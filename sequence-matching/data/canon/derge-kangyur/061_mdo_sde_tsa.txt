[\[1a\]]
[\[1a.1\]]@#/_/mdo sde tsa pa bzhugs so/_/
[\[1b\]]
[\[1b.1\]{D181}]@##/_/rgya gar skad du/_Ar+ya pany+tsa pA ra mi tA nir de sha nA ma ma hA yA na sU tra/_bod skad du/_'phags pa pha rol tu phyin pa lnga bstan pa zhes bya ba theg pa chen po'i mdo/_
[\[1b.2\]]bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal 
[\[1b.3\]]byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/_zag pa zad pa/_nyon mongs 
[\[1b.4\]]pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_
[\[1b.5\]]khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems can thams cad la dbang 
[\[2a\]]
[\[2a.1\]]dam pa'i pha rol tu son pa sha stag dang /_byang chub sems dpa' sems dpa' chen po phal cher gzhon nur gyur pa/_skye ba gcig gis thogs pa/_sems can gyi bsam pa ji lta ba bzhin du srid pa las grol ba/_srid par skye ba yongs 
[\[2a.2\]]su 'dzin pa/_thams cad kyang bla na med pa yang dag par rdzogs pa'i byang chub las phyir mi ldog pa sha stag dang thabs cig tu bzhugs so/_/gzhan yang lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 
[\[2a.3\]]'am ci dang /_lto 'phye chen po dag gis bcom ldan 'das la bkur stir byas/_bla mar byas/_ri mor byas/_mchod par byas nas/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas 
[\[2a.4\]]bcom ldan 'das kyis 'di lta ste/_pha rol tu phyin pa drug po 'di dag nyid las brtsams nas 'khor bzhi po dag la chos ston to/_/de nas bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu 'di la byang chub sems dpa' sems dpa' chen 
[\[2a.5\]]pos sbyin pa'i pha rol tu phyin pa la spyod pa na mngon par 'du byed pa med par sbyin pa sbyin par bya'o/_/de skad ces bka' stsal pa dang /_tshe dang ldan pa sha ra dwa ti'i bus bcom ldan 'das la 'di skad ces gsol to/_/bcom ldan 'das bcom ldan 'das ni chos thams cad 
[\[2a.6\]]kyi rtsa bar gyur pa lags/_bcom ldan 'das ni chos thams cad kyi gtso bor gyur pa lags/_bcom ldan 'das ni chos thams cad kyi ston par gyur pa lags te/_de'i slad du bcom ldan 'das las gang thos na dge slong rnams 'dzin par 'gyur ba de bcom ldan 'das 
[\[2b\]]
[\[2b.1\]]nyid kyis dge slong rnams la bshad du gsol/_de skad ces gsol pa dang /_bcom ldan 'das cang mi gsung bar gyur te/_lan gnyis kyi bar du gsol nas bcom ldan 'das kyis bka' stsal pa/_sha ra dwa ti'i bu ngas khyod la bcol gyis byang chub sems dpa' sems dpa' chen 
[\[2b.2\]]po rnams kyi sbyin pa'i pha rol tu phyin pa las brtsams te/_khyod spobs par gyis shig_/de nas tshe dang ldan pa sha ra dwa ti'i bus bcom ldan 'das las go skabs gnang ba thob nas bcom ldan 'das kyi mthus thog ma nyid du byang chub sems dpa' sems dpa' chen po rnams kyi sbyin pa'i 
[\[2b.3\]]pha rol tu phyin pa la 'doms shing rjes su ston te/_bcom ldan 'das 'di la byang chub sems dpa' sems dpa' chen po sbyin pa'i pha rol tu phyin pa la spyod pas thog ma nyid du rnam pa thams cad mkhyen pa nyid la dmigs par bgyi zhing sbyin pa sbyin par bgyi'o/_/gal te byang chub sems 
[\[2b.4\]]dpa' sems dpa' chen po rnam pa thams cad mkhyen pa nyid la dmigs par bgyi nas sbyin pa sbyin na/_byang chub sems dpa' sems dpa' chen po de ni sbyin pa'i pha rol tu phyin pa yongs su 'dzin pa lags so/_/byang chub sems dpa' lta bar lhung bas sbyin pa sbyin pa ni mi sngo'i nyan thos kyis 
[\[2b.5\]]'am/_rang sangs rgyas kyi sar bsngos pa ni de lta ma lags so/_/de ci'i slad du zhe na/_de'i 'jigs pa ni de lags par 'tshal bar bgyi ba'i slad du'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa ci'i phyir na 
[\[2b.6\]]de byang chub sems dpa' sems dpa' chen po'i 'jigs pa yin par shes par bya/_smras pa/_nyan thos rnams dang 'bras bu mnyam par 'gyur du 'ong bas na de'i phyir de'i 'jigs pa yin par shes par bya'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di 
[\[2b.7\]]skad ces smras so/_/tshe dang ldan pa sha ra dwa ti'i bu byang chub sems dpa' sbyin pa sbyin pa gang yin pa dang /_nyan thos dgra bcom pa mngon sum du bya bar 'dod pa sbyin pa sbyin pa gang yin pa 'di la bye brag ni ci yod/_tha dad du dbye ba ni gang yin/_smras pa/_tshe dang ldan pa gang po tha dad 
[\[3a\]]
[\[3a.1\]]du dbye ba ni 'di nyid yin te/_gcig ni gang nyan thos kyi sar yongs su sngo bar byed la cig shos ni rnam pa thams cad mkhyen pa nyid du yongs su sngo bar byed pa yin no/_/de ci'i phyir zhe na/_tshe dang ldan pa dper na skyes bu la la zhig bdag rgyal por gyur kyang ci ma rung snyam du rgyal 
[\[3a.2\]]po'i sa la dmigs nas sbyin pa sbyin la/_skyes bu cig shos ni bdag rgyal po de'i yul na gnas kyang ci ma rung snyam du mngag gzhug par khas len par 'dod de sbyin pa sbyin zhing de ltar yongs su sngo na/_skyes bu des skyes bu snga ma des dmigs pa'i rgyal po'i sa gang yin pa de nyid non par nus sam/_
[\[3a.3\]]tshe dang ldan pa gang po de bzhin du byang chub sems dpa' sems dpa' chen po ni rnam pa thams cad mkhyen pa nyid la dmigs nas sbyin pa sbyin zhing yongs su sngo la/_nyan thos kyi theg pa pa ni sbyin pa gang sbyin pa de nyan thos kyis la dgra bcom pa nyid du yongs su sngo bar byed do/_/de ltar 
[\[3a.4\]]'phags pa nyan thos byang chub sems dpa'i nye gnas su 'gyur bar 'dod na/_skyes bu des sbyin pa de nyid rnam pa thams cad mkhyen pa nyid du yongs su sngo bar byed pa'i mthu dang nus pa yod dam/_yang tshe dang ldan pa gang po mos pa gang dang ldan pas sbyin pa de rnam pa thams cad mkhyen pa nyid 
[\[3a.5\]]du yongs su sngo ba'i mos pa de ni med kyi/_sbyin pa de nyan thos su yongs su sngo ba 'di ni byang chub sems dpa'i theg pa pa dang /_nyan thos kyi theg pa pa dgra bcom pa'i sa la gnas pa'i tha dad du dbye ba yin no/_/tshe dang ldan pa gang po dper na skyes bu la la zhig sbyin pa 'dis bdag tshong dpon nam/_
[\[3a.6\]]khyim bdag gam tshangs par gyur cig ces sbyin pa sbyin pa de bzhin du nyan thos kyi theg pa pa'i sbyin par blta'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa 'di ni ngo mtshar che ste/_sha ra dwa ti'i bus shin tu legs par 
[\[3a.7\]]smras so/_/tshe dang ldan pa sha ra dwa ti'i bu dper na skyes bu la la zhig kAr Sha pa Na 'bum khyer te/_khyim bdag phyug po gang yang rung ba zhig gi drung du song nas 'di skad du/_kAr Sha pa Na 'bum 'di dag khyod la 'bul te/_bdag kyang khyod kyi thad na 'dug cing bya ba dang /_sbyor ba rnams la 
[\[3b\]]
[\[3b.1\]]g.yog bgyid do zhes zer ba de bzhin du/_tshe dang ldan pa nyan thos kyi theg pa pa'i gang zag rnams sbyin pa sbyin zhing /_de bzhin gshegs pa'i zhabs 'bring du khas len to/_/byang chub sems dpa' sems dpa' chen po ni de ltar sbyin pa sbyin par mi byed de/_'di ni byang chub 
[\[3b.2\]]sems dpa'i spyod pa dang nyan thos kyi sbyin pa sbyin pa'i khyad par du dbye ba yin no/_/tshe dang ldan pa sha ra dwa ti'i bu dper na rgyal po'i btsun mo'i 'khor gyi bud med gcig gis gser 'bum khyer te/_tshong dpon nam/_ded dpon gang yang rung ba'i drung du song nas 'di skad du/_gser 'bum 'di 
[\[3b.3\]]dag kyang khyod la 'bul/_bdag kyang khyod kyi g.yog bgyid cing sngar ldang ba dang /_phyis nyal ba dang /_khyod ci dgyes pa bzhin spyod par bgyid do zhes zer ba de bzhin du tshe dang ldan pa nyan thos kyi theg pa pa'i gang zag sbyin pa yang sbyin zhing de bzhin gshegs pa'i nyan thos nyid du khas 
[\[3b.4\]]len to/_/de skad ces smras pa dang /_tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/_/tshe dang ldan pa sbyin pa de nyid yongs su btang du 'dra na/_gcig ni nyan thos kyis yongs su 'dzin par gyur la/_gcig ni rnam pa thams 
[\[3b.5\]]cad mkhyen pa nyid yongs su 'dzin par gyur pa 'di ni ngo mtshar che ste/_tshe dang ldan pas legs par smras so/_/tshe dang ldan pa gang po byang chub sems dpa' ni thams cad du thabs la mkhas par blta bar bya'o/_/gzhan yang tshe dang ldan pa sha ra dwa ti'i bus tshe dang ldan pa byams 
[\[3b.6\]]ma'i bu la 'di skad ces smras so/_/tshe dang ldan pa gang po 'di la byang chub sems dpa' sbyin pa sbyin par 'dod cing /_bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas sbyin pa yongs su gtong ba na thog ma kho nar 'di skad du sbyin pa 'di las byung 
[\[3b.7\]]ba'i bsod nams mngon par 'du byed pa dang /_dge ba mngon par 'du byed pa gang yin pa des 'jig rten gyi khams mtha' yas mu med pa dag na theg pa la gsar du zhugs pa'i byang chub sems dpa' gang dag gnas pa de dag ni phyir mi ldog pa nyid du gyur cig_/phyir mi ldog 
[\[4a\]]
[\[4a.1\]]pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces brjod par bya ste/_de ltar bdag nyid kyang de'i khongs su gtogs par byed cing byang chub sems dpa' de dag kyang dge ba'i rtsa ba rnams kyis yongs su 'dzin par byed do/_/
[\[4a.2\]]ji lta ji ltar byang chub sems dpa' dge ba'i rtsa ba yongs su 'dzin cing rjes su srung ba de lta de ltar rnam pa thams cad mkhyen pa nyid dang nye bar 'gyur ro/_/ji lta ji ltar dge ba'i rtsa ba yongs su sngo ba de lta de ltar bla na med pa yang dag par rdzogs pa'i byang chub dang yang nye bar 'gyur ro/_/tshe dang ldan 
[\[4a.3\]]pa gang po gzhan yang byang chub sems dpa' sems dpa' chen po sbyin pa sbyin pa na/_sbyin pa de 'di ltar bdag gis kha zas kyi sbyin pa 'di las sems can gang dag mig lam na snang ba dang /_gang dag mi snang ba thams cad las sems can gang dag za ba dang /_cung zad za bar gyur pa'i 
[\[4a.4\]]sbyin pa de las gang bdag gis dge ba'i rtsa ba yongs su bzung bar gyur pa'i dge ba'i rtsa ba des 'jig rten gyi khams mtha' yas mu med pa dag na/_theg pa la gsar du zhugs pa'i byang chub sems dpa' sems dpa' chen po gang dag gnas pa de dag ni phyir mi ldog pa nyid du gyur cig_/
[\[4a.5\]]phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces yongs su bsngo bar bya'o/_/ji lta ji ltar byang chub sems dpa' dge ba'i rtsa ba yongs su sngo bar byed pa de lta de ltar pha rol tu phyin pa rnams yongs su 'dzin cing rnam pa thams cad 
[\[4a.6\]]mkhyen pa nyid dang yang nye bar 'gyur te/_gang gi tshe sbyin pa chung ngu yang dpag tu med par byed pa 'di ni byang chub sems dpa' sems dpa' chen po'i thabs la mkhas pa yin par rig par bya'o/_/de ci'i phyir zhe na/_rnam pa thams cad mkhyen pa nyid dpag tu med pa'i phyir ro/_/tshe dang 
[\[4a.7\]]ldan pa gang po gzhan yang byang chub sems dpa' sems dpa' chen po sbyin pa sbyin pa na/_bdag gi sbyin pa 'di bla na med pa yang dag par rdzogs pa'i byang chub ma gtogs pa gzhan du rnam par smin par ma gyur cig ces de ltar sems bskyed par bya'o/_/gal te yongs su sngo bar byed na 
[\[4b\]]
[\[4b.1\]]sbyin pa'i pha rol tu phyin pa zhes bya ba'i grangs su 'gro'o/_/ci ste phyis yun ring mo zhig lon nas yongs su sngo bar byed cing /_rnam pa thams cad mkhyen pa nyid yid la byed na yang de bzhin du pha rol tu phyin pa'i grangs su 'gro'o/_/tshe dang ldan pa gang po gzhan yang byang chub sems dpa'i 
[\[4b.2\]]sbyin pa ni nyung ngu zin kyang mang bar rig par bya'o/_/de ci'i phyir zhe na/_rnam pa thams cad mkhyen pa nyid du yongs su bsngos pa'i phyir ro/_/sbyin pa mang po yang nyung ngur 'gyur ba yod par rig par bya ste/_de ci'i phyir zhe na/_'di ltar rnam pa thams cad mkhyen pa nyid du yongs su ma 
[\[4b.3\]]bsngos pa'i phyir ro/_/tshe dang ldan pa de yang gal te phyis yun ring mo zhig lon nas yongs su sngo bar byed na yang sbyin pa'i sgra bor te/_sbyin pa'i pha rol tu phyin pa'i sgra thob par 'gyur ro/_/tshe dang ldan pa gang po byang chub sems dpa' sems dpa' chen pos 'khor ba thog ma med pa 
[\[4b.4\]]nas 'khor ba na/_rnam pa thams cad mkhyen pa nyid yang dag par ma brjod par sbyin pa byin pa gang yin pa de yang byang chub sems dpas thabs mkhas pa la brten nas pha rol tu phyin par yongs su sngo zhing /_rnam pa thams cad mkhyen pa nyid la dmigs par byed na byang chub sems 
[\[4b.5\]]dpa'i sbyin pa'i pha rol tu phyin pa yin par rig par bya'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa ci 'di khyod nyid kyi spobs pa yin nam 'on te bcom ldan 'das kyi byin gyi rlabs yin smras pa/_tshe dang ldan pa 
[\[4b.6\]]bdag gi spobs pa gang yin pa 'di ni/_de bzhin gshegs pa'i byin gyi rlabs yin no/_/tshe dang ldan pa gang po 'di la 'jig rten gyi khams dpag tu med/_grangs med/_tshad med pa dag na sems can gang dag gnas pa de dag dgra bcom pa'i 'bras bu mngon sum du bya bar 'dod 
[\[4b.7\]]pa'i phyir bskal pa gang gA'i klung gi bye ma snyed du so so'i skye bo rnams sam/_nyan thos rnams sam/_rang sangs rgyas rnams la sbyin pa byin la/_sbyin pa de yang byang chub sems dpas bsams te/_bsams nas kyang 'di skad du sbyin pa 'di la rjes su yi rang ngo zhes zer zhing /_de ltar yongs 
[\[5a\]]
[\[5a.1\]]su gtong ba rnams kyi de la byang chub sems dpa'i rjes su yi rang ba dang ldan pa'i bsod nams bya ba'i dngos po yod la/_rjes su yi rang nas dge ba'i rtsa ba de 'di ltar yongs su sngo bar byed de/_rjes su yi rang ba dang ldan pa'i dge ba'i rtsa ba 'dis 'jig rten gyi khams mtha' 
[\[5a.2\]]yas mu med pa dag na/_theg pa la gsar du zhugs pa'i byang chub sems dpa' gang dag gnas pa de dag ni phyir mi ldog pa nyid du gyur cig_/phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ce na/_rjes su yi rang ba 
[\[5a.3\]]dang ldan pa'i dge ba'i rtsa ba de de ltar yongs su sngo bar byed pa'i byang chub sems dpa' ni myur du rnam pa thams cad mkhyen pa nyid yongs su rdzogs par 'gyur te/_de la sems can yongs su gtong bar byed pa de dag gi bsod nams mngon par 'du byed pa gang yin pa dge ba'i rtsa ba snga ma de ni/_
[\[5a.4\]]byang chub sems dpa'i rjes su yi rang ba dang ldan pa'i sems la brgya'i char yang nye bar mi 'gro'o/_/stong gi cha dang /_'bum gyi cha dang /_bye ba'i cha dang /_bye ba 'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de ci'i phyir zhe na/_'di ltar 
[\[5a.5\]]byang chub sems dpa'i rjes su yi rang ba dang ldan pa'i sems bskyed pa des thams cad zil gyis non pa'i phyir ro/_/tshe dang ldan pa gang po sangs rgyas bcom ldan 'das 'di nyid kyis 'dir thabs la mkhas pa nyid btsan par mdzad do/_/tshe dang ldan pa gang po gzhan yang gal te sems can de dag 
[\[5a.6\]]thams cad bskal pa gang gA'i klung gi bye ma snyed du gnas shing sangs rgyas la sogs pa dge slong gi dge 'dun la sbyin pa dag kyang sbyin zhing bsod nams dag kyang byed la/_de la byang chub sems dpa' rjes su yi rang ste/_kye ma sbyin pa 'di ni legs par byin no/_/legs par sbyin par byed 
[\[5a.7\]]do/_/bsti stang du byas te sbyin par byed do zhe sar byas te sbyin par byed do/_/smad pa med par sbyin par byed do/_/sbyin pa 'di la rjes su yi rang ngo zhe na/_byang chub sems dpa' de'i rjes su yi rang ba dang ldan pa'i sems la snga ma'i sbyin pa dang ldan pa'i bsod nams mngon par 'du byed pa 
[\[5b\]]
[\[5b.1\]]des brgya'i char yang nye bar mi 'gro'o/_/stong gi cha dang /_'bum gyi cha dang /_bye ba'i cha dang /_bye ba 'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de ci'i phyir zhe na/_'di ltar byang chub sems dpa' ni rjes su yi rang ba'i sems 
[\[5b.2\]]kyis zil gyis gnon par byed par rig par bya'o/_/tshe dang ldan pa gang po dper na zla ba'i dkyil 'khor 'char ba na skar ma'i gzugs gang ji snyed yod pa de dag thams cad kyi 'od med par byed do/_/tshe dang ldan pa gang po dper na nyi ma'i dkyil 'khor 'char ba na 'dzam bu'i gling 
[\[5b.3\]]'di srog chags kyi rigs srin bu me khyer gyis gang bar gyur pa thams cad zil gyis mnan te 'od med par byed do/_/tshe dang ldan pa gang po dper na mching bu'i nor bu brgya 'am/_stong ngam/_bye ba'am/_bye ba stong phung po chen por gyur la/_de'i nang du bai dUr+ya'i nor bu gcig bzhag 
[\[5b.4\]]na mching bu'i nor bu de thams cad nor bu rin po che bai dUr+ya gcig pu'i kha dog dang 'od kyis zil gyis gnon par 'gyur te/_'od mi snang zhing mi spa bar 'gyur ro/_/tshe dang ldan pa gang po de bzhin du sems can de dag thams cad bskal pa dpag tu med pa gang gA'i klung gi bye ma snyed du gnas 
[\[5b.5\]]pa'i sbyin pa las byung ba'i bsod nams bya ba'i dngos po ni byang chub sems dpa' de'i rjes su yi rang ba dang ldan pa'i sems kyi brgya'i char yang nye bar mi 'gro ba nas rgyu'i bar du yang nye bar mi 'gro'o/_/tshe dang ldan pa gang po dper na/_rta rin po che rta stong gi nang du zhugs na/_rta phal 
[\[5b.6\]]de dag thams cad gsal ba ma yin zhing spa ba ma yin la/_rta'i rgod pa'i bag kyang ston par mi byed de/_de dag thams cad rta rin po che des zil gyis gnon par 'gyur ro/_/tshe dang ldan pa gang po de bzhin du bskal pa gang gA'i klung gi bye ma snyed du gnas pa'i sems can de dag 
[\[5b.7\]]thams cad kyi sbyin pa las byung ba'i bsod nams bya ba'i dngos po gang yin pa de/_byang chub sems dpa'i rjes su yi rang ba dang ldan pa'i sems kyi brgya'i char yang nye bar mi 'gro ba nas rgyu'i bar du yang nye bar mi 'gro ste/_de dag thams cad byang chub sems dpas rjes su yi rang 
[\[6a\]]
[\[6a.1\]]ba'i sems kyis zil gyis gnon par 'gyur ro/_/tshe dang ldan pa gang po gzhan yang byang chub sems dpa' sems dpa' chen po des kyang rjes su yi rang ba dang ldan pa'i bsod nams bya ba'i dngos po 'jig rten gyi khams dpag tu med pa grangs med pa dag na theg pa la 
[\[6a.2\]]gsar du zhugs pa'i byang chub sems dpa' gang dag gnas pa de dag ni phyir mi ldog par gyur cig_/phyir mi ldog pa'i byang chub sems dpa' gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig_/ces yongs su bsngo bar bya'o/_/ji lta ji 
[\[6a.3\]]ltar byang chub sems dpa' dge ba'i rtsa ba de yongs su gtong ba de lta de ltar snang bar 'gyur zhing rnam pa thams cad mkhyen pa nyid dang nye bar 'gyur ro/_/ji lta ji ltar dge ba'i rtsa ba de dag bdag gir mi byed cing /_dge ba'i rtsa ba 'dis sems can thams cad bde bar gyur cig ces sems 
[\[6a.4\]]bskyed pa de lta de ltar dge ba'i rtsa ba rnams kyis 'bogs par 'gyur ro/_/ji lta ji ltar dge ba'i rtsa ba rnams kyis 'bogs pa de lta de ltar rnam pa thams cad mkhyen pa nyid dang nye bar 'gyur ro/_/ji lta ji ltar dge ba'i rtsa ba de dag la bdag gi bar sems mi skyed pa de lta de ltar dge ba'i 
[\[6a.5\]]rtsa ba dpag tu med pa 'dzin to/_/de ci'i phyir zhe na/_rnam pa thams cad mkhyen pa nyid dpag tu med pa'i phyir ro/_/tshe dang ldan pa gang po de bzhin du byang chub sems dpa' sems dpa' chen po'i rjes su yi rang ba'i sems thabs la mkhas pas yongs su bsngos nas theg pa la 
[\[6a.6\]]gsar du zhugs pa'i byang chub sems dpa' rnams la phan 'dogs par byed de rjes su 'dzin cing phyir mi ldog pa'i byang chub sems dpa' rnams kyang mngon par shes pa myur bar yongs su sngo'o/_/des de dag la yang phan btags nas bdag nyid kyang rnam pa thams cad mkhyen pa 
[\[6a.7\]]nyid yongs su 'dzin par byed pa 'di ni/_tshe dang ldan pa gang po byang chub sems dpa'i thabs la mkhas pa yin par rig par bya'o/_/de ci'i phyir zhe na/_'di ltar rnam pa thams cad mkhyen pa nyid du yongs su bsngos pa'i phyir te/_bdag dang de las gzhan pa'i byang chub sems 
[\[6b\]]
[\[6b.1\]]dpa' sems dpa' chen po rnams kyang don che bar byed do/_/sbyin pa'i pha rol tu phyin pa las rjes su yi rang ba'i le'u ste dang po'o//_//tshe dang ldan pa gang po gzhan yang bskal pa gang gA'i klung gi bye ma snyed du gnas pa'i sems can de thams cad kyis sangs rgyas la 
[\[6b.2\]]sogs pa dge slong gi dge 'dun la sbyin pa sbyin pa dang /_bsod nams dag kyang byed pa gang yin pa dang /_byang chub sems dpa' sems dpa' chen pos sangs rgyas la sogs pa dge slong gi dge 'dun la bsod snyoms lan cig tsam 'bul na yang /_bsod snyoms 'bul ba gang 
[\[6b.3\]]yin pa 'di la dge ba'i rtsa ba snga mas brgya'i char yang nye bar mi 'gro ba nas rgyu'i bar du yang mi bzod do/_/de ci'i phyir zhe na/_yongs su bsngos pa'i phyir ro/_/tshe dang ldan pa gang po byang chub sems dpa' dang sems can de dag gi len pa po ni mtshungs te/_len pa po mi mtshungs pa ma yin mod kyi/_
[\[6b.4\]]bsngo ba dang bral ba'i phyir sems can de dag gi sbyin pa de/_byang chub sems dpa'i sbyin pa'i brgya'i char yang nye bar mi 'gro ba nas rgyu'i bar du yang mi bzod do/_/tshe dang ldan pa gang po gzhan yang byang chub sems dpa' sems dpa' chen po sbyin pa sbyin pa na/_'di ltar bdag gis sbyin 
[\[6b.5\]]pa 'di ltar byin zhing /_'di ltar yongs su btang ba las bsod nams mngon par 'du byed pa gang yin pa dang /_dge ba mngon par 'du byed pa gang yin pa'i dge ba mngon par 'du byed pa des sems can dmyal ba'i sems can rnams/_sems can dmyal ba nas 'don par gyur cig_/dud 
[\[6b.6\]]'gro'i skye gnas su skyes pa'i sems can rnams dud 'gro'i skye gnas nas 'don par gyur cig_/gshin rje'i 'jig rten gyi sems can rnams/_gshin rje'i 'jig rten nas 'don par gyur cig_/'jig rten gyi khams mtha' yas mu med pa dag na theg pa la gsar du zhugs 
[\[6b.7\]]pa'i byang chub sems dpa' sems dpa' chen po gang dag gnas pa de dag ni phyir mi ldog pa nyid du gyur cig_/phyir mi ldog pa'i byang chub sems dpa' gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces sems bskyed par bya ste/_ji lta 
[\[7a\]]
[\[7a.1\]]ji ltar byang chub sems dpa' dge ba'i rtsa ba de dag skyed pa de lta de ltar sbyin pa'i pha rol tu phyin pa yongs su 'dzin par byed de/_dge ba'i rtsa ba dpag tu med pa yang rnam par 'phel bar byed cing rnam pa thams cad mkhyen pa nyid dang yang nye bar 'gyur te/_'di yang 
[\[7a.2\]]byang chub sems dpa'i thabs la mkhas pa yin par rig par bya'o/_/ji lta ji ltar dge ba'i rtsa ba rnams la bdag gi bar 'du shes mi byed pa de lta de ltar bsod nams dpag tu med pa mngon par 'du byed pa yongs su 'dzin to/_/de ci'i phyir zhe na/_rnam pa thams cad mkhyen pa nyid dpag 
[\[7a.3\]]tu med pa'i phyir ro/_/tshe dang ldan pa gang po de ltar na byang chub sems dpa' sems dpa' chen po bdog pa thams cad yongs su gtong ba yin no/_/dge ba'i rtsa ba gzugs med pa gang yin pa yang yongs su gtong na gzugs yod pa'i dngos po lta ci smos te/_de ltar na byang chub sems 
[\[7a.4\]]dpa' sems dpa' chen po gzugs yod pa dang /_gzugs med pa'i dngos po thams cad yongs su gtong ba yin te/_thams cad yongs su gtong bas na/_de thams cad mkhyen par 'gyur ro/_/'di skad du nang gi'am/_phyi rol gyi 'am/_gzugs yod pa'am/_gzugs 
[\[7a.5\]]med pa yang rung ste/_gang bdag gis yongs su ma btang ba'am/_ma byin pa'am/_mchod sbyin ma byas pa'i chos de yang dag par rjes su mi mthong /_dngos po de yang dag par rjes su mi mthong ngo /_/zhes kyang seng ge'i sgra sgrog cing de ltar dga' ba skyed do/_/tshe dang ldan pa gang 
[\[7a.6\]]po byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas rnam pa thams cad mkhyen pa nyid kyi ye shes kyis gzigs te/_'di skad du nang gi'am/_phyi rol gyi'am/_gzugs yod pa'am/_gzugs 
[\[7a.7\]]med pa yang rung ste/_gang bdag gis yongs su ma btang ba'am/_ma byin pa'am/_mchod sbyin ma byas pa'i chos de yang dag par rjes su mi mthong ste/_gang gi phyir bdag gis dngos po de yang dag par rjes su mi mthong ba de'i phyir bdag bla na med pa yang dag par rdzogs pa'i byang 
[\[7b\]]
[\[7b.1\]]chub mngon par rdzogs par sangs rgyas nas/_gang bdag gis mngon par rdzogs par sangs ma rgyas pa'am/_yongs su ma shes pa'i chos de yang dag par rjes su mi mthong ngo /_/ji ltar chos de yang dag par rjes su mi mthong ba de ltar bdag bla na med pa yang dag par rdzogs 
[\[7b.2\]]pa'i byang chub mngon par rdzogs par sangs rgyas nas chos thams cad la pha rol tu phyin pa dam pa thob ste/_gang bdag gis mngon par rdzogs par sangs ma rgyas pa'am/_yongs su ma shes pa de ci yang med do/_/ji ltar gang bdag gis yongs su ma btang ba'am/_ma byin 
[\[7b.3\]]pa de ci yang med pa de ltar bdag gis chos gang mngon par rdzogs par sangs ma rgyas pa'am/_yongs su ma shes pa'i chos de yang dag par rjes su mi mthong ngo zhes seng ge'i sgra sgrog go/_/tshe dang ldan pa gang po byang chub sems dpa' sems dpa' chen pos de ltar nang dang phyi rol 
[\[7b.4\]]gyi dngos po rnams yongs su btang bas na/_nang dang phyi'i chos rnams la chos gang mngon par rdzogs par sangs ma rgyas pa'am/_yongs su ma shes pa'i chos ci yang yang dag par rjes su ma mthong ste/_tshe dang ldan pa gang po byang chub sems dpa' sems dpa' chen 
[\[7b.5\]]pos sbyin pa'i pha rol tu phyin pa la de ltar bslab par bya'o/_/byang chub sems dpa' de ltar slob na byang chub sems dpa' zhes bya ba'i ming thob cing rnam pa thams cad mkhyen pa nyid kyi sems dang yang mi 'bral bar 'gyur ro/_/gang gi tshe byang chub sems dpa' sems 
[\[7b.6\]]dpa' chen po rnam pa thams cad mkhyen pa nyid kyi sems dang mi 'bral ba de'i tshe byang chub sems dpa' la bdud sdig can gyis kyang glags mi rnyed na/_gnod sbyin nam sha zas glags rnyed pa lta ci smos te 'di ni gnas med do/_/tshe dang ldan pa gang po phyogs gang du byang chub sems 
[\[7b.7\]]dpa' thams cad mkhyen pa nyid kyi chos sems shing 'gro ba'i phyogs der mi'am/_mi ma yin pa rnams kyis glags mi rnyed do/_/de ci'i phyir zhe na/_yid la byed pa de dag ni de ltar stobs dang ldan pa'i phyir ro/_/'di ltar thams cad mkhyen pa nyid yid la byed pa rnams ni de 
[\[8a\]]
[\[8a.1\]]ltar bsam gyis mi khyab cing de ltar rgya che'o/_/tshe dang ldan pa gang po byang chub sems dpa' sems dpa' chen po byang chub kyi phyir spyod pa ni de ltar sems can rnams la phan 'dogs pa yang yin la nye bar 'tsho ba yang yin no/_/tshe dang ldan pa gang po rnam grangs 
[\[8a.2\]]'dis kyang byang chub sems dpa' sems dpa' chen po ni byis pa so so'i skye bo thams cad dang /_nyan thos dang /_rang sangs rgyas thams cad zil gyis gnon to/_/bla na med pa yang dag par rdzogs pa'i byang chub mngon par rdzogs par sangs rgyas nas kyang phan 'dogs 
[\[8a.3\]]par gyur pa dang nye bar 'tsho ba yin no/_/sems can rnams kyi nyon mongs pa spangs pa'i phyir chos kyang ston to/_/sems can dpag tu med pa yang phung po gsum du yongs su mya ngan las zlo bar byed do/_/tshe dang ldan pa gang po rnam grangs 'dis kyang byang chub sems dpa' sems 
[\[8a.4\]]dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas byis pa so so'i skye bo thams cad dang /_nyan thos dang /_rang sangs rgyas thams cad kyi mchog ces bya/_gtso bo dang /_phul dang /_rab dang /_rab mchog dang /_bla na med pa 
[\[8a.5\]]dang gong na med pa zhes bya'o/_/yongs su mya ngan las 'das nas kyang sems can rnams kyi phan 'dogs par gyur pa dang nye bar 'tsho ba yin te/_gang dag de bzhin gshegs pa'i mchod rten la spos dang /_me tog dang /_phreng ba dang /_byug pa dang /_phye ma dang /_na bza' dang /_
[\[8a.6\]]gdugs dang /_rgyal mtshan dang /_ba dan rnams kyis bkur stir byed/_bla mar byed/_ri mor byed/_mchod pa byed de/_de ltar dge ba'i rtsa ba bskyed nas yongs su mya ngan las 'da' ba'i chos can du 'gyur ro/_/gang dag 'dod chags dang bral ba'i bsam pas de bzhin 
[\[8a.7\]]gshegs pa'i mchod rten la me tog gcig tsam 'bul ba de dag thams cad kyang bcom ldan 'das kyis mya ngan las 'da' ba'i chos can du lung bstan to/_/tshe dang ldan pa gang po de ltar byang chub sems dpa' sems dpa' chen po ni 'dug na yang sems can rnams kyi phan 'dogs 
[\[8b\]]
[\[8b.1\]]par gyur pa dang nye bar 'tsho ba yin la/_bla na med pa yang dag par rdzogs pa'i byang chub mngon par rdzogs par sangs rgyas pa dang /_yongs su mya ngan las 'das na yang sems can rnams kyis phan 'dogs pa dang nye bar 'tsho ba yin te/_byang chub sems dpa' sems dpa' chen po 
[\[8b.2\]]ni nams kyang sems can rnams kyi nye bar 'tsho bar mi 'gyur ba ma yin no/_/de bzhin gshegs pa ma gtogs par sems can gyi ris na byang chub sems dpa'i yon tan 'di lta bu dag dang ldan pa'i sems can de gang yang mi dmigs te/_yod ces bya ba ni gnas med do/_/tshe dang ldan 
[\[8b.3\]]pa gang po dper na gser ni bsregs kyang rung /_ma bsregs kyang rung ste/_sems can rnams kyi nye bar 'tsho ba yin/_bzhu yang rung /_ma bzhu yang rung /_brdungs su byas kyang rung /_brdungs su ma byas kyang rung ste/_sems can rnams kyi nye bar 'tsho ba yin no/_/tshe dang 
[\[8b.4\]]ldan pa gang po de bzhin du byang chub sems dpa' sems dpa' chen po byang chub kyi phyir spyod pa yang sems can rnams kyi nye bar 'tsho ba yin la/_bla na med pa yang dag par rdzogs pa'i byang chub mngon par rdzogs par sangs rgyas pa dang /_yongs su mya ngan las 'das na yang sems can 
[\[8b.5\]]rnams kyi nye bar 'tsho ba yin no/_/tshe dang ldan pa gang po dper na zla ba dang nyi ma gnyis ni gling bzhi po dag tu sems can rnams kyi bya ba byed cing gling bzhi po dag gi nye bar 'tsho ba yin te/_'di ltar zla ba dang nyi ma 'di gnyis yod na snang zhing gsal la nyin mtshan dang /_zla ba phyed dang /_
[\[8b.6\]]dus tshigs dang /_lo rnams shes par 'gyur ro/_/tshe dang ldan pa gang po de bzhin du byang chub sems dpa' sems dpa' chen po ni 'dug na yang sems can rnams kyi nye bar 'tsho ba yin la/_bla na med pa yang dag par rdzogs pa'i byang chub mngon par rdzogs par sangs rgyas pa dang yongs 
[\[8b.7\]]su mya ngan las 'das na yang sems can rnams kyi nye bar 'tsho ba yin no/_/tshe dang ldan pa gang po byang chub sems dpa' sems dpa' chen po ni de ltar chos rgya chen po dang ldan pas na nams kyang sems can rnams kyi nye bar 'tsho bar mi 'gyur ba ma yin no/_/tshe dang ldan pa gang po dper 
[\[9a\]]
[\[9a.1\]]na ded dpon gser 'bum dag gis nyo 'tshong byed na/_sems can tshad med dpag tu med pa dag bde bar 'gyur te des nor gyi phung po bsdus pa la de dag yongs su spyod do/_/tshe dang ldan pa gang po de bzhin du byang chub sems dpa' sems dpa' chen po ni 'dug 
[\[9a.2\]]gam sdod kyang rung ste/_sems can du ma bde bar 'gyur na bla na med pa yang dag par rdzogs pa'i byang chub mngon par rdzogs par sangs rgyas pa dang /_yongs su mya ngan las 'das pa de nyid kyi mthus nyan thos rnams bde bar 'gyur ba lta ci smos/_tshe dang ldan pa gang po de ltar na 
[\[9a.3\]]byang chub sems dpa' sems dpa' chen po ni spyod pa'i tshe'am/_mngon par rdzogs par sangs rgyas pa'am/_yongs su mya ngan las 'das pa na yang rung ste nams kyang nye bar 'tsho bar mi 'gyur ba ma yin no/_/gang gi tshe bdag kyang bde la/_sems can gzhan rnams 
[\[9a.4\]]kyang bde bar byed pa 'di ni skyes bu dam pa'i mtshan nyid do/_/tshe dang ldan pa gang po dper na/_rgyal po rgyal rigs spyi bo nas dbang bskur ba ni/_'dug pa'i tshe yang bram ze dang khyim bdag rnams bde bar byed la/_shi na yang sngon gyi gzi byin drag po des yul de'i phyogs su 
[\[9a.5\]]rkun po dang /_chom po rnams kyis glags mi rnyed do/_/tshe dang ldan pa gang po de bzhin du/_byang chub sems dpa' sems dpa' chen po ni 'dug na yang sems can rnams bde bar 'gyur la/_mngon par rdzogs par sangs rgyas pa dang /_yongs su mya ngan las 'das na yang sems 
[\[9a.6\]]can dpag tu med pa dag bde bar 'gyur zhing /_gang dag de'i tshul khrims dran par byed pa dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba dran par byed pa'i sems can de dag kyang bde bar 'gyur te/_sems can de dag la mi 
[\[9a.7\]]dang mi ma yin pa'i 'jigs pas dogs par mi bya'o/_/de nas bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu legs so legs so/_/sha ra dwa ti'i bu de de bzhin te/_sems can de dag la 'jigs pa gang gis kyang dogs par mi bya 
[\[9b\]]
[\[9b.1\]]ste/_gang dag de bzhin gshegs pa la tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba las dran par byed na/_de dag la 'jigs pa gang gis kyang dogs par mi bya'o/_/de nas tshe dang ldan pa sha ra dwa ti'i bus bcom 
[\[9b.2\]]ldan 'das la 'di skad ces gsol to/_/bcom ldan 'das 'di ltar sangs rgyas bcom ldan 'das chos rgya chen po dang ldan pa ni ngo mtshar lags so/_/bcom ldan 'das kyis bka' stsal pa/_sha ra dwa ti'i bu byang chub sems dpa' rnams kyang chos rgya chen po dang ldan par blta'o/_/
[\[9b.3\]]gsol pa/_bcom ldan 'das byang chub sems dpa' sems dpa' chen po rnams kyi rgya che ba gang lags/_bcom ldan 'das kyis bka' stsal pa/_sha ra dwa ti'i bu bla na med pa yang dag par rdzogs pa'i byang chub tu sems bskyed pa gang yin pa 'di nyid rgya che ba yin no/_/de ci'i 
[\[9b.4\]]phyir zhe na/_'di lta ste/_de bzhin gshegs pa nyid sangs rgyas nyid 'di ni rgya che ba'i gnas yin pa'i phyir ro/_/sbyin pa'i pha rol tu phyin pa las/_sbyin pa'i thabs la mkhas pa'i le'u ste/_gnyis pa'o//_//de nas tshe dang ldan pa sha ra dwa ti'i bus tshe dang 
[\[9b.5\]]ldan pa byams ma'i bu gang po la 'di skad ces smras so/_/tshe dang ldan pa gang po 'di la byang chub sems dpa' sems dpa' chen pos 'di ltar sems bskyed par bya ste/_gal te bdag la slong ba 'ga' zhig 'ongs na phyis sbyin no zhe'am/_bdag la med do snyam du sems bskyed par mi 
[\[9b.6\]]bya'o/_/bdag ni sbyin mi phod do snyam du sems bskyed par mi bya'o/_/gzhan sbyin pa byed pa dag la yang rjes su yi rang bar bya/_yang dag par 'dzin du gzhug par bya/_yang dag par dga' bar bya'o/_/tshe dang ldan pa gang po de ltar byang chub sems dpa' sems dpa' chen pos 
[\[9b.7\]]rjes su yi rang ba dang ldan pa'i bsod nams bya ba'i dngos po thams cad mkhyen pa nyid du yongs su bsngo bar bya'o/_/byang chub sems dpas ji ltar byas na sems can 'di dag sbyin pa gtong zhing /_bsod nams dag kyang byed par 'gyur snyam pa'i rjes su yi rang ba'i dge ba'i sems thams 
[\[10a\]]
[\[10a.1\]]cad mkhyen pa nyid du yongs su bsngos pa des ni/_de dag gi sbyin pa dang ldan pa'i sems zil gyis gnon te/_sems can de dag gi bsod nams mngon par 'du byed pa dang /_dge ba'i rtsa ba mngon par 'du byed pa gang yin pa de'i sbyin pa'i sems snga ma des ni rjes su 
[\[10a.2\]]yi rang ba'i sems thams cad mkhyen pa nyid du yongs su bsngos pa de'i brgya'i char yang nye bar mi 'gro'o/_/stong gi cha dang /_'bum gyi cha dang /_bye ba'i cha dang /_bye ba 'bum gyi cha dang /_grangs dang /_cha dang /_bgrang ba dang /_dpe dang rgyu'i bar du yang mi bzod cing /_byang chub sems 
[\[10a.3\]]dpas rjes su yi rang ba dang ldan pa'i sems gcig bskyed pas zil gyis gnon te/_'di ltar bla na med pa yang dag par rdzogs pa'i byang chub tu yongs su bsngos pa'i phyir ro/_/tshe dang ldan pa gang po gzhan yang byang chub sems dpa' sems dpa' chen pos sbyin pa'i pha rol tu phyin pa 
[\[10a.4\]]la spyod pa na/_thabs la mkhas par bya ste/_de gang dang gang sbyin pa de rnam pa thams cad mkhyen pa nyid du yongs su bsngo'o/_/tshe dang ldan pa gang po de ltar byang chub sems dpa' sems dpa' chen pos/_thabs la mkhas par bya'o/_/gal te byang chub sems dpa' thabs la 
[\[10a.5\]]mi mkhas pa bskal pa gang gA'i klung gi bye ma snyed du gnas te/_sbyin pa sbyin la rnam pa thams cad mkhyen pa nyid du yongs su sngo bar mi byed pa'i byang chub sems dpa' ni sbyin pa'i pha rol tu phyin pa yongs su 'dzin pa ma yin no/_/tshe dang ldan pa gang po gzhan yang skabs 'ga' 
[\[10a.6\]]dag tu snod 'dzam bu'i gling gi tshad tsam thogs pa'i sems can dag 'ongs te/_'di'i nang du byin cig ce na/_der byang chub sems dpa' sems dpa' chen pos nges par sbyin par bya'i/_med do snyam du sems bskyed par mi bya'o/_/snod 'di dag ni ha cang ches so snyam du sems 
[\[10a.7\]]bskyed par mi bya'o/_/snod 'di dag ji ltar yang dgang bar bya snyam du sems bskyed par mi bya'o/_/ji ltar sems bskyed par bya zhe na sbyin no/_/snod 'di dag dgang bar spro bar bya'o/_/ji ltar snod 'di dag dgang bar bya ba de lta de ltar 'bad do/_/de lta de ltar btsal lo snyam du sems 
[\[10b\]]
[\[10b.1\]]bskyed par bya'o/_/gal te byang chub sems dpa' sems dpa' chen po de lta de ltar 'bad cing rtsol la/_brtson 'grus rtsom ste/_yongs su gtong na/_sbyin pa'i pha rol tu phyin pa yongs su 'dzin pa yin no/_/tshe dang ldan pa gang po de ltar byang chub sems dpa' sems dpa' chen pos 
[\[10b.2\]]sbyin pa'i pha rol tu phyin pa la bslab par bya'o/_/tshe dang ldan pa gang po gzhan yang byang chub sems dpa' sems dpa' chen pos sems can la snying brtse bas sbyin pa sbyin par bya'o/_/byams pa dang snying rje la gnas par bya ste/_sems can rnams la sbyin pa sbyin par bya'o/_/sbyin pa 
[\[10b.3\]]sbyin pa na/_'di ltar gang 'di las bsod nams mngon par 'du byed pa dang /_dge ba mngon par 'du byed pa gang yin pa'i bsod nams dang /_dge ba mngon par 'du byed pa des 'jig rten gyi khams mtha' yas mu med pa dag na theg pa la gsar du zhugs pa'i byang chub sems 
[\[10b.4\]]dpa' gang dag gnas pa de dag ni phyir mi ldog pa nyid du gyur cig_/phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces sems bskyed par bya'o/_/ji lta ji ltar byang chub sems dpa' sems dpa' chen po dge 
[\[10b.5\]]ba'i rtsa ba de dag yongs su gtong ba de lta de ltar byang chub sems dpa' sems dpa' chen po thams cad mkhyen pa nyid du 'bogs par 'gyur ro/_/tshe dang ldan pa gang po dper na gser ni ji lta ji ltar bsregs pa dang /_bzhu ba dang /_bskol ba dang /_tshos par byas pa de lta 
[\[10b.6\]]de ltar shin tu gsal bar 'gyur ro/_/tshe dang ldan pa gang po de bzhin du/_byang chub sems dpa' sems dpa' chen po yang ji lta ji ltar bsod nams mngon par 'du byed pa dang /_dge ba mngon par 'du byed pa rnam pa thams cad mkhyen pa nyid du yongs su sngo ba de lta de ltar dge 
[\[10b.7\]]ba'i rtsa ba rnams kyis 'bogs so/_/ji lta ji ltar dge ba'i rtsa ba rnams kyis 'bogs pa de lta de ltar sems can rnams kyis bsnyen pa'i 'os su 'gyur zhing /_kha dog dang /_'od dang /_gzi brjid kyis kyang shin tu gzi che bar 'gyur ro/_/tshe dang ldan pa gang po dper na/_bud 
[\[11a\]]
[\[11a.1\]]med me long gi byi dor byed pa na ji lta ji ltar me long byi dor byed pa de lta de ltar shin tu 'od gsal bar 'gyur la/_ji lta ji ltar shin tu 'od gsal bar gyur pa de lta de ltar bzhin gsal bar rab tu snang ngo /_/tshe dang ldan pa gang po de bzhin du/_byang chub sems 
[\[11a.2\]]dpa' sems dpa' chen po yang ji lta ji ltar sbyin pa las byung ba'i bsod nams bya ba'i dngos po rnam pa thams cad mkhyen pa nyid du yongs su sngo zhing /_de las gzhan pa'i byang chub sems dpa' rnams la yang yongs su gtong ste/_gang dag theg pa la gsar du zhugs pa 
[\[11a.3\]]de dag ni phyir mi ldog pa nyid du gyur cig_/phyir mi ldog pa gang dag yin pa de dag ni myur du rnam pa thams cad mkhyen pa nyid yongs su rdzogs par gyur cig ces ji lta ji ltar yongs su gtong zhing sbyin pa de lta de ltar dge ba'i rtsa ba shin tu rgya che bar 'gyur ro/_/ji lta ji ltar 
[\[11a.4\]]dge ba'i rtsa ba shin tu rgya che bar 'gyur ba de lta de ltar rnam pa thams cad mkhyen pa nyid dang nye bar 'gyur te/_byang chub sems dpa' de ltar yongs su sngo ba ni thabs la mkhas pa yin par rig par bya'o/_/ji ltar byang chub sems dpa' sems dpa' chen po sbyin pa chung ngu byin na 
[\[11a.5\]]bsod nams mang po skyed par 'gyur zhe na/_gal te sbyin pa de rnam pa thams cad mkhyen pa nyid du yongs su sngo na/_de ltar byang chub sems dpa' sbyin pa chung ngu byin la bsod nams mang po skyed do/_/ci ste sbyin pa de rnam pa thams cad mkhyen pa nyid du yongs su sngo bar mi byed na/_de 
[\[11a.6\]]ltar sbyin pa mang po byin la/_bsod nams nyung ngu skyed par 'gyur ro/_/gal te byang chub sems dpa' bskal pa gang gA'i klung gi bye ma snyed du gnas te/_bde bar sbyar ba'i yo byad mang po yongs su gtong la/_sbyin pa de'ang rnam pa thams cad mkhyen pa nyid du yongs su sngo bar byed na/_de 
[\[11a.7\]]ltar byang chub sems dpa' sems dpa' chen po sbyin pa mang po sbyin zhing /_bsod nams mang po skyed do/_/de lta bas na byang chub sems dpa' sems dpa' chen pos sbyin pa sbyin pa na/_rnam pa thams cad mkhyen pa nyid yid la byed pa dang ma bral bar bya'o/_/byang chub sems 
[\[11b\]]
[\[11b.1\]]dpa' gang rnam pa thams cad mkhyen pa nyid yid la byed pa dang ma bral ba'i byang chub sems dpa' sems dpa' chen po de ni byang chub dang nye ba yin te/_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de ci'i phyir zhe na/_byang 
[\[11b.2\]]chub sems dpa' sems dpa' chen po rnam pa thams cad mkhyen pa nyid la dmigs par byed pa ni thabs la mkhas pa yin par rig par bya ba'i phyir ro/_/tshe dang ldan pa gang po gzhan yang byang chub sems dpa' sems dpa' chen pos thog ma nyid du sbyin pa'i pha rol tu phyin pa la 
[\[11b.3\]]bslab par bya'o/_/de ci'i phyir zhe na/_tshe dang ldan pa gang po gang gi phyir des 'khor ba thog ma med pa nas ser sna bsten te/_de sbyin pa de yongs su gtong na/_ser sna rgyang ring bar byed cing /_rnam pa thams cad mkhyen pa nyid dang nye bar byed do/_/ji lta ji ltar rnam pa 
[\[11b.4\]]thams cad mkhyen pa nyid dang nye bar byed pa de lta de ltar nyan thos kyis dang /_rang sangs rgyas kyis las ldog par byed do/_/ji lta ji ltar nyan thos kyis dang /_rang sangs rgyas kyis las ldog pa de lta de ltar rnam pa thams cad mkhyen pa nyid dang nye bar 'gyur ro/_/tshe dang 
[\[11b.5\]]ldan pa gang po dper na/_char 'bab pa'i tshe bla gab med par bum pa bzhag pa der rim gyis thigs pa bab pas gang bar gyur na dang por thigs pa bab pa gang yin pa dang /_tha mar thigs pa bab pa gang yin pa nyi tshes bum pa de gang bar gyur pa ma yin gyis/_de'i bar gyi 
[\[11b.6\]]chu'i thigs pa rgyun mi chad par rim gyis bab pa'i chu'i thigs pa rnams kyis bum pa de gang ba yin no/_/tshe dang ldan pa gang po de bzhin du byang chub sems dpa' sems dpa' chen pos dang po sems bskyed pas rnam pa thams cad mkhyen pa nyid thob pa yang ma yin/_byang 
[\[11b.7\]]chub kyi snying po la 'dug pas kyang ma yin gyi/_dang po sems bskyed pa gang yin pa dang /_byang chub kyi snying po la 'dug pa'i sems bskyed pa phyi ma de'i bar gyi rnam pa thams cad mkhyen pa nyid dang ldan pa'i sems kyi khyad par bskyed pa/_phan par gyur pa bsags pa gang dag 
[\[12a\]]
[\[12a.1\]]yin pa de dag thams cad kyis bla na med pa yang dag par rdzogs pa'i byang chub tu rim gyis 'bras bu bskyed pa yin no/_/tshe dang ldan pa gang po de ltar na 'dir byang chub sems dpa' sems dpa' chen pos ma 'dres pa'i sems kyis rnam pa thams cad mkhyen pa nyid 
[\[12a.2\]]la dmigs par bya'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu ji tsam gyis na byang chub sems dpa' sems ma 'dres pa yin/_smras pa/_tshe dang ldan pa gang po gang gi tshe 
[\[12a.3\]]byang chub sems dpa' tshul bzhin ma yin pa yid la byed pa byung na/_de 'ang rnam pa thams cad mkhyen pa nyid la phan par gyur par mthong zhing /_gal te 'di dag las bdag gi lus grub pas na tshul bzhin ma yin pa yid la byed pa 'di ni bdag gi pha rol tu phyin pa'i don 
[\[12a.4\]]yin te/_skyed par 'gyur ba'o zhes shes pa gang yin pa de ni sems ma 'dres pa zhes bya'o/_/tshe dang ldan pa gang po gzhan yang gang dag byang chub sems dpa' sems dpa' chen po la phan 'dogs pa dang /_gnod pa byed pa gang yin pa de dag thams cad rnam pa thams cad mkhyen 
[\[12a.5\]]pa nyid kyi rgyu yin par mthong ste/_de ltar tshe dang ldan pa gang po byang chub sems dpa' sems dpa' chen pos sems ma 'dres par bya'o/_/tshe dang ldan pa gang po dper na/_gsad par chad pa'i mi gsad pa'i sar khrid pa na bdag ni gsod do snyam pa'i yid la byed 
[\[12a.6\]]pa 'ba' zhig 'byung bar 'gyur te/_dpe de dang 'dra bar byang chub sems dpa' sems dpa' chen pos rnam pa thams cad mkhyen pa nyid 'ba' zhig yid la byed pa 'di ni/_tshe dang ldan pa gang po byang chub sems dpa' sems dpa' chen po'i sems ma 'dres pa yin par rig par bya'o/_/
[\[12a.7\]]tshe dang ldan pa gang po dper na/_rin po che khyer ba'i mi 'jigs sa'am/_'brog khong khong ya nga bar zhugs nas/_de 'jigs sa dang 'brog khong khong ya nga bar 'gro ba na/_rtag tu rgyun mi chad par yid la byed pa 'byung ste/_bdag nam 'brog khong khong ya nga ba 'di las 'da' bar 
[\[12b\]]
[\[12b.1\]]'gyur zhing 'jigs sa 'di las 'da' bar 'gyur zhig gu snyam pa 'ba' zhig yid la byed do/_/tshe dang ldan pa gang po de bzhin du byang chub sems dpa' sems dpa' chen pos rnam pa thams cad mkhyen pa nyid yid la bya'i yid la byed pa gzhan dag gi skabs dbye bar mi bya ba 'di ni byang chub 
[\[12b.2\]]sems dpa' sems dpa' chen po'i sems ma 'dres pa zhes bya'o/_/tshe dang ldan pa gang po dper na/_mi g.yon can gyi rang bzhin can tshong 'dus kyi nang du zhugs te rku zhing chings ma gcod pa na 'di ltar bdag rku zhing chings ma gcod pa sus kyang ma mthong grang snyam du sems shing /_de 
[\[12b.3\]]yid la byed pa de 'ba' zhig kun tu 'byung ste/_de'i yid la byed pa gzhan mi 'byung ngo /_/tshe dang ldan pa gang po de bzhin du byang chub sems dpa' sems dpa' chen po bla na med pa yang dag par rdzogs pa'i byang chub 'di mngon par rdzogs par 'tshang rgya bar 'dod pas yid la byed pa gzhan 
[\[12b.4\]]dag gi skabs dbye bar mi bya'o/_/tshe dang ldan pa gang po de ltar na byang chub sems dpa' sems dpa' chen po sems ma 'dres par rig par bya'o/_/tshe dang ldan pa gang po dper na/_skyes bu gser mgar zhig yod pa de'i lag tu gser gtad la/_gser de'ang rgyal po'i yin 
[\[12b.5\]]te/_de la 'di skad du kye mi khyod kyis gser 'di las rgyan gyi rnam pa dag byos la/_gang khyod kyis lo gcig gis zin pa'i las de khyod kyis zla ba gcig gis zin par gyis shig_/gal te zla ba gcig gis zin par ma byas na/_de'i phyir khyod kyi mgo gcad do zhes bsgo na/_
[\[12b.6\]]de skad du bsgo ba'i mi de ni gser de bsregs pa dang /_bzhu ba dang /_rgyan dag tu bya ba las yid la byed pa gzhan mi 'byung ste/_gzhan du na rgyan 'di rnams ji ltar zin par 'gyur zhig gu snyam ste/_de zan za ba'i tshe yang kha zas yid la byed pa mi 'byung gi_/gser dang ldan pa'i 
[\[12b.7\]]yid la byed pa'i yid la byed pa 'ba' zhig dang /_rgyan gyi rnam pa 'ba' zhig yid la byed de/_sems dang sems las byung ba rnams de la gnas so/_/de ci'i phyir zhe na/_de srog phangs pa'i shas che ba'i phyir ro/_/de nas mi des lha rgyan de dag ni 'di rnams lags so zhes rgyan byed pa de 
[\[13a\]]
[\[13a.1\]]dag rgyal po la phul lo/_/de nas rgyal po dga' zhing mgu ste rangs nas/_'di skad du gang khyod kyis zla ba bcu gnyis kyi las byas pa de ni khyod bya dga' chen po dbang ngo zhes smras so/_/tshe dang ldan pa gang po de bzhin du/_byang chub sems dpa' sems dpa' 
[\[13a.2\]]chen pos dang po sems bskyed pa nas/_phyi ma'i sems bskyed pa de'i bar du sems ma 'dres par bya'o/_/ji ltar skyes bu gser mgar de yid la byed pa gzhan dang ma 'dres par rgyan de dag byed de/_de ci'i phyir zhe na/_srog phangs pa'i shas che ba'i phyir yin pa de bzhin du/_tshe 
[\[13a.3\]]dang ldan pa gang po byang chub sems dpa' sems dpa' chen pos rnam pa thams cad mkhyen pa nyid yid la byed pa ma 'dres par bya ste/_yid la byed pa gzhan dag gi skabs dbye bar mi bya'o/_/gal te rnam pa thams cad mkhyen pa nyid lhur len pa'i stobs che na/_de nyid sems ma 
[\[13a.4\]]'dres pa la gnas te/_byang chub sems dpa' gzhan gang bskal pa grangs med pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de/_byang chub sems dpa' sems dpa' chen po des bskal pa brgyar yang mi thogs par 'gyur ro/_/
[\[13a.5\]]de ci'i phyir zhe na/_gang gi phyir des yid la byed pa gzhan dag gi skabs ma phye ba'i phyir te/_de'i phyir byang chub sems dpa' sems dpa' chen po sems ma 'dres pa la gnas pa de bskal pa brgyar yang mi thogs par yongs su rdzogs par byed do/_/tshe dang ldan pa gang po de ltar byang 
[\[13a.6\]]chub sems dpa' sems dpa' chen pos sems ma 'dres par bya'o/_/de ltar na bdag kyang don de la sbyor zhing /_sems can dag kyang don de la sbyor te/_'di ltar sangs rgyas kyi ye shes bla na med pa'i don la sbyor ro/_/sbyin pa'i pha rol tu phyin pa las dpe'i le'u ste gsum 
[\[13a.7\]]pa'o//_//de skad ces smras pa dang /_tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa gal te yid la byed pa de dag bar ma dor 'dres pa zhig na/_de'i ngo bo nyid ni gang yin/_gang dang ni ldan/_de skad 
[\[13b\]]
[\[13b.1\]]ces smras pa dang /_tshe dang ldan pa sha ra dwa ti'i bus 'di skad ces smras so/_/tshe dang ldan pa gang po gang gi tshe nyan thos kyis dang ldan zhing /_rang sangs rgyas kyis dang ldan pa'i yid la byed pa 'byung ba de'i tshe/_byang chub sems dpa' sems 'dres pa yin par rig par bya ste/_
[\[13b.2\]]'di ni byang chub sems dpa' sems dpa' chen po'i tshul bzhin ma yin pa yid la byed pa dag yin no/_/de ci'i phyir zhe na/_byang chub la ni ngo bo nyid med pa'i phyir ro/_/gal te byang chub sems dpa' sems dpa' chen po'i yid la byed pa 'dod chags dang ldan pa 'am/_zhe 
[\[13b.3\]]sdang dang ldan pa 'am/_gti mug dang ldan pa 'byung na/_'byung ba des byang chub sems dpa' sems 'dres par rig par bya ba ma yin no/_/de ci'i phyir zhe na/_rnam par rtog pa 'di dag ni byang chub sems dpa'i srid pa mngon par 'grub pa ste/_phan 'dogs par 
[\[13b.4\]]gyur pa/_rgyur gyur pa grogs su gyur pa yin pa'i phyir ro/_/'di dag ni thams cad mkhyen pa nyid du 'gyur bar byed pa'o/_/'di dag gis ni lus yongs su 'dzin to/_/thabs la mkhas pas ji ltar pha rol tu phyin pa drug po rnams kyis yongs su sngo bar byed pa de bzhin 
[\[13b.5\]]du/_nyon mongs pa grogs su gyur pa rnams kyis kyang /_byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya ste/_tshe dang ldan pa gang po de lta bas na/_thams cad mkhyen pa nyid la bar chad byed 
[\[13b.6\]]par 'gyur ba'i yid la byed pa gang dag yin pa de dag 'byung bas byang chub sems dpa' sems dpa' chen po sems 'dres pa zhes bya bar rig par bya'o/_/de dag gang zhe na/_'di lta ste/_nyan thos dang ldan pa dang /_rang sangs rgyas dang ldan par 'byung ba de dag gis 
[\[13b.7\]]sems 'dres par rig par bya'o/_/de las gzhan pa'i yid la byed pa srid pa'i rjes su 'thun pa gang dag yin pa de dag 'byung bas ni/_byang chub sems dpa' sems dpa' chen po sems 'dres par gnas pa ma yin no/_/yid la byed pa de dag ci'i phyir 'dod par bya zhe 
[\[14a\]]
[\[14a.1\]]na/_'di ltar byang chub sems dpa' sems dpa' chen po des 'khor bas yongs su mi skyo ba'i go cha bgos pa'i phyir te/_de dag 'byung na skye ba'i gnas rnams yongs su 'dzin la/_skye ba'i gnas rnams yongs su bzung bas yang sbyin pa'i pha rol tu phyin 
[\[14a.2\]]pa yang dag par blangs te gnas par 'gyur ro/_/de bzhin du tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa yongs su 'dzin te/_yang shes rab kyi pha rol tu phyin 
[\[14a.3\]]pa sgom mo/_/de ltar na yid la byed pa gang dag gis srid pa mngon par 'grub par 'gyur ba de dag ni/_byang chub sems dpa' sems dpa' chen pos byang chub kyi snying po la 'dug par ma gyur gyi bar du 'dod par bya'o/_/tshe dang ldan pa gang po de ltar na nyon mongs pa rnams la 
[\[14a.4\]]yang byang chub sems dpa' sems dpa' chen pos yongs su skyo ba'i sems bskyed par mi bya'o/_/byang chub sems dpas ci'i phyir 'dod par bya zhe na/_'di dag ni bdag la phan 'dogs par gyur pa dag ste/_gal te 'di dag gzugs can zhig yin du zin na/_bdag gis 
[\[14a.5\]]bsti stang chen pos ri mo bya ba zhig ste/_de ci'i phyir zhe na/_'di ltar de dag la de'i phan yon rnams nye bar gnas pa'i phyir ro/_/gal te thabs la mkhas pa gzugs can zhig yin du zin na ni/_de la yang de bzhin gshegs pa bzhin du bdag gis bsti stang chen pos ri mo bya 
[\[14a.6\]]ba zhig ste/_de ci'i phyir zhe na/_'di ltar bdag gi thabs la mkhas pa 'di ni srid par kun tu sbyor ba mi gcod la/_pha rol tu phyin pa drug 'phel ba dang /_yongs su rdzogs par byed cing /_thams cad mkhyen pa nyid kyang sgrub pa yin pa'i phyir ro/_/ji lta ji ltar pha 
[\[14a.7\]]rol tu phyin pa drug 'phel ba dang /_yongs su rdzogs par byed cing /_thams cad mkhyen pa nyid sgrub par byed pa de lta de ltar srid par kun tu sbyor ba rnams srab par 'gyur/_nyam dmas par 'gyur/_zhan par 'gyur ro/_/tshe dang ldan pa gang po dper na/_shing rta khal chen po 
[\[14b\]]
[\[14b.1\]]bkal ba ni/_ji lta ji ltar shing rta 'gro ba de lta de ltar de'i srog shing yongs su zad par 'gyur te/_srog shing de yang khal de nyid kyis shin tu non pa dang /_khal khyer bas yongs su zad par 'gyur zhing zhan par 'gyur mod kyi/_srog shing de grong khyer gyi nang du zhugs te/_bya ba byas 
[\[14b.2\]]nas chag par 'gyur ro/_/tshe dang ldan pa gang po de bzhin du/_byang chub sems dpa' sems dpa' chen po'i srid pa 'thob par byed pa'i kun tu sbyor ba gang dag yin pa 'di dag ni gang dag gis srid pa yongs su 'dzin par byed pa dag ste/_ji lta ji ltar byang chub sems dpa' skye 
[\[14b.3\]]ba'i gnas rnams mngon par sgrub par byed pa de lta de ltar pha rol tu phyin pa drug yongs su rdzogs par 'gyur ro/_/ji lta ji ltar pha rol tu phyin pa drug yongs su rdzogs par 'gyur ba de lta de ltar srid par kun tu sbyor ba rnams srab par 'gyur ro/_/ji lta ji ltar srid par kun tu sbyor ba 
[\[14b.4\]]rnams srab par 'gyur ba de lta de ltar thams cad mkhyen pa nyid dang nye bar 'gyur te/_gang gi tshe byang chub sems dpa' sems dpa' chen po/_byang chub kyi snying po la 'dug pa'i thams cad mkhyen pa'i ye shes skyes pa de'i tshe/_kun tu sbyor ba bya ba byas pa de dag phyis de dag gis 
[\[14b.5\]]bya ba med de/_ji ltar srog shing de grong khyer du zhugs nas bya ba byas te/_chag nas phyis des bya ba med pa de bzhin du/_kun tu sbyor ba bya ba byas pa de dag gis/_byang chub sems dpa' sems dpa' chen po rnam pa thams cad mkhyen pa nyid thob par gyur pa la/_kun tu sbyor 
[\[14b.6\]]ba de dag gis phyis bya ba med do/_/de ci'i phyir zhe na/_'di ltar byang chub sems dpa' de ni bya ba byas pa yin pa'i phyir ro/_/sems can gang dag byang chub sems dpa' sems dpa' chen po la gshe zhing brgyad bkag la/_gshe zhing brgyad bkag nas/_byang chub sems 
[\[14b.7\]]dpa' de nyid la 'di bdag la dgos so zhes slong ste/_de dag la sbyin par byed pa de dag kyang byang chub sems dpa' sems dpa' chen po la phan 'dogs par gyur pa yin no/_/dmigs pa des kyang thams cad mkhyen pa nyid du sems skyed par byed de/_dmigs pa de dag 
[\[15a\]]
[\[15a.1\]]thams cad kyang thams cad mkhyen pa nyid la phan 'dogs par gyur pa yin par shes so/_/tshe dang ldan pa gang po de ltar 'dir yang nyan thos kyis 'am/_rang sangs rgyas kyis ma gtogs pa de las gzhan pa'i yid la byed pa gang dag yin pa de dag thams cad 
[\[15a.2\]]ni/_byang chub sems dpa' sems dpa' chen po la phan 'dogs par gyur pa yin par rig par bya'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu nyan thos rnams kyang de la phan 'dogs 
[\[15a.3\]]par gyur cing /_rang sangs rgyas rnams kyang de la phan 'dogs par gyur par rig par bya ste/_nyan thos rnams pha rol tu phyin pa drug gis 'doms shing rjes su ston la/_des kyang pha rol tu phyin pa rnams la sbyar bar bya dgos pas/_de dag kyang byang chub sems dpa' 
[\[15a.4\]]sems dpa' chen po'i sbyin gnas yin pa'i phyir/_de dag kyang thams cad mkhyen pa nyid la phan 'dogs par gyur pa yin no/_/rang sangs rgyas rnams kyang de'i sbyin gnas yin pa'i phyir/_phan 'dogs par gyur pa yin no/_/de skad ces smras pa dang /_tshe dang 
[\[15a.5\]]ldan pa sha ra dwa ti'i bus/_tshe dang ldan pa byams ma'i bu gang po la 'di skad ces smras so/_/tshe dang ldan pa gang po de de bzhin te/_gang dag de la pha rol tu phyin pa rnams kyis 'doms shing rjes su ston pa de dag kyang de'i sbyin gnas yin pa'i phyir nyan thos rnams kyang byang 
[\[15a.6\]]chub sems dpa' la phan 'dogs par gyur pa yin no/_/rang sangs rgyas rnams kyang sbyin gnas yin pa'i phyir/_de dag kyang de'i thams cad mkhyen pa nyid la phan 'dogs par gyur pa yin no/_/gzhan yang gang dag dmigs par bya ste/_sbyin pa sbyin pa de yang 
[\[15a.7\]]rnam pa thams cad mkhyen pa nyid du yongs su bsngo na/_de dag thams cad kyang de la phan 'dogs par gyur pa yin te/_tshe dang ldan pa gang po 'on kyang nyan thos dang ldan pa'i yid la byed pa gang yin pa de dag ni des bskyed par mi bya'o/_/de'i sa la yang 'dod par mi bya'o/_/de 
[\[15b\]]
[\[15b.1\]]ci'i phyir zhe na/_de las byang chub sems dpa' ldog par bya ba yin pa'i phyir ro/_/rang sangs rgyas dang ldan pa'i yid la byed pa gang yin pa de dag kyang des bskyed par mi bya'o/_/de'i sa la yang 'dod par mi bya'o/_/de ci'i phyir zhe na/_de las byang chub sems 
[\[15b.2\]]dpa' ldog par bya ba yin pa'i phyir te/_tshe dang ldan pa gang po 'on kyang nyan thos rnams dang /_rang sangs rgyas rnams ni phan 'dogs par gyur pa yin no/_/tshe dang ldan pa gang po de ltar na/_byang chub sems dpa' sems dpa' chen po thabs la mkhas pa la ni 
[\[15b.3\]]thams cad mkhyen pa nyid la phan par mi 'gyur ba'i chos de gang yang mi dmigs so/_/dgra bcom pa'i sems de dang /_shes pa gang yin pa de yang byang chub sems dpa' la phan 'dogs par gyur pa yin te/_gal te de med na de las ldog pa med pa'i phyir ro/_/'di 
[\[15b.4\]]lta bur dgra bcom pa'i sems bskyed par mi bya'i/_shes pa gcig pa zhes bya bar ni ma yin te/_des de spangs nas thams cad mkhyen pa nyid du 'gyur ba gang yin pa der sems bskyed par bya'o/_/de bzhin du rang sangs rgyas kyi sems dang /_rang sangs rgyas kyis shes pa yang byang 
[\[15b.5\]]chub sems dpa' sems dpa' chen po'i thams cad mkhyen pa nyid la phan 'dogs par gyur pa yin no/_/gal te dgra bcom pa gang yin pa dang /_rang sangs rgyas gang yin pa'i sems dang /_shes pa zhes bya ba de med du zin na/_phan 'dogs par yang mi 'gyur ro/_/
[\[15b.6\]]de ci'i phyir zhe na/_'di lta ste/_byang chub sems dpa' sems dpa' chen po'i sems ni zag pa dang bcas pa dang /_zag pa med pa'i sems dang thun mong ma yin pa ste/_de las gzhan pa'i sems rnams las de bzhin gshegs pa'i sems ma gtogs par byang chub 
[\[15b.7\]]sems dpa'i sems nyid de ltar de dag gi mchog ces bya ba nas/_gong na med pa zhes bya ba'i bar dang /_mi mnyam pa dang /_mnyam pa zhes bya ba'i bar du brjod do/_/tshe dang ldan pa gang po de lta bas na/_sa 'di gnyis ni byang chub sems dpa' sems dpa' chen po'i thams cad 
[\[16a\]]
[\[16a.1\]]mkhyen pa nyid la phan 'dogs par gyur pa yin te/_de ltar na 'di la byang chub sems dpa' thabs la mkhas pa'i thams cad mkhyen pa nyid la phan par ma gyur pa'i chos de gang yang mi dmigs so//_//bam po gnyis pa/_tshe dang ldan 
[\[16a.2\]]pa gang po gzhan yang byang chub sems dpa' sems dpa' chen pos sbyin pa'i pha rol tu phyin pa la spyod pa na/_dngos po gang yongs su gtong ba'i dngos po de la mtshan ma'i 'du shes mi bya'o/_/de ltar mtshan ma med par yongs su gtong zhing /_thams cad mkhyen pa nyid du 
[\[16a.3\]]yongs su sngo na/_phan 'dogs par gyur pa yin no/_/mtshan ma ma spangs par bla na med pa yang dag par rdzogs pa'i byang chub thob par mi 'gyur te/_'di lta ste/_thams cad mkhyen pa nyid rnyed pa 'di ni rnyed pa che ba yin no/_/bya ba dag gis gser bye ba'am/_rin 
[\[16a.4\]]po che bye ba 'du ba gang yin pa de ni rnyed pa che ba ma yin gyi/_gang mtshan ma med par dngos po yongs su btang nas/_bla na med pa yang dag par rdzogs pa'i byang chub mngon par rdzogs par 'tshang rgya ba 'di nyid rnyed pa khyad par du 'phags pa yin no/_/gang mtshan ma yongs 
[\[16a.5\]]su ma spangs par gling chen po bzhir 'khor los sgyur ba'i rgyal srid thob par gyur du zin kyang /_de ni rnyed pa chen po ma yin la/_mtshan ma ma spangs par 'dod pa'i khams su bdag po'i bya ba byed du 'jug pa 'di yang rnyed pa chen por 'gyur ba ma yin no/_/gal te mtshan ma 
[\[16a.6\]]yongs su spangs nas/_rgyun du zhugs pa'i 'bras bu thob pa 'am/_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub thob par gyur na/_'di ni rnyed pa shin tu che ba yin par rig par bya'o/_/gang mtshan ma yongs 
[\[16a.7\]]su spangs nas/_bla na med pa yang dag par rdzogs pa'i byang chub thob pa 'di yang rnyed pa che ba yin te/_'di ni rnyed pa snga ma de bas rnyed pa shin tu che ba ste/_byang chub sems dpa' sems dpa' chen po'i rnyed pa 'di ni mnyam pa'i zla med de/_'di lta ste/_de bzhin gshegs 
[\[16b\]]
[\[16b.1\]]pa rnyed pa yin no/_/gang gos dang /_kha zas dang /_mal cha dang /_stan dang /_na ba'i gsos sman dang /_yo byad mtshan mar yongs su gzung ba'i dngos po ni bskyed par mi bya'o/_/de ci'i phyir zhe na/_de ni mtshan ma'i grangs su gtogs pa'i phyir ro/_/gang yang gos 
[\[16b.2\]]dang /_kha zas dang /_mal cha dang /_stan dang /_na ba'i gsos sman dang /_yo byad de yang yongs su btang la/_thabs la mkhas pas yongs su bsngos na/_thams cad mkhyen pa nyid 'thob bo/_/de lta bas na 'di ni byang chub sems dpa' sems dpa' chen po rnams kyi rnyed 
[\[16b.3\]]pa mchog yin par rig par bya'o/_/byang chub sems dpa' la 'di skad du/_khyod kyis thams cad mkhyen pa nyid ni thob par 'gyur ro/_/de ci'i phyir zhe na/_khyod kyis gang la mtshan mar bzung ba'i dngos po 'di ni rnyed par dka' ba ste/_nang dang phyi rol gyi dngos po thams 
[\[16b.4\]]cad ni rang bzhin gyis dben pa'i phyir ro/_/de ltar na khyod kyis thams cad mkhyen pa nyid ni thob par 'gyur ro/_/gang dag gis thob pa dang /_gang dag 'thob pa dang /_'thob par 'gyur ba de dag thams cad kyis kyang /_thams cad mkhyen pa nyid kyi na thob bo/_/
[\[16b.5\]]'thob bo/_/'thob par 'gyur ro zhes smra bar bya'o/_/de skad ces smras pa dang /_tshe dang ldan pa byams ma'i bu gang po la/_tshe dang ldan pa sha ra dwa ti'i bus 'di skad ces smras so/_/tshe dang ldan pa bgrang ba 'di byang chub sems dpa' gang gi yin smras pa/_'di ni 
[\[16b.6\]]byang chub sems dpa' thabs la mkhas pa'i bgrang ba yin no/_/de ci'i phyir zhe na/_sems can 'di dag gis thams cad mkhyen pa nyid kyi na 'thob par de ltar shes su zin na ni/_sems can thams cad kyi thams cad mkhyen pa nyid thob par 'gyur ba zhig na/_gang gi 
[\[16b.7\]]phyir 'di ltar de dag thams cad mkhyen pa nyid la ma mos shing /_sems mi skyed pa'i phyir te/_gang dag thams cad mkhyen pa nyid du sems mi skyed pa de dag ni thams cad mkhyen pa nyid thob par mi 'gyur ro/_/gang dag 'di ltar thams cad mkhyen pa nyid la mos shing sems 
[\[17a\]]
[\[17a.1\]]bskyed pa dag ni/_thams cad mkhyen pa nyid thob par 'gyur te/_sems de bskyed nas/_dngos po gang dang gang yongs su gtong ba de dang de dngos po med par mthong ngo /_/dngos po gang dang gang shes pa la 'di dag ni sgyu ma lta bu ste/_'di ni ji ltar bdag 
[\[17a.2\]]gis mtshan mar bzung ba ltar ma yin no snyam nas de gtong ba'i blo shas che bar 'gyur zhing /_sbyin pa'i blo dang ldan par 'gyur te/_'dzin pa'i sems mi skyed do/_/'di ltar dngos po 'di ni sgyu ma lta bur sems can rnams kyis de ltar mi shes pas/_dngos po de dag la shas cher 
[\[17a.3\]]mngon par zhen par 'gyur te/_yongs su mi gtong ba'i blor 'gyur ro/_/yongs su mi gtong bas ser sna yongs su 'dzin to/_/ser sna des kyang ngan song rnams su skye bar 'gyur la/_dngos po de dang yang 'bral bar 'gyur ro/_/de ltar dngos po de yang yongs su 
[\[17a.4\]]mi gtong zhing yongs su ma spyad la/_dngos po de las brten nas ser sna bskyed de/_ngan song rnams su yang skye bar 'gyur ro/_/gang gi tshe byang chub sems dpa' sems dpa' chen po thabs la mkhas pas 'di ltar shes te/_dngos po 'di ni sgyu ma lta bu ste/_yongs 
[\[17a.5\]]su gtong ba yang sgyu ma lta bu yin pas na/_sgyu ma lta bu gang yin pa de ni bdag gi yang ma yin yongs su gtong ba yang ma yin no/_/de ci'i phyir zhe na/_'di ltar de sgyu ma lta bu yin pa'i phyir/_de dngos po de rgya cher yongs su gtong ngo snyam du sems so/_/de de yongs 
[\[17a.6\]]su gtong bas sangs rgyas bcom ldan 'das rnams la 'dod pa skyed de/_bcom ldan 'das sangs rgyas bcom ldan 'das rnams ni legs par gsung ba/_phyin ci ma log par gsung ba kho na ste/_sgyu ma lta bu'i dngos po yongs su btang bas/_yod pa'i mtshan nyid 
[\[17a.7\]]bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba 'di ni ngo mtshar to/_/de la byang chub sems dpa' sems dpa' chen pos 'di ltar sangs rgyas bcom ldan 'das gang dag ji ltar byas na byang chub sems dpa' dngos po de dag 
[\[17b\]]
[\[17b.1\]]la mngon par zhen pa mi skyed cing /_'di ltar de yongs su gtong ba'i blor 'gyur snyam ste/_byang chub sems dpa' sems dpa' chen po rnams kyi dngos po de dag dang /_rkyen de dag mtshan nyid med par ston pa 'di dag ni dka' ba mdzad pa'o snyam du rig par bya'o/_/tshe 
[\[17b.2\]]dang ldan pa gang po de ltar na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas thams cad mkhyen pa nyid kyis thob par 'gyur ro zhes de ltar rig par bya'o/_/tshe dang ldan pa gang po gal 
[\[17b.3\]]te 'di ni sha ra dwa ti'i bu'i spobs pa yin no snyam du khyod kyis shes na de ltar mi blta'i/_'di ni de bzhin gshegs pa'i byin gyi rlabs kyis sha ra dwa ti'i bu smra bar zad do/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod 
[\[17b.4\]]kyis gnas brtan sha ra dwa ti'i bus ji skad smras pa bzhin du zung shig_/chongs shig_/lhogs shig_/kun chub par gyis shig_/sbyin pa'i pha rol tu phyin pa las mtshan ma med pa'i le'u ste bzhi pa'o//_//de nas bcom ldan 'das la tshe dang ldan pa byams 
[\[17b.5\]]ma'i bu gang pos 'di skad ces gsol to/_/bcom ldan 'das byang chub sems dpa' sems dpa' chen po de ltar yongs su gtong ba des ci zhig yongs su btang ba lags/_bcom ldan 'das kyis bka' stsal pa/_gang po byang chub sems dpa' sems dpa' chen 
[\[17b.6\]]po de ltar yongs su gtong ba des ci yang yongs su btang ba med do/_/ji ltar yongs su btang ba med pa de bzhin du chos ci yang thob pa med do/_/bcom ldan 'das kyis bka' stsal pa/_gang po ji ltar byang chub sems dpa' sems dpa' chen pos dngos po ci yang 
[\[17b.7\]]yongs su btang ba med pa de bzhin du bla na med pa yang dag par rdzogs pa'i byang chub mngon par rdzogs par sangs rgyas pas kyang chos ci yang thob pa med do/_/gang po byang chub sems dpa' sems dpa' chen po'i dgod pa ci 'dra ba de bzhin du/_chos kyi 'du ba'i sgo yang 
[\[18a\]]
[\[18a.1\]]de kho na dang 'dra bar 'gyur ro/_/gal te byang chub sems dpa' sems dpa' chen pos chos 'ga' zhig yongs su btang bar gyur na ni byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas pa'i chos kyang yod 
[\[18a.2\]]pa zhig thob par 'gyur na gang po gang gi phyir byang chub sems dpa' sems dpa' chen po yongs su gtong ba byed pa na dngos po yod pa ci yang yongs su btang ba med pas de'i phyir byang chub sems dpa' sems dpa' chen pos bla na med pa yang dag par rdzogs pa'i byang chub mngon 
[\[18a.3\]]par rdzogs par sangs rgyas nas yod pa'i chos ci yang thob pa med do/_/gang po dper na/_sgyu ma mkhan nam/_sgyu ma mkhan gyi slob mas sgyu ma mkhan gyi lag tu la du zhig btsongs la/_de la sgyu ma mkhan gyis kAr Sha pa Na dag gcig mngon par sprul te byin na/_gang 
[\[18a.4\]]po de ltar na/_rin ji lta ba de bzhin du la du yang de dang 'dra'o/_/de bzhin du byang chub sems dpa' sems dpa' chen pos sbyin pa ji lta bu yongs su btang ba de bzhin du bla na med pa yang dag par rdzogs pa'i byang chub mngon par rdzogs par sangs rgyas pa yang de kho na dang 
[\[18a.5\]]'dra'o/_/gang po de lta bas na 'du ba ci 'dra ba de bzhin du/_dgod pa yang de kho na dang 'dra ste/_de ltar na byang chub sems dpa'i rin ci 'dra ba de bzhin du rnyed pa yang de kho na dang 'dra ba yin no/_/gang po dper na/_skyes bu sgyu ma mkhan gyis shing ljon pa zhig mngon par 
[\[18a.6\]]sprul la/_shing ljon pa de'i drung du yang srog chags 'bum sprul te/_srog chags de dag kyang shing ljon pa de'i 'bras bu rnams za na/_gang po de ni 'bras bu ji lta ba bzhin du zab po rnams kyang de kho na dang 'dra'o/_/de bzhin du byang chub sems dpa' sems dpa' 
[\[18a.7\]]chen po'i yongs su gtong ba ji lta ba bzhin du chos kyi 'du ba'i sgo yang de kho na dang 'dra'o/_/gang po de ltar na byang chub sems dpa' sems dpa' chen po yongs su gtong ba na rin dang /_rnyed pa dang /_rnyed pa dang rin du mnyam par 'gyur ro/_/gang po 'di lta ste dper na/_
[\[18b\]]
[\[18b.1\]]sgyu ma mkhan nam/_sgyu ma mkhan gyi slob ma mkhas pa zhig gis lam gyi bzhi mdo chen por skye bo phal po che'i mdun du bud med gcig mngon par sprul la/_bud med de yang sbrum mar mngon par sprul te bu byung bar bstan nas/_bud med de'i bu btsas la/_khye'u zhig tu btsas 
[\[18b.2\]]nas/_khye'u de yang shi bar bstan na/_gang po 'di ji snyam du sems/_ci khye'u shi ba de'i tshe na bud med de la bdag gi bu shi'o snyam pa'i sems skye 'am/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_gang po de 
[\[18b.3\]]lta na/_ma ji lta ba de bzhin du bu yang de kho na dang 'dra ste/_de bzhin du byang chub sems dpa' sems dpa' chen po'i sbyin pa ji lta ba bzhin du/_thams cad mkhyen pa nyid kyang de kho na dang 'dra'o/_/gang po de ltar na 'dir yang chos de dag gi 'du ba'i sgo gnyi ga med do/_/
[\[18b.4\]]gang po 'di ji snyam du sems/_ci khyod kyis nga chos 'ga' zhig la 'dod pa che bar mthong ngam/_gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das de bzhin gshegs pas ni chos de dag stong par mngon par rdzogs par 
[\[18b.5\]]sangs rgyas pa'i slad du lags so/_/bcom ldan 'das kyis bka' stsal pa/_gang po de bzhin du ji ltar de bzhin gshegs pa chos gang la yang 'dod pa che ba med pa de bzhin du nga byang chub sems dpar gyur pa'i tshe chos gang la la zhig yongs su ma btang ba de med do/_/de 
[\[18b.6\]]bas na sangs rgyas bcom ldan 'das rnams la ni chags pa'am/_khong khro ba 'ga' yang mi skye'o/_/de ci'i phyir zhe na/_'di ltar sangs rgyas bcom ldan 'das ni chags pa dang khong khro ba spangs pa yin pa'i phyir ro/_/gang pos gsol pa/_bcom ldan 'das 
[\[18b.7\]]byang chub sems dpa' sems dpa' chen po dngos po gang dang gang yongs su gtong ba de dang de nyid stong pa'am/_ya ma brla 'am/_gsob bam/_gsog tu mthong ba ni ngo mtshar lags so/_/bcom ldan 'das kyis bka' stsal pa'i don bdag gis 'tshal ba ltar na/_
[\[19a\]]
[\[19a.1\]]gal te byang chub sems dpas 'jig rten gyi khams gang gA'i klung gi bye ma snyed dbyig dang /_gser gyis bkang ste slong ba rnams la stsal kyang /_byang chub sems dpas ji ltar yongs su gtong ba'i thabs ma 'tshal na/_de lta na des ni sbyin pa nyi tsher 'gyur gyi/_
[\[19a.2\]]sbyin pa'i pha rol tu phyin pa ni ma lags so/_/byang chub sems dpa' sems dpa' chen po yongs su gtong ba na/_'di ltar yang bdag gis bdog pa thams cad yongs su gtang bar bya'o snyam du yang sems bskyed par bgyi'o/_/bcom ldan 'das kyis tshe dang ldan 
[\[19a.3\]]pa sha ra dwa ti'i bu la bka' stsal pa/_bstan pa 'di'i don bshad pa'i phyir spobs par gyis shig_/ngas bshad pa'i dus la bab pa na yang bshad par bya'o/_/de nas tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/_/tshe dang 
[\[19a.4\]]ldan pa gang po 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad stong par yid la byed cing sbyin pa sbyin par bya'o/_/thams cad mkhyen pa nyid la dmigs par 
[\[19a.5\]]byas nas/_bdog pa thams cad yongs su gtang bar bya'o/_/zin pa dang ma zin pa'i dngos po rnams yongs su ma btang ba'am/_ma byin pa'am/_mchod sbyin ma byas pa ci yang med par bya'o/_/tshe dang ldan pa gang po de ltar byang chub sems dpa' sems dpa' chen 
[\[19a.6\]]pos thams cad mkhyen pa nyid kyi sems kyis sbyin pa sbyin par bya'o/_/sbyin pa'i pha rol tu phyin pa las sgyu ma lta bur bstan pa'i le'u ste lnga pa'o//_//de nas bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu legs 
[\[19a.7\]]so legs so/_/sha ra dwa ti'i bu de de bzhin te/_byang chub sems dpa' sems dpa' chen pos thams cad mkhyen pa nyid la dmigs pa byas la sbyin pa sbyin par bya'o/_/sha ra dwa ti'i bu khyod shar phyogs kyi 'jig rten gyi khams thams cad na byang chub sems dpa' 
[\[19b\]]
[\[19b.1\]]sems dpa' chen po dag sbyin pa sbyin par byed pa mthong bar 'dod dam/_gsol pa/_bcom ldan 'das shar phyogs kyi 'jig rten gyi khams thams cad na/_byang chub sems dpa' sems dpa' chen po dag ji ltar sbyin pa sbyin par bgyid pa mthong bar 'tshal lo/_/
[\[19b.2\]]de nas sangs rgyas kyi mthus tshe dang ldan pa sha ra dwa ti'i bu dang /_de las gzhan pa'i nyan thos chen po rnams dang /_thams cad dang ldan pa'i 'khor gyis 'di nas thad ka'i phyogs su 'jig rten gyi khams sgyu ma zhes bya ba na/_de bzhin gshegs pa dgra bcom pa yang 
[\[19b.3\]]dag par rdzogs pa'i sangs rgyas phung po chen po zhes bya ba nyan thos rnams la chos ston te/_de na byang chub sems dpa' thogs pa med pa zhes bya ba khyim na 'dug cing khyim na 'dug bzhin du dbyig dang /_gser gyi phung po ri tsam sbyin pa sbyin zhing yongs su gtong ste/_'di 
[\[19b.4\]]las khyer ba'i sems can de dag la sbyin pa byin par gyur cig ces sgrogs so/_/gos kyi phung po ri tsam dag sbyin par byed do/_/bza' ba dang /_bca' ba'i phung po ri tsam dag sbyin pa sbyin par byed de/_sems can gang dag gis pha bi las khyer ba de dag la sbyin pa byin par gyur 
[\[19b.5\]]cig ces sgrogs so/_/gzhan yang bcom ldan 'das kyis tshe dang ldan pa sha ra dwa ti'i bu la bka' stsal pa/_byang chub sems dpa' thogs pa med pas rin po che sna bdun gyi shing rta 'bum phrag mang po bkram ste shing rta re re la yang bud med kha dog stong gis brgyan pa dag 
[\[19b.6\]]bskyon nas/_tshong 'dus kyi srang du sbyin par byed de/_tshig 'di skad du gang shing rta 'di dag dang /_bud med 'di dag 'dod pa des khyer cig ces kyang zer ro/_/bud med de dag re re yang bud med brgya brgya'i 'khor dang ldan te/_shing rta dbyig dang bcas pa bud med kyi 
[\[19b.7\]]'khor dang bcas pa de bud med de dag la sbyin par byed cing yongs su gtong ngo /_/sha ra dwa ti'i bu khyod kyis byang chub sems dpa' thogs pa med pa sbyin pa sbyin pa mthong ngam/_gsol pa/_bcom ldan 'das mthong lags so/_/bde bar gshegs pa mthong lags 
[\[20a\]]
[\[20a.1\]]so/_/bcom ldan 'das kyis bka' stsal pa/_sha ra dwa ti'i bu byang chub sems dpa' sems dpa' chen po de ltar sbyin pa sbyin par bya'o/_/de nas nyan thos chen po de dag gis kyang sangs rgyas kyi mthus sbyin pa sbyin pa de mthong ngo /_/de nas bcom ldan 'das kyis 
[\[20a.2\]]tshe dang ldan pa sha ra dwa ti'i bu la bka' stsal pa/_sha ra dwa ti'i bu 'di ji snyam du sems/_sbyin pa 'di rgya che ba yin nam/_gsol pa/_a la la bcom ldan 'das rgya che ba lags so/_/bcom ldan 'das kyis bka' stsal pa/_sha ra dwa ti'i bu sbyin pa 'di ltar byin zhing 
[\[20a.3\]]yongs su btang ba 'di la de las gzhan pa'i sbyin pa rnams ni brgya'i char yang nye bar mi 'gro ba nas/_rgyu'i bar du yang mi bzod do/_/de nas sangs rgyas kyi mthus tshe dang ldan pa sha ra dwa ti'i bus sbyin pa de byin nas/_'di skad du dge ba'i rtsa ba 'dis theg pa la gsar du zhugs 
[\[20a.4\]]pa'i byang chub sems dpa' thams cad ni phyir mi ldog pa nyid du gyur cig_/phyir mi ldog pa'i byang chub sems dpa' sems dpa' chen po gang dag yin pa de dag ni myur du thams cad mkhyen pa nyid yongs su rdzogs par gyur cig ces yongs su sngo bar byed pa yang mthong ngo /_/
[\[20a.5\]]de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 'di la theg pa la gsar du zhugs pa'i byang chub sems dpa' gang la bgyi/_bcom ldan 'das kyis bka' stsal pa/_sha ra dwa ti'i bu 'di la byang chub sems dpa' 
[\[20a.6\]]sems dang po bskyed pa/_sems dang po bskyed pa la gnas pa ni dgra bcom pa'i sems las 'da'o/_/sems gnyis pa bskyed pa ni rang sangs rgyas kyi sems las 'da'o/_/phyir mi ldog pa'i sems la gnas pa ni byang chub sems dpa' ma nges shing lung ma 
[\[20a.7\]]bstan pa'i sems las 'da'o/_/byang chub sems dpa' byang chub kyi snying po la 'dug pa ni thams cad mkhyen pa zhes bya'o/_/sha ra dwa ti'i bu gang byang chub kyi snying po la 'dug la/_thams cad mkhyen pa ma thob par de las ldang ba 'di ni mi srid de/_go skabs ma yin zhing gnas med 
[\[20b\]]
[\[20b.1\]]de/_ma byung 'byung bar mi 'gyur ro/_/sha ra dwa ti'i bu gang gi tshe byang chub sems dpa' sems dpa' chen po byang chub kyi snying po la 'dug pa de'i tshe/_lha dang bcas pa'i 'jig rten dang /_bdud dang bcas/_tshangs pa dang bcas/_lha dang mi dang /_lha ma yin dang bcas pa'i 
[\[20b.2\]]'jig rten gyis 'di ltar de bzhin gshegs pa byang chub kyi snying po la bzhugs so zhes rig par bya'o/_/de ci'i phyir zhe na/_'di ltar de'i tshe/_byang chub sems dpa' sems dpa' chen po brnag pa yongs su rdzogs pa bla na med pa yang dag par rdzogs pa'i byang chub mngon 
[\[20b.3\]]par rdzogs par 'tshang rgya ba'i skal ba can du gyur pa'i phyir ro/_/de nas sangs rgyas kyi mthus tshe dang ldan pa sha ra dwa ti'i bu dang /_nyan thos de dag gis shar phyogs kyi 'jig rten gyi khams thams cad na/_byang chub sems dpa' sems dpa' chen po grangs med pa gang 
[\[20b.4\]]dag byang chub kyi snying po la 'dug cing /_bla na med pa yang dag par rdzogs pa'i byang chub mngon par rdzogs par 'tshang rgya ba de dag kyang mthong ngo /_/byang chub sems dpa' grangs med pa gang dag rab tu 'byung ba'i phyir mngon par 'byung ba dag kyang mthong ngo /_/byang chub sems 
[\[20b.5\]]dpa' grangs med pa gang dag khyim na gnas shing sbyin pa gtong ba dag kyang mthong ngo /_/byang chub sems dpa' grangs med pa gang dag slong ba rnams slong ba na/_mgo yongs su gtong ba dag kyang mthong ngo /_/byang chub sems dpa' grangs med pa gang dag slong ba rnams 
[\[20b.6\]]slong ba na/_lus 'bigs su bcug ste/_khrag sbyin pa dag kyang mthong ngo /_/byang chub sems dpa' grangs med pa gang dag bu dang chung ma yongs su gtong ba dang /_khyim gyi dngos po dang /_zhing gi dngos po dang /_rta dang /_ba lang dang /_bran dang /_bran mo dang /_
[\[20b.7\]]las byed pa dang /_zho shas 'tsho ba rnams yongs su gtong ba dag kyang mthong ngo /_/byang chub sems dpa' grangs med pa gang dag lha rnams kyi dbang po brgya byin byed pa dag kyang mthong ngo /_/byang chub sems dpa' grangs med pa gang dag dga' ldan gyi lha'i ris su skye ba dag kyang 
[\[21a\]]
[\[21a.1\]]mthong ngo /_/byang chub sems dpa' grangs med pa gang dag dga' ldan gyi gnas nas shi 'phos te/_ma'i mngal du skye ba dag kyang mthong ngo /_/byang chub sems dpa' grangs med pa gang dag btsa' ba dang chos ston pa dag kyang mthong ngo /_/byang chub sems dpa' 
[\[21a.2\]]grangs med pa gang dag sems can rnams kyi ched du sdug bsngal rnams yang dang yang myong ba dag kyang mthong ngo /_/byang chub sems dpa' grangs med pa gang dag sems can rnams kyi ched du dpag tshad brgyar yang 'gro zhing /_nyis brgya'am/_sum brgya'am/_bzhi brgya'am/_
[\[21a.3\]]lnga brgya'am/_dpag tshad stong ngam/_de las lhag par yang 'gro ba dang /_sems can rnams kyi ched du ji ltar byas na/_sems can 'ga' yang dge ba bcu'i las kyi lam dag la gnas par 'gyur bar yang dag par 'dzin du 'jug pa dang /_yang na gsum la skyabs 
[\[21a.4\]]su 'gro bar 'gyur bar 'di la yang dag par 'dzin du 'jug par bya ba dang /_yang na bslab pa'i gzhi gcig 'dzin par 'gyur ba'am/_yang na bslab pa'i gzhi gnyis sam/_gsum mam/_bzhi'am/_lnga 'dzin par 'gyur ba'am/_yang na sems can 'ga' yang byang 
[\[21a.5\]]chub la gnas par 'gyur bar yang dag par 'dzin du 'jug par bya ba'i phyir 'jig rten gyi khams grangs med pa dag tu 'gro ba yang mthong ngo /_/byang chub sems dpa' grangs med pa gang dag gzhan mu stegs can kun tu rgyu dag gi nang du byung nas/_pha rol tu phyin 
[\[21a.6\]]pa rnams mi thos mi mthong ba dag la byang chub sems dpa' 'di dag ni pha rol tu phyin pa rnams mi thos shing mi mthong bas bskal pa 'bum dag tu 'khyam zhing 'khor te/_yun ring pos thams cad mkhyen pa nyid 'thob pa dag kyang mthong ngo /_/byang chub sems dpa' grangs 
[\[21a.7\]]med pa gang dag byang chub sems dpa' rnams la pha rol tu phyin pa rnams ston pa yang mthong ngo /_/byang chub sems dpa' grangs med pa gang dag pha rol tu phyin pa rnams tshol na yang mi rnyed pa dag kyang mthong ngo /_/byang chub sems dpa' grangs med pa gang dag pha rol tu phyin pa rnams 
[\[21b\]]
[\[21b.1\]]tshol zhing de dag gis rnyed pa yang mthong ngo /_/byang chub sems dpa' grangs med pa gang dag bla na med pa yang dag par rdzogs pa'i byang chub mngon par rdzogs par 'tshang rgya ba dag kyang mthong ngo /_/sangs rgyas bcom ldan 'das grangs med pa chos ston pa dag kyang mthong ngo /_/sangs 
[\[21b.2\]]rgyas bcom ldan 'das grangs med pa gang dag byang chub sems dpa' rnams kyi ched du/_bskal pa bye ba khrag khrig 'bum phrag mang por byang chub tu sems skyed du 'jug par mdzad pa dag kyang mthong ngo /_/sangs rgyas bcom ldan 'das grangs med pa gang dag sems can rnams 
[\[21b.3\]]yongs su smin par mdzad pa dang /_gang dag byang chub tu sems skyed du 'jug par mdzad pa dag kyang mthong ngo /_/sangs rgyas bcom ldan 'das grangs med pa gang dag sems can gang gA'i klung gi bye ma snyed yongs su smin par mdzad pa dag kyang mthong ngo /_/sangs rgyas bcom 
[\[21b.4\]]ldan 'das grangs med pa gang dag 'jig rten gyi khams grangs med pa dag tu gshegs nas/_sems can rnams kyi ched du chos ston pa dag kyang mthong ngo /_/de ltar na sangs rgyas bcom ldan 'das rnams ni dka' ba mdzad pa'o/_/de nas sangs rgyas kyi mthus tshe dang ldan pa sha 
[\[21b.5\]]ra dwa ti'i bu dang /_dge slong gi dge 'dun gyis shar phyogs kyi 'jig rten gyi khams gang gA'i klung gi bye ma snyed de dag na/_byang chub sems dpa' gang dag gnas pa de dag kyang mthong /_shar phyogs kyi 'jig rten gyi khams de dag thams cad na/_sangs rgyas bcom 
[\[21b.6\]]ldan 'das gang dag bzhugs pa de dag kyang mthong /_lho phyogs dang /_nub dang /_byang dang /_phyogs mtshams dang /_'og dang /_steng du yang de bzhin du sbyar te/_de ltar kho ra khor yug tu phyogs bcu'i bar du byang chub sems dpa' sems dpa' chen po dag dang /_sangs 
[\[21b.7\]]rgyas bcom ldan 'das gang dag bzhugs pa de dag mthong ngo /_/de nas tshe dang ldan pa sha ra dwa ti'i bus bcom ldan 'das la 'di skad ces gsol to/_/bcom ldan 'das 'di ltar sangs rgyas bcom ldan 'das rnams chos rgya chen po dang ldan te/_ji lta zhe na/_shar phyogs 
[\[22a\]]
[\[22a.1\]]kyi 'jig rten gyi khams dpag tu ma mchis pa dag na/_byang chub sems dpa' grangs ma mchis pa dag dang /_sangs rgyas bcom ldan 'das grangs ma mchis pa dag mthong ba dang /_de bzhin du lho dang /_nub dang /_byang dang /_'og dang /_steng dang /_phyogs 
[\[22a.2\]]mtshams kyi 'jig rten gyi khams grangs ma mchis pa dag tu byang chub sems dpa' dpag tu ma mchis pa dang /_sangs rgyas bcom ldan 'das dpag tu ma mchis pa dag mthong ba ni ngo mtshar lags so/_/de nas bcom ldan 'das la tshe dang ldan pa sha ra dwa ti'i bus 'di skad 
[\[22a.3\]]ces gsol to/_/bcom ldan 'das 'di ltar sangs rgyas bcom ldan 'das rnams dang /_byang chub sems dpa' rnams chos rgya chen po dang ldan te/_gang dag gis rgya chen po'i gnas bla na med pa'i byang chub tu sems bskyed pa ni ngo mtshar lags so/_/bcom ldan 
[\[22a.4\]]'das kyis bka' stsal pa/_sha ra dwa ti'i bu de de bzhin te/_byang chub sems dpa' sems dpa' chen po rnams kyis 'di ltar bla na med pa yang dag par rdzogs pa'i byang chub tu sems rgya chen po bskyed par bya'o/_/gsol pa bcom ldan 'das mi 'gyur bar 'tshal 
[\[22a.5\]]bas ni/_dper na 'khor los sgyur ba'i rgyal po ltar bgyi'o/_/lhar 'gyur bar 'tshal bas ni/_dper na lha rnams kyi dbang po brgya byin ltar bgyi'o/_/tshe ring ba yongs su 'dzin par 'tshal bas ni/_dper na 'du shes med 'du shes med min skye mched du nye bar 'gro 
[\[22a.6\]]ba'i lha rnams ltar bgyi'o/_/bcom ldan 'das de bzhin du 'jig rten gyi sbyin gnas su 'gyur bar 'tshal ba dang /_stong gsum gyi stong chen po'i 'jig rten gyi khams su 'bel ba'i chos kyi gtam bgyi bar 'tshal ba dang /_sangs rgyas 'tshal bas ni thams cad mkhyen pa 
[\[22a.7\]]nyid du sems bskyed par bgyi'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de de bzhin no/_/de de bzhin te/_'jig rten gyi sbyin gnas kyi mchog tu 'gyur bar 'dod pas/_
[\[22b\]]
[\[22b.1\]]thams cad mkhyen pa nyid du sems bskyed par bya'o/_/de skad ces bka' stsal pa dang /_tshe dang ldan pa sha ra dwa ti'i bus bcom ldan 'das la 'di skad ces gsol to/_/bcom ldan 'das dang po sems bskyed pa 'di las gud na/_byang chub sems dpa' sems dpa' chen po'i 
[\[22b.2\]]sems bskyed pa ches bzang ba'am/_ches rgya che ba 'ga' lta mchis lags sam/_bcom ldan 'das kyis bka' stsal pa/_sha ra dwa ti'i bu khyod de bzhin gshegs pa dgra bcom pa yang dag par rdzogs pa'i sangs rgyas la yongs su 'dri bar sems pa legs so legs so/_/
[\[22b.3\]]sha ra dwa ti'i bu dgra bcom pa'i zag pa med pa'i sems gang yin pa de ni spong ba'i sems kyis rang gi rgyud dang ldan pa'i nyon mongs pa rnams spang bar zad kyi/_sems de sems can dpag tu med pa rnams kyi ched du bskyed pa ma yin no/_/sha ra dwa ti'i bu byang chub kyi sems ni sems can 
[\[22b.4\]]dpag tu med pa'i ched du bskyed pa yin gyi/_nyi tshe'i sems can rnams kyi phyir ni ma yin no/_/sha ra dwa ti'i bu rang sangs rgyas kyi sems kyang rang gi rgyud dang ldan pa'i nyon mongs pa rnams zlog par zad kyi/_byang chub kyi sems ni sems can dpag tu med pa'i nyon mongs pa 
[\[22b.5\]]rnams zlog pa yin no/_/sha ra dwa ti'i bu yang byang chub kyi sems ni bsten cing bsnyen te bsgoms la mang du byas na/_pha rol tu phyin pa drug po rnams kyis thams cad mkhyen pa nyid 'thob bo/_/thams cad mkhyen pa'i ye shes thob na/_des nyan thos rnams dang /_rang sangs 
[\[22b.6\]]rgyas rnams rab tu phye'o/_/gang dag 'di la dge ba'i rtsa ba skyed de/_'di lta ste/_rang byang chub la sems shing sgom na/_de dag la sangs rgyas bcom ldan 'das rnams khyed ni rang sangs rgyas su 'gyur te/_bskal pa 'di snyed cig na lha rnams dang /_mi rnams kyi nang du 
[\[22b.7\]]mtshams sbyar te 'khod nas rang sangs rgyas thob par 'gyur ro zhes lung ston gyi/_sha ra dwa ti'i bu rang sangs rgyas rnams ni byang chub sems dpa' la ma 'ongs pa'i dus na khyod de bzhin gshegs pa dgra bcom pa yang dag par rdzogs pa'i sangs rgyas su 'gyur ro/_/zhes lung mi ston 
[\[23a\]]
[\[23a.1\]]to/_/nyan thos rnams kyang byang chub sems dpa' la lung mi ston to/_/gal te nyan thos lung ston na yang /_de bzhin gshegs pa las thos nas lung ston to/_/sha ra dwa ti'i bu gang gis sems can thams cad dgra bcom pa nyid la bkod kyang /_des ni thams cad mkhyen 
[\[23a.2\]]pa nyid yongs su bzung ba ma yin gyi/_sha ra dwa ti'i bu gang byang chub sems dpa' la pha rol tu phyin pa drug po rnams kyi 'doms shing rjes su ston na/_'di ltar des ni thams cad mkhyen pa nyid yongs su bzung ba yin no/_/de ci'i phyir zhe na/_sha ra dwa ti'i bu nyan thos las ni 
[\[23a.3\]]sangs rgyas bcom ldan 'das rnams kyi byang chub byung ba ma yin gyi byang chub sems dpa' las de bzhin gshegs pa rnams kyi byang chub byung ba'i phyir ro/_/sbyin pa'i pha rol tu phyin pa las 'jig rten gyi khams grangs med par byang chub sems dpa'i spyod pa dang /_sangs rgyas 
[\[23a.4\]]bstan pa zhes bya ba'i le'u ste drug pa'o//_//de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das ji ltar na byang chub sems dpar rig par bgyi/_bcom ldan 'das kyis bka' stsal pa/_sha ra dwa ti'i bu 
[\[23a.5\]]byang chub sems dpa' gang pha rol tu phyin pa drug po dag la spyod pa'i byang chub sems dpa' 'di ni byang chub sems dpa' zhes bya ba'i ming 'thob bo/_/gsol pa bcom ldan 'das zag pa ma mchis pa'i sems las byang chub kyi sems khyad par du 'phags par bshad pa 'di'i don 
[\[23a.6\]]ji ltar 'tshal bar bgyi/_bcom ldan 'das kyis ji ltar lung bstan pa bzhin du yang dag par gzung bar 'tshal lo/_/bcom ldan 'das kyis bka' stsal pa/_sha ra dwa ti'i bu 'di ji snyam du sems/_byang chub sems dpa'i sems 'dod chags dang bcas pa/_zhe sdang dang 
[\[23a.7\]]bcas pa/_gti mug dang bcas pa yin nam/_gsol pa bcom ldan 'das 'dod chags dang bcas pa/_zhe sdang dang bcas pa/_gti mug dang bcas pa lags so/_/bcom ldan 'das kyis bka' stsal pa/_sha ra dwa ti'i bu 'di ji snyam du sems/_dgra bcom pa'i 
[\[23b\]]
[\[23b.1\]]sems 'dod chags dang bral ba/_zhe sdang dang bral ba/_gti mug dang bral ba yin nam/_gsol pa/_bcom ldan 'das de de lta lags te/_dgra bcom pa'i sems 'dod chags dang bral ba/_zhe sdang dang bral ba/_gti mug dang bral ba lags so/_/bcom ldan 'das 
[\[23b.2\]]kyis bka' stsal pa/_sha ra dwa ti'i bu 'di ji snyam du sems/_gal te dgra bcom pa zag pa zad pas sems can dpag tu med pa rnams la byams pa dang /_snying rjes khyab par byas kyang /_de'i tshe sems can de dag bde bas tshim par 'gyur ram/_gsol pa/_bcom ldan 'das 
[\[23b.3\]]de ltar dgra bcom pa ni thabs la mkhas pa ma mchis na/_sems can dpag tu ma mchis pa rnams la byams pas ji ltar khyab par bgyi/_bcom ldan 'das 'di ltar ji srid du mnyam par gzhag pa de srid kyi bar der byams pa des kha cig ni bde bar 'gyur/_kha cig ni sdug 
[\[23b.4\]]bsngal bar 'gyur lags so/_/bcom ldan 'das gang gi tshe byang chub sems dpa' thams cad mkhyen pa nyid 'thob pa de'i tshe sems kyi skad cig la/_byams pa la gnas shing byams pa mngon par sgrub pa ma lags mod kyi/_bcom ldan 'das gnas ma mchis pa nan gyis 
[\[23b.5\]]dper bgyis te bshad par bgyi na/_bcom ldan 'das gal te 'dzam bu'i gling 'dir bdag dang 'dra ba/_rnam par thar pa brgyad la bsam gtan pa sha stag gis gang bar gyur la/_de dag kyang byams pa la snyoms par zhugs sam/_gal te snyoms par 'jug par 'tshal na 
[\[23b.6\]]yang snyoms par 'jug pa'i 'os ma lags so/_/bcom ldan 'das kyis bka' stsal pa/_sha ra dwa ti'i bu rnam grangs 'dis kyang zag pa med pa'i sems las byang chub sems dpa'i sems mchog ces bya ba nas/_gong na med pa zhes bya ba'i bar du'o/_/sha ra dwa ti'i bu gzhan 
[\[23b.7\]]yang gal te sems can thams cad dgra bcom pa mngon par shes pa drug dang ldan pa sha stag tu gyur la/_dgra bcom pa re res kyang bdud kyi sde 'khrugs med 'khrugs med snyed mngon par sprul na/_sha ra dwa ti'i bu 'di ji snyam du sems/_'khrugs med de dag mang ba yin nam/_
[\[24a\]]
[\[24a.1\]]gsol pa/_bcom ldan 'das mang lags so/_/bde bar gshegs pa mang lags so/_/bcom ldan 'das kyis bka' stsal pa/_sha ra dwa ti'i bu 'di ji snyam du sems/_dgra bcom pa de dag dang /_dpung de dag gis phyir mi ldog pa'i byang chub sems 
[\[24a.2\]]dpa'i byang chub kyi sems de bzlog par nus sam/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_sha ra dwa ti'i bu 'di ji snyam du sems/_sems de gnyis kyi nang na gang mthu che/_sems can thams cad zag pa zad par 
[\[24a.3\]]gyur pa rnams kyi zag pa med pa'i sems gang yin pa mthu che'am/_phyir mi ldog pa'i byang chub sems dpa'i sems mthu che/_gsol pa/_bcom ldan 'das byang chub sems dpa'i sems ches mthu che lags so/_/bcom ldan 'das kyis bka' stsal pa/_phyir mi ldog pa'i 
[\[24a.4\]]byang chub sems dpa'i byang chub kyi sems ches mthu che ba yin te/_sha ra dwa ti'i bu zag pa med pa'i sems kyis bdud kyi sde 'khrugs med dpag tu med pa rdzu 'phrul gyis mngon par sprul na yang 'dod chags dang bral ba'i sems kyis/_'dod chags dang bcas pa/_zhe sdang dang bcas pa/_
[\[24a.5\]]gti mug dang bcas pa'i sems yongs su gtugs par mi nus so/_/sha ra dwa ti'i bu 'di ji snyam du sems/_sems 'di dag gi nang na sems gang mchog ces bya ba nas/_gong na med pa zhes bya ba'i bar du gang yin/_gsol pa/_bcom ldan 'das phyir mi ldog pa'i byang chub 
[\[24a.6\]]sems dpa'i sems mchog ces bgyi ba nas/_gong na ma mchis pa zhes bgyi ba'i bar du lags so/_/de ci'i slad du zhe na/_'di ltar zag pa ma mchis pa'i sems kyis gtugs par bgyir rngo mi thogs pa'i slad du'o/_/sha ra dwa ti'i bu gzhan yang khyod nyid la yongs su dri bar byas/_khyod 
[\[24a.7\]]kyis ji ltar bzod pa de bzhin du lan thob shig_/sha ra dwa ti'i bu 'di ji snyam du sems/_gal te mching bu'i nor bu dag gi nang du/_nor bu rin po che bai dUr+ya bzhag na/_ci mching bu'i nor bu de dag gis nor bu rin po che bai dUr+ya la gsal ba dang /_rin thang gis thub bam/_gsol pa/_
[\[24b\]]
[\[24b.1\]]bcom ldan 'das de ni ma lags so/_/mching bu'i nor bu dag gi phung po chen pos nor bu rin po che bai dUr+ya gcig kyang zil gyis gnon par rngo mi thogs lags so/_/bcom ldan 'das kyis bka' stsal pa/_de ci'i phyir/_gsol pa/_bcom ldan 'das mching bu'i nor bu de dag ni yongs 
[\[24b.2\]]su dag pa yang ma lags/_kha dog bzang ba yang ma lags/_rin thang yang chung la/_brjod par yang nus pa lags te/_bcom ldan 'das mching bu'i nor bu ni gnas rgya chen po nas byung ba yang ma lags so/_/bcom ldan 'das nor bu rin po che bai dUr+ya ni rigs kyis 'phags pa 
[\[24b.3\]]lags te/_sems can rnams kyi las kyi rnam par smin pas rgya mtsho chen po'i nang nas byung ba lags te/_de ni mching bu'i nor bu mang pos zil gyis gnon par rngo mi thogs so/_/bcom ldan 'das kyis bka' stsal pa/_sha ra dwa ti'i bu de de bzhin te/_phyir mi ldog pa'i byang chub 
[\[24b.4\]]sems dpa' sems dpa' chen po'i sems ni nyan thos thams cad kyi sems zil gyis gnon par 'dug ste/_de bzhin gshegs pas don gyi dbang 'di yang dag par gzigs nas/_phyir mi ldog pa'i byang chub sems dpa' sems dpa' chen po'i sems mchog nyid du bzhag pa nas/_
[\[24b.5\]]gong na med pa nyid kyi bar du bzhag pa yin no/_/nyan thos dgra bcom pa thams cad kyis ni byang chub sems dpa'i sems gang byams pa dang ldan pa dang /_snying rje dang ldan pa yang zad par byed mi nus so/_/sha ra dwa ti'i bu dgra bcom pa zag pa zad pa mngon par shes pa drug dang ldan 
[\[24b.6\]]pa de dag gis kyang /_'jig rten gyi khams 'di 'jig rten gyi khams gzhan du rdzu 'phrul gyis 'phang bar nus mod kyi/_phyir mi ldog pa'i byang chub sems dpa'i sems ni zad par byed mi nus so/_/sha ra dwa ti'i bu dgra bcom pa zag pa zad pa/_mngon par shes pa drug dang ldan 
[\[24b.7\]]pa de dag gis kyang /_rgya mtsho chen po kha'i dbugs kyis skam par nus mod kyi/_phyir mi ldog pa'i byang chub sems dpa' sems dpa' chen po'i sems ni zil gyis mnan pa'am/_zad par byed mi nus so/_/sha ra dwa ti'i bu dgra bcom pa zag pa zad pa/_mngon par shes pa 
[\[25a\]]
[\[25a.1\]]drug dang ldan pa de dag gis kyang /_'jig rten gyi khams gang gA'i klung gi bye ma snyed sreg pa'i me'i phung po chen po de yang kha'i dbugs kyis gsad par nus mod kyi/_phyir mi ldog pa'i byang chub sems dpa' sems dpa' chen po'i sems ni zil gyis mnan pa'am/_zad 
[\[25a.2\]]par byed mi nus so/_/sha ra dwa ti'i bu rnam grangs 'dis na/_phyir mi ldog pa'i byang chub sems dpa' sems dpa' chen po'i sems mchog ces bya/_gtso bo dang /_phul dang /_ra ba dang /_rab mchog dang /_bla na med pa nas gong na med pa zhes bya ba'i bar du brjod do/_/de 
[\[25a.3\]]skad ces bka' stsal pa dang /_tshe dang ldan pa sha ra dwa ti'i bus bcom ldan 'das la 'di skad ces gsol to/_/bcom ldan 'das ji tsam du phyir mi ldog pa'i byang chub sems dpa' sems dpa' chen po'i sems rgya che zhing zad par bgyi ba'am/_bzlog par mi nus pa ngo 
[\[25a.4\]]mtshar lags so/_/bcom ldan 'das kyis bka' stsal pa/_sha ra dwa ti'i bu de de bzhin no/_/de ci'i phyir zhe na/_sha ra dwa ti'i bu sangs rgyas bcom ldan 'das rnams ni gnyis su mi gsung ste/_de bzhin gshegs pa rnams ni gnyis su med par gsung zhing /_de bzhin 
[\[25a.5\]]kho na ste gzhan du ma yin no/_/sha ra dwa ti'i bu gal te 'jig rten gyi khams mtha' yas mu med pa'i gang gA'i klung gi bye ma ji snyed pa de snyed kyi sems can gzhan dag byung bar gyur la/_sa'i khams ji snyed pa dang /_chu'i khams ji snyed pa dang /_me'i khams ji snyed pa dang /_rlung gi khams 
[\[25a.6\]]ji snyed pa de snyed kyi sems can gzhan dag byung bar gyur na/_sha ra dwa ti'i bu 'di ji snyam du sems/_sems can de dag mang ba yin nam/_gsol pa/_bcom ldan 'das mang lags so/_/bde bar gshegs pa mang lags so/_/bcom ldan 'das kyis bka' stsal pa/_sha 
[\[25a.7\]]ra dwa ti'i bu sems can de dag kyang mngon par shes pa drug dang ldan par gyur te/_re re zhing 'di ltar maud gal gyi bu chen po lta bur rdzu 'phrul dang ldan par gyur la/_rdzu 'phrul can de dag gis 'di ltar sems can de dag ji snyed pa de snyed kyi bdud sdig can mngon par sprul te/_sdig can 
[\[25b\]]
[\[25b.1\]]re re la yang sems can de dag ji snyed pa de snyed kyi glang po che'i tshogs yod pa dang /_rta'i tshogs dang /_shing rta'i tshogs dang /_dpung bu chung gi tshogs yod par gyur te/_bgrang ba 'di lta bu'i tshul gyis/_dgra bcom pa rdzu 'phrul can de dag re re sprul pa byed pa'i sprul pa de dag re 
[\[25b.2\]]res kyang de bzhin du sprul pa mngon par sprul na/_sha ra dwa ti'i bu 'di ji snyam du sems/_de dag bgrang ba la 'jug par nus sam/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_sems can de dag gis phyir mi ldog pa'i rigs 
[\[25b.3\]]kyi bu'am/_rigs kyi bu mo de gang na gnas pa'i stong gsum gyi stong chen po'i 'jig rten gyi khams bsreg par mngon par sprul pa byed na/_sha ra dwa ti'i bu 'di ji snyam du sems/_ci sems can de dag rdzu 'phrul chen po rnam par ston pa yin nam/_gsol pa/_bcom 
[\[25b.4\]]ldan 'das de dag ni rdzu 'phrul che ba lags so/_/rdzu 'phrul chen po dang ldan zhing /_'jigs pa chen po'i tshul gyis nye bar gnas pa lags so/_/bcom ldan 'das kyis bka' stsal pa/_sha ra dwa ti'i bu gal te de dag 'jig rten gyi khams mtha' yas mu med pa gang gA'i 
[\[25b.5\]]klung gi bye ma snyed kyi bskal par gnas la/_de ltar 'jigs pa drag po kun nas ston kyang phyir mi ldog pa'i byang chub sems dpa' sems dpa' chen po de dag gi sems zad par bya ba'am/_zil gyis mnan pa'am/_bzlog nus pa'i skal ba med do/_/sha ra dwa ti'i bu 'di ji snyam 
[\[25b.6\]]du sems/_sems can dpag tu med pa de dag dang /_bdud sdig can de dag gi rdzu 'phrul gang yin pa dang /_phyir mi ldog pa'i byang chub sems dpa'i rdzu 'phrul gang yin pa 'di gnyis la/_gang ches mthu dang ldan pa yin/_gsol pa/_bcom ldan 'das rdzu 'phrul dang ldan 
[\[25b.7\]]pa 'di dag gi nang na/_phyir mi ldog pa'i byang chub sems dpa' sems dpa' chen po'i rdzu 'phrul dang /_sems 'di ni ches mthu dang ldan pa lags so/_/bcom ldan 'das kyis bka' stsal pa/_sha ra dwa ti'i bu 'di ji snyam du sems/_'di lta bu'i rdzu 'phrul dang /_stobs dang 
[\[26a\]]
[\[26a.1\]]ldan pa gang yin pa de mchog byed pa'am/_mchog tu 'byung bar 'os pa yin nam/_gsol pa/_bcom ldan 'das kyis bka' stsal pa'i don bdag gis 'tshal ba ltar na/_rnam grangs 'dis na thams cad mkhyen pa nyid kyi sems ma gtogs par byang chub sems 
[\[26a.2\]]dpa'i sems mchog ces bgyi ba nas gong na ma mchis pa zhes bgyi ba'i bar du ste/_de ci'i slad du zhe na/_phyir mi ldog pa'i byang chub sems dpa'i sems ni zad par bgyir rngo mi thogs pa'i slad du lags so/_/de nas bcom ldan 'das kyis tshe dang ldan pa sha ra dwa ti'i bu la 'di skad 
[\[26a.3\]]ces bka' stsal to/_/sha ra dwa ti'i bu de de bzhin no/_/de de bzhin te/_phyir mi ldog pa'i byang chub sems dpa'i sems ni zad par byar mi nus so/_/sbyin pa'i pha rol tu phyin pa las phyir mi ldog pa'i sa'i le'u ste bdun pa'o//_//de nas tshe dang ldan pa byams ma'i bu 
[\[26a.4\]]gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu rnam grangs gang gis na/_phyir mi ldog pa'i byang chub sems dpa' sems dpa' chen po'i sems zad par byar mi nus/_smras pa/_tshe dang ldan pa gang po gang gi phyir byang chub sems 
[\[26a.5\]]dpa' sems dpa' chen po sbyin pa gang dang gang sbyin pa na de thams cad thams cad mkhyen pa nyid la dmigs nas sbyin par byed de/_de bas na byang chub sems dpa' sems dpa' chen po'i sems zad par bya ba'am/_zil gyis mnan par mi nus so/_/tshe dang ldan pa gang po dper na/_
[\[26a.6\]]skyes bu tshong pa zhig zong 'bum phrag mang po spyod cing /_de tshong byed la/_tshong pa des tshong dpon nam/_ded dpon gang yang rung ba las lo 'bum phrag mang po zhig nas skyin po blangs pa las/_de'i tshong ma rung bar gyur nas/_des rgyal po la bskor te rgyal po'i gan du song ngo /_/
[\[26a.7\]]de rgyal po'i dpung des na rgyal pos yongs su bzung ba'i mi de la tshong dpon de dang /_ded dpon des tshugs par mi 'gyur ro/_/de ci'i phyir zhe na/_de ltar de dpung dang ldan pa'i phyogs 'di lta ste/_rgyal po'i phyogs dpung dang ldan pa'i phyogs de la rten pa'i phyir ro/_/
[\[26b\]]
[\[26b.1\]]tshe dang ldan pa gang po de bzhin du dang po sems bskyed pa'i byang chub sems dpa' sems dpa' chen po'i sems dang /_phyir mi ldog pa'i byang chub sems dpa'i sems ni dpung dang ldan pa'i phyogs la rten to/_/de ci'i phyir zhe na/_'di lta ste/_thams cad mkhyen pa nyid kyi phyogs 
[\[26b.2\]]dpung dang ldan pa'i phyogs de la rten pas na/_de nyan thos thams cad kyis zil gyis mnan par mi nus so/_/tshe dang ldan pa gang po dper na/_skyes bu rgyal po la rten pa ni longs spyod zad par gyur kyang /_'on kyang tshugs par mi nus pa de bzhin du/_byang chub sems dpa' 
[\[26b.3\]]sems dpa' chen po thams cad mkhyen pa nyid kyi phyogs la rten pa yang /_'di ltar nyan thos thams cad dang /_bdud thams cad kyis mi tshugs so/_/smras pa/_tshe dang ldan pa sha ra dwa ti'i bu ji ltar na byang chub sems dpa' nyan thos thams cad kyis tshugs par 'gyur/_smras pa/_
[\[26b.4\]]tshe dang ldan pa gang po gal te nyan thos kyi sa'am/_rang sangs rgyas kyis sgrogs shing 'chad pa na/_de'i sems skyed cing bdag kyang de ltar gyur cig ces sems skyed na/_nyan thos rnams kyis tshugs pa yin no/_/gang de'i gtam gyi ro myong bar byed pa dang /_de la yang dga' 
[\[26b.5\]]bar byed pa'i byang chub sems dpa' ni tshul bzhin ma yin pa yid la byed pa bskyed pa des na tshugs par 'gyur ro/_/smras pa/_tshe dang ldan pa sha ra dwa ti'i bu ci'i phyir na/_de dag la tshul bzhin ma yin pa yid la byed pa zhes bya/_smras pa/_'di dag byang chub sems dpa' sems 
[\[26b.6\]]dpa' chen po'i thams cad mkhyen pa nyid la gegs byed pa yin te/_'di dag skyed par byed pa ma yin la/_'di dag ni thams cad mkhyen pa nyid ring bar byed pa yin te/_de bas na 'di dag ni byang chub sems dpa'i tshul bzhin ma yin pa yid la byed pa zhes bya'o/_/tshe dang ldan pa 
[\[26b.7\]]gang po dper na/_rnal 'byor pa rnal 'byor spyod pa yang dag pa'i mtha' mngon sum du bya bar 'dod cing /_yang dag pa la nges par 'jug par 'dod pa'i 'dod chags dang /_zhe sdang dang /_gti mug kun tu 'byung ba ni dgra bcom pa nyid ring bar byed pa yin te/_de dag de'i tshul bzhin 
[\[27a\]]
[\[27a.1\]]ma yin pa yid la byed pa zhes bya'o/_/tshe dang ldan pa gang po de bzhin du byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i thams cad mkhyen pa nyid la yang nyan thos dang ldan pa'am/_rang sangs 
[\[27a.2\]]rgyas dang ldan pa'i yid la byed pa rnams gegs byed pa yin te/_yid la byed pa de dag skyed na 'di ltar byang chub sems dpa' sems dpa' chen po nyan thos rnams kyis zil gyis non pa yin no/_/smras pa/_tshe dang ldan pa sha ra dwa ti'i bu de lta na byang chub sems dpa' nyan thos 
[\[27a.3\]]rnams kyis zil gyis non pa yin te/_gang nyan thos dang ldan pa'am/_rang sangs rgyas dang ldan pa'i yid la byed pa skyed pa de ni byang chub sems dpa' zhes mi bya'o/_/de ci'i phyir zhe na/_yid la byed pa de dag gis byang chub sems dpa' zhes bya ba'i grangs su mi chud pa'i phyir ro/_/
[\[27a.4\]]tshe dang ldan pa sha ra dwa ti'i bu dper na/_rgyun du zhugs pa nyon mongs pa kun tu spyod na sbyin gnas su mi 'gyur te/_gal te gang gis de'i nyon mongs pa rnams spong ba'i shes pa thob na/_des de rgyun du zhugs pa zhes bya bar rab tu phye ba yin gyi/_nyon mongs pa rnams kyis 
[\[27a.5\]]rab tu phye ba ma yin te/_de ltar na shes pa yongs su shes pa dang /_spong ba la 'dris pas de rgyun du zhugs pa zhes bya'o/_/tshe dang ldan pa sha ra dwa ti'i bu de bzhin du byang chub sems dpa' nyan thos dang ldan pa'am/_rang sangs rgyas dang ldan pa'i sems kun tu spyod cing skye bas/_byang 
[\[27a.6\]]chub sems dpa' zhes rab tu phye ba ma yin gyi/_thams cad mkhyen pa nyid las brtsams pa'i sems dang sems las byung ba gang dag yin pa de dag skye bas/_'di lta ste/_de byang chub sems dpa' zhes bya bar rab tu phye ba yin te/_byang chub sems dpa' byang chub kyi sems 
[\[27a.7\]]la gnas na tshugs par mi nus so/_/tshe dang ldan pa dper na/_'phong gi slob dpon ni gnas na 'dug kyang rung /_'gro yang rung /_dgra rnams kyis tshugs par dka' ba yin te/_gzhan gyi mda' yang gcod cing bdag kyang srung ngo /_/tshe dang ldan pa sha ra dwa ti'i bu de bzhin du byang 
[\[27b\]]
[\[27b.1\]]chub sems dpa' byang chub kyi sems la gnas pa yang tshugs par dka'o/_/nyan thos kyi spyod pa'am/_rang sangs rgyas kyi spyod pa thos na yang 'di ltar bdag kyang myur ba nyid du bla na med pa yang dag par rdzogs pa'i byang chub mngon par rdzogs par sangs rgyas nas/_'di lta ste dper na/_
[\[27b.2\]]de bzhin gshegs pa dgra bcom pa yang dag par rdzogs pa'i sangs rgyas shAkya thub pa da ltar nyan thos rnams la chos ston pa de bzhin du/_bdag kyang nyan thos rnams la chos ston par gyur cig ces yongs su sngo bar byed do/_/tshe dang ldan pa de ltar na thabs la mkhas pa'i byang chub 
[\[27b.3\]]sems dpa' byang chub kyi sems la gnas pa la tshugs par mi nus te/_nyan thos kyi gtam mam/_rang sangs rgyas kyi gtam thos na yang /_chos kyi gtam 'di ni de bzhin gshegs pa las byung ngo zhes de bzhin gshegs pa dran par byed de/_nyan thos rnams la chags pa mi 
[\[27b.4\]]skyed do/_/tshe dang ldan pa sha ra dwa ti'i bu de ltar na/_byang chub sems dpa' byang chub kyi sems la gnas pa ni thub par dka' ba yin no/_/tshe dang ldan pa dper na/_rnal 'byor pa rnal 'byor spyod pa dmigs pa thob cing /_ting nge 'dzin legs par bsgoms pa'i phyir rnam par rtog 
[\[27b.5\]]pa rnams kyis mi tshugs so/_/de ci'i phyir zhe na/_'di ltar dmigs pa de la rab tu goms pa'i phyir ro/_/de bzhin du byang chub sems dpa' byang chub kyi sems la gnas pa yang thub par dka'o/_/de ci'i phyir zhe na/_'di ltar thams cad mkhyen pa nyid kyi sems dang mi 'bral ba'i 
[\[27b.6\]]phyir ro/_/smras pa/_tshe dang ldan pa gang po gal te byang chub sems dpa' thub par dka' bar rig par bya na/_theg pa la gsar du zhugs pa gang dag yin pa rnams dang /_phyir mi ldog pa gang dag yin pa rnams dang /_byang chub kyi snying po la 'dug pa gang dag yin pa thams cad 
[\[27b.7\]]dam/_smras pa/_tshe dang ldan pa sha ra dwa ti'i bu byang chub sems dpa' de dag kyang thub par dka' ba yin no/_/de ci'i phyir zhe na/_byang chub sems dpa' de dag dam bcas pa las bskyod mi nus te/_de ltar na byang chub sems dpa' dam bcas pa la gnas pa dang /_byang chub kyi 
[\[28a\]]
[\[28a.1\]]sems la gnas pa de dag ni thams cad kyang thub par dka' ba yin no/_/tshe dang ldan pa sha ra dwa ti'i bu dper na/_byang chub sems dpa' da ltar mngon par rdzogs par sangs rgyas pa gang yin pa dang /_de bzhin gshegs pa lo bye ba brgya phrag mang po nas mngon par 
[\[28a.2\]]rdzogs par sangs rgyas te/_bzhugs shing gzhes pa gang yin pa de gnyi ga yang thams cad mkhyen pa nyid do/_/tshe dang ldan pa sha ra dwa ti'i bu de bzhin du theg pa la gsar du zhugs pa'i byang chub sems dpa' gang yin pa dang /_phyir mi ldog pa'i byang chub sems dpa' gang yin 
[\[28a.3\]]pa dang /_byang chub kyi snying po la 'dug pa'i byang chub sems dpa' tha ma'i sems thob pa gang yin pa de dag thams cad ni 'di lta ste/_thams cad mkhyen pa nyid yid la byed pa rnams kyis mnyam mo/_/smras pa/_tshe dang ldan pa gang po 'di dag ji ltar khyad par med/_smras 
[\[28a.4\]]pa/_tshe dang ldan pa sha ra dwa ti'i bu byang chub kyi sems la ni khyad par med de/_'on kyang mgyogs bul gyis ni khyad par yod do/_/sems de gnyi ga ni mnyam ste/_gang zhe na/_byang chub tu mngon par sgrub pa gang dag yin pa rnams so/_/tshe dang ldan pa sha ra dwa ti'i bu byang chub 
[\[28a.5\]]sems dpa'i sems la gnas pa ni phyir mi ldog go/_/dgra bcom pa gang dgra bcom pa nyid las ldog la/_zag pa med pa'i sems las kyang ldog na/_de dgra bcom pa nyid du rig par bya'am/_smras pa/_tshe dang ldan pa gang po de ni ma yin te/_de ni lhag pa'i nga rgyal 
[\[28a.6\]]can yin par rig par bya'o/_/smras pa/_tshe dang ldan pa sha ra dwa ti'i bu de bzhin du byang chub sems dpa' byang chub sems dpa'i sems las phyir ldog pa gang yin pa de ni byang chub tu khas 'che bar zad de/_de ni byang chub sems dpa' ma yin gyi/_de ni byang chub sems dpa' 
[\[28a.7\]]sun 'byin pa yin te/_de ni byang chub sems dpa' zhes bya bar rig par bya ba ma yin no/_/smras pa/_tshe dang ldan pa gang po de de bzhin no/_/de de bzhin te/_tshe dang ldan pa gang po dper na/_mi zhig pho mtshan dang ldan par gyur te/_dbang po ma tshang ba ma yin pa las/_
[\[28b\]]
[\[28b.1\]]phyis de'i pho mtshan med par gyur la/_pho mtshan gyi bya ba byed mi nus na/_de ni ma ning zhes bya ba'i grangs su 'gro'o/_/tshe dang ldan pa gang po de bzhin du/_byang chub sems dpa'i sems rmug pa ni byang chub sems dpa' zhes bya ba'i grangs su mi 'gro'o/_/sbyin pa'i pha rol tu phyin pa las 
[\[28b.2\]]byang chub sems dpa' yongs su sbyang bar bya ba'i le'u ste brgyad pa'o//_//de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu 'di la byang chub sems dpa' bla na med pa yang dag par rdzogs pa'i 
[\[28b.3\]]byang chub mngon par rdzogs par 'tshang rgya bar 'dod pas yid la byed pa ji lta bu bskyed par bya'i/_smras pa/_thams cad mkhyen pa nyid dang ldan pa'i yid la byed pa bskyed par bya'o/_/de ltar na byang chub sems dpa' byang chub sems dpa'i chos rnams la gnas pa yin no/_/de ltar gnas 
[\[28b.4\]]pa'i byang chub sems dpa' ni sbyin pa gang dang gang sbyin pa de thams cad thams cad mkhyen pa nyid du yongs su sngo bar byed do/_/thams cad mkhyen pa nyid du yongs su bsngo na/_sbyin pa'i pha rol tu phyin pa yongs su 'dzin to/_/gal te de ltar yongs su sngo bar mi byed na/_de ni sbyin pa yin gyi/_
[\[28b.5\]]sbyin pa'i pha rol tu phyin pa ma yin no/_/tshe dang ldan pa gang po gzhan yang byang chub sems dpa' gang sbyin pa sbyin pa na rnam par rtog ste/_bdag gis cung zad ni yongs su btang la cung zad ni yongs su ma btang ngo zhes rnam par rtog par byed cing 'di ni bdag gis sbyin par bya/_'di ni 
[\[28b.6\]]sbyin par mi bya'o/_/'di la ni sbyin/_'di la ni mi sbyin no zhes rnam par rtog par byed de/_ngan pa ni sbyin par bya/_bzang po ni sbyin par mi bya/_tshul khrims can la ni sbyin par bya/_tshul khrims 'chal pa la ni sbyin par mi bya'o zhes rnam par rtog par byed na/_rnam par rtog pa 'di 
[\[28b.7\]]dag ni byang chub sems dpa'i thams cad mkhyen pa nyid la bar chad byed pa yin no/_/de ltar rnam par rtog pa ni yun ring mo zhig gis thams cad mkhyen pa nyid thob par 'gyur ro/_/bdag yun ring mo zhig gis thams cad mkhyen pa nyid thob par mi 'gyur grang zhes rnam par rtog 
[\[29a\]]
[\[29a.1\]]par mi bya'o/_/thams cad la mnyam par gtong zhing sems mnyam pa ni myur du thams cad mkhyen pa nyid thob par 'gyur ro/_/tshe dang ldan pa gang po byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas 
[\[29a.2\]]de ltar sbyin pa'i pha rol tu phyin pa la gnas par bya'o/_/sbyin pa zil gyis mnan te/_sbyin pa'i pha rol tu phyin pa yongs su rdzogs par byed pa ni gal te/_byang chub sems dpa' snga dro'i dus kyi tshe/_sems can gang gA'i klung gi bye ma snyed la zan byin la/_zan zos pa'i 'og tu 
[\[29a.3\]]sems can de dag la gser gyi dong tse dang /_ras bcos bu zung dang /_gser thags can gyi ras byin la/_de bzhin du nyi ma gung dang /_phye ma red dang /_de bzhin du mtshan mo nam gyi cha stod dang /_de bzhin du nam gyi gung dang /_de bzhin du nam gyi cha smad kyi thun la/_sems can 
[\[29a.4\]]gang gA'i klung gi bye ma snyed la zan byin la/_de bzhin du sbyin pa yang byin te/_bskal pa gang gA'i klung gi bye ma snyed du gnas shing /_de bzhin du yongs su gtong yang ji ltar thams cad mkhyen pa nyid du yongs su bsngo bar bya ba mi shes na/_de ni sbyin pa yin gyi/_sbyin pa'i pha rol tu phyin pa 
[\[29a.5\]]ma yin no/_/ji ste yongs su bsngo ba shes na/_byang chub sems dpa' sbyin pa'i pha rol tu phyin pa yongs su 'dzin pa yin no/_/de ni byang chub sems dpa'i thad na mang du yongs su gtong ba ma yin no/_/de ci'i phyir zhe na/_'di ltar de chos tshad med pa'i chos thob par 'dod cing /_byang chub 
[\[29a.6\]]sems dpa'i chos kyang thob par 'dod na/_tshad dang ldan pa'i yongs su gtong bas thams cad mkhyen pa nyid thob par mi nus pa'i phyir ro/_/gal te sbyin pa de tshad nges par gyur na/_sbyin pa'i pha rol tu phyin pa ma yin gyi/_gang gi phyir sbyin pa de tshad nges pa ma yin pa de'i phyir/_sbyin 
[\[29a.7\]]pa'i pha rol tu phyin par 'gyur ro/_/tshe dang ldan pa gang po de ltar byang chub sems dpa' sems dpa' chen pos tshad nges pa ma yin pa'i sbyin pa sbyin par bya'o/_/de nas phyis kyang yongs su gtang bar bya'o zhes de ltar yongs su gtang bar bya ste/_byang chub sems dpa' de ni thabs 
[\[29b\]]
[\[29b.1\]]des na/_ser sna tshar gcod cing /_thams cad mkhyen pa nyid yongs su 'dzin to/_/de yang 'di ltar bdag gis sbyin pa dpag tu med pa sbyin par bya ste/_gang gi tshe bla na med pa yang dag par rdzogs pa'i byang chub mngon par rdzogs par sangs rgyas par gyur gyi bar du sbyin par bya'o/_/
[\[29b.2\]]bla na med pa yang dag par rdzogs pa'i byang chub mngon par rdzogs par sangs rgyas nas kyang zang zing med pa'i chos kyi sbyin pas sems can rnams la phan gdags par bya'o/_/da ltar ni ji srid du byang chub tu spyod pa'i bar du zang zing gis phan gdags par bya'o/_/bla na med pa yang dag par 
[\[29b.3\]]rdzogs pa'i byang chub mngon par rdzogs par sangs rgyas pa na ni/_zang zing med pa'i chos kyi sbyin pas/_sems can rnams la phan gdags par bya'o snyam du sems skyed do/_/tshe dang ldan pa gang po dper na/_mi zhig rgyal po la sten te/_de rgyal po la sten cing 'khor la bsnyen bkur 
[\[29b.4\]]byas pas/_rgyal po des de la zan sbyin zhing /_des zang zing gi sbyin pas phan 'dogs te/_des bsten cing bskor te/_bsnyen bkur byas pas rgyal po mnyes shing dgyes par gyur nas/_rin po che brgya stong du ma bskon pa de bzhin du/_tshe dang ldan pa gang po byang chub sems dpa' bla na 
[\[29b.5\]]med pa yang dag par rdzogs pa'i byang chub tu mngon par rdzogs par 'tshang rgya bar 'dod pas kyang /_byang chub tu spyod pa na/_sems can dpag tu med pa la zang zing gi sbyin pas phan 'dogs shing /_bla na med pa yang dag par rdzogs pa'i byang chub mngon par rdzogs par sangs rgyas nas kyang /_
[\[29b.6\]]zang zing med pa'i chos kyi sbyin pas/_sems can rnams la 'doms shing rjes su ston te/_sems can dpag tu med pa dag 'khor ba'i sdug bsngal rnams las grol bar byed do/_/tshe dang ldan pa gang po dper na/_rgyal po'i bu zhig yod la/_mi mang po gang dag gis rgyal po'i bu 
[\[29b.7\]]de la sten cing bskor te/_bsnyen bkur byed na/_rgyal po'i bu des bsten pa'i mi de dag thams cad la kha zas g.yos pas phan 'dogs par byed de/_ji tsam na rgyal po'i bu de rgyal srid la gnas pa'i dus la bab ste/_rgyal srid kyi dbang bskur zhing /_rgyal srid kyi dbang bskur ba thob 
[\[30a\]]
[\[30a.1\]]pa'i tshe/_de'i mi zhabs 'bring rnying du gyur pa gang yin pa de dag la/_'di dag ni bdag gzhon nu'i sa la gnas pa na/_bdag gis sbyangs shing bdag gir byas pa yin/_bdag kyang 'di dag gis sbyangs shing bdag gir byas pa yin gyis/_bdag gis mi 'di dag longs 
[\[30a.2\]]spyod la ci rigs par dgod do snyam ste/_des bdag gis 'khor rnams kha cig ni grong khyer dag tu sna bor bcug_/kha cig ni las kyi sna dag tu/_kha cig ni tshong 'dus dag tu/_kha cig ni 'or gyi grong dag tu bskos/_kha cig la ni grong dam pa longs spyod du byin no/_/tshe dang ldan pa 
[\[30a.3\]]gang po de bzhin du/_byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas kyang /_byang chub kyi phyir spyod pa na sems can dpag tu med pa dag la phan 'dogs te/_zang zing gi sbyin pa gos dang /_zas 
[\[30a.4\]]dang /_mal cha dang /_stan dang /_nad gsos dang /_sman zong dag gis phan 'dogs te/_ji ltar rgyal po gzhon nu des 'khor de dag kha zas g.yos pa dang /_bza' ba dang /_bca' ba ci 'byor pa dag gis phan 'dogs pa de bzhin du/_tshe dang ldan pa gang po byang chub sems 
[\[30a.5\]]dpa' byang chub sems dpa'i spyad pa spyod pas kyang /_sems can rnams la zang zing gi sbyin pas phan 'dogs shing /_gang gi tshe de bla na med pa yang dag par rdzogs pa'i byang chub mngon par rdzogs par sangs rgyas par gyur te/_bdud rtsi'i dbang bskur ba thob pa na/_blo ji lta 
[\[30a.6\]]ba dang /_shes rab ji lta ba bzhin du zang zing med pa'i chos kyi sbyin pas 'doms shing rjes su ston to/_/zang zing med pa'i chos kyis 'doms shing rjes su ston pa na/_kha cig ni dgra bcom pa nyid la 'god/_kha cig ni phyir mi 'ong ba'i 'bras bu la kha cig ni lan cig phyir 'ong ba'i 'bras 
[\[30a.7\]]bu la/_kha cig ni rgyun tu zhugs pa'i 'bras bu la/_kha cig ni bzod pa'i sa la 'god/_kha cig ni mthong ba'i sa la/_kha cig ni dge ba bcu'i las kyi lam la 'god par byed do/_/tshe dang ldan pa gang po ji ltar rgyal po'i bu de gang gi tshe/_rgyal srid kyi dbang bskur ba thob par gyur pa de'i tshe/_
[\[30b\]]
[\[30b.1\]]sten pa'i mi de dag ci rigs par longs spyod la 'god pa de bzhin du/_byang chub sems dpa' sems dpa' chen po yang bla na med pa yang dag par rdzogs pa'i byang chub mngon par rdzogs par sangs rgyas nas/_sems can rnams ji ltar mos pa bzhin du 'god par byed de de ltar byang chub 
[\[30b.2\]]sems dpa' sems dpa' chen po byang chub kyi spyad pa spyod pa na/_sems can rnams kyi nye bar 'tsho ba yin zhing /_bla na med pa yang dag par rdzogs pa'i byang chub mngon par rdzogs par sangs rgyas nas kyang sems can rnams mos pa ji lta ba bzhin du 'god par byed do/_/de 
[\[30b.3\]]ltar na byang chub sems dpa' sems dpa' chen po byang chub sems dpa'i spyad pa spyod pa sems can rnams kyi nye bar 'tsho ba yin zhing /_bla na med pa yang dag par rdzogs pa'i byang chub mngon par rdzogs par sangs rgyas nas kyang sems can rnams kyi nye bar 'tsho bar 'gyur la/_
[\[30b.4\]]yongs su mya ngan las 'das nas kyang sems can rnams kyi nye bar 'tsho bar 'gyur ro/_/tshe dang ldan pa gang po dper na/_mi zhig rgyal po la sten te/_bsnyen bkur byed na/_de'i tshe rgyal po des zas dang gos kyi bgo skal byin nas/_gang gi tshe mi des rgyal po de la shas cher bsten pa 
[\[30b.5\]]de'i tshe/_rgyal po de mnyes shing dgyes par gyur te/_de thugs rangs par gyur nas/_gos dang rgyan brgya stong du ma bskon te/_longs spyod kyis rgyas par byed do/_/tshe dang ldan pa gang po/_de bzhin du byang chub sems dpa' sems dpa' chen po bla na med pa yang dag par rdzogs pa'i 
[\[30b.6\]]byang chub mngon par rdzogs par 'tshang rgya bar 'dod pas kyang byang chub kyi phyir spyod pa na/_sems can dpag tu med pa rnams la sbyin pas phan 'dogs par byed cing /_de bla na med pa yang dag par rdzogs pa'i byang chub mngon par rdzogs par sangs rgyas nas kyang /_zang zing med pa'i 
[\[30b.7\]]chos kyi sbyin pas sems can rnams la 'doms shing rjes su ston te/_'khor ba las sgrol bar byed do/_/de skad ces smras pa dang /_tshe dang ldan pa byams ma'i bu gang pos/_tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bus ji ltar bshad pa de 
[\[31a\]]
[\[31a.1\]]de bzhin te/_tshe dang ldan pa dper na/_mi gang dag gser gyi 'byung khung de'i nyen kor na gnas pa'i sems can rnams ni/_gser gyi 'byung khung des nams kyang nye bar mi 'tsho bar mi 'gyur te/_gang gi tshe gsar du brkos shing phyung nas ring por ma lon pa de'i 
[\[31a.2\]]tshe yang /_sems can rnams kyi nye bar 'tsho bar 'gyur ro/_/gang gi tshe shin tu dri ma med par byas shing shin tu sbyangs nas snying por byas te phyung ba de'i tshe yang sems can rnams kyi nye bar 'tsho ba yin no/_/gang gi tshe 'byung khung de nas bton nas bzhus te/_de nas sum cha'am/_
[\[31a.3\]]bzhi cha gser du gyur pa de'i tshe yang sems can rnams kyi nye bar 'tsho ba yin no/_/tshe dang ldan pa sha ra dwa ti'i bu de bzhin du/_byang chub sems dpa' sems dpa' chen po yang /_nams kyang sems can rnams kyi nye bar 'tsho ba ma yin par mi 'gyur te/_byang chub kyi phyir spyod pa na 
[\[31a.4\]]yang nye bar 'tsho ba yin/_byang chub kyi snying po la 'dug par 'dod pa na yang /_sems can rnams kyi nye bar 'tsho ba yin/_byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas pa na yang /_sems can rnams kyi nye bar 'tsho ba 
[\[31a.5\]]yin/_yongs su mya ngan las 'das pa na yang sems can rnams kyi nye bar 'tsho ba yin te/_rgyu 'di dag ni nyan thos dang rang sangs rgyas thams cad la med do/_/rgyu des na byang chub sems dpa' sems dpa' chen po ni mchog ces bya/_gtso bo dang /_phul dang /_rab dang /_
[\[31a.6\]]rab mchog dang /_gya nom pa dang /_bla na med pa dang /_gong na med pa zhes bya'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis byang chub sems dpa' sems dpa' chen po go cha chen po bgos pa dang /_theg pa 
[\[31a.7\]]chen po la zhugs pa dang /_lhag pa'i bsam pa rdzogs pa dang /_bdog pa thams cad yongs su gtong ba rnams kyi sbyin pa'i pha rol tu phyin pa 'di gnas brtan sha ra dwa ti'i bus ji skad bshad pa bzhin du zung shig_/chongs shig_/kun chub par gyis shig_/bcom ldan 'das kyis 
[\[31b\]]
[\[31b.1\]]de skad ces bka' stsal nas/_tshe dang ldan pa sha ra dwa ti'i bu dang /_tshe dang ldan pa byams ma'i bu gang po dang /_tshe dang ldan pa kun dga' bo dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis 
[\[31b.2\]]gsungs pa la mngon par bstod do/_/sbyin pa'i pha rol tu phyin pa'i le'u dgu pa ste/_sbyin pa'i pha rol tu phyin pa rdzogs so//_//bam po gsum pa/_'di skad bdag gis thos pa'i dus gcig na/_bcom ldan 'das mnyan yod na/_rgyal bu rgyal 
[\[31b.3\]]byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu 
[\[31b.4\]]rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems thams cad la dbang dam pa'i pha rol tu son 
[\[31b.5\]]pa sha stag dang /_phyogs bcu'i sangs rgyas kyi zhing nas 'dus pa'i byang chub sems dpa' sems dpa' chen po rnams dang thabs cig tu bzhugs te/_gzhan yang gzi brjid che ba'i/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 
[\[31b.6\]]'am ci dang /_lto 'phye chen po dang /_mi dang mi ma yin pa rnams kyis yongs su bskor cing mdun gyis bltas nas/_bcom ldan 'das 'di lta ste/_pha rol tu phyin pa drug po 'di dag nyid las brtsams nas 'khor bzhi po dag la chos ston to/_/de nas bcom ldan 'das kyis tshe dang ldan 
[\[31b.7\]]pa sha ra dwa ti'i bu la bka' stsal pa/_sha ra dwa ti'i bu byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa rnams kyi/_tshul khrims kyi pha rol tu phyin pa las brtsams te/_khyod spobs par gyis shig_/
[\[32a\]]
[\[32a.1\]]de nas tshe dang ldan pa sha ra dwa ti'i bus bcom ldan 'das las skabs phye ba thob nas/_sangs rgyas kyi mthus byang chub sems dpa' sems dpa' chen po rnams kyi tshul khrims kyi pha rol tu phyin pa la 'doms shing rjes su ston to/_/de nas tshe dang ldan pa byams ma'i bu gang 
[\[32a.2\]]pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu ji ltar byang chub sems dpa' tshul khrims dang ldan par rig par bya/_ji ltar byang chub sems dpa' tshul khrims 'chal par rig par bya/_byang chub sems dpa' rnams kyi spyod yul ni 
[\[32a.3\]]gang yin/_spyod yul ma yin pa ni gang yin/_de skad ces smras pa dang /_tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/_/tshe dang ldan pa gang po 'di la gal te byang chub sems dpa' nyan thos dang rang sangs rgyas dang ldan pa'i 
[\[32a.4\]]yid la byed pa rnams kyi gnas na/_'di ni byang chub sems dpa'i spyod yul ma yin pa'o/_/de ltar spyod pa'i byang chub sems dpa' ni tshul khrims 'chal pa yin par rig par bya ste/_'di ni byang chub sems dpa'i spyod yul ma yin pa la spyod pa'o/_/'di ni byang chub sems dpa' 
[\[32a.5\]]tshul khrims kyi pha rol tu phyin pa yongs su mi 'dzin pa'o/_/tshul khrims kyi pha rol tu phyin pa yongs su mi 'dzin na/_byang chub sems dpa'i dam bcas pa spong ngo /_/byang chub sems dpa'i dam bcas pa spong na/_tshul khrims 'chal pa yin par rig par bya'o/_/tshe dang 
[\[32a.6\]]ldan pa gang po gzhan yang gal te byang chub sems dpa' sbyin pa sbyin pa na/_nyan thos kyi sa'am/_rang sangs rgyas kyi sar yongs su sngo na/_spyod yul ma yin pa la spyod do/_/spyod yul ma yin pa la spyod na/_de tsam gyis na tshul khrims 'chal par rig par bya'o/_/gal 
[\[32a.7\]]te byang chub sems dpa' khyim na gnas shing /_'dod pa'i yon tan lnga la longs spyod pa tsam gyis ni/_de tshul khrims 'chal par rig par bya ba ma yin gyi/_gang sbyin pa sbyin zhing nyan thos kyi sa'am/_rang sangs rgyas kyi sar yongs su sngo na/_de tsam gyis na tshul khrims 
[\[32b\]]
[\[32b.1\]]'chal pa yin par rig par bya'o/_/tshe dang ldan pa gang po dper na/_rgyal po'i bu rgyal pos gdams pa'i tshig bzhin du byed pa zhig yod la/_rgyal rigs rnams kyi rgyal po'i bus bslab par bya ba bzo'i gnas/_'di ltar glang po che'i gnya' bar bzhon pa'am/_rta 
[\[32b.2\]]bzhon pa'am/_shing rta bzhon pa'am/_ral gri'i thabs sam/_'phong ngam/_mda' bo che 'phang ba'i thabs sam/_brgyug pa'am/_'gom pa'am/_'chong ba'am/_stobs 'gyed pa'am/_dgra thabs sam/_de la sogs pa'i bzo de dag la slob na/_rgyal 
[\[32b.3\]]po la dben pa yin te/_rgyal po yang sma dbab par mi sems so/_/tshe dang ldan pa gang po de bzhin du byang chub sems dpa' khyim na gnas te/_'dod pa'i yon tan lnga rnams kyis rtse zhing dga' la/_dga' dgur spyod du zin kyang /_byang chub sems dpa' de ni thams cad mkhyen 
[\[32b.4\]]pa nyid la phan 'dogs pa nyid du gyur pa yin no/_/gal te yang sbyin pa sbyin pa na nyan thos sam/_rang sangs rgyas kyi sar yongs su sngo na/_de tsam gyis na spyod yul ma yin pa la spyod pa yin te/_bdag nyid thams cad mkhyen pa nyid kyi zhing du mi rung bar byed do/_/ji lta ji ltar 
[\[32b.5\]]bdag nyid zhing du mi rung bar byed pa de lta de ltar tshul khrims kyi pha rol tu phyin pa yongs su mi 'dzin to/_/ji lta ji ltar tshul khrims kyi pha rol tu phyin pa yongs su mi 'dzin pa de lta de ltar thams cad mkhyen pa nyid ring du byed de/_'di ni byang chub sems dpa'i spyod yul ma yin pa la spyod 
[\[32b.6\]]pa yin no/_/de'i spyod yul ma yin pa gang yin pa de nyid ni/_de'i tshul khrims 'chal pa yin no/_/tshe dang ldan pa gang po gzhan yang byang chub sems dpa' gal te khyim gyi gnas nas byung bar gyur te/_de yang tshul khrims gang dang gang yang dag par bzung nas gnas pa de yang thams 
[\[32b.7\]]cad mkhyen pa nyid du yongs su mi sngo na/_byang chub sems dpa' de ni byang chub sems dpa'i tshul khrims dang ldan pa ma yin no/_/gang byang chub sems dpa'i tshul khrims dang mi ldan pa de ni/_byang chub sems dpa' zhes mi bya'o/_/gal te byang chub sems dpa' khyim na gnas shing /_
[\[33a\]]
[\[33a.1\]]gsum la skyabs su song bar gyur la/_de yang thams cad mkhyen pa nyid du yongs su sngo na/_de 'dod pa lnga'i yon tan rnams la longs spyod du zin kyang /_de tsam gyis na de byang chub sems dpa'i tshul khrims la gnas pa/_tshul khrims dang ldan pa zhes bya'o/_/byang chub 
[\[33a.2\]]sems dpa' gang byang chub sems dpa'i tshul khrims la gnas pa de ni/_tshul khrims kyi pha rol tu phyin pa dang ma bral ba yin no/_/gang tshul khrims kyi pha rol tu phyin pa dang ma bral ba de ni thams cad mkhyen pa nyid dang ma bral ba zhes bya'o/_/gzhan yang byang chub sems dpa'i 'dod pa dang 
[\[33a.3\]]ldan pa'i tshul bzhin ma yin pa'i yid la byed pa rnams 'byung du zin kyang /_de dag thams cad de'i thams cad mkhyen pa yid la byed pa'i sems gcig gis zil gyis gnon par 'gyur ro/_/tshe dang ldan pa gang po gzhan yang nor bu rin po che bai dUr+ya ni/_mching bu'i nor bu 'bum dag dang 
[\[33a.4\]]lhan cig tu bsres te bzhag na/_nor bu rin po che bai dUr+ya'i rin thang med pa dang /_kha dog bzang po dang 'od kyis mching bu'i nor bu de dag thams cad zil gyis gnon to/_/tshe dang ldan pa gang po de bzhin du byang chub sems dpa'i tshul bzhin ma yin pa yid la byed pa de dag thams cad kyang /_
[\[33a.5\]]thams cad mkhyen pa nyid dang ldan pa'i dge ba'i rtsa ba dang ldan pa'i sems gcig bskyed pas zil gyis gnon par rig par bya ste/_ji ltar mching bu'i nor bu de dag nor bu rin po che bai dUr+ya gcig gis zil gyis non cing lam mer ma gyur pa bzhin no/_/tshe dang ldan pa gang po gzhan yang gal 
[\[33a.6\]]te byang chub sems dpa' mtshan rnams 'dod cing sbyin pa sbyin na/_spyod yul ma yin pa la spyod pa'o/_/gang de'i spyod yul ma yin pa thams cad ni 'chal pa'i tshul khrims yin par rig par bya'o/_/tshe dang ldan pa gang po byang chub sems dpas mtshan rnams 'dod pas sbyin pa sbyin par 
[\[33a.7\]]mi bya'i/_thams cad mkhyen pa nyid 'dod pas sbyin pa sbyin par bya'o/_/de ci'i phyir zhe na/_gang la thams cad mkhyen pa nyid yod pa de la ni mtshan rnams yod do/_/de la ni mi 'jigs pa rnams yod do/_/de la ni sangs rgyas kyi chos ma 'dres pa [{]bcwa [,]bco [}]brgyad rnams yod pa nas sangs 
[\[33b\]]
[\[33b.1\]]rgyas kyi chos thams cad kyi bar du yod de/_de ltar na de'i sbyin pa ni mchog tu bzung ba ma yin no/_/gang gi tshe mchog tu ma bzung ba de'i tshe/_tshul khrims kyi pha rol tu phyin pa yongs su 'dzin to/_/smras pa/_tshe dang ldan pa sha ra dwa ti'i bu byang chub sems dpa' gang thams cad mkhyen 
[\[33b.2\]]pa nyid 'dod pas sbyin pa sbyin par byed na/_thams cad mkhyen pa nyid la mchog tu 'dzin pa ma yin nam/_gang dang gang la mchog tu 'dzin pa de nyid de'i tshul khrims dang brtul zhugs mchog tu 'dzin pa yin no/_/smras pa/_tshe dang ldan pa gang po thams cad mkhyen pa nyid 'di ni yul 
[\[33b.3\]]na gnas pa'am/_phyogs na gnas pa ma yin no/_/thams cad mkhyen pa nyid ni/_gzugs sam/_tshor ba'am/_'du shes sam/_'du byed rnams sam/_rnam par shes pa yang ma yin no/_/'du byas kyang ma yin/_'du ma byas pa yang ma yin/_tshad yod pa yang ma yin te/_
[\[33b.4\]]de ni mchog tu bzung bar mi nus so/_/chos gang yang dmigs su med de/_gang dmigs su med pa de ni yod pa'ang ma yin/_med pa'ang ma yin te/_gang yod pa'ang ma yin/_med pa'ang ma yin pa ni mchog tu gzung bar mi nus so/_/tshe dang ldan pa gang po de lta bas na/_byang 
[\[33b.5\]]chub sems dpa' sems dpa' chen po sbyin pa sbyin nam/_tshul khrims srung zhing thams cad mkhyen pa nyid du yongs su sngo na/_tshul khrims dang /_brtul zhugs mchog tu 'dzin pa ma yin no/_/gal te yang tshul khrims de nyan thos kyi sa 'am/_rang sangs rgyas kyi sar 
[\[33b.6\]]yongs su sngo na/_tshul khrims mchog tu 'dzin pa yin te/_byang chub sems dpa' byang chub sems dpa'i tshul khrims las nyams pa yin no/_/smras pa/_tshe dang ldan pa sha ra dwa ti'i bu byang chub sems dpa' de ltar nyams pa phyir bslang bar nus sam/_smras pa/_gal te yang 
[\[33b.7\]]dag pa'i mtha' mngon sum du ma byas la gal te bden pa rnams ma mthong na phyir yang bslang bar nus so/_/yang smras pa/_'di la tshe dang ldan pa byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/_yang dag 
[\[34a\]]
[\[34a.1\]]pa'i mtha' mngon sum du mi bya'o/_/smras pa/_ci'i phyir/_smras pa/_nyan thos kyi sa'am/_rang sangs rgyas kyi sar ltung bar 'gyur du 'ong ba'i phyir te/_nyan thos dang /_rang sangs rgyas kyi sa la gnas pa ni thams cad mkhyen pa nyid du sems bskyed pa'i skal ba med pa'i phyir ro/_/
[\[34a.2\]]gal te de chos nub par gyur pa'i tshe byung na ni thams cad mkhyen pa nyid ma thob par rang byang chub mngon sum du byed par 'gyur ro/_/tshe dang ldan pa gang po rgyu 'dis kyang byang chub sems dpa' byang chub kyi snying po la 'dug par ma gyur gyi bar du yang dag pa'i mtha' mngon sum du byar ma gnang ngo /_/tshe dang ldan pa 
[\[34a.3\]]gang po gzhan yang gal te byang chub sems dpa' tshul khrims kyi pha rol tu phyin pa la spyod pa na/_tshul khrims de sems can thams cad la phan gdags pa'i phyir mngon par mi sgrub na/_byang chub sems dpa' tshul khrims kyi pha rol tu phyin pa yongs su 'dzin pa ma yin no/_/tshe dang ldan pa gang po 
[\[34a.4\]]gzhan yang gal te byang chub sems dpa' sems can tshad yod pa rnams kyi ched du sbyin pa sbyin nam/_tshul khrims srung na/_tshul khrims kyi pha rol tu phyin pa yongs su 'dzin pa ma yin no/_/de ci'i phyir zhe na/_tshul khrims kyi pha rol tu phyin pa ni tshad yod pa ma yin pa'i phyir ro/_/smras pa/_
[\[34a.5\]]byang chub sems dpa'i byang chub sems dpa'i tshul khrims gang yin smras pa/_sbyin pa gang dang gang sbyin pa dang /_tshul khrims srung ba de thams cad/_thams cad mkhyen pa nyid du yongs su sngo bar byed na/_'di ni byang chub sems dpa'i byang chub sems dpa'i tshul khrims so/_/gal 
[\[34a.6\]]te yang byang chub sems dpa' bskal pa gang gA'i klung gi bye ma snyed du/_tshul khrims bsgom pa'i phyir spyod la/_thams cad mkhyen pa nyid du yongs su mi sngo na/_tshul khrims kyi pha rol tu phyin pa yongs su 'dzin pa ma yin no/_/gal te nyan thos nyid dam/_rang sangs rgyas nyid 
[\[34a.7\]]du yang yongs su mi sngo na/_de ltar na yang tshul khrims kyi pha rol tu phyin pa yongs su 'dzin pa ma yin te/_des tshul khrims 'chal par yang mi brtsi'o/_/gal te nyan thos kyi sa'am/_rang sangs rgyas kyi sar yongs su sngo na/_de tsam gyis na de tshul khrims 'chal pa zhes bya'o/_/
[\[34b\]]
[\[34b.1\]]de ci'i phyir zhe na/_'di lta ste/_byang chub sems dpa'i spyod yul ma yin pa'i phyir ro/_/smras pa/_tshe dang ldan pa sha ra dwa ti'i bu byang chub sems dpa'i spyod yul gang yin smras pa/_'di lta ste/_pha rol tu phyin pa drug dang /_thams cad mkhyen pa nyid dang ldan pa'i yid la byed pa rnams 
[\[34b.2\]]te/_'di ni byang chub sems dpa' sems dpa' chen po'i spyod yul lo/_/gal te byang chub sems dpa' bskal pa gang gA'i klung gi bye ma snyed du khyim na gnas te/_'dod pa'i yon tan lnga rnams la sten cing longs spyod la/_nyan thos kyi sa'am/_rang sangs rgyas kyi sar yang 
[\[34b.3\]]sems mi skyed na/_de tsam gyis ni byang chub sems dpa' tshul khrims 'chal pa zhes mi brjod do/_/de ci'i phyir zhe na/_de ltar 'dis 'di lta ste/_thams cad mkhyen pa nyid kyi lhag pa'i bsam pa ma dkrugs pa'i phyir ro/_/tshe dang ldan pa gang po dper na/_mi la la zhig nyes pa 
[\[34b.4\]]med par btson rar bcug ste/_de btson ra der lo mang po lo brgya phrag mang po/_lo 'bum phrag mang por btson rar bcug la/_de'i lhag pa'i bsam pa yang 'khrugs par ma gyur/_des rkun po'i sems kyang ma bskyed du zin kyang /_de btson rar bcug na/_de tsam gyis ni de rkun 
[\[34b.5\]]po zhes brjod pa ma yin no/_/tshe dang ldan pa de bzhin du byang chub sems dpa' de yang khyim na gnas shing /_'dod pa'i yon tan lnga rnams la yongs su longs spyod pa des/_tshul khrims 'chal pa zhes bya bar mi brjod do/_/gal te bskal pa gang gA'i klung gi bye ma snyed du tshangs par 
[\[34b.6\]]spyad pa spyod la/_de yang nyan thos kyi sa'am rang sangs rgyas kyi sar yongs su sngo zhing /_thams cad mkhyen pa nyid kyi lhag pa'i bsam pa yang 'khrugs na de tsam gyis na de tshul khrims dang ldan pa zhes mi bya'o/_/gang gi tshul khrims kyi pha rol tu phyin pa nyan thos kyi tshul khrims la gnas 
[\[34b.7\]]na de byang chub sems dpa' zhes mi brjod do/_/de ci'i phyir zhe na/_'di ltar de ni tshul khrims kyi pha rol tu phyin pa dang 'gal ba'i phyir ro/_/tshul khrims kyi pha rol tu phyin pa las le'u dang po'o//_//tshe dang ldan pa gang po gzhan yang byang chub sems dpa' 'di ltar bskal 
[\[35a\]]
[\[35a.1\]]pa mtha' yas par mtshams sbyar zhing 'khor bar byas la/_thams cad mkhyen pa nyid kyi sems bskyed de/_thams cad mkhyen pa nyid thob par bya'o snyam du sems bskyed par bya'o/_/de nas tshe dang ldan pa byams ma'i bu gang pos/_tshe dang ldan pa sha ra dwa ti'i bu la 'di skad ces smras 
[\[35a.2\]]so/_/tshe dang ldan pa sha ra dwa ti'i bu gal te 'di ltar bskal pa 'di snyed kyis thams cad mkhyen pa nyid thob par bya'o zhes tshad nges par byed par gyur na/_'di la nyes pa ci yod/_smras pa/_tshe dang ldan pa gang po 'di la byang chub sems dpa' gang 'khor bas skrag cing [{]rings te[,]ring ste[}]/_de rings pas 
[\[35a.3\]]dge ba'i rtsa ba yongs su smin par yang tshad yod pa nyid du gyur te/_de ni nyan thos kyi theg pa'am/_rang sangs rgyas kyi theg pa gnyis su 'gyur bar shes par bya ste/_tshad yod pas ni sems can tshad med pa rnams kyi don bya bar mi nus so/_/tshe dang ldan pa gang po sbyin pa'i pha rol tu 
[\[35a.4\]]phyin pa ni tshad med grangs med pas na sbyin pa'i pha rol tu phyin pa ni thams cad mkhyen pa nyid thob pa ma gtogs par yongs su rdzogs par 'gyur ba med do/_/gal te bskal pa gang gA'i klung gi bye ma snyed du sbyin pa'i pha rol tu phyin pa la spyod kyang da dung sbyin pa'i pha rol tu phyin pa yongs su rdzogs par mi 
[\[35a.5\]]'gyur te/_mtha' yas pa'i phyir na/_de'i tshe thams cad mkhyen pa nyid thob par 'gyur ro/_/tshe dang ldan pa gang po de lta bas na byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ji lta ji ltar shin tu yun ring por mtshams sbyor 
[\[35a.6\]]zhing /_'khor ba de lta de ltar sbyin pa'i pha rol tu phyin pa legs par yongs su bsgoms par 'gyur ro/_/tshe dang ldan pa gang po dper na/_snod sar pa sman gyi khu ba'i chus bkang ste bzhag na/_ji lta ji ltar bzhag pa de lta de ltar shin tu bsgos pa dang /_shin tu sra bar 'gyur ro/_/tshe dang 
[\[35a.7\]]ldan pa gang po de bzhin du byang chub sems dpa' sems dpa' chen po yang ji lta ji ltar shin tu yun ring por mtshams sbyor zhing /_'khor ba de lta de ltar sbyin pa'i pha rol tu phyin pa legs par bsgoms shing ches brtan par 'gyur ba dang /_ljid bzod par 'gyur ro/_/tshe dang ldan pa gang po dper na 
[\[35b\]]
[\[35b.1\]]bum pa sar pa'i nang du mar ram til mar bzhag na/_de ji lta ji ltar shin tu yun ring du bzhag pa de lta de ltar bum pa de snum dang ldan par 'gyur te/_bum pa de snum gyis khyab par ma gyur pa cung zad kyang med do/_/tshe dang ldan pa gang po de bzhin du byang chub sems dpa' sems dpa' chen po yang 
[\[35b.2\]]ji lta ji ltar shin tu yun ring por mtshams sbyor zhing /_'khor ba de lta de ltar sangs rgyas rnams dang /_'phags pa nyan thos rnams dang phrad pa thob par 'gyur ro/_/ji lta ji ltar sangs rgyas rnams dang /_'phags pa nyan thos rnams dang phrad pa thob pa de lta de ltar pha rol tu phyin pa thos 
[\[35b.3\]]so/_/ji lta ji ltar pha rol tu phyin pa thos pa de lta de ltar pha rol tu phyin pa sgom mo/_/ji lta ji ltar pha rol tu phyin pa sgom pa de lta de ltar thams cad mkhyen pa nyid dang nye bar 'gyur ro/_/tshe dang ldan pa gang po ji lta ji ltar byang chub sems dpa' sems dpa' chen po sems gang dang gang skyed pa de 
[\[35b.4\]]thams cad thams cad mkhyen pa nyid dang ldan pa skyed de/_sems gzhan dag skye ba'i go skabs mi 'byed do/_/gang gi tshe sems gzhan skye ba'i go skabs mi rnyed pa de'i tshe/_byang chub sems dpa' sems dpa' chen po 'di ltar pha rol tu phyin pa drug po rnams kyis sems kyi rgyud yongs su 
[\[35b.5\]]bsgos pa zhes bya'o/_/tshe dang ldan pa gang po dper na mar gyi bum pa ni gang dang gang nas bzung yang /_de dang de mar gyi dri dang ldan pa nyid du 'gyur ro/_/de bzhin du byang chub sems dpa' sems dpa' chen po'i sems gang dang gang skye ba de dag thams cad kyang thams cad mkhyen pa nyid dang 
[\[35b.6\]]ldan pa nyid skye bar 'gyur ro/_/byang chub sems dpa' sems dpa' chen po de la ni bdud sdig can gyis glags btsal kyang glags mi rnyed de/_de ni dmigs pa gang las glags 'tshol ba'i dmigs pa de thams cad mkhyen pa nyid du sgom par byed pa'i phyir te/_de bzhin du bdud kyi 
[\[35b.7\]]ris rnams kyis kyang glags mi rnyed do/_/tshe dang ldan pa gang po de ltar na byang chub sems dpa' sems dpa' chen po ji lta ji ltar shin tu yun ring por mtshams sbyor ba de lta de ltar sangs rgyas rnams dang /_'phags pa nyan thos rnams dang phrad pa 'thob par 'gyur ro/_/ji lta ji ltar sangs 
[\[36a\]]
[\[36a.1\]]rgyas rnams dang /_'phags pa nyan thos rnams dang phrad pa 'thob pa de lta de ltar pha rol tu phyin pa rnams thos par 'gyur ro/_/ji lta ji ltar pha rol tu phyin pa rnams thos pa de lta de ltar de bzhin nyid du nan tan byed cing sgom mo/_/ji lta ji ltar nan tan byed cing sgom pa de lta de ltar thams 
[\[36a.2\]]cad mkhyen pa nyid dang nye bar 'gyur ro/_/tshe dang ldan pa gang po gzhan yang byang chub sems dpa' ni pha rol tshul khrims yang dag par 'dzin du 'jug pa na/_thog ma kho nar sems dang sems las byung ba'i chos rnams 'byung ba'i tshul khrims dang ldan par gyur la/_de nas de'i 'og tu pha rol 
[\[36a.3\]]tshul khrims yang dag par 'dzin du 'jug go/_/de ltar yang dag par 'dzin du bcug nas sems bskyed pa de dag thams cad mkhyen pa nyid du yongs su sngo na/_rigs kyi bu dang /_rigs kyi bu mo tshul khrims yang dag par 'dzin du bcug pa gang yin pa de/_byang chub sems dpas zil 
[\[36a.4\]]gyis non par 'gyur ro/_/gal te nyan thos kyi theg pa pa'i gang zag gis byang chub sems dpa'i theg pa pa'i gang zag tshul khrims kyi pha rol tu phyin pa la rab tu 'doms la/_btams pa'i sems bskyed pa de dag thams cad mkhyen pa nyid du yongs su sngo na/_nyan thos kyi theg pa pa'i gang 
[\[36a.5\]]zag gang de la 'doms pa de/_byang chub sems dpas zil gyis non par 'gyur ro/_/de ci'i phyir zhe na/_'di lta ste/_thams cad mkhyen pa nyid du yongs su bsngos pa'i phyir ro/_/tshe dang ldan pa gang po dper na/_mi la la gser gyi mi khyer te 'gro na khyer ba gang yin pa de nyid gser gyi 
[\[36a.6\]]mis kha dog dang /_dbyibs dang /_'od kyis zil gyis non par 'gyur ro/_/tshe dang ldan pa gang po de bzhin du gal te nyan thos gang gA'i klung gi bye ma snyed kyis byang chub sems dpa' tshul khrims kyi pha rol tu phyin pa la 'doms na/_nyan thos de dag thams cad byang chub sems dpas zil gyis non 
[\[36a.7\]]par 'gyur ro/_/de ci'i phyir zhe na/_'di lta ste/_pha rol tu phyin pa rnams thams cad mkhyen pa nyid du yongs su bsngo ba'i phyir ro/_/tshe dang ldan pa gang po dper na/_mi zhig gis shel gyi mi pang par thogs te 'gro na/_khyer ba gang yin pa de nyid shel gyi mis/_kha dog dang /_dbyibs dang /_
[\[36b\]]
[\[36b.1\]]'od kyis zil gyis non par 'gyur ro/_/tshe dang ldan pa gang po de bzhin du stong gsum gyi stong chen po'i 'jig rten gyi khams gang gA'i klung gang dag yin pa de dag gi bye ma snyed kyi nyan thos yod par gyur la/_de dag byang chub sems dpa' 'di lta ste/_tshul khrims kyi pha rol tu phyin pa la 'doms shing rjes 
[\[36b.2\]]su ston na/_de dag thams cad des tshul khrims kyi pha rol tu phyin pa thams cad mkhyen pa nyid du yongs su bsngo bas zil gyis non par 'gyur ro/_/ji lta ji ltar de dag 'doms pa de lta de ltar nyan thos rnams zil gyis non par 'gyur ro/_/gal te bskal pa gang gA'i klung gi bye ma snyed du 'dug 
[\[36b.3\]]ste/_nyan thos de dag byang chub sems dpa' la 'doms shing rjes su ston na/_de tsam du byang chub sems dpa' ni tshul khrims kyi pha rol tu phyin pas 'bogs la/_'di lta ste/_thams cad mkhyen pa nyid du yongs su bsngo bas/_nyan thos rnams ni zil gyis non par 'gyur ro/_/tshe dang 
[\[36b.4\]]ldan pa gang po dper na/_gser ni ji lta ji ltar bzhu zhing bskol ba de lta de ltar ches 'od gsal zhing /_ches kha dog bzang por 'gyur ro/_/tshe dang ldan pa gang po de bzhin du ji lta ji ltar nyan thos kyi theg pa pa'i gang zag gis byang chub sems dpa' tshul khrims kyi pha rol tu phyin pa la 'doms 
[\[36b.5\]]shing rjes su ston pa de lta de ltar byang chub sems dpa'i tshul khrims shin tu yongs su dag par 'gyur ro/_/ji lta ji ltar tshul khrims yongs su dag par 'gyur ba de lta de ltar byang chub sems dpas 'di lta ste/_tshul khrims kyi pha rol tu phyin pa thams cad mkhyen pa nyid du yongs su bsngo bas/_
[\[36b.6\]]nyan thos kyi theg pa pa'i gang zag zil gyis non par 'gyur ro/_/tshe dang ldan pa gang po dper na/_nor bu rin po che bai dUr+ya ni ji lta ji ltar nor bu'i byi dor mkhan 'chang ba de lta de ltar ches 'od gsal ba dang /_shin tu yongs su dag par 'gyur ro/_/de bzhin du nyan thos kyi theg pa pa'i gang zag 
[\[36b.7\]]gis/_ji lta ji ltar byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol tu phyin pa shin tu yongs su dag par 'gyur ro/_/ji lta ji ltar shin tu yongs su dag par 'gyur ba de lta de ltar byang chub sems dpas 
[\[37a\]]
[\[37a.1\]]'di lta ste/_tshul khrims kyi pha rol tu phyin pa thams cad mkhyen pa nyid du yongs su bsngos pa'i phyir nyan thos rnams zil gyis non par 'gyur ro/_/tshe dang ldan pa gang po dper na/_ri mo mkhan nam/_ri mo mkhan gyi slob ma shin tu lobs pas kha dog sna lnga'i tshon gyis ji lta 
[\[37a.2\]]ji ltar kha dog dang /_dbyibs su gzugs 'dri zhing tshon bkye ste/_rdzogs par byed cing sha tshon byed pa de lta de ltar yid du 'ong zhing chags par byed par 'gyur te/_gang gis gzugs rnams bris pa de nyid kha dog dang /_dbyibs kyis zil gyis non par 'gyur ro/_/tshe dang ldan pa gang po de 
[\[37a.3\]]bzhin du gal te nyan thos dpag tu med pas/_byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol tu phyin pa shin tu yongs su dag par 'gyur te/_de lta de ltar byang chub sems dpas ni nyan thos 
[\[37a.4\]]rnams zil gyis gnon cing snang bar byed de/_'di lta ste/_tshul khrims kyi pha rol tu phyin pa thams cad mkhyen pa nyid du yongs su bsngo bas/_de dag thams cad zil gyis gnon to/_/byang chub sems dpa'i tshul khrims kyi pha rol tu phyin pa ni nyin gcig bzhin du rnam par 'phel lo/_/
[\[37a.5\]]de dag ni tshul khrims de tsam nyi tshe dang ldan pa yin no/_/tshe dang ldan pa gang po dper na/_mi zhig gis shing bskyed la shing bskyed nas dus dus su byi dor byed cing chus bran na ji lta ji ltar byi dor byed cing chus bran pa de lta de ltar chu zheng dang 'phang du skye bar 'gyur ro/_/tshe dang ldan pa gang po de 
[\[37a.6\]]bzhin du gal te nyan thos dpag tu med pa rnams kyis byang chub sems dpa' tshul khrims kyi pha rol tu phyin pa la 'doms shing rjes su ston na/_ji lta ji ltar nyan thos dpag tu med pa rnams byang chub sems dpa' la 'doms shing rjes su ston pa de lta de ltar/_byang chub sems dpa'i tshul 
[\[37a.7\]]khrims kyi pha rol tu phyin pa rnam par 'phel lo/_/ji lta ji ltar byang chub sems dpa'i tshul khrims kyi pha rol tu phyin pa rnam par 'phel ba de lta de ltar byang chub sems dpas 'di lta ste/_tshul khrims kyi pha rol tu phyin pa thams cad mkhyen pa nyid du yongs su bsngo bas nyan thos thams cad 
[\[37b\]]
[\[37b.1\]]zil gyis gnon cing snang bar byas nas/_tshul khrims kyi pha rol tu phyin pa la gnas te/_'di lta ste/_tshul khrims kyi pha rol tu phyin pa rnam pa thams cad mkhyen pa nyid du yongs su bsngo bas gang dag de la 'doms shing rjes su ston pa de dag kyang zil gyis gnon to/_/tshe dang ldan pa gang 
[\[37b.2\]]po dper na/_mi la la me chung ngu'i nang du rtswa dang /_shing dang /_lci ba rnams 'jug na/_de ji lta ji ltar 'jug pa de lta de ltar de'i rgyu las me de mched par 'gyur ro/_/ji lta ji ltar me de mched pa de lta de ltar me'i phung po de shin tu che bar 'gyur te/_des dpag tshad mang po/_dpag tshad 
[\[37b.3\]]brgya phrag mang po dang /_dpag tshad stong phrag mang po rnams sreg cing snang bar byed do/_/tshe dang ldan pa gang po de bzhin du gal te nyan thos dpag tu med pas/_byang chub sems dpa' tshul khrims kyi pha rol tu phyin pa la 'doms shing rjes su ston na/_ji lta ji ltar nyan thos dpag tu med 
[\[37b.4\]]pas byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar/_'di lta ste/_thams cad mkhyen pa nyid du yongs su bsngo ba'i phyir/_tshul khrims kyi pha rol tu phyin pa la byang chub sems dpa'i snang ba dpag tu med par 'gyur ro/_/ji lta 
[\[37b.5\]]ji ltar tshul khrims kyi pha rol tu phyin pa la snang ba dpag tu med pa de lta de ltar/_byang chub sems dpa' la tshul khrims kyi pha rol tu phyin pas 'doms pa'i nyan thos gzhan gang yin pa dag gis zil gyis non par mi 'gyur te/_thams cad mkhyen pa nyid du yongs su bsngo ba'i phyir 
[\[37b.6\]]ro/_/tshe dang ldan pa gang po dper na/_mi zhig gis gser gyi 'byung khung nas gser blangs te/_des gser de blangs nas bdag nyid kyang btsongs la/_gser de yang btsongs na/_des gser de btsongs pa'i rin ni ches che ba yin gyi/_gang gis gser blangs pa'i mi de'i ni 
[\[37b.7\]]ma yin no/_/tshe dang ldan pa gang po de bzhin du ji lta ji ltar nyan thos dpag tu med pa dag gis byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol tu phyin pa dpag tu med cing ches rin thang med 
[\[38a\]]
[\[38a.1\]]par 'gyur te/_byang chub sems dpa' de la nyan thos de dag gis tshul khrims kyis kyang zil gyis non par mi 'gyur la/_byang chub sems dpas ni nyan thos de dag tshul khrims kyis zil gyis gnon par 'gyur te/_'di ltar thams cad mkhyen pa nyid du 
[\[38a.2\]]yongs su bsngo ba'i phyir ro/_/smras pa/_tshe dang ldan pa sha ra dwa ti'i bu 'di ltar nyan thos kyi theg pa pa'i 'am/_rang sangs rgyas kyi theg pa pa'i gang zag 'doms shing rjes su ston pa gang yin pa de nyid/_byang chub sems dpa' sems dpa' chen pos zil gyis gnon pa ni byang chub sems 
[\[38a.3\]]dpa' sems dpa' chen po rnams chos rgya chen po dang ldan pa yin te/_'di lta ste/_tshul khrims kyi pha rol tu phyin pa rnam pa thams cad mkhyen pa nyid du yongs su bsngo ba'i phyir ro/_/de nas tshe dang ldan pa sha ra dwa ti'i bu/_tshe dang ldan pa gang pos bshad pa la mngon par rjes su yi rang 
[\[38a.4\]]nas tshe dang ldan pa de de bzhin te/_byang chub sems dpa' sems dpa' chen po rnams ni chos rgya chen po dang ldan pa yin no zhes smras so/_/tshul khrims kyi pha rol tu phyin pa las le'u gnyis pa'o//_//tshe dang ldan pa sha ra dwa ti'i bus gzhan yang tshe dang ldan 
[\[38a.5\]]pa byams ma'i bu gang po la smras pa/_tshe dang ldan pa gang po 'di la byang chub sems dpa' sems dpa' chen po tshul khrims kyi pha rol tu phyin pa la spyod na/_gal te byed pa po'i chos 'ga' zhig yang dag par rjes su mthong na/_de byang chub sems dpa'i chos la gnas par rig 
[\[38a.6\]]par bya ba ma yin te/_byang chub sems dpa'i chos spong zhing tshul bzhin ma yin pa yid la byed pas spyod do/_/de'i tshul bzhin ma yin pa yid la byed pa gang yin pa de ni/_de'i 'chal pa'i tshul khrims zhes bya'o/_/smras pa/_tshe dang ldan pa sha ra dwa ti'i bu byang chub sems dpa' 
[\[38a.7\]]gang byed pa po'i chos 'ga' yang /_yang dag par rjes su mi mthong zhing /_de tshul khrims kyi pha rol tu phyin pa yang dag par blangs nas 'dug na/_chos gang la tshul khrims kyi pha rol tu phyin pa phan 'dogs pa'am/_gnod par 'gyur/_smras pa/_tshe dang ldan pa gang po 
[\[38b\]]
[\[38b.1\]]tshul khrims kyi pha rol tu phyin pa ni/_chos gang la yang phan 'dogs pa'am/_gnod par byed pa ma yin no/_/gal te chos 'ga' zhig la phan 'dogs pa'am/_gnod pa byed par yang dag par rjes su ma mthong na/_byang chub sems dpa' tshul khrims mchog tu 'dzin pa 
[\[38b.2\]]yin par rig par bya'o/_/gal te byang chub sems dpas tshul khrims kyi pha rol tu phyin pa 'di chos 'ga' la phan 'dogs pa'am/_gnod par 'gyur ba'i chos 'ga' zhig yang dag par rjes su mthong na/_byang chub sems dpa' tshul khrims kyi pha rol tu phyin pa yongs su 
[\[38b.3\]]'dzin pa ma yin no/_/byed pa po yang dag par rjes su mi mthong na/_byang chub sems dpa'i tshul khrims kyi pha rol tu phyin pa zhes bya ste/_tshul khrims de yang thams cad mkhyen pa nyid du yongs su bsngos pa'i phyir tshul khrims kyi pha rol tu phyin pa zhes bya'o/_/tshe dang ldan pa gang 
[\[38b.4\]]po gzhan yang byang chub sems dpa' sbyin pa gang dang gang yongs su btang nas/_thams cad mkhyen pa nyid du yongs su sngo na/_byang chub sems dpa' tshul khrims dang ldan pa yin par rig par bya'o/_/tshe dang ldan pa gang po gzhan yang byang chub sems dpa' tshul khrims gang 
[\[38b.5\]]dang gang srung ba de yang thams cad mkhyen pa nyid du yongs su sngo na/_byang chub sems dpa' tshul khrims dang ldan pa yin par rig par bya'o/_/tshe dang ldan pa gang po gzhan yang byang chub sems dpa' pha rol gyis spyos sam/_brgyad bkag kyang rung ste/_bzod par byed 
[\[38b.6\]]cing /_bzod pa de yang thams cad mkhyen pa nyid du yongs su sngo na/_byang chub sems dpa' tshul khrims dang ldan pa yin par rig par bya'o/_/tshe dang ldan pa gang po gzhan yang byang chub sems dpa' sems can gzhan dag dang /_gang zag gzhan rnams kyi ched du rtsol bar byed la/_
[\[38b.7\]]brtson 'grus de'ang thams cad mkhyen pa nyid du yongs su sngo na/_byang chub sems dpa' tshul khrims dang ldan pa zhes bya'o/_/tshe dang ldan pa gang po gzhan yang byang chub sems dpa' bsam gtan gang dang gang skyed pa de bzhin du/_bsam gtan 'di dag bskyed nas/_rdzu 'phrul 
[\[39a\]]
[\[39a.1\]]mngon par bsgrub par bya'o/_/rdzu 'phrul des kyang sems can rnams kyi sems kyi spyod pa la 'jug cing shes par bya'o/_/de nas snod du gyur par bya'o snyam ste/_sems kyi khyad par de dag thams cad kyang thams cad mkhyen pa nyid du yongs su sngo na/_byang chub 
[\[39a.2\]]sems dpa' tshul khrims dang ldan pa yin par rig par bya'o/_/tshe dang ldan pa gang po gzhan yang byang chub sems dpa' shes rab gang dang gang la spyod cing /_phung po la mkhas pa'am/_khams la mkhas pa'am/_skye mched la mkhas pa'am/_rten cing 'brel par 'byung 
[\[39a.3\]]ba la mkhas pa'am/_gnas dang gnas ma yin pa la mkhas pa'am/_mnyam pa nyid du 'du shes nas 'du shes thams cad spang ba'i phyir chos bstan par bya'o snyam ste/_sems bskyed pa gang yin pa de dag thams cad mkhyen pa nyid du yongs su sngo na/_byang chub sems 
[\[39a.4\]]dpa' tshul khrims dang ldan pa yin par rig par bya'o/_/bla na med pa'i tshul khrims dang ldan par rig par bya'o/_/gal te byang chub sems dpa' pha rol tu phyin pa drug thams cad mkhyen pa nyid du yongs su sngo ba'i byang chub sems dpa' de la ni nyan thos gang gis kyang tshul khrims 
[\[39a.5\]]kyis zil gyis gnon nus pa gang yang med do/_/tshe dang ldan pa gang po gzhan yang gal te sems can thams cad dge ba bcu'i las kyi lam dang ldan par gyur na/_de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed 
[\[39a.6\]]pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/_/tshe dang ldan pa gang po gzhan yang gal te sems can thams cad mngon par shes pa lnga dang ldan par gyur na/_de dag gi tshul khrims gang yin pa de ni/_theg pa la dang po zhugs pa'i byang 
[\[39a.7\]]chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/_rgyu'i bar du yang nye bar mi 'gro'o/_/tshe dang ldan pa gang po gzhan yang gal te sems can thams cad byams pa la gnas par gyur/_snying rje dang /_dga' ba dang /_btang snyoms 
[\[39b\]]
[\[39b.1\]]la gnas par gyur na/_de dag gi tshul khrims gang yin pa de yang theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/_rgyu'i bar du yang nye bar mi 'gro'o/_/tshe dang ldan pa gang po gzhan yang 
[\[39b.2\]]gal te sems can thams cad stong pa nyid kyi rjes su 'thun pa'i bzod pa dang ldan par gyur na/_de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/_rgyu'i bar du yang 
[\[39b.3\]]nye bar mi 'gro'o/_/tshe dang ldan pa gang po gzhan yang gal te sems can thams cad mtshan ma med pa'i rjes su 'thun pa'i bzod pa dang ldan par gyur na/_de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims 
[\[39b.4\]]kyi brgya'i char yang nye bar mi 'gro ba nas rgyu'i bar du yang nye bar mi 'gro'o/_/tshe dang ldan pa gang po gzhan yang gal te sems can thams cad smon pa med pa'i rjes su 'thun pa'i bzod pa dang ldan par gyur na/_de dag gi tshul khrims gang yin pa de ni theg pa la dang po zhugs pa'i byang 
[\[39b.5\]]chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/_/tshe dang ldan pa gang po gzhan yang gal te sems can thams cad brgyad par gyur na/_de dag gi tshul khrims gang yin pa de ni theg pa la dang po 
[\[39b.6\]]zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/gal te tshe dang ldan pa sha ra 
[\[39b.7\]]dwa ti'i bus bdag gi dri ba dris pa lan gdab pa'i skabs phye na/_tshe dang ldan pa la bdag phyogs 'ga' zhig 'dri'o/_/smras pa/_tshe dang ldan pa gang po dris shig dang thos pa'i don brda sprad par bya'o/_/smras pa/_tshe dang ldan pa sha ra dwa ti'i bu ji gzugs brgyad pa yin par 'dod 
[\[40a\]]
[\[40a.1\]]dam/_smras pa/_tshe dang ldan pa gang po de ni ma yin no/_/smras pa/_tshor ba dang /_'du shes dang /_'du byed rnams dang /_rnam par shes pa brgyad pa yin par 'dod dam/_smras pa/_tshe dang ldan pa gang po de ni ma yin no/_/smras pa/_de las gzhan pa'i chos rnams 
[\[40a.2\]]la brgyad par 'dod dam/_smras pa/_tshe dang ldan pa gang po de ni ma yin no/_/smras pa/_tshe dang ldan pa sha ra dwa ti'i bu 'o na brgyad pa de gang yin par 'dod/_bdag gis tshe dang ldan pa sha ra dwa ti'i bus bshad pa'i don de ji lta bur shes par bya/_smras pa/_tshe dang ldan pa gang po chos 
[\[40a.3\]]'di rnams kyi mnyam pa nyid sems can thams cad kyis mi shes pa de la shes pa gang gis mnyam pa nyid de mngon sum du byed pa'i shes pa de ni bya ba byas pa'i phyir thob pa yin te/_de la brgyad pa ni yang dag par rjes su mi mthong ngo /_/gal te gnas 'di rnyed na ni mnyam pa nyid shes pa 'di 
[\[40a.4\]]la brtag cing brgal ba med do/_/smras pa/_'di skad du brgyad pa'i tshul khrims gang yin pa de ni byang chub sems dpa'i tshul khrims kyi brgya'i char yang nye bar mi 'gro ba nas/_rgyu'i bar du'ang nye bar mi 'gro'o zhes kyang zer na/_tshe dang ldan pa sha ra dwa ti'i bu 'di la snga ma dang phyi ma 
[\[40a.5\]]dang /_phyi ma dang snga ma ji ltar 'thun par 'gyur/_smras pa/_tshe dang ldan pa gang po brgyad pa'i tshul khrims gang yin pa de byang chub sems dpa'i tshul khrims kyi brgya'i char yang nye bar mi 'gro ba nas/_rgyu'i bar du yang nye bar mi 'gro'o zhes bya ba de ni ji ltar las dang po pa la bshad pa de 
[\[40a.6\]]ltar bstan to/_/ci nas sems can rnams 'jug par 'gyur ba de ltar bstan to/_/ci nas skye bo mang pos go bar 'gyur ba de ltar bstan to/_/ci nas theg pa chen po dang /_sangs rgyas kyi theg pa 'bar bar 'gyur ba de ltar bstan to/_/brgyad pa'i tshul khrims gang yin pa de ni 
[\[40a.7\]]theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/_rgyu'i bar du yang nye bar mi 'gro'o/_/tshe dang ldan pa gang po gzhan yang rgyun du zhugs pa thams cad dang /_/lan cig phyir 'ong ba thams cad dang /_phyir 
[\[40b\]]
[\[40b.1\]]mi 'ong ba thams cad dang /_dgra bcom pa thams cad dang /_rang sangs rgyas thams cad kyi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/_rgyu'i bar du yang nye bar 
[\[40b.2\]]mi 'gro'o/_/tshe dang ldan pa gang po gzhan yang nyan thos gang byang chub sems dpa'i tshul khrims zil gyis mnan par sems pa de ni/_de bzhin gshegs pa'i tshul khrims zil gyis mnan par 'dod par zad de/_de ni de bzhin gshegs pa dang rtsod par sems su zad do/_/
[\[40b.3\]]tshe dang ldan pa gang po dper na gang rgyal po'i bu dang rtsod par sems pa de ni/_rgyal po dang rtsod par sems par zad do/_/tshe dang ldan pa gang po de bzhin du byang chub sems dpa'i tshul khrims zil gyis mnan par sems pa gang yin pa de ni de bzhin gshegs pa'i tshul khrims zil gyis 
[\[40b.4\]]mnan par sems par zad do/_/de ci'i phyir zhe na/_'di ltar byang chub sems dpa' sems dpa' chen po rnams ni thub par dka' ba yin pa'i phyir ro/_/tshe dang ldan pa gang po dper na mi la la zhig rkang lag med par gyur la 'di skad du/_bdag 'di nas rgya mtsho chen po'i pha rol 
[\[40b.5\]]gyi 'gram du mchong bar bya'o zhes zer na/_de skad zer ba de la mi de ni mngon pa'i nga rgyal gyis nga rgyal byed de bla bar rig par bya'o/_/tshe dang ldan pa gang po de bzhin du nyan thos sam/_rang sangs rgyas gang 'di skad du/_bdag gis byang chub sems dpa'i tshul khrims zil gyis 
[\[40b.6\]]gnan par bya'o zhes zer na/_tshe dang ldan pa gang po 'di ltar de ni bla bar rig par bya'o/_/de ci'i phyir zhe na/_byang chub sems dpa' sems dpa' chen po rnams ni rgya mtsho dug can pa dang 'dra ba yin pa'i phyir ro/_/ji ltar mi de rkang lag rnams med bzhin du rgya mtsho la mchong 
[\[40b.7\]]bar 'dod pa de bzhin du nyan thos kyi theg pa pa'am/_rang sangs rgyas kyi theg pa pa'i gang zag byang chub sems dpa'i chos rnams med bzhin du byang chub sems dpa'i tshul khrims zil gyis non par 'gyur ba de ni gnas med do/_/de ci'i phyir zhe na/_byang chub sems dpa' 
[\[41a\]]
[\[41a.1\]]sems dpa' chen po rnams ni tshul khrims dpag tu med pa dang ldan pa yin pa'i phyir ro/_/smras pa/_tshe dang ldan pa sha ra dwa ti'i bu ci'i phyir na byang chub sems dpa' rnams tshul khrims dpag tu med pa dang ldan pa yin/_smras pa/_tshe dang ldan pa gang po sems can 
[\[41a.2\]]tshul khrims 'chal pa dpag tu med pa dag 'chal pa'i tshul khrims las yongs su dgrol bar 'dod pa dang /_tshul khrims la dgod par 'dod pa'i phyir ro/_/smras pa/_tshe dang ldan pa sha ra dwa ti'i bu 'di lta ste/_'chal pa'i tshul khrims zhes bya ba de gang gi tshig [{]bla dgas[,]bla dwags[}]/_smras 
[\[41a.3\]]pa/_'di lta ste/_'chal pa'i tshul khrims zhes bya ba ni ngar 'dzin pa dang /_nga yir 'dzin pa dang /_dmigs pa'i 'du shes dang /_sems can du 'du shes pa dang /_srog tu 'du shes pa dang /_gang zag tu 'du shes pa dang /_yod par 'du shes pa dang /_med par 'du shes pa'i 
[\[41a.4\]]tshig [{]bla dgas [,]bla dwags [}]te/_nyon mongs pa de dag dang gzhan rnams yod na 'chal pa'i tshul khrims zhes bya ba rab tu phye'o/_/de lta bas na byang chub sems dpa' sems dpa' chen po sems can dpag tu med pa rnams tshul khrims la dgod par 'dod cing theg pa 'di la zhugs te/_tshul khrims 
[\[41a.5\]]dpag tu med pa dang ldan pa de ni nyan thos rnams sam/_rang sangs rgyas rnams kyis zil gyis mnan par sla ba ma yin no/_/byang chub sems dpa' ni 'di lta ste/_tshul khrims kyi pha rol tu phyin pa thams cad mkhyen pa nyid du yongs su bsngo ba'i phyir ming tsam gyis kyang nyan thos 
[\[41a.6\]]rnams dang /_rang sangs rgyas rnams zil gyis gnon to/_/smras pa/_tshe dang ldan pa sha ra dwa ti'i bu zag pa dang bcas pa'i tshul khrims kyis zag pa med pa'i tshul khrims ji ltar zil gyis gnon par 'gyur/_smras pa/_tshe dang ldan pa gang po 'di la zag pa med pa'i tshul 
[\[41a.7\]]khrims ni bdag nyid la phan pa'i phyir bskyed pa yin la/_byang chub sems dpa'i tshul khrims ni sems can dpag tu med pa rnams kyi ched du yongs su bsngos pa yin te/_de ltar na byang chub sems dpa'i tshul khrims kyis zag pa med pa'i tshul khrims zil gyis gnon to/_/tshe 
[\[41b\]]
[\[41b.1\]]dang ldan pa gang po gzhan yang gal te byang chub sems dpa'i tshul khrims tshad nges pa zhig sgrub tu zin na ni/_zag pa med pa'i tshul khrims kyang zil gyis gnon par mi 'gyur la/_de'i tshul khrims kyang pha rol tu phyin par mi 'gyur ba zhig na/_gang gi phyir sems can dpag tu 
[\[41b.2\]]med pa rnams kyi ched du yongs su sngo ba de'i phyir byang chub sems dpa'i tshul khrims des zag pa med pa'i tshul khrims zil gyis gnon par 'gyur ro/_/tshe dang ldan pa gang po dper na nyi ma'i dkyil 'khor 'char ba na srog chags kyi rigs srin bu me khyer thams cad kyi 'od zil 
[\[41b.3\]]gyis gnon to/_/tshe dang ldan pa gang po de bzhin du byang chub sems dpa'i tshul khrims thams cad mkhyen pa nyid du yongs su bsngos pas kyang gzhan mu stegs can spyod pa pa dang /_kun tu rgyu dang /_gcer bu pa la sogs pa nas 'phags pa nyan thos dang /_rang sangs rgyas kyi bar 
[\[41b.4\]]rnams kyi tshul khrims kyi 'od kyang zil gyis gnon to/_/tshe dang ldan pa gang po dper na/_zla ba'i dkyil 'khor 'char ba na skar ma'i gzugs thams cad kyi 'od zil gyis gnon to/_/tshe dang ldan pa gang po de bzhin du byang chub sems dpa'i tshul khrims thams cad mkhyen pa nyid du 
[\[41b.5\]]yongs su bsngos pas kyang nyan thos dang rang sangs rgyas thams cad kyi tshul khrims zil gyis gnon to/_/tshe dang ldan pa gang po gang gi tshe byang chub sems dpa' sems dpa' chen po de bzhin gshegs pa rjes su dran zhing thams cad mkhyen pa nyid dang ldan pa'i sems kyi khyad par 
[\[41b.6\]]yang skyed na/_rang gi spyod yul la spyod pas de'i tshe byang chub sems dpa' tshul khrims kyi pha rol tu phyin pa thob pa yin par rig par bya'o/_/smras pa/_tshe dang ldan pa gang po gang gi tshe byang chub sems dpa' thams cad mkhyen pa nyid kyi sems mi skyed pa de'i tshe byang chub sems 
[\[41b.7\]]dpa' la ji skad ces bya/_smras pa/_tshe dang ldan pa gang po de'i tshe byang chub sems dpa' sems dpa' chen po sems kyi rgyud lung du ma bstan pa la gnas pa'i tshul khrims dang ldan pa zhes bya'o/_/gal te nyan thos nyid dam/_rang sangs rgyas nyid du yongs su sngo na ni de'i tshe byang chub 
[\[42a\]]
[\[42a.1\]]sems dpa' rang gi spyod yul spong ba yin no/_/gal te lhag pa'i bsam pa nyan thos kyi sa'am/_rang sangs rgyas kyi sar yongs su bsngos pa zhig yin na ni de tsam gyis na byang chub sems dpa' ro dang 'dra bar rig par bya'o/_/tshe dang ldan pa gang po dper na/_sgyu ma 
[\[42a.2\]]mkhan nam/_sgyu ma mkhan gyi slob ma mkhas pas byis pa zhig bzung la sdong po la bskyon te bskyon nas dum bur rags te sa la gtor na byis pa de'i mdza' bo dang /_nye du dang /_snag gi gnyen mtshams gang dag yin pa de dag byis pa 'di ni shi ste/_phyin cad mi mthong ngo snyam nas 
[\[42a.3\]]sdug bsngal bar 'gyur te/_sdug bsngal gyi phung po chen po dang ldan par 'gyur ro/_/tshe dang ldan pa gang po de ltar byis pa ma shi ba de la shi ba'i 'du shes bskyed pa de bzhin du tshe dang ldan pa gang po byang chub sems dpa' thams cad mkhyen pa nyid kyi rin po che las nyams te/_nyan thos 
[\[42a.4\]]kyi sa'am/_rang sangs rgyas kyi sa la gnas pa yang shi ba ji lta ba bzhin du rig par bya'o/_/de nas tshe dang ldan pa gang pos tshe dang ldan pa sha ra dwa ti'i bu la 'di skad ces smras so/_/ci byang chub sems dpa'i tshul khrims gang yin pa dang /_nyan thos kyi tshul khrims gang 
[\[42a.5\]]yin pa dang /_rang sangs rgyas kyi tshul khrims gang yin pa'i tshul khrims 'di dag la tha dad du dbye bar 'dod dam/_smras pa/_tshe dang ldan pa gang po chos nyid dang /_de bzhin nyid ji lta ba bzhin du na ni tha dad du dbye bar [{]chung zad [,]cung zad [}]kyang mi 'dod do/_/smras pa/_'o na ji ltar tha dad du 
[\[42a.6\]]dbye bar 'dod/_smras pa/_ji ltar byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de ltar byang chub sems dpa'i tshul khrims tha dad du dbye bar 'dod do/_/de ltar na byang chub sems dpa'i tshul khrims kyis 
[\[42a.7\]]byis pa so so'i skye bo thams cad dang /_nyan thos thams cad dang /_rang sangs rgyas thams cad kyi tshul khrims zil gyis gnon te/_'di ltar thams cad mkhyen pa nyid du yongs su bsngo ba'i phyir ro/_/de ci'i phyir zhe na/_tshe dang ldan pa gang po byang chub sems dpa'i tshul khrims 
[\[42b\]]
[\[42b.1\]]gang yin pa des stong gsum gyi stong chen po'i 'jig rten gyi khams zil gyis gnon cing spa bkong nas gnas pa'i phyir ro/_/de ci'i phyir zhe na/_'di ltar des 'dir sems can rnams gdul bar bya ba'i phyir te/_tshe dang ldan pa gang po de'i phyir byang chub sems dpa'i tshul khrims ni 
[\[42b.2\]]mchog ces bya/_gtso bo dang /_rab mchog dang /_gya nom pa dang /_bla na med pa dang /_gong na med pa zhes bya'o/_/tshe dang ldan pa gang po dper na/_ri'i rgyal po gangs ri la ri'i rgyal po'i yon tan gang dag yod pa de dag ni ri gzhan dag la med de/_des na ri rnams kyi nang na 
[\[42b.3\]]ri'i rgyal po zhes bya ba'i ming thob ste/_ri'i rgyal po gangs ris ni/_ri'i rgyal po gangs ri zhes bya ba'i ming thob bo/_/tshe dang ldan pa gang po de bzhin du nyan thos kyi tshul khrims dang /_rang sangs rgyas kyi tshul khrims ni thams cad mkhyen pa nyid du yongs su sngo ba dang bral ba yin 
[\[42b.4\]]la/_byang chub sems dpa'i tshul khrims ni thams cad mkhyen pa nyid du yongs su sngo ba dang ma bral te/_de'i phyir byang chub sems dpa'i tshul khrims ni tshul khrims kyi pha rol tu phyin pa zhes bya ba'i ming thob bo/_/tshe dang ldan pa gang po gzhan yang byang chub sems dpa'i tshul 
[\[42b.5\]]khrims kyis ni nyan thos kyi tshul khrims dang /_rang sangs rgyas kyi tshul khrims zil gyis gnon to/_/smras pa/_tshe dang ldan pa sha ra dwa ti'i bu ci'i phyir zil gyis gnon/_smras pa/_tshe dang ldan pa gang po 'di ltar gang gi phyir byang chub sems dpa' tshul khrims thams cad 
[\[42b.6\]]mkhyen pa nyid du yongs su bsngos pa de'i phyir byang chub sems dpa'i tshul khrims kyis nyan thos rnams kyi tshul khrims dang /_rang sangs rgyas rnams kyi tshul khrims zil gyis gnon to/_/de nas bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa 
[\[42b.7\]]ti'i bu legs so legs so/_/de bzhin gshegs pa kho na'i mthus sha ra dwa ti'i bu khyod byang chub sems dpa' rnams la bsngags pa byed pa dang /_spro ba smra ba ni legs te/_sha ra dwa ti'i bu de de bzhin no/_/sha ra dwa ti'i bu de de bzhin te/_byang chub sems dpa'i tshul khrims 
[\[43a\]]
[\[43a.1\]]kyis nyan thos kyi tshul khrims dang /_rang sangs rgyas kyi tshul khrims zil gyis gnon to/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo byang chub sems dpa' rnams la tshul khrims kyi pha rol tu phyin pa bstan pa gnas 
[\[43a.2\]]brtan sha ra dwa ti'i bus ji skad bshad pa bzhin du khyod kyis long shig_/kun chub par gyis shig_/zung shig_/kun dga' bo gal te bden pa dang bden pa'i tshig gis byang chub sems dpa'i tshul khrims kyis gzhan mu stegs can dang /_byis pa so so'i skye bo rnams dang /_nyan 
[\[43a.3\]]thos dang /_rang sangs rgyas kyi bar gyi tshul khrims zil gyis gnon pa'i bden pa dang /_bden pa'i tshig des/_gal te ri'i rgyal po ri rab tshangs pa'i 'jig rten du 'phangs te/_bar der 'dug par byed na bden pa'i tshig gis 'dug go/_/de ci'i phyir zhe na/_kun dga' bo byang 
[\[43a.4\]]chub sems dpa'i tshul khrims ni de bzhin gshegs pa ma gtogs par zag pa dang bcas pa dang /_zag pa med pa'i tshul khrims de dag thams cad kyi mchog ces brjod pa yin zhing gong na med pa zhes bya ba'i bar du brjod pa yin pa'i phyir ro/_/tshul khrims kyi pha rol tu phyin pa 
[\[43a.5\]]las le'u gsum pa'o//_//bam po bzhi pa/_de nas sangs rgyas kyi mthus tshe dang ldan pa sha ra dwa ti'i bus 'di dang nye ba'i 'bum gyi 'jig rten gyi khams na sangs rgyas bcom ldan 'das chos ston cing bzhugs pa zhig mthong ngo /_/de nas bcom ldan 'das 
[\[43a.6\]]kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu 'di dang nye ba'i 'bum gyi 'jig rten gyi khams na/_de bzhin gshegs pa zhig chos ston pa khyod kyis mthong ngam/_gsol pa/_bcom ldan 'das mthong lags na/_bcom ldan 'das de ni gang lags/_
[\[43a.7\]]'jig rten gyi khams sangs rgyas kyi zhing de'i ming ni ci zhes bgyi/_bcom ldan 'das kyis bka' stsal pa/_sha ra dwa ti'i bu 'jig rten gyi khams de'i ming ni sgron ma zhes bya'o/_/sangs rgyas bcom ldan 'das chos ston pa de'i mtshan ni zla 'od ces bya'o/_/de'i nyan thos rdzu 'phrul 
[\[43b\]]
[\[43b.1\]]dang ldan pa mgo zhes bya ba zhig yod de/_des rdzu 'phrul gyis ri'i rgyal po ri rab 'jig rten gyi khams gzhan nas lag pas blangs te/_tshangs pa'i 'jig rten du thug par 'phangs nas de'i bar skabs su byang chub sems dpas tshig 'di skad ces byang chub sems dpa'i tshul khrims 
[\[43b.2\]]de bzhin gshegs pa'i tshul khrims ma gtogs par de las gzhan pa'i zag pa dang bcas pa'am/_zag pa med pa'i tshul khrims gang dag yin pa rnams kyi mchog tu brjod pa yin zhe na/_ji ltar de bzhin gshegs pa bden pa gsung ba ltar bden pa dang /_bden pa'i tshig dang /_
[\[43b.3\]]bden pa'i byin gyi rlabs des ri'i rgyal po ri rab 'di nam mkha' bar snang de nyid du 'dug shig ces smras pa dang /_de nas ri'i rgyal po ri rab de nam mkha' bar snang de nyid du 'dug go/_/de nas bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu khyod kyis 
[\[43b.4\]]ri'i rgyal po ri rab nam mkha' bar snang go 'byed na 'dug pa 'di mthong ngam/_gsol pa/_bcom ldan 'das mthong lags so/_/bka' stsal pa/_sha ra dwa ti'i bu ri'i rgyal po ri rab sa la ma lhung shig_/gang nas 'ongs pa de nyid du 'gro bar gyur cig ces byang chub sems dpas 
[\[43b.5\]]ri'i rgyal po ri rab 'di bden pa'i byin gyis brlab pa byas so/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das gang dag byang chub sems dpa'i tshul khrims la zil gyis gnon par sems pa de ni de bzhin gshegs 
[\[43b.6\]]pa'i tshul khrims spong bar bgyi bar sems pa lags so/_/de ci'i slad du zhe na/_byang chub sems dpa' sems dpa' chen po rnams kyi tshul khrims ni zil gyis mi non pa lags pa'i slad du'o/_/de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di 
[\[43b.7\]]skad ces smras so/_/tshe dang ldan pa sha ra dwa ti'i bu byang chub sems dpa' gang ldog pa de'i tshul khrims kyang zil gyis mi non pa yin nam/_smras pa/_tshe dang ldan pa gang po byang chub sems dpa' byang chub sems dpa'i sems la gnas pa ni phyir ldog par mi 'gyur te/_gang phyir ldog 
[\[44a\]]
[\[44a.1\]]pa de ni byang chub sems dpa' zhes kyang mi bya'o/_/tshe dang ldan pa gang po dper na gal te 'phong gi slob dpon gyis mda' gzas pa bzhin mi 'gro na de 'phong gi slob dpon zhes mi bya'o/_/tshe dang ldan pa gang po de bzhin du gal te byang chub sems dpa'i sems dang sems 
[\[44a.2\]]las byung ba rnams thams cad mkhyen pa nyid dang mi ldan pa 'byung ngam/_yang na sbyin pa sbyin nam/_tshul khrims srung ngam/_bzod pa sgrub bam/_brtson 'grus rtsom mam/_bsam gtan rnams la mnyam par 'jog gam/_shes rab sgom yang rung ste rnam pa thams cad mkhyen 
[\[44a.3\]]pa nyid du yongs su mi sngo na byang chub sems dpa' de tshul khrims dang ldan pa zhes mi bya'o/_/tshe dang ldan pa gang po gal te byang chub sems dpa' thams cad mkhyen pa nyid du ji ltar yongs su bsngo ba yang mi shes la nyan thos kyi sa'am/_rang sangs rgyas kyi sar yang yongs su sngo bar mi 
[\[44a.4\]]byed na yongs su bsngo ba med du zin kyang tshul khrims dang ldan pa zhes bya'o/_/yongs su sngo bar byed na ni byang chub sems dpa' sems dpa' chen po yang dag pa'i tshul khrims kyi pha rol tu phyin pa yongs su 'dzin pa yin te/_'on kyang tshe dang ldan pa gang po gcig ni yun ring mo 
[\[44a.5\]]zhig nas mngon par rdzogs par 'tshang rgya bar 'gyur la cig shos ni 'di lta ste/_thabs la mkhas pas myur du mngon par rdzogs par 'tshang rgya bar 'gyur te/_tshe dang ldan pa gang po byang chub sems dpa' thabs la mi mkhas pa yun ring mo zhig nas mngon par rdzogs par 
[\[44a.6\]]'tshang rgya bar 'gyur ba ni bla'i/_nyan thos kyi sa'am/_rang sangs rgyas kyi sar lhung ba ni de lta ma yin no/_/mi zhig chom rkun gyi ya nga ba nas mchis te 'ongs pa ni bla'i bcom ste myur du 'ongs pa ni de lta ma yin no/_/tshe dang ldan pa gang po de bzhin du/_ring mo zhig nas mngon 
[\[44a.7\]]par rdzogs par 'tshang rgya ba ni bla'i nyan thos kyi sa'am/_rang sangs rgyas kyi sar lhung ba ni de lta ma yin no/_/thabs la mkhas pa'i byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ni rnam pa gnyis su 'gyur 
[\[44b\]]
[\[44b.1\]]bar shes par bya ste/_yang na ni yang dag pa'i mtha' mngon sum du byed par 'gyur ro/_/yang na ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/tshe dang ldan pa gang po dper na khyim zhig tshig la khyim tshig pa de'i nang na rin 
[\[44b.2\]]po che'i phung po 'dug ste/_rin po che 'dod pa'i mi la la zhig khyim der zhugs na des rnam pa gnyis su 'gyur bar shes par bya ste/_yang na ni khyim de'i nang du tshig par 'gyur/_yang na ni rin po che de dag khyer te 'byung bar 'gyur ro/_/tshe dang ldan pa gang po de bzhin du thabs 
[\[44b.3\]]la mkhas pa'i byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa yang rnam pa gnyis su 'gyur bar shes par bya ste/_yang na ni yang dag pa'i mtha' mngon sum du byed par 'gyur/_yang na ni myur du bla na 
[\[44b.4\]]med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/smras pa/_tshe dang ldan pa sha ra dwa ti'i bu byang chub sems dpa' gang yang dag pa'i mtha' mngon sum du byed pa de thabs la mkhas pa zhes bya'am/_smras pa/_tshe dang ldan pa gang po byang chub 
[\[44b.5\]]sems dpa' gang yang dag pa'i mtha' mngon sum du byed pa de ni thabs la mkhas pa zhes mi bya'o/_/de ci'i phyir zhe na/_nyan thos kyi sa'am/_rang sangs rgyas kyi sar lhung ba gang yin pa de ni byang chub sems dpa' thabs la mkhas pa'i rgyu 'thun pa ma yin gyi/_de ni thabs 
[\[44b.6\]]la mi mkhas pa'i rgyu 'thun pa yin pa'i phyir ro/_/tshe dang ldan pa gang po gzhan yang gal te byang chub sems dpa' byang chub tu spyod pa na bdag ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur gyi/_byang chub sems dpa' gzhan dag ni 
[\[44b.7\]]ma yin no snyam du rnam par rtog na de spyod yul ma yin pa la spyod de/_gang spyod yul ma yin pa de ni de'i tshul khrims kyi skyon yin no/_/tshe dang ldan pa gang po gzhan yang gal te byang chub sems dpa' 'di snyam du bdag ni sbyin pa ches mang ba sbyin pa yin no/_/bdag ni tshul khrims 
[\[45a\]]
[\[45a.1\]]srung ba'o/_/bdag ni bzod pa sgrub pa'o/_/bdag ni brtson 'grus rtsom pa'o/_/bdag ni bsam gtan la mnyam par 'jog pa'o/_/bdag ni shes rab kyi pha rol tu phyin pa la spyod pa yin gyi/_byang chub sems dpa' gzhan dag ni ma yin no snyam du de ltar rnam 
[\[45a.2\]]par rtog na yang spyod yul ma yin pa la spyod de/_spyod yul ma yin pa gang yin pa de ni de'i tshul khrims kyi skyon yin no/_/tshe dang ldan pa gang po gzhan yang gal te byang chub sems dpa' 'di snyam du bdag ni ji ltar yongs su bsngo bar bya ba'i yongs su bsngo ba'i thabs shes kyi byang chub sems 
[\[45a.3\]]dpa' gzhan dag ni de ltar mi shes so snyam du sems na yang spyod yul ma yin pa la spyod de/_spyod yul ma yin pa gang yin pa de ni de'i tshul khrims kyi skyon no/_/tshe dang ldan pa gang po gzhan yang byang chub sems dpa' 'di snyam du bdag gis byang chub sems dpa' gzhan dag bskal pa gang 
[\[45a.4\]]gA'i klung gi bye ma snyed du 'dug la/_'khor los sgyur ba'i kha zas sbyin zhing yongs su gtong ba yang bsod snyoms gcig dang /_sems bskyed pa gcig gis zil gyis gnan par bya'o snyam du sems na spyod yul ma yin pa la spyod de/_spyod yul ma yin pa gang yin pa de ni de'i tshul khrims 
[\[45a.5\]]kyi skyon yin te/_byang chub sems dpa' de ni thabs la mkhas pa yin du zin kyang rnam par rtog pa 'di ji ltar rnam par rtog na de thabs la mkhas pa zhes mi bya'o/_/de ci'i phyir zhe na/_byang chub sems dpas ni byang chub sems dpa' dang mi 'thun par mi bya/_byang chub sems 
[\[45a.6\]]dpas ni byang chub sems dpa' la khyad du gsad par mi bya/_byang chub sems dpas ni byang chub sems dpa' la brnyas par mi bya'i/_de bzhin gshegs pa la gus par rim gro bya ba bzhin du/_byang chub sems dpas byang chub sems dpa' la gus pa bskyed par bya ba'i phyir ro/_/
[\[45a.7\]]smras pa/_tshe dang ldan pa sha ra dwa ti'i bu ci byang chub sems dpa' 'ba' zhig la gus par rim gro bya'i/_sems can gzhan dag la ni gus par rim gro mi bya'am/_smras pa/_tshe dang ldan pa gang po sems can thams cad la yang ji ltar de bzhin gshegs pa la gus par rim gro bya 
[\[45b\]]
[\[45b.1\]]ba bzhin du gus pa bskyed par bya'o/_/de bzhin du byang chub sems dpas byang chub sems dpa' mthong na gus par rim gro bya'o/_/de bzhin du tshangs pa mtshungs par spyod pa rnams mthong na yang gus par rim gro bya'o/_/de bzhin du sems can gzhan dag la yang gus par rim 
[\[45b.2\]]gro bya'o/_/de bzhin du byang chub sems dpas dma' ba'i sems dang /_gus pa dang bcas pa dang /_zhe sa dang bcas par bya ste/_nga rgyal spangs pas gus par rim gro bya'o/_/'di ltar yang bdag bla na med pa yang dag par rdzogs pa'i byang chub mngon par rdzogs 
[\[45b.3\]]par sangs rgyas nas sems can 'di dag yongs su mya ngan las bzla bar bya'o/_/sems can rnams kyi nyon mongs pa spang ba'i phyir chos kyang bstan par bya'o snyam du sems bskyed par bya zhing de ltar bsam par bya'o/_/tshe dang ldan pa gang po 'di ltar byang chub sems dpa' sems dpa' 
[\[45b.4\]]chen pos sems can rnams la dma' ba'i sems su bya'o/_/byams pa'i sems su bya'o/_/sems can de dag gi mchog tu 'gyur bar bya'o/_/mchog kyang byed du gzhug par bya'o/_/de ci'i phyir zhe na/_mchog nyid ni 'di lta ste/_sangs rgyas nyid yin pa'i phyir ro/_/'di 
[\[45b.5\]]ltar 'di la byang chub sems dpas sems can thams cad la yang byams pa bskyed par bya'o/_/sems can thams cad kyang chos kyi bdag po la bdag po byed du gzhug par bya'o/_/tshul khrims kyi pha rol tu phyin pa las le'u bzhi pa'o//_//de nas tshe dang ldan pa byams 
[\[45b.6\]]ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas nas sems can thams cad kyang chos kyi bdag por mchog byed du 'jug ste/_
[\[45b.7\]]'doms shing rjes su ston par 'gyur ram/_tshe dang ldan pa sha ra dwa ti'i bu dper na sgyu ma mkhan nam/_sgyu ma mkhan gyi slob ma mkhas pas dpung gi tshogs yan lag bzhi pa mngon par sprul te/_rgyal po dang bcas pa'i sde mngon par sprul na/_ci sgyu ma'i mi de dag 'di snyam du gang 
[\[46a\]]
[\[46a.1\]]bdag cag la dbang byed pa'i rgyal po ni yod do snyam du sems sam/_smras pa/_tshe dang ldan pa de ni ma yin no/_/smras pa/_ci rgyal po de 'di snyam du bdag gi dpung gi tshogs yan lag bzhi pa 'di dag ni yod do snyam du sems sam/_smras pa/_tshe dang ldan pa de ni ma 
[\[46a.2\]]yin no/_/smras pa/_dpung gi tshogs yan lag bzhi pa de dag thams cad ni rdzas su gtogs pa ma yin/_dngos por gtogs pa ma yin te/_rdzas ma yin par gtogs pa dngos po ma yin par gtogs pa yin pas de dag la bdag po byed du 'jug par mi 'gyur la/_chos 
[\[46a.3\]]thams cad ni sgyu ma lta bu'o zhes bcom ldan 'das kyis gsungs na ji ltar de dag mchog byed du 'jug par 'gyur/_byang chub sems dpas gang dag mchog byed du gzhug par bya ba'i chos rnams ni gang yin/_gang mchog byed du 'jug pa'i chos de ni gang yin/_smras pa/_tshe dang ldan 
[\[46a.4\]]pa gang po/_gal te byang chub sems dpas chos 'ga' zhig yang dag par rjes su mthong na/_byang chub sems dpa' shes rab kyi pha rol tu phyin pa la spyod pa ma yin no/_/gang gi tshe chos ci yang yang dag par rjes su mi mthong ba de'i tshe/_byang chub sems dpa' shes rab kyi pha 
[\[46a.5\]]rol tu phyin pa dang ma bral ba yin te/_de ni byang chub sems dpa'i thabs la mkhas pa yin no/_/chos gang mchog byed du 'jug pa'i chos ci yang yang dag par rjes su ma mthong la/_de las kyang phyir mi ldog pa de nyid ni de'i brtson 'grus kyi pha rol tu phyin pa'o/_/gang sgyu ma lta bu'i 
[\[46a.6\]]chos rnams kyi bdag por nye bar gnas la de las kyang phyir mi ldog pa dang btsal ba yang 'bras bu dang bcas par mthong la chos ci yang yang dag par rjes su ma mthong ba bzhin du/_de las kyang phyir mi ldog pa gang yin pa de ni byang chub sems dpa' brtson 'grus kyi go cha chen po bgos pa zhes 
[\[46a.7\]]bya'o/_/de ltar 'dir lha dang /_mi dang /_lha ma yin gyi 'jig rten du bcas pa'i 'jig rten rab tu 'jig la/_'dir 'jig pa'ang gang yang med de/_de lta bur bdag nyid mngon par rdzogs par sangs rgyas te/_bla na med pa yang dag par rdzogs pa'i byang chub thob nas 'di ltar ming 
[\[46b\]]
[\[46b.1\]]gi tshogs dang /_tshig gi tshogs dang /_yi ge'i tshogs rnams kyis zhi ba'i chos nyid bshad par bya'o/_/chos thams cad kyi rang bzhin gang yin pa de ni brjod par mi nus te/_tshe dang ldan pa gang po 'on kyang chos thams cad ni rab tu gsal ba yin la de dag ni bstan par yang mi 
[\[46b.2\]]nus so/_/de la byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas nas sems can rnams la 'di skad du/_chos nyid 'di ni rab tu gsal ba ste/_'di dag ni nga mngon par rdzogs par sangs rgyas nas bstan pa ma yin mod 
[\[46b.3\]]kyi ngas ji ltar mngon par rdzogs par sangs rgyas pa de bzhin du bstan to/_/'on kyang su la yang bstan pa med cing su la yang bstan par mi 'gyur ro zhes gsung ngo /_/de bas na 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon 
[\[46b.4\]]par rdzogs par 'tshang rgya bar 'dod pa'i sems phyir mi ldog cing zhum par mi 'gyur te/_brtson 'grus 'ba' zhig yang dag par 'dzin la brtson 'grus kyi pha rol tu phyin pa de thams cad mkhyen pa nyid du yongs su bsngos na 'di ni de'i tshul khrims kyi pha rol tu phyin pa yin no/_/de'i 
[\[46b.5\]]brtson 'grus kyi pha rol tu phyin pa thams cad mkhyen pa nyid du yongs su bsngos pa/_tshul khrims kyi pha rol tu phyin pa gang yin pa de ni yongs su dag pa'i tshul khrims yin te/_ji ltar thams cad mkhyen pa nyid du yongs su sngo ba de tsam gyis na byang chub sems dpa' tshul khrims yongs 
[\[46b.6\]]su dag pa yin no/_/smras pa/_tshe dang ldan pa sha ra dwa ti'i bu sgyu ma lta bu'i chos rnams thams cad mkhyen pa nyid du ji ltar yongs su bsngo bar bya/_smras pa/_tshe dang ldan pa gang po gal te chos 'di dag sgyu ma lta bu ma yin du zin na ni thams cad mkhyen pa nyid du yongs su bsngo bar yang shin 
[\[46b.7\]]tu mi nus te/_gang gi phyir chos 'di dag sgyu ma lta bur gyur pa de'i tshe chos 'di dag thams cad mkhyen pa nyid du yongs su bsngo bar nus so/_/de ltar na byang chub sems dpa'i rtsol ba yang mthu dang ldan pa yin zhing brtson 'grus kyang shin tu rdzogs pa yin no/_/smras pa/_rtsol ba mthu dang ldan 
[\[47a\]]
[\[47a.1\]]pa gang yin pa 'di gang gi gnas yin/_smras pa/_'di ni thabs la mkhas pa'i gnas yin te/_thabs la mkhas pa la brten nas 'di ltar chos 'di dag ni de ltar thabs la mkhas pa la gnas so snyam du shes te/_de la goms par yang mi byed/_yang dag pa'i 
[\[47a.2\]]mthar yang mi ltung ngo /_/'di lta ste dper na mi zhig brag gi rtse mor 'dug la lag pa gnyis na gdugs thogs te dam du bzung nas brag de'i khar brten la rkang pa ya gcig gis nur te/_g.yang sa mi bzad pa blta na g.yang sar bzhag kyang gdugs kyis rlung thogs par byas pa'i 
[\[47a.3\]]gdugs de dag dang /_rlung de'i stobs kyi shugs des der ltung bar yang mi 'gyur ro/_/de ltar brag gi kha na 'dug pa'i mi des bdag nyid g.yang sar 'dug tu zin kyang gdugs de dag gis rlung thogs par byas pa'i 'du byed kyis brten pas de g.yang sa de la yang lta zhing der ltung bar 
[\[47a.4\]]yang mi 'gyur ro/_/tshe dang ldan pa gang po de bzhin du thabs la mkhas pa'i byang chub sems dpa' sems dpa' chen po yang thabs la mkhas pa la yang brten cing snying rje chen pos kyang sgyu ma lta bu'i chos rnams yang dag pa ji lta ba bzhin du shes la rnam par lta ste/_thabs mkhas 
[\[47a.5\]]pa des yongs su zin pas chos de dag la goms par byed par yang mi ltung la de'i sems kyang zhum par mi 'gyur/_chos de dag kyang mngon sum du mi byed do/_/de ci'i phyir zhe na/_g.yang sa chen po mi bzad pa de ni 'di lta ste/_chos thams cad stong pa nyid mngon sum du byed 
[\[47a.6\]]pa'o/_/de ltar na byang chub sems dpa' sems dpa' chen po go cha chen po bgos shing /_thabs la mkhas pas yongs su zin pa ni tshul khrims kyi pha rol tu phyin pa'i phung po dam pa dang ldan pa yin par rig par bya'o/_/gang mngon par 'du bya ba dang /_gang mngon par 
[\[47a.7\]]rdzogs par byang chub par bya ba'i chos ci yang yang dag par rjes su mi mthong ba de nyid byang chub sems dpa'i tshul khrims yin te/_'di nyid byang chub sems dpa'i tshul khrims kyi pha rol tu phyin pa yin par rig par bya'o/_/thabs la mkhas pa'i pha rol tu phyin pas yongs su zin pa'i 
[\[47b\]]
[\[47b.1\]]byang chub sems dpa' sems dpa' chen po ni pha rol tu phyin pa thams cad kyis yongs su zin par rig par bya'o/_/byang chub sems dpa' sems dpa' chen po pha rol tu phyin pa thams cad dang ma bral ba de ni thams cad mkhyen pa nyid kyi sgo na gnas pa yin par rig par bya ste/_nyan 
[\[47b.2\]]thos dang /_rang sangs rgyas thams cad zil gyis mnan nas 'gro'o/_/de ci'i phyir zhe na/_'di ltar de ni thams cad mkhyen pa'i rin po che 'dod pa'i phyir ro/_/tshe dang ldan pa gang po dper na mi zhig brag phug tu zhugs te/_der 'gro ba na ngos g.yas g.yon na dbyig 
[\[47b.3\]]dang /_gser dang /_dngul dag mthong ste/_de ji lta ji ltar nang du 'gro ba de lta de ltar ngos g.yas g.yon na dbyig dang /_gser dang /_dngul gyis yongs su gang bar mthong zhing /_mu tig gi chun pos kyang yongs su gang bar mthong ngo /_/de gal te de la chags pa skyed na/_de'i 
[\[47b.4\]]nang gi rin po che rin thang med pa gang dag yin pa de dag las de yongs su nyams par 'gyur ro/_/gal te der dbyig dang /_gser dang /_dngul dang /_mu tig gi chun po de dag la chags pa mi skyed na ni/_de de las 'das nas rin po che rin thang med pa rnams gang na yod pa'i 
[\[47b.5\]]phyogs der phyin nas mthong bar 'gyur zhing de rin po che rin thang med pa de dag dang ldan par 'gyur ro/_/tshe dang ldan pa gang po de bzhin du thabs la mi mkhas pa'i byang chub sems dpa' nyan thos kyi sa'am/_rang sangs rgyas kyi sa'i bsngags pa'am/_cho 'phrul lam/_rdzu 'phrul 
[\[47b.6\]]brjod pa na der 'ong zhing 'drul la chags par byed na de ltar thams cad mkhyen pa nyid kyi rin po che las nyams par 'gyur ro/_/tshe dang ldan pa gang po thabs la mkhas pa'i byang chub sems dpa' de ni nyan thos kyi sa'am/_rang sangs rgyas kyi sa'i bsngags pa brjod pa na de dag yid la mi 
[\[47b.7\]]byed cing zil gyis mnan te 'gro'o/_/de la chags pa yang mi skyed/_zhen par yang mi 'gyur/_sred par yang mi byed de de la sred par mi byed cing yid la mi byed pa des ni zil gyis mnan te 'gro'o/_/de ci'i phyir zhe na/_nyan thos kyi sa dang /_rang sangs rgyas kyi sa dang /_sa 'di 
[\[48a\]]
[\[48a.1\]]gnyis ni thams cad mkhyen pa nyid la bar chad byed pa ste/_'di dag las 'das nas rim gyis thams cad mkhyen pa nyid kyi rin po che 'thob par 'gyur ro/_/tshe dang ldan pa gang po dper na mi de dbyig dang /_gser dang /_dngul dang /_mu tig gi chun po rnams las 
[\[48a.2\]]'das te/_de dag la chags pa mi skyed par nang du zhugs nas rin po che rin thang med pa de dag dang ldan par gyur na bdag nyid kyang spyod la/_sems can rnams la yang yang dag par 'god pa'i ngang tshul can du 'gyur ro/_/tshe dang ldan pa gang po de bzhin du byang chub sems dpa' 
[\[48a.3\]]sems dpa' chen po thabs la mkhas pa yang sa 'di gnyis la ro mi myang bar 'das nas rim gyis thams cad mkhyen pa nyid kyi rin po che dang ldan par 'gyur ro/_/gal te byang chub sems dpa' sems dpa' chen pos de gnyis la rab tu chags na/_de ni thabs la mi mkhas 
[\[48a.4\]]par rig par bya'o/_/de bas na thabs la mkhas pas yongs su zin pas de la yid brtan par mi bya ste/_ji srid du bla na med pa yang dag par rdzogs pa'i byang chub mngon par rdzogs par sangs ma rgyas pa de srid du byang chub sems dpas yid brtan par mi bya'o/_/smras pa/_tshe 
[\[48a.5\]]dang ldan pa sha ra dwa ti'i bu phyir mi ldog pa'i byang chub sems dpa' sems dpa' chen po'i yid mi brtan par mi bya ba gang yin/_smras pa/_pha rol tu phyin pa drug la ni yid mi brtan par mi bya'o/_/pha rol tu phyin pa drug la 'dris par spyod pa ni ring po mi thogs par bla na med pa 
[\[48a.6\]]yang dag par rdzogs pa'i byang chub mngon par rdzogs par 'tshang rgya bar 'gyur te/_des 'di ltar bdag yun ring mo zhig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du 'ong gis bdag gis pha rol tu phyin pa drug la mgo dang 
[\[48a.7\]]gos la me 'bar ba bzhin du spyad par bya'o snyam du sems bskyed par bya'o/_/tshe dang ldan pa gang po gzhan yang gal te byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa de bdag tshul khrims 'dis mtshan rnams yongs 
[\[48b\]]
[\[48b.1\]]su 'dzin par gyur cig ces kun tu spyod pa 'di lta bu dag 'byung bar gyur na/_byang chub sems dpa' de rnam par rtog pa la zhugs pa yin no/_/rnam par rtog pa gang yin pa de ni byang chub sems dpa' de'i 'chal pa'i tshul khrims yin par rig par bya ste/_byang chub 
[\[48b.2\]]sems dpa' sems dpa' chen pos ni mtshan rnams kyi ched du/_bla na med pa yang dag par rdzogs pa'i byang chub la 'jug par mi bya'o/_/gal te mtshan rnams la mchog tu 'dzin na byang chub sems dpa' tshul khrims mchog tu 'dzin pa yin par rig par bya'o/_/tshul 
[\[48b.3\]]khrims kyi pha rol tu phyin pa las le'u lnga pa'o//_//de nas bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu khyod la byang chub sems dpa' 'di ni tshul khrims mchog tu 'dzin pa'o/_/'di ni tshul khrims mchog 
[\[48b.4\]]tu 'dzin pa ma yin no zhes bya ba'i shes pa yod dam gsol pa/_bdag ji ltar bcom ldan 'das la glo ba ches shing /_bcom ldan 'das kyis bka' stsal pa'i don 'tshal ba ltar na gal te byang chub sems dpa' nyan thos dang /_rang sangs rgyas kyi sar sems bskyed na 
[\[48b.5\]]tshul khrims mchog tu 'dzin par rig par bgyi'o/_/de ci'i slad du zhe na/_'di ltar nyan thos kyi sa'am/_rang sangs rgyas kyi sar sems bskyed na 'di ni byang chub sems dpa'i spyod yul ma lags te/_byang chub sems dpa' tshul khrims mchog tu 'dzin pa lags par rig 
[\[48b.6\]]par bgyi'o/_/gal te byang chub sems dpa' gzugs la dmigs pa'am/_sgra la dmigs pa'am/_dri la dmigs pa'am/_ro la dmigs pa'am/_reg pa la dmigs pa'i sems bskyed na de ni byang chub sems dpa'i tshul bzhin ma yin pa yid la bgyid pa lags 
[\[48b.7\]]par rig par bgyi'o/_/de ci'i slad du zhe na/_'di ltar tshul bzhin ma yin pa yid la bgyid pa de ni nyon mongs pa'i grangs su gtogs la/_nyon mongs pa'i grangs su gtogs pa de ni skye ba de dang de dag tu lus yongs su 'dzin par 'gyur ro/_/ji lta ji ltar lus yongs su 'dzin 
[\[49a\]]
[\[49a.1\]]par 'gyur ba de lta de ltar pha rol tu phyin pa drug yang dag par blangs te gnas par 'gyur ro/_/ji lta ji ltar pha rol tu phyin pa drug yang dag par blangs te gnas par 'gyur ba de lta de ltar thams cad mkhyen pa nyid dang nye bar 'gyur ro/_/bcom ldan 'das bdag ni 
[\[49a.2\]]'di la 'di ltar 'tshal te/_bcom ldan 'das ji ltar nyon mongs pa rnams kyang thams cad mkhyen pa nyid kyi slad du byang chub sems dpa' sems dpa' chen po rnams la phan 'dogs pa lags te/_bcom ldan 'das gang gi tshe byang chub sems dpa' nyon mongs pa rnams kyang phan 
[\[49a.3\]]'dogs par gyur par mthong na byang chub sems dpa' sems dpa' chen po de ni thabs la mkhas pa lags par rig par bgyi'o/_/de ltar na yang byang chub sems dpa' tshul khrims la gnas pa lags te/_de ltar na tshul khrims mchog tu 'dzin pa ma lags par rig 
[\[49a.4\]]par bgyi'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la legs so zhes bya ba byin te/_sha ra dwa ti'i bu legs so legs so/_/sha ra dwa ti'i bu khyod de ltar ston pa ni de bzhin gshegs pas gsungs pa smra ba dang /_chos smra ba yin 
[\[49a.5\]]te/_chos kyi rjes su 'thun pa'i chos kyang lan 'debs pa yin no/_/sha ra dwa ti'i bu 'di la byang chub sems dpa' sems dpa' chen po tshul khrims kyi pha rol tu phyin pa la gnas pas 'di ltar bdag gi tshul khrims kyi pha rol tu phyin pa 'dis 'jig rten gyi khams grangs 
[\[49a.6\]]med dpag tu med pa dag gi sems can tshul khrims 'chal pa gang dag yin pa de dag bdag gi tshul khrims kyi pha rol tu phyin pa las tshul khrims so sor thob par gyur cig_/'chal pa'i tshul khrims rnam par spong bar gyur cig_/bdag gi tshul khrims 'dis sems can 
[\[49a.7\]]de dag la phan yang gdags par bya'o snyam du rig par byed na byang chub sems dpa' de ni thabs la mkhas pa yin par rig par bya'o/_/de ji lta ji ltar tshul khrims yongs su sngo bar byed pa de lta de ltar tshul khrims kyi pha rol tu phyin pa rnam par 'phel bar 'gyur ro/_/ji lta ji ltar 
[\[49b\]]
[\[49b.1\]]tshul khrims kyi pha rol tu phyin pa rnam par 'phel ba de lta de ltar byang chub sems dpa' chos dpag tu med pa yongs su 'dzin to/_/tshul khrims kyi tshad nges par ma bcas pas chos dpag tu med pa yongs su 'dzin to/_/'jig rten gyi khams dpag tu med pa'i sems can byang chub sems 
[\[49b.2\]]dpa'i theg pa la gsar du zhugs pa gang dag yin pa de dag kyang bdag gi tshul khrims kyi pha rol tu phyin pa 'dis phyir mi ldog par gyur cig_/phyir mi ldog pa gang dag yin pa de dag kyang myur du thams cad mkhyen pa nyid yongs su rdzogs par gyur cig ces byang chub sems dpa' la 
[\[49b.3\]]dmigs nas byang chub sems dpa' tshul khrims yongs su sngo bar byed do/_/ji lta ji ltar yongs su sngo bar byed pa de lta de ltar thams cad mkhyen pa nyid kyi sems mi spong zhing de lta de ltar thams cad mkhyen pa nyid dang nye bar 'gyur te/_byang chub sems dpa' de'i tshul khrims kyi 
[\[49b.4\]]pha rol tu phyin pa dpag tu med pa ni ches dpag tu med par 'gyur ro/_/byang chub sems dpas byang chub sems dpa' gcig la tshul khrims kyi pha rol tu phyin pa yongs su sngo ba gang yin pa dang /_'jig rten gyi khams gang gA'i klung gi bye ma snyed dag na sems can tshul khrims 
[\[49b.5\]]'chal pa gang dag yod pa de dag tshul khrims kyi pha rol tu phyin pa yongs su rdzogs par gyur cig ces yongs su sngo na byang chub sems dpas byang chub sems dpa' gcig la tshul khrims kyi pha rol tu phyin pa yongs su sngo ba gang yin pa'i tshul khrims kyi pha rol tu phyin pa yongs su sngo ba de la yongs 
[\[49b.6\]]su sngo ba snga mas brgya'i char yang nye bar mi 'gro'o/_/stong gi cha dang /_'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de ci'i phyir zhe na/_sha ra dwa ti'i bu byang chub sems dpa' des ni thams cad mkhyen pa nyid yongs su bzung ba 
[\[49b.7\]]yin zhing nye bar brtan pa yin pa'i phyir ro/_/byang chub sems dpa' gang thams cad mkhyen pa nyid kyi rnal 'byor yongs su 'dzin cing nye bar ston pa des ni sems can dpag tu med grangs med pa rnams la phan gdags shing nye bar brtan par 'gyur ro/_/sha ra dwa ti'i bu dper na/_ka ba 
[\[50a\]]
[\[50a.1\]]gcig pa'i khang [{]bzangs [,]bzang [}]shig la 'dug sa bcu'am/_nyi shu yod la/_khang [{]bzangs [,]bzang [}]de'i nang ni grib ma la srog chags brgya phrag mang po rnams dang /_srog chags stong phrag mang po rnams dang /_srog chags 'bum phrag mang po dag 'dus par gyur la/_mi 
[\[50a.2\]]la la zhig khang [{]bzangs kyi [,]bzang gi [}]ka ba de gcod par 'dod la de la mi la la zhig 'di skad du/_kye skyes bu khang [{]bzangs kyi [,]bzang gi [}]ka ba 'di bcad na srog chags brgya phrag mang po srog dang bral bar 'gyur ro/_/zhes smra la de la don 'dod cing grub pa dang /_bde bar 'dod pa'i mi des khang [{]bzangs kyi [,]bzang gi [}]ka ba 
[\[50a.3\]]gcod pa'i mi de bkag la de la yang mi la la zhig 'di skad du kye mi khyod kyis srog chags mang po srog chags brgya phrag mang po/_srog chags stong phrag mang po/_srog chags 'bum phrag mang po rnams kyi srog byin no zhes zer ba de bzhin du/_sha ra dwa ti'i bu byang chub sems 
[\[50a.4\]]dpa' gang bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas pha rol tu phyin pa drug la 'doms par mi byed/_rjes su ston par mi byed par nyan thos kyi sa'am/_rang sangs rgyas kyi sar 'doms shing rjes su ston na des sems can dpag 
[\[50a.5\]]tu med pa rnams kyi dgra bcom pa nyid kyi bar chad byas pa yin no/_/sha ra dwa ti'i bu gang bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas pha rol tu phyin pa drug la 'doms shing rjes su ston te/_thams cad mkhyen pa nyid du nye bar 
[\[50a.6\]]ston par byed pa des ni sems can rnams la dgra bcom pa nyid byin pa yin no/_/sha ra dwa ti'i bu de ltar na byang chub sems dpa' gang nga'i bstan pa mthong nas byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa/_pha 
[\[50a.7\]]rol tu phyin pa drug la 'doms shing rjes su ston pa de ni sems can dpag tu med pa rnams la phan pa dang bde ba'i phyir zhugs pa yin no/_/sha ra dwa ti'i bu 'di ltar 'di la byang chub sems dpa' sems dpa' chen po tshul khrims kyi pha rol tu phyin pa la gnas pa ni 'di snyam du tshul 
[\[50b\]]
[\[50b.1\]]khrims 'dis sems can thams cad tshul khrims dang ldan par gyur cig snyam du sems te/_de ltar yongs su sngo zhing sems can thams cad la sems par gyur la/_sems can gang bde ba'am dga' ba yang skye zhing sgra de thos nas sems can de dag gi sems gnod sems med 
[\[50b.2\]]cing tshul khrims kyi grangs su 'gro ba de dag ni byang chub sems dpa' tshul khrims kyi pha rol tu phyin pa gnas pa'i sems gcig bskyed pa la/_snga ma'i bsod nams kyi rgyun des brgya'i char yang nye bar mi 'gro'o/_/stong gi cha dang /_'bum gyi cha dang /_grangs dang /_cha dang /_
[\[50b.3\]]bgrang ba dang /_dpe dang /_rgyur yang nye bar mi 'gro'o/_/ji lta ji ltar byang chub sems dpa' sems can thams cad kyi ched du tshul khrims yongs su sngo ba de lta de ltar byang chub sems dpa' sems dpa' chen po tshul khrims kyi pha rol tu phyin pas 'bogs te/_de ltar na byang chub sems dpa' 
[\[50b.4\]]tshul khrims kyi pha rol tu phyin pa la gnas pa yin no/_/tshul khrims kyi pha rol tu phyin pa las le'u drug pa'o//_//de nas tshe dang ldan pa sha ra dwa ti'i bus bcom ldan 'das la 'di skad ces gsol to/_/bcom ldan 'das byang chub sems 
[\[50b.5\]]dpar rig par bgyi ba gang lags/_byang chub sems dpas ji srid kyi bar du spyad na de byang chub sems dpar rig par bgyi/_gang sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa 
[\[50b.6\]]dang /_bsam gtan gyi pha rol tu phyin pa dang /_shes rab kyi pha rol tu phyin pa la sems can rnams 'doms shing rjes su ston te/_sbyin pa'i pha rol tu phyin pa nas shes rab kyi pha rol tu phyin pa'i bar dag sems can rnams kyi phyir thams cad mkhyen pa nyid du yongs su sngo 
[\[50b.7\]]zhing /_tshig 'di skad du/_bdag gi sbyin pa 'dis sems can ser sna can rnams gtong ba thob par gyur cig_/bdag gi tshul khrims kyi pha rol tu phyin pa 'dis sems can tshul khrims 'chal pa rnams tshul khrims thob par gyur cig_/bdag gi bzod pa'i pha rol 
[\[51a\]]
[\[51a.1\]]tu phyin pa 'dis sems can gnod sems kyi sems dang ldan pa dang /_khro ba'i sems dang ldan pa rnams bzod pa thob par gyur cig_/bdag gi brtson 'grus kyi pha rol tu phyin pa 'dis sems can le lo can rnams brtson 'grus thob par gyur cig_/bdag gi 
[\[51a.2\]]bsam gtan gyi pha rol tu phyin pa 'dis sems can rnam par rtog pa spyod pa rnams dang /_sems can rnam par g.yengs pa rnams bsam gtan thob par gyur cig_/bdag gi shes rab kyi pha rol tu phyin pa 'dis sems can shes rab 'chal pa rnams dang /_rmongs pa rnams 
[\[51a.3\]]shes rab thob par gyur cig ces zer zhing sa nas sa ji lta ba bzhin du de ltar yongs su sngo na bcom ldan 'das byang chub sems dpa' sems dpa' chen po de bskal pa dus 'byung bar rig par bgyi lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i 
[\[51a.4\]]bu la 'di skad ces bka' stsal to/_/sha ra dwa ti'i bu byang chub sems dpa' sems dpa' chen po de ltar yongs su sngo ba de ni bskal pa lnga brgyas 'byung bar rig par bya'o/_/gal te byang chub sems dpa' thabs la mkhas pa 'di dang ldan pas bskal pa bzang po 'di'i sangs rgyas 
[\[51a.5\]]stong gi nang du bla na med pa yang dag par rdzogs pa'i byang chub mngon par rdzogs par 'tshang rgya bar 'dod cing /_'di skad du/_ji ltar byas na ngan song rnams stongs par 'gyur snyam pa dang /_bdag gi nyan thos 'dus pa dang po la yang dgra bcom pa bye ba phrag 'bum yod par gyur 
[\[51a.6\]]cig ces smon lam 'debs na/_sha ra dwa ti'i bu byang chub sems dpa' de'i byang chub ni bskal pa stong gis 'grub par nga smra'o/_/gal te de ltar yongs su sngo ba la dga' na rnam pa de dag dang /_rtags de dag dang /_mtshan ma de dag ni byang chub sems dpa' bskal pa lnga brgyas 
[\[51a.7\]]'byung ba yin par rig par bya ste/_de ni phyir mi ldog pa'i byang chub sems dpa' yin par rig par bya'o/_/gsol pa/_bcom ldan 'das byang chub sems dpa' sems dpa' chen pos ni/_pha rol tu phyin pa bstan pa 'di thos na dga' bar bgyi'o/_/de ci'i slad du zhe na/_byang 
[\[51b\]]
[\[51b.1\]]chub sems dpa' rnams ni sangs rgyas bcom ldan 'das rnams kyis yongs su ma btang ba'i slad du lags so/_/gal te byang chub sems dpa' sems dpa' chen pos pha rol tu phyin pa bstan pa 'di thos nas nyin zhag gcig tsam yang dga' ba dang /_mchog tu dga' bas khyab cing 
[\[51b.2\]]gnas na/_byang chub sems dpa' de ni theg pa la zhugs nas yun ring ba lags par rig par bgyi'o/_/gal te nyin zhag gnyis kyi bar du khyab cing gnas na/_byang chub sems dpa' de ni zhugs nas shin tu yun ring ba lags par rig par bgyi'o/_/gal te nyin 
[\[51b.3\]]zhag bdun du yid dga' bzhin du gnas na/_byang chub sems dpa' de ni theg pa la zhugs nas yun ring du lon pa dag gi nang na yang theg pa la zhugs nas/_ches yun ring du lon pa lags par rig par bgyi'o/_/de nas bcom ldan 'das la tshe dang ldan pa sha ra dwa ti'i bus 'di 
[\[51b.4\]]skad ces gsol to/_/bcom ldan 'das bcom ldan 'das kyis bka' stsal pa'i don bdag gis 'tshal ba ltar na/_byang chub sems dpa' sems dpa' chen po de ni gang tshun chad de'i dge ba'i rtsa ba cher 'phel zhing /_de thabs la mkhas par gyur pas pha rol tu phyin pa 
[\[51b.5\]]rnams nyan slan chad bskal pa bdun gyis 'byung bar rig par bgyi ste/_bcom ldan 'das rnams kyis pha rol tu phyin pa bstan pa 'di ni/_de bzhin gshegs pa'i byin gyi rlabs kyis bdag gi spobs pa lags so/_/bcom ldan 'das kyis bka' stsal pa/_sha ra dwa ti'i bu/_de de 
[\[51b.6\]]bzhin no/_/de de bzhin te/_rnam pa 'di dag dang /_rtags 'di dag ni/_byang chub sems dpa' sems dpa' chen po/_theg pa la zhugs nas yun ring du lon pa yin par rig par bya'o/_/de ltar na byang chub sems dpa' de ni phyir mi ldog pa yin par rig par bya'o/_/gal te 
[\[51b.7\]]byang chub sems dpa' pha rol tu phyin pa rnams 'chad pa na mchog tu dga' ba mi 'thob na/_byang chub sems dpa' de ni theg pa la gsar du zhugs pa yin par rig par bya'o/_/sha ra dwa ti'i bu byang chub sems dpa' theg pa la gsar du zhugs pa pha rol tu phyin pa nyan cing /_pha rol 
[\[52a\]]
[\[52a.1\]]tu phyin pa rnams la slob pa de yang rim gyis thams cad mkhyen pa nyid du 'gyur bar nga smra'o/_/gsol pa/_bcom ldan 'das ji tsam du sangs rgyas bcom ldan 'das rnams kyis byang chub sems dpa' rnams yongs su ma btang ba ni ngo mtshar lags so/_/bcom 
[\[52a.2\]]ldan 'das kyis bka' stsal pa/_sha ra dwa ti'i bu 'di ji snyam du sems/_byang chub sems dpa' 'ba' zhig sangs rgyas bcom ldan 'das rnams kyis yongs su ma btang snyam du sems na/_sha ra dwa ti'i bu khyod kyis de ltar ni blta bar mi bya'o/_/de ci'i phyir zhe na/_sangs 
[\[52a.3\]]rgyas bcom ldan 'das rnams kyis ni sems can thams cad kyang yongs su ma btang ste/_sems can thams cad la yang 'di ltar sems can 'di dag thams cad 'khor ba na spyod pa'i sdug bsngal rnams las ji ltar yongs su dgrol bar bya snyam pa'i thugs nye bar gnas pa'i phyir ro/_/
[\[52a.4\]]sha ra dwa ti'i bu de bzhin gshegs pa ni ji ltar de bzhin gshegs pa rnams la thugs nye bar gnas pa de bzhin du/_sems can thams cad la yang thugs nye bar gnas so/_/sha ra dwa ti'i bu gal te de bzhin gshegs pa'i thugs de bzhin gshegs pa rnams la yang gzhan du gyur la/_
[\[52a.5\]]byang chub sems dpa' rnams la yang gzhan/_rang sangs rgyas rnams la yang gzhan/_dgra bcom pa rnams la yang gzhan/_phyir mi 'ong ba rnams la yang gzhan/_lan cig phyir 'ong ba rnams la yang gzhan/_rgyun tu zhugs pa rnams la yang gzhan/_chos kyi rjes 
[\[52a.6\]]su 'brang ba rnams la yang gzhan/_dad pas rjes su 'brang ba rnams la yang gzhan/_phyi rol gyi mngon par shes pa lnga dang ldan pa rnams la yang gzhan/_dge ba bcu'i las kyi lam dang ldan pa rnams la yang gzhan/_gshed ma rnams la yang gzhan/_gdol pa 
[\[52a.7\]]rnams la yang thugs gzhan nye bar gnas par gyur na ni/_sha ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas 'dun pas 'gro bar 'gyur ro/_/sha ra dwa ti'i bu gang gi phyir de bzhin gshegs pa ni ji ltar de bzhin gshegs pa rnams la 
[\[52b\]]
[\[52b.1\]]thugs nye bar gnas pa de bzhin du/_sems can thams cad la yang thugs nye bar gnas te/_de'i phyir sangs rgyas bcom ldan 'das rnams ni chos thams cad mnyam pa nyid la gnas pa'o/_/sha ra dwa ti'i bu gang la de bzhin gshegs pa'i rjes su chags pa dang /_khong khro ba 
[\[52b.2\]]'byung ba de'i dngos po'am dmigs pa ngas yang dag par rjes su ma mthong ste/_de ni gnas pa med do/_/de ci'i phyir zhe na/_sangs rgyas bcom ldan 'das rnams kyis ni rjes su chags pa dang /_khong khro ba spangs pa'i phyir ro/_/sha ra dwa ti'i bu 'on kyang byang chub sems dpa' rnams 
[\[52b.3\]]ni de bzhin gshegs pas yongs su ma btang ngo /_/de ci'i phyir zhe na/_'di lta ste/_de bzhin gshegs pa 'das pa'i 'og tu byang chub sems dpa' sems dpa' chen po rnams pha rol tu phyin pa drug la slob cing rim gyis 'jig rten du chos kyi snang ba 'byung bar 'gyur ba'i phyir ro/_/
[\[52b.4\]]sha ra dwa ti'i bu sangs rgyas bcom ldan 'das rnams kyis ni don gyi dbang 'di yang dag par gzigs nas byang chub sems dpa' rnams la 'doms shing rjes su bstan par dgongs so/_/de ltar na de bzhin gshegs pa 'das nas byang chub sems dpa' rim gyis bla na med pa yang dag par 
[\[52b.5\]]rdzogs pa'i byang chub mngon par rdzogs par sangs rgyas nas yang 'jig rten du chos kyi snang ba 'di 'byung bar 'gyur ro/_/de skad ces bka' stsal pa dang /_tshe dang ldan pa sha ra dwa ti'i bus bcom ldan 'das la 'di skad ces gsol to/_/bcom ldan 'das de de lta lags so/_/bde 
[\[52b.6\]]bar gshegs pa de de lta lags te/_de bzhin gshegs pa 'das pa'i 'og tu byang chub sems dpa' rim gyis bla na med pa yang dag par rdzogs pa'i byang chub mngon par rdzogs par sangs rgyas pa na yang chos kyi snang ba 'jig rten du 'byung bar 'gyur ba lags so/_/bcom ldan 'das 
[\[52b.7\]]kyis bka' stsal pa/_sha ra dwa ti'i bu dper na/_shing ljon pa la la zhig sdong po med par gyur la/_de nyid las byung ba'i sa bon shing de'i kho ra khor yug nas skye zhing /_skyes pa de rnam par 'phel zhing rim gyis sa phyogs der grib ma chen po byed de/_der srog chags brgya phrag mang 
[\[53a\]]
[\[53a.1\]]po dang /_srog chags stong phrag mang po dang /_srog chags 'bum phrag mang po dag tsha bas gdungs shing /_rlung dang /_nyi ma dang /_ser bas nyen pa rnams grib ma de la gnas na bde ba dang ldan par 'gyur zhing lus dang yid bag yangs su gnas par 'gyur ro/_/
[\[53a.2\]]grib ma de yang yid chags par byed pa yin te/_snying nas grib ma de las phyir 'gro ba'i blo mi 'byung ngo /_/shing ljon pa'i sdong po snga ma de bya ba gang gis nye bar gnas par gyur pa'i bya ba de nyid kyis shing ljon pa'i sdong po phyi ma de yang nye bar gnas pa de bzhin du/_sha ra dwa ti'i bu byang chub 
[\[53a.3\]]sems dpa' sems dpa' chen po rim gyis pha rol tu phyin pa drug la slob cing sangs rgyas kyi zhing de nyid du/_bla na med pa yang dag par rdzogs pa'i byang chub mngon par rdzogs par sangs rgyas pa na/_de bzhin gshegs pa dgra bcom pa yang dag par rdzogs pa'i sangs rgyas 
[\[53a.4\]]rnams bya ba gang gis nye bar gnas par gyur pa'i bya ba de nyid byed par 'gyur te/_sems can dpag tu med pa rnams kyi nyon mongs pa spangs pa'i phyir yang chos ston par 'gyur zhing de la sems can gang dag blo dang ldan pa rnams ni chos 'dul ba de nyams su myong bar byed cing de dag chos 
[\[53a.5\]]'dul ba de yongs su gtang bar mi sems so/_/sha ra dwa ti'i bu ji ltar mi de dag tsha bas gdungs shing /_rlung dang /_nyi ma dang /_ser bas nyen te ngal ba rnams shing ljon pa'i grib ma de nyams su myong ba na phyir yongs su gtang bar mi sems pa de bzhin du/_sha ra dwa ti'i bu sems can 
[\[53a.6\]]blo dang ldan pa gang dag yin pa de dag_/de bzhin gshegs pas bstan pa'i chos 'dul ba thos nas bdud rtsi'i ro nyams su myong ba na gzhan mu stegs can rnams kyi gnas su 'gro bar mi sems so/_/don gyi dbang 'di yang dag par gzigs nas sangs rgyas bcom ldan 'das 
[\[53a.7\]]rnams byang chub sems dpa' la 'doms shing rjes su bstan par dgongs so/_/de ltar na byang chub sems dpa' sems dpa' chen po de de bzhin gshegs pa 'das shing /_de bzhin gshegs pa mi bzhugs par gyur pa na/_bla na med pa yang dag par rdzogs pa'i byang 
[\[53b\]]
[\[53b.1\]]chub mngon par rdzogs par sangs rgyas nas 'jig rten gnas pa la grib ma bzhin du 'gyur ro/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das bcom ldan 'das kyis bka' stsal pa'i don bdag 'tshal ba ltar na nyan thos kyi theg 
[\[53b.2\]]pa pa'i gang zag brgya'am/_stong ngam/_bye ba phrag 'bum mam/_de las lhag pa yang rung ba la 'doms shing rjes su ston te dgra bcom pa nyid la bkod pa gang lags pa dang /_byang chub sems dpas pha rol tu phyin pa 'di dag bsgom pa'i slad du thams cad mkhyen pa nyid dang ldan pa'i 
[\[53b.3\]]sems gcig bskyed pa gang lags pa de la sems bskyed pa 'di ni chos bstan pa snga ma las mchog ces bgyi ba nas gong na ma mchis pa zhes bgyi ba'i bar du ste/_sems bskyed pa 'di nyid de las dam par gyur pa lags so/_/de skad ces gsol pa dang /_bcom ldan 'das kyis 
[\[53b.4\]]tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu legs so legs so/_/'di ltar khyod ni ston pa'i nyan thos mkhas shing gsal la dul zhing 'jigs pa med pa ste/_yid gzhungs la/_gdams ngag dang tshig bzhin du byed pa'o/_/de nas bcom 
[\[53b.5\]]ldan 'das kyis tshe dang ldan pa kun dga' bo la bka' stsal pa/_kun dga' bo byang chub sems dpa' rnams kyi tshul khrims kyi pha rol tu phyin pa gnas brtan sha ra dwa ti'i bus ji skad bshad pa bzhin du khyod kyis long shig_/kun chub par gyis shig_/zung shig_/de skad ces bka' stsal pa 
[\[53b.6\]]dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po rnams kyi tshul khrims kyi pha rol tu phyin pa 'di bdag gis blangs lags te/_theg pa la gsar du zhugs pa rnams dang /_phyir mi 
[\[53b.7\]]ldog pa rnam pa thams cad mkhyen pa nyid yongs su rdzogs par bgyi ba'i slad du bde bar gshegs pa kun chub par bgyi'o/_/gzung bar bgyi'o/_/bcom ldan 'das kyis de skad ces bka' stsal nas/_tshe dang ldan pa sha ra dwa ti'i bu dang /_tshe dang ldan pa byams ma'i bu gang po dang /_tshe 
[\[54a\]]
[\[54a.1\]]dang ldan pa kun dga' bo dang /_nyan thos chen po de dag dang /_byang chub sems dpa' sems dpa' chen po phyogs bcu nas 'dus pa de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs 
[\[54a.2\]]pa la mngon par bstod do/_/tshul khrims kyi pha rol tu phyin pa las le'u bdun pa ste rdzogs so//_//bam po lnga pa/_'di skad bdag gis thos pa dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas 
[\[54a.3\]]sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_de nas bcom ldan 'das kyis tshe dang ldan pa byams ma'i bu gang po la bka' stsal pa/_gang po khyod byang chub sems dpa' sems dpa' chen po bla na med pa 
[\[54a.4\]]yang dag par rdzogs pa'i byang chub mngon par rdzogs par 'tshang rgya bar 'dod pa rnams kyi bzod pa'i pha rol tu phyin pa las brtsams te spobs par gyis shig_/de nas bcom ldan 'das kyis skabs phye nas tshe dang ldan pa byams ma'i bu gang pos bcom ldan 'das la 'di skad ces 
[\[54a.5\]]gsol to/_/btsun pa bcom ldan 'das 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas pha rol las ngan du brjod pa ngan pa 'ongs pa'i tshig gi lam dang du blang bar bgyi zhing de la gnod 
[\[54a.6\]]sems mi bgyi ste/_de la byams pa nye bar bsgrub par bgyi'o/_/de ltar byang chub sems dpa' sems dpa' chen pos bzod pa'i pha rol tu phyin pa yongs su gzung bar bgyi zhing byams pa'i yid la bgyid pa 'byung ngo 'tshal kyang thams cad mkhyen pa nyid du yongs su bsngo bar bgyis na byang 
[\[54a.7\]]chub sems dpa' bzod pa'i pha rol tu phyin pa la gnas pa lags so/_/de nas tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/_/tshe dang ldan pa gang po byang chub sems dpa'i bzod pa gang yin pa dang /_nyan thos kyi bzod pa gang yin pa 'di gnyis 
[\[54b\]]
[\[54b.1\]]la khyad par ni ci yod tha dad du dbye ba ni gang yin/_de skad ces smras pa dang /_tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu nyan thos kyi bzod pa ni nyi tshe ba yin la byang chub sems dpa'i bzod pa ni dpag tu med de gang 
[\[54b.2\]]gi phyir sems can dpag tu med pa rnams kyi don dang /_phan pa dang /_bde ba'i phyir go cha bgos shing sems can dpag tu med grangs med pa rnams yongs su mya ngan las zlo bar byed pa de'i phyir byang chub sems dpa'i bzod pa ni dpag tu med pa yin no/_/nyan thos kyi ni rang gi rgyud kyi nyon 
[\[54b.3\]]mongs pa rnams spang bar 'dod par zad pas na tshe dang ldan pa de'i phyir nyan thos kyi ni nyi tshe ba'i bzod pa yin la/_byang chub sems dpa'i bzod pa ni dpag tu med do/_/gang dag byang chub sems dpa'i bzod pa'i pha rol tu phyin pa la gnas pa la gnod sems sam ma dad pa skyed cing mi 
[\[54b.4\]]bzod pa skyed na/_de dag ni bsod nams ma yin pa mang du skyed par 'gyur ro/_/tshe dang ldan pa sha ra dwa ti'i bu gzhan yang byang chub sems dpa' sems dpa' chen po la ni de bzhin gshegs pas bshung ba mdzad kyang gnod sems mi 'byung ste/_de bzhin du sems can gang dag gdol 
[\[54b.5\]]pa'am/_smig ma mkhan nam/_g.yung po de dag thams cad kyis spyos sam brgyad bkag na/_de dag la yang gnod sems mi bya sdang bar mi bya'o/_/gnod sems su mi byed cing sdang bar mi byed na byang chub sems dpa' sems dpa' chen po bzod pa'i pha rol tu phyin pa yongs 
[\[54b.6\]]su 'dzin pa yin te/_rim gyis bzod pa'i pha rol tu phyin pa la bslab cing bzod pa'i pha rol tu phyin pa mngon par bsgrub par bya'o/_/bzod pa'i pha rol tu phyin pa la gnas na ngan pa 'ongs pa'i tshig gi lam dang du len nus par 'gyur ro/_/de nas tshe dang ldan pa sha ra dwa ti'i bus 
[\[54b.7\]]tshe dang ldan pa byams ma'i bu gang po la 'di skad ces smras so/_/tshe dang ldan pa gang po 'di la gal te byang chub sems dpa' sems dpa' chen po la/_mi la las ni tsan dan gyi 'de gus lus la skud la/_la las ni lus la me gtong na mi de gnyis la sems ji ltar bskyed par bya/_
[\[55a\]]
[\[55a.1\]]smras pa/_tshe dang ldan pa sha ra dwa ti'i bu 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mi gang lus la tsan dan gyi 'de gus skud pa de la yang rjes su chags pa bskyed par 
[\[55a.2\]]mi bya/_gang lus la me gtong ba de la yang gnod sems bskyed par mi bya'i gnyi ga la yang mnyam pa'i sems bskyed par bya ste/_de ltar spyod cing de ltar gnas pa'i byang chub sems dpa' sems dpa' chen po ni bzod pa'i pha rol tu phyin pa la sgom pa yin no/_/bzod pa'i pha 
[\[55a.3\]]rol tu phyin pa la spyod pa'i byang chub sems dpa' sems dpa' chen po ni spyod yul la spyod do/_/de ltar gnas pa'i byang chub sems dpa' sems dpa' chen po ni byang chub sems dpa'i zhing la gnas so/_/byang chub sems dpa' sems dpa' chen pos gnod sems mang bar mi bya ste/_
[\[55a.4\]]bzod pa phun sum tshogs par bya'o/_/dran pa dang ldan pa dang /_gnas pa dang ldan pa dang /_lhag pa'i bsam pa dang ldan pa dang /_mi khro ba dang /_khon du mi 'dzin pa dang /_thams cad la byams pa'i sems su bya zhing 'khor gnod sems kyi sems dang ldan par gnas pa 'thab 
[\[55a.5\]]pa'i rang bzhin can/_mtshang 'dru ba'i rang bzhin can/_rtsod pa'i rang bzhin can du gnas pa rnams la sdums bya zhing sdums byed du gzhug par bya ste/_'di ltar nga ni khyed cag mi 'thab pa dang /_mtshang mi 'dru ba dang /_mi rtsod pa dang /_mi 'gyed par bya ba'i phyir gnas te/_bla na med 
[\[55a.6\]]pa yang dag par rdzogs pa'i byang chub mngon par rdzogs par sangs rgyas nas kyang chos bstan par bya'o snyam du sems bskyed par bya'o/_/las de'i rnam par smin pas byang chub sems dpa' sems dpa' chen po'i so thags bzang ba dang /_so dam pa dang /_so mnyam pa skyes bu chen po'i 
[\[55a.7\]]mtshan lus la mngon par 'grub par 'gyur ro/_/bzod pa'i pha rol tu phyin pa las le'u dang po'o//_//de nas tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/_/tshe dang ldan pa gang po byang chub sems dpa' sems 
[\[55b\]]
[\[55b.1\]]dpa' chen po'i bzod pa gang yin pa dang /_nyan thos kyi bzod pa gang yin pa 'di gnyis la gang ches rgya che ba dang /_ches bzang ba dang /_ches rang bzhin gyis 'od gsal ba dang /_ches stobs dang ldan par rig par bya/_smras pa/_tshe dang ldan pa de'i phyir 'di khyod nyid la dri bar 
[\[55b.2\]]byas khyod ji ltar bzod pa de bzhin du lan thob shig_/tshe dang ldan pa sha ra dwa ti'i bu dper na/_'dzam bu chu bo'i gser gang yin pa dang /_ra gan gang yin pa 'di gnyis la/_gang ches rgya che ba dang /_ches bzang ba dang /_ches 'od gsal ba dang /_ches rin thang che ba yin/_smras 
[\[55b.3\]]pa/_tshe dang ldan pa gang po/_'dzam bu chu bo'i gser ches rgya che ba dang /_ches bzang ba dang /_ches 'od gsal ba dang /_ches rin che ba yin no/_/smras pa/_tshe dang ldan pa sha ra dwa ti'i bu nyan thos kyi bzod pa ni ra gan gyi 'od ji lta ba bzhin du blta'o/_/byang chub sems dpa'i bzod 
[\[55b.4\]]pa ni 'dzam bu chu bo'i gser gyi 'od ji lta ba bzhin du blta'o/_/tshe dang ldan pa sha ra dwa ti'i bu gzhan yang gal te 'di ltar la la zhig byang chub sems dpa' sems dpa' chen po'i yan lag dang nying lag rnams gcod na/_de la 'di ltar gang gA'i klung chen po'i bye ma'i tshad ni gzung 
[\[55b.5\]]bar nus kyi/_lus 'di dag gi tshad gzung ba ni ma yin no/_/bdag gi lus kyi yan lag dang nying lag bcad pa gang yin pa de dag ni ri rab tsam 'das pa'i phyir ro snyam du sems bskyed par bya'o/_/don gyi dbang 'di yang dag par mthong ba'i byang chub sems dpa' sems dpa' chen 
[\[55b.6\]]pos ni lus la gcod dam/_'bigs na yang /_gnod sems bskyed par mi bya'i/_byams pa dang ldan pa'i sems skyes so cog kyang thams cad mkhyen pa nyid du yongs su bsngo bar bya'o/_/de ltar na byang chub sems dpa' bzod pa'i pha rol tu phyin pa dang ma bral ba yin 
[\[55b.7\]]par rig par bya'o/_/tshe dang ldan pa sha ra dwa ti'i bu gzhan yang byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ni sems sa dang 'dra ba dang /_sems chu dang 'dra ba dang /_sems me dang 'dra 
[\[56a\]]
[\[56a.1\]]ba dang /_sems rlung dang 'dra ba dang /_sems nam mkha' dang 'dra bar bya'o/_/smras pa/_tshe dang ldan pa gang po ji ltar na byang chub sems dpa' sems dpa' chen po sems sa dang 'dra ba yin zhing /_sems chu dang 'dra ba dang /_sems me dang 'dra ba dang /_
[\[56a.2\]]sems rlung dang 'dra ba dang /_sems nam mkha' dang 'dra ba yin/_smras pa/_tshe dang ldan pa sha ra dwa ti'i bu dper na sa ni yid du 'ong ba'i byug pa rnams kyis byugs na yang rjes su chags pa med la/_de las gzhan pa'i yid du mi 'ong bas byugs na yang khong khro bar 'gyur ba med 
[\[56a.3\]]do/_/de bzhin du byang chub sems dpa' yang yid du 'ong ba'i gzugs dang /_sgra dang /_dri dang /_ro dang /_reg pa rnams kyis rjes su chags pa bskyed par mi bya/_yid du mi 'ong ba'i gzugs dang /_sgra dang /_dri dang /_ro dang /_reg pa rnams kyis kyang khong khro bar mi bya/_
[\[56a.4\]]mi bzod pa dang /_dang ba chung ba bskyed par mi bya/_gnod sems bskyed par mi bya ste/_de ltar na byang chub sems dpa' sems sa dang 'dra ba yin zhing /_de ltar na sems chu dang me dang /_rlung dang 'dra ba yin no/_/ji ltar na sems nam mkha' dang 'dra ba yin zhe na/_nam mkha' 
[\[56a.5\]]ji ltar yid du 'ong ba'i byug pa rnams kyis kyang rjes su chags par mi 'gyur la/_de las gzhan pa'i yid du mi 'ong ba bshang gci rnams yod pas kyang khong khro bar mi 'gyur ro/_/de bzhin du byang chub sems dpa' sems dpa' chen po yang yid du 'ong ba'i gzugs rnams kyis 
[\[56a.6\]]kyang rjes su chags pa bskyed par mi bya/_yid du mi 'ong ba rnams kyis kyang khong khro bar mi bya'o/_/de bzhin du sgra dang /_dri dang /_ro dang /_reg pa yid du 'ong ba rnams kyis kyang rjes su chags pa bskyed par mi bya'o/_/yid du mi 'ong ba'i reg pa'i bar dag gis kyang khong khro bar 
[\[56a.7\]]mi bya zhing mi bzod pa dang /_dang ba chung ba bskyed par mi bya'o/_/de ltar na byang chub sems dpa' sems dpa' chen po sems nam mkha' dang 'dra bar rig par bya'o/_/tshe dang ldan pa sha ra dwa ti'i bu de ltar na byang chub sems dpa' sems dpa' chen po sems sa dang 'dra ba yin zhing /_
[\[56b\]]
[\[56b.1\]]sems chu dang 'dra ba dang /_sems me dang 'dra ba dang /_sems rlung dang 'dra ba dang /_sems nam mkha' dang 'dra ba yin no/_/smras pa/_tshe dang ldan pa gang po nam mkha' dang 'dra ba ni bgrang du med pa na/_ci byang chub sems dpa' yang bgrang du med pa zhig gam/_smras pa/_
[\[56b.2\]]tshe dang ldan pa sha ra dwa ti'i bu 'di la byang chub sems dpas lus kyi yid 'di nam mkha' dang 'dra bar rnam par brtag par bya ste/_de ltar dpyod cing rtog na/_byang chub sems dpa' sems dpa' chen po'i dbyug pa'i reg pa rnams dang /_bong pa'i reg pa rnams dang /_mtshon cha'i reg 
[\[56b.3\]]pa rnams dang du len pa la mthu yod cing mkhas pa yin no/_/de bzhin du shes rab kyi pha rol tu phyin pa la brten nas lus kun la so sor brtags te/_bzod pa'i pha rol tu phyin pa yang yongs su 'dzin cing sems can dmyal ba pa'i sdug bsngal gang dag yin pa dang /_sems can 
[\[56b.4\]]dmyal ba pa'i me gang yin pa dang /_sems can dmyal ba pa'i mtshon cha dang /_dbyug pa'i reg pa gang dag yin pa de rnams kyang byang chub sems dpa' shes rab kyi pha rol tu phyin pas yongs su zin pa la dang du len pa'i mthu yod pa yin te/_dang du len pa gang yin pa de ni bzod pa'i 
[\[56b.5\]]pha rol tu phyin pa yin no/_/de ci'i phyir zhe na/_'khor ba thog ma med pa nas sdug bsngal de dag so sor myong la/_sdug bsngal rnams myong nas kyang rgyun du zhugs pa'i 'bras bu yang ma thob la/_lan cig phyir 'ong ba'i 'bras bu yang ma yin/_phyir mi 'ong ba'i 'bras bu yang ma 
[\[56b.6\]]yin/_dgra bcom pa nyid kyang ma yin/_rang byang chub kyang ma thob ste/_byang chub sems dpa' sems dpa' chen pos don gyi dbang 'di yang yang dag par rjes su mthong nas sdug bsngal de dag dang du blang bar bya'o/_/dper na mi la la kha zas ro brgya pa za na tshim pa dang /_mos 
[\[56b.7\]]pa dang /_yi rangs pa dang /_mgu bar 'gyur zhing dga' ba dang yid bde ba skyes te/_rab tu dga' bar gyur pa de bzhin du/_byang chub sems dpas slong ba mthong na gang de la lus sdug bsngal bar bya bar 'dod pa zhig yin du zin kyang ji ltar dgra bcom pa zag pa zad pas de bzhin 
[\[57a\]]
[\[57a.1\]]gshegs pa mthong na dga' ba dang /_dad pa dang /_gus pa bskyed pa de bzhin du/_byang chub sems dpas slong ba'i gang zag de la sems bskyed par bya'o/_/sems bskyed pa skyes so cog kyang thams cad mkhyen pa nyid du yongs su bsngo bar bya'o/_/yongs 
[\[57a.2\]]su sngon byang chub sems dpa' sems dpa' chen po bzod pa'i pha rol tu phyin pa la gnas par rig par bya'o/_/bzod pa'i pha rol tu phyin pa las le'u gnyis pa'o//_//tshe dang ldan pa sha ra dwa ti'i bu gzhan yang byang chub sems dpa' sems dpa' chen po ni gshe 
[\[57a.3\]]yang phyir mi gshe ste/_bzod pa 'ba' zhig byed do/_/de ci'i phyir zhe na/_'di lta ste/_des thams cad mkhyen pa nyid yongs su ma btang ba'i phyir brdegs kyang phyir mi rdeg_/khros kyang phyir mi khro/_bsdigs kyang phyir sdigs par mi byed/_spyos kyang phyir spyo bar mi byed de 
[\[57a.4\]]bzod pa 'ba' zhig byed do/_/de ci'i phyir zhe na/_'di lta ste/_des thams cad mkhyen pa nyid yongs su ma btang ba'i phyir ro/_/gal te de la mdung thung dang /_mda' stong gis lus la phog kyang de la sems sdang bar mi bya/_de la mi bzod pa dang /_dang ba med pa dang /_ngang 
[\[57a.5\]]thung ba bskyed par mi bya'o/_/de ltar spyod na/_byang chub sems dpa' bzod pa'i pha rol tu phyin pa la spyod pa yin te/_lus la yang gser gyi kha dog yongs su 'dzin par 'gyur ro/_/tshe dang ldan pa sha ra dwa ti'i bu de lta bas na byang chub sems dpa' sems dpa' chen pos bzod 
[\[57a.6\]]pa'i stobs dang ldan pa dang /_dang du len pa'i rang bzhin can du bya'o/_/de ci'i phyir zhe na/_'di lta ste/_bzod cing dang du len pa ni bzod pa'i pha rol tu phyin pa yongs su 'dzin pa yin te/_thams cad mkhyen pa nyid dang nye bar 'gyur la 'khor ba'i sdug bsngal rnams kyang ring bar 
[\[57a.7\]]byed do/_/gal te byang chub sems dpa' nyan thos kyi sa'am/_rang sangs rgyas kyi sa la 'dod par byed na byang chub sems dpa' bzod pa'i pha rol tu phyin pa las nyams pa yin no/_/de ci'i phyir zhe na/_lus la sdug bsngal de snyed byung ba dang du blangs kyang nyan thos kyi sa'am/_rang 
[\[57b\]]
[\[57b.1\]]sangs rgyas kyi sa la 'dod par byed na/_byang chub sems dpas rang gi spyod yul bor te/_gzhan gyi spyod yul la gnas pa yin par yang rig par bya'o/_/smras pa/_tshe dang ldan pa gang po ji tsam gyis na byang chub sems dpa' gzhan gyi spyod yul la spyod pa zhes bya/_smras pa/_
[\[57b.2\]]tshe dang ldan pa sha ra dwa ti'i bu byang chub sems dpa' nyan thos kyi sa'am/_rang sangs rgyas kyi sa'am/_nyan thos kyi yid la byed pa rnams sam/_rang sangs rgyas kyi yid la byed pa rnams sam/_nyan thos kyi lam mam/_rang sangs rgyas kyi lam la 'dod pa gang yin pa de ni de 
[\[57b.3\]]tsam gyis na byang chub sems dpa' gzhan gyi spyod yul la spyod pa yin no/_/smras pa/_tshe dang ldan pa gang po byang chub sems dpa'i rang gi spyod yul gang yin/_smras pa/_'di lta ste/_pha rol tu phyin pa drug thams cad mkhyen pa nyid dang ldan par yid la byed pa ste/_'di ltar 
[\[57b.4\]]sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa 'di dag ni byang chub sems dpa'i spyod yul te/_
[\[57b.5\]]'di dag la spyod na byang chub sems dpa' rang gi spyod yul la spyod pa yin no/_/de la ni bdud sdig can gyis kyang glags mi rnyed de/_dper na rus sbal la was glags mi rnyed de/_de glags ma rnyed nas skyo ste phyir 'gro ba de bzhin du/_tshe dang ldan pa sha ra dwa ti'i bu/_byang chub sems 
[\[57b.6\]]dpa' pha rol tu phyin pa drug la spyod pa la bdud sdig can gyis glags mi rnyed de glags ma rnyed nas skyo ste phyir 'gro'o/_/tshe dang ldan pa sha ra dwa ti'i bu gal te bdud sdig can gyis stong gsum gyi stong chen po'i 'jig rten gyi khams na sems can ji snyed yod pa de snyed kyi bdud sdig can mngon 
[\[57b.7\]]par sprul la bdud re re yang de snyed kyi 'khor gyis bskor bar gyur kyang /_de dag byang chub sems dpa' sems dpa' chen po pha rol tu phyin pa drug la spyod pa la glags rnyed pa'i skal ba med de glags mi rnyed pas skyo nas phyir 'gro bar 'gyur te/_rus sbal dang wa bzhin no/_/tshe dang ldan pa 
[\[58a\]]
[\[58a.1\]]sha ra dwa ti'i bu de lta bas na byang chub sems dpa' sems dpa' chen pos 'di ltar ji ltar byas na bdag pha rol tu phyin pa drug dang mi 'bral ba'i sems su 'gyur la/_de ltar gyur na bdag la bdud sdig can gyis glags mi rnyed do snyam du yang sems bskyed par mi bya'o/_/smras pa/_
[\[58a.2\]]tshe dang ldan pa gang po ji tsam gyis na/_byang chub sems dpa' bdud kyi las su rig par bya/_smras pa/_tshe dang ldan pa sha ra dwa ti'i bu pha rol tu phyin pa rnams mi nyan pa ni/_byang chub sems dpa' sems dpa' chen po'i bdud kyi las su rig par bya'o/_/pha rol tu phyin pa rnams 
[\[58a.3\]]la mi sgrub pa ni byang chub sems dpa'i bdud kyi las su rig par bya'o/_/bdud sdig can ni bdag gi thams cad mkhyen pa nyid kyi bar chad bya ba'i phyir nye bar gnas pa'o zhes kyang byang chub sems dpas de la gnod sems sam/_mi bzod pa bskyed par mi bya'o/_/de ltar spyod na byang chub 
[\[58a.4\]]sems dpa' sems dpa' chen po bzod pa'i pha rol tu phyin pa spyod pa yin no/_/byang chub sems dpas 'di ltar bdag bla na med pa yang dag par rdzogs pa'i byang chub mngon par rdzogs par sangs rgyas nas/_sems can rnams kyi 'dod chags dang /_zhe sdang dang /_gti mug 
[\[58a.5\]]spang ba'i phyir chos bshad par bya'o snyam du sems bskyed par bya'o/_/gal te byang chub sems dpa' sems dpa' chen pos de'i tshe dran pa rnyed na/_bdud sdig can zil gyis gnon pa yin no/_/gang gi tshe byang chub sems dpa' thams cad mkhyen pa nyid yid la byed pa dag dang bral 
[\[58a.6\]]bar gyur na bdag spyod yul ma yin par lhung bar ma gyur grang zhes rig par bya'o/_/de ci'i phyir zhe na/_'di ltar bdag thams cad mkhyen pa nyid dang mi ldan pa'i phyir ro zhes bdag nyid kyi sems la brgyad bkag par bya'o/_/smras pa/_tshe dang ldan pa gang po ji tsam gyis na byang chub sems 
[\[58a.7\]]dpa' nyin mo chud zos par byed pa yin/_smras pa/_tshe dang ldan pa sha ra dwa ti'i bu gal te byang chub sems dpa' pha rol tu phyin pa drug po 'di rnams las gang yang rung ba spyod pa na/_thams cad mkhyen pa nyid la mi sems sam der yongs su sngo bar mi byed na/_byang chub sems dpa'i nyin 
[\[58b\]]
[\[58b.1\]]mo chud zos pa yin te/_nyin mo de ni zhen pa dang /_rmugs pa yin par rig par bya'o/_/gal te byang chub sems dpa' phyid nyin nam/_yang na phyi ma'i nyin par ram/_nyi ma bzhi'i nyin par sems par gyur te/_sbyin pa'am/_tshul khrims sam/_bzod pa'am/_brtson 'grus sam/_bsam gtan 
[\[58b.2\]]rnams sam/_shes rab la sems par gyur la/_bsams nas kyang bla na med pa yang dag par rdzogs pa'i byang chub tu yongs su sngon de ltar de'i nyin mo ni don yod pa yin te/_sbyin pa de yang 'bras bu dang bcas pa yin no/_/tshul khrims sam/_bzod pa'am/_brtson 'grus sam/_
[\[58b.3\]]bsam gtan rnams sam/_shes rab gang yang rung ba sgom pa de yang 'bras bu dang bcas pa yin no/_/smras pa/_tshe dang ldan pa gang po byang chub sems dpa'i bzod pa gang yin pa dang /_dgra bcom pa zag pa zad pa'i bzod pa gang yin pa'i bzod pa 'di gnyis la khyad par ni ci 
[\[58b.4\]]yod/_tha dad du dbye ba ni gang yin/_smras pa/_tshe dang ldan pa sha ra dwa ti'i bu ri rab dang yungs 'bru la 'di lta ste/_che chung dang mthon dman dang /_lci yang gi khyad par ni ci yod/_tha dad du dbye ba ni gang yin/_smras pa/_tshe dang ldan pa gang po ri'i rgyal po ri rab dang /_yungs 
[\[58b.5\]]'bru ni 'di lta ste/_che chung dang /_mthon dman dang /_lci yang gi khyad par dpag tu med de/_tha dad du dbye ba dpag tu med do/_/smras pa/_tshe dang ldan pa sha ra dwa ti'i bu de de bzhin te/_byang chub sems dpa'i bzod pa dang /_nyan thos kyis bzod pa ni khyad par dpag tu med cing /_
[\[58b.6\]]tha dad du dbye ba dpag tu med do/_/tshe dang ldan pa sha ra dwa ti'i bu dper na/_rgya mtsho chen po'i chu dang /_rgya mtsho chen po'i chu las skra'i rtse mo'i khyon gyis chu'i thigs pa gcig blangs pa gang yin pa de la ches mang ba'am/_ches dpag tu med pa gang yin smras pa/_rgya mtsho chen po'i chu la 
[\[58b.7\]]ni skra'i rtse mo'i khyon gyis blangs pa'i chu'i thigs pa gcig gis brgya'i char yang nye bar mi 'gro ba nas/_rgyu'i bar du yang nye bar mi 'gro'o/_/smras pa/_tshe dang ldan pa sha ra dwa ti'i bu de bzhin du byang chub sems dpa'i bzod pa la nyan thos kyis bzod pas/_brgya'i char yang nye bar mi 'gro la/_
[\[59a\]]
[\[59a.1\]]stong gi cha dang /_'bum gyi cha dang /_bye ba 'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de nas bcom ldan 'das kyis tshe dang ldan pa byams ma'i bu gang po la bka' stsal pa/_gang po 'di ltar khyod sangs 
[\[59a.2\]]rgyas kyi mthus/_byang chub sems dpa' sems dpa' chen po rnams kyi bzod pa'i pha rol tu phyin pa 'di la spobs par byas pa legs so legs so/_/gang po byang chub sems dpa' sems dpa' chen po'i bzod pa'i tshad 'dzin par 'dod pa gang yin pa de ni de bzhin gshegs pa'i bzod pa 
[\[59a.3\]]la tshad 'dzin par 'dod cing rab tu rnam par 'byed par sems su zad do/_/de ci'i phyir zhe na/_gang po 'di ltar byang chub sems dpa' sems dpa' chen po rnams ni bzod pa dpag tu med pa dang ldan pa yin pa'i phyir ro/_/bcom ldan 'das kyis de skad ces bka' stsal nas/_tshe dang 
[\[59a.4\]]ldan pa sha ra dwa ti'i bu dang /_byams ma'i bu gang po dang /_nyan thos chen po de dag dang /_byang chub sems dpa' sems dpa' chen po phyogs bcu nas lhags pa de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 
[\[59a.5\]]'das kyis gsungs pa la mngon par bstod do/_/bzod pa'i pha rol tu phyin pa las le'u gsum pa ste rdzogs so//_//'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' 
[\[59a.6\]]ra ba na/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_de nas bcom ldan 'das la tshe dang ldan pa byams ma'i bu gang pos 'di skad ces gsol to/_/bcom ldan 'das byang chub sems dpa' sems dpa' chen po bla na med pa yang 
[\[59a.7\]]dag par rdzogs pa'i byang chub mngon par rdzogs par 'tshang rgya bar 'tshal bas ji tsam gyis na/_brtson 'grus kyi pha rol tu phyin pa la gnas pa lags/_de skad ces gsol pa dang /_bcom ldan 'das kyis tshe dang ldan pa byams ma'i bu gang po la 'di skad ces bka' stsal to/_/gang 
[\[59b\]]
[\[59b.1\]]po 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa theg pa la gsar du zhugs pas dang po sems bskyed pa nas bzung ste/_'di ltar bdag gi lus 'di dang /_bdag gi khog pa 'dis gzhan 
[\[59b.2\]]gyi bya ba rnams dang /_gzhan gyi yo byad rnams la thog mar 'gro bar bya'o/_/bdag gis sems can de dag gi bsam pa yongs su rdzogs par bya ste/_dper na bran mo chu chun bzhin du bdag gis bya'o snyam du sems bskyed par bya'o/_/dper na bran mo chu chun ni 'di ltar bdag 
[\[59b.3\]]gi rang dgar 'dug pa'am/_nyal bar mi bya'o/_/gal te bdag khyim nas tshong 'dus su 'gro ba na rje bo dang /_rje mo de nyid la zhus te 'gro bar bya'o/_/bza' ba'am/_bca' ba de yang gang gi tshe/_bdag la gnang bar gyur na de'i tshe bdag gis phyis bza' bar bya ste/_bdag 
[\[59b.4\]]gis rje bo'i dbang du gnas par bya'o snyam pa de bzhin du gang po byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas 'di ltar bdag gi lus la bdag mi dbang ste/_gzhan gyi bya ba rnams dang /_gzhan 
[\[59b.5\]]gyi yo byad rnams la bdag gis phan thogs par bya'o snyam du sems bskyed par bya ste/_gang po de ltar byang chub sems dpa' sems dpa' chen pos brtson 'grus kyi pha rol tu phyin pa dang mi 'bral bar bya'o/_/de ltar brtson 'grus kyi pha rol tu phyin pa la gnas par yang bya'o/_/
[\[59b.6\]]gang po dper na la la zhig la rta rin po che yod de mi la la zhig gis zhon la/_de nas rta rin po che de 'di snyam du bdag gis mi 'di'i yan lag gang yang rung ba g.yo ba'am/_snang bar mi 'gyur bar bya'o snyam ste/_de'i rta de dag gi sems kyi rang dgar mi 'gro bar/_mi 'di bdag 
[\[59b.7\]]gi lan gyis nyes pa ci yang 'byung bar mi bya'o snyam du zhon pa'i mi de nyid srung bar byed do/_/gang po de bzhin du byang chub sems dpa' brtson 'grus kyi pha rol tu phyin pa la lhag par dmigs par 'dod pas bdag gi sems kyi dbang du 'gro bar mi bya ste/_sems can gzhan dag dang /_
[\[60a\]]
[\[60a.1\]]gang zag gzhan rnams su yang rung /_bdag la dmigs pas nyes pa 'byung bar mi 'gyur bar bya'o snyam ste/_yon tan 'di dag ni byang chub sems dpa' sems dpa' chen po de la yod do/_/gang po de ltar byang chub sems dpas pha rol rjes su bsrung bar bya zhing /_
[\[60a.2\]]'thun par gnas par bya'o/_/'thun par gnas shing rjes su srung na brtson 'grus kyi pha rol tu phyin pa yongs su 'dzin to/_/byang chub sems dpa' thams cad mkhyen pa nyid las phyir mi ldog pa gang yin pa 'di yang byang chub sems dpa' sems dpa' chen po'i brtson 'grus kyi pha rol 
[\[60a.3\]]tu phyin pa yin no/_/byang chub sems dpa' gal te bdag gis sangs rgyas kyi zhing shin tu yongs su dag par ji ltar bya zhes shin tu yun ring por mtshams sbyor zhing 'khor ba 'di yang byang chub sems dpa'i brtson 'grus kyi pha rol tu phyin pa yin no/_/byang chub sems dpa' sems dpa' 
[\[60a.4\]]chen po gal te stong gsum gyi stong chen po'i 'jig rten gyi khams 'di na skye ba gcig gis thogs pa'am/_skye ba gnyis kyis thogs pa'am/_skye ba gsum gyis thogs pa'am/_theg pa la gsar du zhugs pa'i byang chub sems dpa' la 'di skad du/_khyod thog ma kho nar bla na med pa 
[\[60a.5\]]yang dag par rdzogs pa'i byang chub mngon par rdzogs par 'tshang rgya bar gyis shig_/kho bo ni phyis mngon par rdzogs par 'tshang rgya bar bya'o zhes zer ba 'di yang byang chub sems dpa'i brtson 'grus kyi pha rol tu phyin pa yin no/_/byang chub sems dpa' gal te slong ba mthong na gud du 
[\[60a.6\]]phyogs par mi byed cing dbang po rnams kyang g.yeng bar mi byed de/_sems can 'di ni bdag gi thams cad mkhyen pa nyid la phan 'dogs pa yin no snyam pa 'di yang /_byang chub sems dpa'i brtson 'grus kyi pha rol tu phyin pa yin no/_/byang chub sems dpa' gal te sems can 
[\[60a.7\]]gcig gi ched du yang bskal pa'am/_bskal pa las lhag par sems can dmyal ba chen por bdag btso bar spro bar byed cing sems can 'di ni bde bar gyur cig snyam pa 'di yang byang chub sems dpa' sems dpa' chen po'i brtson 'grus kyi pha rol tu phyin pa yin no/_/gal te 
[\[60b\]]
[\[60b.1\]]yang nyi ma bskal pa'i tshad tsam du gyur la/_nyi ma'i tshad de dag gi bskal pa gang gA'i klung gi bye ma snyed du sems can dmyal ba chen por bdag btso zhing sems can dmyal ba pa'i sems can gang yin pa de dag ni de las byung bar gyur cig snyam ste/_gal te de dag gis 'thob pa'i chos 
[\[60b.2\]]shig yod na byang chub sems dpas khas blang bar bya'o/_/gal te khas len na 'di yang byang chub sems dpa'i brtson 'grus kyi pha rol tu phyin pa yin no/_/gal te zhum zhing mi dga' na byang chub sems dpa' le lo can yin par rig par bya'o/_/gal te sems dang sems 
[\[60b.3\]]su mnyam na byang chub sems dpa' sems dpa' chen po brtson 'grus brtsams pa yin par rig par bya'o/_/gal te byang chub sems dpa' 'dzam bu'i gling 'di kho ra khor yug 'phyag cing 'ongs te/_phyogs de nyid du 'ongs nas 'di skad du/_bdag 'ongs nas shin tu yun ring ngo 
[\[60b.4\]]snyam du sems na byang chub sems dpa' le lo can yin par rig par bya'o/_/gal te 'di snyam du bdag myur du 'ongs so snyam du sems na ni byang chub sems dpa' brtson 'grus brtsams pa yin par rig par bya ste/_'di yang byang chub sems dpa' sems dpa' chen po'i 
[\[60b.5\]]brtson 'grus kyi pha rol tu phyin pa yin no/_/gal te byang chub sems dpa' sems dpa' chen po mchod rten nam/_dge 'dun gyi zhal ta byed cing nyin mo 'gro ba na 'di snyam du/_kye ma nyi ma 'di re ring 'di re bul du 'gro snyam du sems na byang chub sems dpa' le lo can yin par 
[\[60b.6\]]rig par bya'o/_/gal te 'di snyam du nyi ma 'di se gol gtogs pa tsam gyis song ngo snyam du sems na ni byang chub sems dpa' sems dpa' chen po brtson 'grus brtsams pa yin par rig par bya ste/_byang chub sems dpa' brtson 'grus kyi pha rol tu phyin pa la brtson pa yin no/_/
[\[60b.7\]]yang de'i las lo gcig gi bya ba gang yin pa'i las de nyi ma gcig gis las 'dra bar bsam zhing lo gcig gi bya ba'i las de nyi ma gcig gis zin par bya'o/_/bskal pa las lhag pa'i tshad gang yin pa de yang nyi ma gcig tsam du rtsi zhing 'jug par bya'o/_/bskal pa gang yin pa de yang nyi 
[\[61a\]]
[\[61a.1\]]ma gcig tsam du brtsi bar bya'o/_/gal te de ltar mi rtsi zhing de ltar mi rtog na byang chub sems dpa' le lo can yin par rig par bya'o/_/ji ste de ltar rtsi zhing de ltar rtogs na ni byang chub sems dpa' sems dpa' chen po brtson 'grus brtsams pa yin par rig par bya'o/_/
[\[61a.2\]]byang chub sems dpa' byang chub kyi phyir spyod pas bskal pa 'di snyed kyis na rang gi mngon par shes pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes kyang bskal pa rnams kyi grangs brjod par mi bya'o/_/gal te bskal pa rnams kyi tshad rjod na 
[\[61a.3\]]byang chub sems dpa' le lo can yin par rig par bya'o/_/gal te de 'di snyam du bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du zin kyang phyir phyogs par ni ye mi bya'o snyam du sems na/_byang chub sems dpa' 
[\[61a.4\]]sems dpa' chen po brtson 'grus brtsams pa yin par rig par bya ste/_byang chub sems dpa' sems dpa' chen po brtson 'grus kyi pha rol tu phyin pa la spyod pa yin no/_/brtson 'grus kyi pha rol tu phyin pa la yang dag par gnas pa yin no/_/thams cad mkhyen pa nyid dang nye bar 
[\[61a.5\]]'gyur ro/_/'khor ba ring bar byed do/_/gal te byang chub sems dpa' la ri'i rgyal po ri rab 'di khyod kyis nyi ma gcig gis phigs par gyis shig ces bsgo la/_gal te ri'i rgyal po ri rab kyi tshad ji tsam pa 'dri na byang chub sems dpa' le lo can yin par rig par bya'o/_/gal 
[\[61a.6\]]te ri'i rgyal po ri rab la yungs 'bru tsam zhig 'bigs par nus su zin kyang ri'i rgyal po ri rab 'di lta bu zhig la dbug tu ci yod de 'di ni phigs zin pa dang 'dra'o snyam du mthong zhing /_nyin gcig kyang yun [{]rings kyis [,]ring gis [}]se gol gtogs pa tsam gyis dbug go snyam ste de ltar rtsi bar 'jug na/_
[\[61a.7\]]byang chub sems dpa' sems dpa' chen po brtson 'grus brtsams pa yin par rig par bya'o/_/gang gA'i klung gi bye ma ji snyed yod pa de snyed kyi bskal pa nyin zhag gcig tu gyur du zin la/_nyin mtshan gyi tshad de dag gi bskal pa dpag tu med pa dag gis bla na med pa yang dag par 
[\[61b\]]
[\[61b.1\]]rdzogs pa'i byang chub mngon par rdzogs par 'tshang rgya bar bya dgos su zin na yang /_mngon par rdzogs par sangs rgyas zin pa dang 'dra bar mthong na byang chub sems dpa' sems dpa' chen po de yang brtson 'grus brtsams pa yin par rig par bya'o/_/gal te brtson 'grus rtsom pa 'di'i 
[\[61b.2\]]bsngags pa rjod pa na zhum zhing skrag par 'gyur na ni/_byang chub sems dpa' le lo can yin par rig par bya ste/_thams cad mkhyen pa nyid kyi zhing la 'jug par mi 'gyur ro/_/gal te byang chub sems dpa' brtson 'grus kyi pha rol tu phyin pa'i bsngags pa rjod pa na 'di ltar bdag 
[\[61b.3\]]yon tan 'di lta bu 'di dag dang nam zhig ldan par 'gyur zhig gu snyam pa'i sems 'byung na byang chub sems dpa' le lo can yin par rig par bya'o/_/gal te yon tan 'di dag ni bdag la yod do snyam du bdag nyid kyis shes te/_bdag brtson 'grus kyi yon tan 'di dag gi pha rol 
[\[61b.4\]]tu 'gro bar bya'o snyam na byang chub sems dpa' sems dpa' chen po brtson 'grus brtsams pa yin par rig par bya'o/_/gal te byang chub sems dpa' 'di snyam du lag pa'am/_rkang pa'am/_mgo slong ba na/_gal te byin na ni lag pa med pa dang /_rkang pa med pa dang /_mgo med 
[\[61b.5\]]pa snyam du sems na byang chub sems dpa' le lo can yin par rig par bya'o/_/gal te 'di snyam du lag pa'am/_rkang pa'am/_mgo bo yongs su btang na bdag lha dang /_mi dang /_lha ma yin du bcas pa'i 'jig rten gyi bla na med pa'i lag pa dang /_bla na med pa'i rkang pa 
[\[61b.6\]]dang /_bla na med pa'i mgo dang ldan par 'gyur ro snyam du sems te/_de ltar rtsi bas 'jug na byang chub sems dpa' brtson 'grus brtsams pa yin par rig par bya'o/_/gal te byang chub sems dpa'i mig slong ba na 'di snyam du gal te mig byin na ni mig med par 'gyur ro snyam du 
[\[61b.7\]]sems na byang chub sems dpa' le lo can yin par rig par bya'o/_/gal te byang chub sems dpa'i mig slong ba na 'di snyam du mig yongs su btang bas bdag lha dang /_mi dang lha ma yin du bcas pa'i 'jig rten gyi bla na med pa'i mig dang ldan zhing /_bla na med pa'i ye shes kyi 
[\[62a\]]
[\[62a.1\]]mig tu 'gyur bar bya'o snyam du sems na ni byang chub sems dpa' sems dpa' chen po brtson 'grus brtsams pa yin par rig par bya ste/_nyan thos kyi sa dang /_rang sangs rgyas kyi sa ring bar byed cing thams cad mkhyen pa nyid dang nye bar 'gyur ro/_/gal te byang 
[\[62a.2\]]chub sems dpa'i yan lag dang nying lag slong ba na 'di snyam du/_gal te bdag gis yan lag dang nying lag byin na ni/_yan lag med par 'gyur ro snyam du sems na byang chub sems dpa' le lo can yin par rig par bya'o/_/gal te byang chub sems dpa'i yan lag dang nying lag 
[\[62a.3\]]yongs su gtong ba na 'di snyam du sangs rgyas kyi chos rnams dang /_lha dang /_mi dang /_lha ma yin du bcas pa'i 'jig rten gyi yan lag gi mchog tu 'gyur ro snyam du sems shing /_de ltar rtsi bas 'jug na/_byang chub sems dpa' sems dpa' chen po brtson 'grus brtsams pa 
[\[62a.4\]]yin par rig par bya'o/_/gal te byang chub sems dpa' la slong ba dag slong ba na 'di snyam du bdag la slong ba mang ches na slong ba 'di dag gi bsam pa yongs su rdzogs par byed sus nus slong ba 'di dag gi bsam pa yongs su rdzogs par ga la 'gyur snyam du de ltar sems na byang chub 
[\[62a.5\]]sems dpa' le lo can yin par rig par bya'o/_/gal te 'di snyam du slong ba 'di dag ni mang ba ma yin te/_'jig rten gyi khams gang gA'i klung gi bye ma snyed dag na slong ba yod pa de dag thams cad nyi ma gcig la 'ongs su zin kyang de ltar na yang mang ba ma yin no snyam du sems te/_
[\[62a.6\]]'di ltar yang de'i shes rab nye bar gnas par 'gyur zhing /_'di dag ni nyung ste gzhan dag la yang yang dag par kun bged pa spro'o zhes de snyam du sems shing de ltar rtsi bas 'jug na byang chub sems dpa' sems dpa' chen po brtson 'grus brtsams pa yin par rig par bya'o/_/de 
[\[62a.7\]]ci'i phyir zhe na/_'di ltar byang chub sems dpas ni sangs rgyas kyi chos dpag tu med pa mngon par bsgrub par bya dgos te/_brtson 'grus dang /_sbyin pa yongs su gtong ba grangs chad pas ni sangs rgyas kyi chos dpag tu med pa rnams thob par mi nus kyi go cha dpag tu med pa bgos 
[\[62b\]]
[\[62b.1\]]pas sangs rgyas kyi chos dpag tu med pa rnams thob par nus pa'i phyir ro/_/dper na mi zhig rgya mtsho chen po rgal bar 'dod par gyur na des dpag tshad gzhan dang gzhan stong phrag mang por go cha bgo bar bya dgos pa de bzhin du/_byang chub sems dpa' bla na med pa yang dag par rdzogs 
[\[62b.2\]]pa'i byang chub mngon par rdzogs par 'tshang rgya bar 'dod pas bskal pa bye ba khrag khrig 'bum phrag dpag tu med par go cha bgo bar bya dgos so/_/gal te byang chub sems dpa' 'di snyam du bskal pa grangs med pas bla na med pa yang dag par rdzogs pa'i byang chub mngon par rdzogs par 
[\[62b.3\]]'tshang rgya bar bya'o snyam du sems na/_byang chub sems dpa' le lo can yin par rig par bya'o/_/gal te 'di snyam du bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam du sems na/_byang chub sems 
[\[62b.4\]]dpa' sems dpa' chen po brtson 'grus brtsams shing go cha chen po bgos pa yin par rig par bya'o/_/de nas bcom ldan 'das la tshe dang ldan pa byams ma'i bu gang pos 'di skad ces gsol to/_/bcom ldan 'das ci byang chub sems dpa' dka' ba bgyid pa lags sam bka' 
[\[62b.5\]]stsal pa/_gang po 'di ji snyam du sems/_byang chub sems dpa' dka' ba ci yang mi byed dam/_gsol pa/_bcom ldan 'das byang chub sems dpa' ni dka' ba ci yang mi bgyid do/_/de ci'i slad du zhe na/_chos thams cad ni sgyu ma lta bur bcom ldan 'das kyis bka' 
[\[62b.6\]]stsal te/_bde bar tshor ba gang lags pa dang /_sdug bsngal bar tshor ba gang lags pa'i chos 'di gnyis ni sgyu ma'i chos nyid las 'das pa ma lags pa'i slad du'o/_/bcom ldan 'das kyis bka' stsal pa/_gang po rnam grangs 'dis kyang byang chub sems dpa' sems dpa' 
[\[62b.7\]]chen po dka' ba byed par rig par bya ste/_sgyu ma lta bu'i chos rnams kyis spro zhing /_lus sam sems kyis kyang le lor mi byed de/_mngon par spro bar byed pa 'di yang byang chub sems dpa' sems dpa' chen po'i brtson 'grus kyi pha rol tu phyin pa yin par rig par bya'o/_/de nas 
[\[63a\]]
[\[63a.1\]]bcom ldan 'das la tshe dang ldan pa byams ma'i bu gang pos 'di skad ces gsol to/_/bcom ldan 'das ji tsam du byang chub sems dpa' sems dpa' chen po dka' ba bgyid pa lags par rig par bgyi ba ni ngo mtshar lags so/_/'di ni bcom ldan 'das kyis legs 
[\[63a.2\]]par gsungs te/_gang bla na med pa yang dag par rdzogs pa'i byang chub mngon par rdzogs par sangs rgyas nas/_sems can dpag tu ma mchis shing grangs ma mchis pa rnams kyi mi shes pa spang ba'i slad du chos ston la mi shes pa de yang su'i yang ma lags te/_bdag ces bgyi 
[\[63a.3\]]ba'am/_bdag gi zhes bgyi ba ni rang gi sems kyi mi shes pa'i bdag tu 'dzin pas zin pa'i sems can rnams de ltar sems par bas so/_/mi shes pa de ni rten cing 'brel par 'byung ba lags te/_sus kyang ma bskyed lags so/_/rgyu tshogs shing 'dus pa las 'byung 
[\[63a.4\]]la/_rgyu ma mchis par gyur pas ni 'gag par 'gyur ro/_/chos rnams ni rang gi ngang gis 'gag pas na sus kyang bkag pa ma mchis so/_/bka' stsal pa/_gal te byang chub sems dpa' sems dpa' chen po de ltar rtsi bas 'jug cing de las sems phyir mi ldog na de nyid byang 
[\[63a.5\]]chub sems dpa'i brtson 'grus kyi pha rol tu phyin pa yin te/_de bas na byang chub sems dpa' sems dpa' chen po brtson 'grus brtsams pa yin par rig par bya'o/_/gal te byang chub sems dpa' 'di snyam du gal te chos 'di dag stong pa yin na ni/_bdag gi brtson 'grus 
[\[63a.6\]]brtsams pa mthu med par 'gyur ro snyam du sems na byang chub sems dpa' le lo can yin par rig par bya'o/_/gal te byang chub sems dpa' 'di snyam du gang gi phyir chos 'di dag stong pa de'i phyir stong pas bla na med pa yang dag par rdzogs pa'i byang chub mngon par rdzogs par 'tshang 
[\[63a.7\]]rgya bar nus so/_/de ci'i phyir zhe na/_'gro ba lnga'i sems can 'di dag ni stong pa nyid kyis bcings pas 'khor ba las mi 'da' ste/_bdag bla na med pa yang dag par rdzogs pa'i byang chub mngon par rdzogs par sangs rgyas pa na 'gro ba lnga'i sems can 'di dag 'khor ba las 
[\[63b\]]
[\[63b.1\]]rab tu rnam par thar bar bya ba'i phyir chos bshad par bya'o/_/rgyas par rab tu bstan par bya'o snyam du sems na 'di yang byang chub sems dpa' sems dpa' chen po'i brtson 'grus kyi pha rol tu phyin pa yin par rig par bya'o/_/gal te de 'di snyam du 'khor ba thog ma dang tha ma med pa 
[\[63b.2\]]'dir su zhig 'khor zhing 'dug ste/_bdag ni spro ba med kyis bdag ni 'di nyid du yongs su mya ngan las 'da' bar bya'o snyam du sems na/_byang chub sems dpa' le lo can yin par rig par bya'o/_/gal te de 'di snyam du bdag ji srid du mtshams sbyar cing 'khor ba de 
[\[63b.3\]]srid du/_gzhan du yang mtshams sbyar zhing 'khor bar 'gyur te/_de yang mtshams sbyar zhing 'khor bar bya dgos la/_'on kyang bla na med pa yang dag par rdzogs pa'i byang chub mngon par rdzogs par 'tshang rgya bar yang mi 'gyur gyis/_bla na med pa yang dag par rdzogs pa'i 
[\[63b.4\]]byang chub mngon par rdzogs par 'tshang rgya bar bya'o snyam du sems la/_yang de 'di snyam du ji ltar sems bskyed pa 'di ltar 'gro ba bzhin du/_nyi ma yang sems bskyed pa tsam du snang ngo snyam du sems shing /_de'i yid la byed pa rnams kyang thams cad mkhyen pa nyid dang ldan te/_
[\[63b.5\]]dus tshigs dang /_lo dang /_zla ba dang /_zla ba phyed pa thams cad 'da' yang mi tshor mi shes te/_'di ltar sbyin pa'i pha rol tu phyin pas sems yongs su dag par byas pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol 
[\[63b.6\]]tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pas sems yongs su dag par byas pas de'i phyir dus tshigs dang /_lo dang /_zla ba dang /_zla ba phyed rnams yid la mi sems so/_/dper na tshong dpon zhig gis 'bum phrag mang po ri ba'i rin po che thob 
[\[63b.7\]]na/_de khyim gyi bya ba rnams dang /_de las gzhan pa bun skyin btang ba dang /_'du ba gang ci yang rung ba rnams kyang yid la mi sems so/_/gal te 'bum phrag mang po ri ba'i rin po che de gdod thob par 'gyur du re ba zhig yod na ni kha zas bza' ba'ang yid la med do/_/de bzhin du byang 
[\[64a\]]
[\[64a.1\]]chub sems dpa' pha rol tu phyin pa rnams kyis sems yongs su dag par gyur pa'ang /_dus tshigs dang /_lo dang /_zla ba dang /_zla ba phyed rnams yid la mi byed de/_nam zhig thams cad mkhyen pa nyid kyi rin po che thob par 'gyur snyam pa 'ba' zhig yid la byed do/_/
[\[64a.2\]]gsol pa/_bcom ldan 'das byang chub sems dpa' gang dag yon tan 'di dag yongs su sgrogs pa ni brtson 'grus kyi go cha chen po bgos pa lags so/_/bcom ldan 'das kyis bka' stsal pa/_gang po de de bzhin te/_byang chub sems dpa' sems dpa' chen po gang dag 
[\[64a.3\]]yon tan 'di dag yongs su sgrogs pa ni brtson 'grus kyi go cha chen po bgos pa yin no/_/gang po lha dang mi dang lha ma yin du bcas pa'i 'jig rten gyi nang na/_de bzhin gshegs pa ma gtogs par byang chub sems dpa'i yon tan 'di dag dang ldan pa gang yin pa dang /_gang la yon 
[\[64a.4\]]tan 'di dag yod pa ngas yang dag par rjes su ma mthong ngo /_/de nas tshe dang ldan pa byams ma'i bu gang po stan las langs te/_chos gos phrag pa gcig tu bgos nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas 
[\[64a.5\]]tshig tu smras pa/_shar phyogs kyi 'jig rten gyi khams dpag tu med pa dag na/_theg pa la gsar du zhugs pa'i byang chub sems dpa' sems dpa' chen po gang dag gnas pa de dag phyir mi ldog par gyur cig_/phyir mi ldog pa gang dag yin pa de dag ni myur du thams cad 
[\[64a.6\]]mkhyen pa nyid yongs su rdzogs par gyur cig_/de bzhin du lho phyogs dang /_nub dang /_byang dang /_'og dang /_steng gi phyogs dang /_de bzhin du phyogs mtshams dang phyogs bcu dag na theg pa la gsar du zhugs pa'i byang chub sems dpa' sems dpa' chen po gang dag gnas 
[\[64a.7\]]pa de dag phyir mi ldog par gyur cig_/phyir mi ldog pa gang dag yin pa de dag ni/_myur du thams cad mkhyen pa nyid yongs su rdzogs par gyur cig ces tshig tu smras so/_/de skad ces smras pa dang /_bcom ldan 'das kyis tshe dang ldan pa byams ma'i bu gang po la 'di skad ces 
[\[64b\]]
[\[64b.1\]]bka' stsal to/_/gang po khyod kyis don gyi dbang gang yang dag par mthong bas tshig 'di skad du/_byang chub sems dpa' de dag myur du thams cad mkhyen pa nyid yongs su rdzogs par gyur cig ces smras/_gsol pa/_btsun pa bcom ldan 'das gal te byang chub sems dpa' ma 
[\[64b.2\]]mchis na/_'jig rten du sangs rgyas bcom ldan 'das rnams 'byung bar mi 'gyur la/_sangs rgyas 'byung ba ma mchis na/_bcom ldan 'das kyi nyan thos kyi dge 'dun dang /_byang chub sems dpa' yang ma mchis te/_bcom ldan 'das de'i slad du/_byang chub sems 
[\[64b.3\]]dpa'i spyod pa mchis na/_'di ltar 'jig rten du sangs rgyas 'byung ba mchis la/_sangs rgyas 'byung ba mchis na/_bcom ldan 'das kyi nyan thos rnams dang /_byang chub sems dpa' rnams mchis so/_/bcom ldan 'das dper bgyi na/_shing chen po sdong po dang ldan zhing snying 
[\[64b.4\]]po dang ldan na/_me tog rnams mchis la/_me tog las 'bras bu rnams mchis par gyur te/_'bras bu las kyang shing chen po 'byung bar 'gyur lags so/_/bcom ldan 'das de bzhin du sangs rgyas bzhugs na/_nyan thos rnams dang /_byang chub sems dpa'i spyod 
[\[64b.5\]]pa mchis te/_de las kyang de bzhin gshegs pa dgra bcom pa yang dag par rdzogs pa'i sangs rgyas 'byung bar 'gyur lags so/_/de nas bcom ldan 'das kyis tshe dang ldan pa byams ma'i bu gang pos bshad pa la mngon par bstod de/_gang po legs so/_/legs so 
[\[64b.6\]]zhes bya ba byin no/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis byang chub sems dpa' sems dpa' chen po brtson 'grus kyis go cha chen po bgos pa rnams kyi brtson 'grus kyi pha rol tu phyin pa zung shig_/kun chub par 
[\[64b.7\]]gyis shig_/bcom ldan 'das kyis de skad ces bka' stsal nas/_tshe dang ldan pa byams ma'i bu gang po dang /_tshe dang ldan pa sha ra dwa ti'i bu dang /_tshe dang ldan pa kun dga' bo dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas 
[\[65a\]]
[\[65a.1\]]pa'i 'jig rten yi rangs te/_bcom ldan 'das kyis gsungs pa la mngon par bstod do/_/brtson 'grus kyi pha rol tu phyin pa rdzogs so//_//bam po drug pa ste tha ma/_'di skad bdag gis thos pa dus gcig na/_bcom ldan 
[\[65a.2\]]'das rgyal po'i khab na/_bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das byang chub sems dpa' sems 
[\[65a.3\]]dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas bsam gtan gyi pha rol tu phyin pa la ji ltar bslab par bgyi/_bcom ldan 'das ji ltar bsam gtan gyi pha rol tu phyin pa bsgom par bgyi/_de skad ces gsol 
[\[65a.4\]]pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bsam gtan dang po la 
[\[65a.5\]]mnyam par 'jog pa na/_'di ltar bsam gtan 'di la bdag gis sngon yang snyoms par zhugs te/_bsam gtan dang po 'di la sngon 'khor ba thog ma dang tha ma med pa'i skye bar snyoms par zhugs so snyam du mnyam par gzhag par mi bya'i/_bla na med pa yang dag par rdzogs pa'i byang chub 
[\[65a.6\]]mngon par rdzogs par 'tshang rgya ba'i rten du 'gyur ro/_/de bzhin du bsam gtan gnyis pa dang /_gsum pa dang /_bzhi pa la mnyam par 'jog pa na/_'di ltar bsam gtan bzhi pa 'di la bdag gis sngon yang snyoms par zhugs te/_bsam gtan bzhi pa 'di la sngon 
[\[65a.7\]]'khor ba thog ma dang tha ma med pa'i skye bar snyoms par zhugs te/_sngon yang bdag gis bsam gtan 'di dag bskyed do snyam du mnyam par gzhag par mi bya'i/_bla na med pa yang dag par rdzogs pa'i byang chub mngon par rdzogs par 'tshang rgya ba la phan 'dogs par 'gyur zhing 
[\[65b\]]
[\[65b.1\]]bsam gtan bzhi pa la brten nas/_mngon par shes pa lnga mngon par bsgrub par bya dgos te/_byang chub sems dpa' snga ma rnams kyis kyang 'di ltar bsam gtan gyi pha rol tu phyin pa la mnyam par bzhag cing bsgoms te/_de bas na bdag gis kyang 'di la bslab par bya'o/_/
[\[65b.2\]]byang chub sems dpa' bsam gtan gyi pha rol tu phyin pa la gnas par 'dod na shes rab kyi pha rol tu phyin pa yang mngon par bsgrub bo/_/sha ra dwa ti'i bu/_byang chub sems dpa' sems dpa' chen po bsam gtan bzhi pa la gnas pas zag pa zad pa mngon sum du bya ba'i phyir ni mnyam 
[\[65b.3\]]par gzhag par mi bya'i/_'di ni bdag bla na med pa yang dag par rdzogs par byang chub pa'i rten yin no/_/de bsam gtan bzhi pa la mnyam par 'jog pa na/_bsam gtan rnams dang /_bsam gtan gyi bde ba dang /_bsam gtan gyi rgyu 'thun pa'i ro myong bar mi byed de/_'on 
[\[65b.4\]]kyang gnas pa des gnas par byed do/_/de bsam gtan bzhi pa la gnas nas/_nam mkha' mtha' yas skye mched kyi snyoms par 'jug pa la mnyam par gzhog cing mngon par sgrub bo/_/rnam shes mtha' yas skye mched kyi snyoms par 'jug pa la mnyam par gzhog cing mngon 
[\[65b.5\]]par sgrub bo/_/ci yang med pa'i skye mched kyi snyoms par 'jug pa la mnyam par gzhog cing mngon par sgrub bo/_/'du shes med 'du shes med min skye mched kyi snyoms par 'jug pa la mnyam par gzhog cing mngon par sgrub bo/_/de gzugs med pa'i snyoms par 'jug pa bzhi po 'di 
[\[65b.6\]]dag gis gnas la/_de dag gi ro yang myong bar mi byed do/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das byang chub sems dpa' sems dpa' chen pos don gyi dbang gang yang dag par mthong 
[\[65b.7\]]bas 'gog pa'i snyoms par 'jug pa la mnyam par gzhog par mi bgyid/_bcom ldan 'das kyis bka' stsal pa/_sha ra dwa ti'i bu 'di la byang chub sems dpa' sems dpa' chen po nyan thos kyi sa'am/_rang sangs rgyas kyi sar lhung du dogs pa'i phyir 'du shes dang tshor ba 
[\[66a\]]
[\[66a.1\]]'gog pa'i snyoms par 'jug pa'i bde ba la mnyam par mi gzhog ste/_'du shes dang /_tshor ba 'gog pa'i snyoms par 'jug pa la mnyam par gzhag na ni/_dgra bcom pa'i 'bras bu mngon sum du byed par 'gyur bar shes par bya ste/_sha ra dwa ti'i bu don gyi dbang 'di yang 
[\[66a.2\]]dag par mthong nas/_byang chub sems dpa' sems dpa' chen po 'du shes dang tshor ba 'gog pa'i snyoms par 'jug pa la mnyam par mi gzhog go/_/gsol pa/_bcom ldan 'das byang chub sems dpa' sems dpa' chen po rnams 'di ltar snyoms par 'jug pa 'di dag 
[\[66a.3\]]nyid kyis gnas la/_snyoms par 'jug pa'i ro yang myong bar mi bgyid cing /_snyoms par 'jug pa 'di dag la 'dod chags dang yang ma bral ba ni ngo mtshar bgyid pa lags so/_/bka' stsal pa/_sha ra dwa ti'i bu de de bzhin no/_/de de bzhin te/_byang chub sems dpa' rnams 'di 
[\[66a.4\]]ltar snyoms par 'jug pa 'di dag nyid kyis gnas la/_snyoms par 'jug pa 'di dag gi ro yang myong bar mi byed cing /_snyoms par 'jug pa 'di dag la 'dod chags dang yang ma bral ba ni ngo mtshar byed pa yin te/_shin tu ngo mtshar to/_/sha ra dwa ti'i bu de bas na don 'di yang rgyas par bya 
[\[66a.5\]]ba dang /_rdzogs par bya ba'i phyir khyod la dpe bstan par bya'o/_/sha ra dwa ti'i bu dper na/_'dzam bu'i gling gi mi 'dod chags dang ma bral/_'dun pa dang ma bral ba/_byang gi sgra mi snyan gyi gling du song ste/_de byang gi sgra mi snyan gyi gling du song nas/_byang gi sgra mi snyan gyi mi rnams 
[\[66a.6\]]kyi bdag gi ba med cing yongs su ma bzung ba'i bud med rnams dang /_dpag bsam gyi shing las byung ba'i gos rnams dang /_ma rmos ma btab pa'i 'bras rnams dang /_rgyan dang ldan pa'i shing de dag dang /_nye bar spyad pa dang /_longs spyad pa de dag dang /_yongs su ma bzung 
[\[66a.7\]]ba'i gser dang /_rin po che de dag mthong ste/_sha ra dwa ti'i bu de ltar mi des byang gi sgra mi snyan gyi gling de'i kho ra khor yug mthong nas/_phyir 'khor te 'ongs na/_de la chags pa'am 'ching ba yang med do/_/de nas mi de byang gi sgra mi snyan gyi mi rnams kyi nye bar spyad pa dang /_longs 
[\[66b\]]
[\[66b.1\]]spyad pa kun mthong nas/_phyir 'dzam bu'i gling du 'ong ba de bzhin du/_sha ra dwa ti'i bu byang chub sems dpa' sems dpa' chen po bsam gtan bzhi po 'di dag dang /_gzugs med pa'i snyoms par 'jug pa bzhi rnams kyis gnas kyang /_de dag gi ro yang myong bar mi byed do/_/byang 
[\[66b.2\]]chub sems dpa' sems dpa' chen po de bsam gtan bzhi dang /_gzugs med pa'i snyoms par 'jug pa bzhi rnams la gnas pa de dag gis 'dris par byas nas/_yang de 'dod pa na spyod pa'i chos rnams la dmigs te/_de'i lus zhig pa na phyir yang 'dod pa'i khams su lus 
[\[66b.3\]]mngon par 'grub bo/_/sha ra dwa ti'i bu de ltar byang chub sems dpa' phyir yang pha rol tu phyin pa drug yang dag par blangs te gnas so/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das ci'i slad du byang chub sems dpa' 
[\[66b.4\]]sems dpa' chen po gnas khyad par can dang /_sa khyad par can bor te/_slar yang 'dod pa'i khams su skye bar gnang bar mdzad/_bcom ldan 'das kyis bka' stsal pa/_sha ra dwa ti'i bu byang chub sems dpa' sems dpa' chen po ni lha tshe ring po'i nang du skye bar ma gnang ngo /_/de ci'i 
[\[66b.5\]]phyir zhe na/_pha rol tu phyin pa'i phyogs ring bar byed du 'ong ba dang /_yun ring mo zhig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du dogs pa'i phyir ro/_/gsol pa/_bcom ldan 'das byang chub sems dpa' gang gnas gya 
[\[66b.6\]]nom pa bor te/_slar yang sa tha chad la dmigs pa ni dka' ba bgyid pa lags so/_/btsun pa bcom ldan 'das dper bgyi na/_mi 'dod chags dang ma bral ba/_'dun pa dang ma bral ba la la zhig gis bud med rin po che rgyan thams cad kyis brgyan pa/_gces par mchis 
[\[66b.7\]]pa zhig mthong na/_des de kun du brtags te/_yan lag dang nying lag gi mtshan ma thams cad kyang bzung mod kyi de la bag ma mchis pa yang mi bgyid do/_/de dus gzhan zhig na bud med ngan pa bran mo'am/_las bgyid pa 'ga' zhig phyogs stong par mthong nas/_de la lta ste/_
[\[67a\]]
[\[67a.1\]]shin tu blta na sdug pa yang ma lags/_shin tu gzugs bzang ba yang ma lags mod kyi/_de de la bag ma mchis par bgyid do/_/bcom ldan 'das bdag ni byang chub sems dpa' sems dpa' chen po gang dag bsam gtan bzhi dang /_gzugs ma mchis 
[\[67a.2\]]pa'i snyoms par 'jug pa bzhi rnams la/_ci bde ci dgar gnas nas/_gnas de dag bor te/_slar yang 'dod pa'i khams la lhag par dmigs pa rnams dpe de dang 'dra ba snyam bgyid do/_/bka' stsal pa/_sha ra dwa ti'i bu byang chub sems dpa' sems dpa' chen po gang 
[\[67a.3\]]gnas pa 'di dag gis gnas pa phyir yang 'dod pa'i khams la dmigs pa 'di ni/_sha ra dwa ti'i bu byang chub sems dpa'i thabs la mkhas pa yin par rig par bya'o/_/de ci'i phyir zhe na/_'di ltar des thams cad mkhyen pa nyid yongs su ma spangs pa'i phyir ro/_/bsam 
[\[67a.4\]]gtan gyi pha rol tu phyin pa las le'u dang po'o//_//de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/_/tshe dang ldan pa sha ra dwa ti'i bu ci'i phyir byang chub sems dpa' sems dpa' chen po la bsam gtan dang po 
[\[67a.5\]]la mnyam par gzhag par gnang bar mdzad cing /_bsam gtan gnyis pa dang /_gsum pa dang /_bzhi pa las brtsams te/_mnyam par gzhag par gnang ba mdzad la/_de la gnas par ni gnang bar ma mdzad/_de skad ces smras pa dang /_tshe dang ldan pa sha ra dwa ti'i 
[\[67a.6\]]bus tshe dang ldan pa byams ma'i bu gang po la 'di skad ces smras so/_/tshe dang ldan pa gang po lus zhig nas lha tshe ring po'i nang du skye bar 'gyur du dogs pa'i phyir te/_tshe dang ldan pa gang po de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang 'di yang 
[\[67a.7\]]dag par gzigs nas lha tshe ring po'i nang du skye bar ma gnang ngo /_/de ci'i phyir zhe na/_'dod pa'i khams su skyes na/_ches myur du thams cad mkhyen pa nyid yongs su rdzogs par 'gyur ba'i phyir ro/_/smras pa/_tshe dang ldan pa sha ra dwa ti'i bu ji tsam du/_byang chub sems 
[\[67b\]]
[\[67b.1\]]dpa' sems dpa' chen po gang dag gnas pa de dag gis gnas nas/_phyir yang gnas pa de dag bor te 'og ma'i chos 'di la dmigs pa ni dka' ba byed pa ste ngo mtshar to/_/tshe dang ldan pa sha ra dwa ti'i bu dper na/_mi la la zhig gis rin po che thams cad kyi gter mthong nas/_
[\[67b.2\]]bgrangs te bsnams nas song la/_dus gzhan zhig du ka ka ni'am/_kAr ShA pa Na mthong na/_de la lag pas bsnyabs te/_blangs nas 'gro ba de bzhin du/_tshe dang ldan pa byang chub sems dpa' sems dpa' chen po bsam gtan bzhi dang /_gzugs med pa'i snyoms par 
[\[67b.3\]]'jug pa bzhi po 'di dag la ci bde ci dgar gnas nas bgrangs te gcal la mnyam par bzhag nas/_phyir yang 'dod pa dang ldan pa'i chos rnams la dmigs shing /_de'i lus zhig nas phyir yang 'dod pa'i khams su skye ste/_de ltar na byang chub sems dpa' sems dpa' chen po phyir 
[\[67b.4\]]yang pha rol tu phyin pa drug yang dag par blangs nas gnas par 'gyur te/_tshe dang ldan pa sha ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang 'di yang dag par gzigs nas/_byang chub sems dpa' sems dpa' chen po lha tshe 
[\[67b.5\]]ring po'i nang du skye bar gnang bar mi mdzad do/_/de nas bcom ldan 'das la tshe dang ldan pa byams ma'i bu gang pos 'di skad ces gsol to/_/bcom ldan 'das bdag 'di skad du ston cing 'chad pa/_de bzhin gshegs pas gsungs pa smra ba dang /_chos smra ba lags sam/_
[\[67b.6\]]chos kyi rjes su 'thun pa'i chos lung ston pa lags sam/_bka' stsal pa/_gang po khyod de skad ston cing de skad 'chad na/_khyod de bzhin gshegs pas gsungs pa smra ba yin/_chos smra ba yin/_chos kyi rjes su 'thun pa'i chos lung ston pa yin no/_/gang po 'di la 
[\[67b.7\]]byang chub sems dpa' sems dpa' chen po gal te bsam gtan dang po la mnyam par gzhog cing /_bsam gtan gnyis pa dang /_gsum pa dang /_bzhi pa la mnyam par gzhog pa na/_byang chub sems dpa' 'di snyam du/_bsam gtan 'di dag bskyed de/_gzugs 
[\[68a\]]
[\[68a.1\]]kyi khams sam/_gzugs med pa'i khams su skye bar bya'o snyam du mi sems so/_/gzugs kyi khams dang /_gzugs med pa'i khams las 'da' bar bya'o snyam du yang mi sems so/_/gsol pa/_btsun pa bcom ldan 'das ci de bzhin gshegs pa'i 
[\[68a.2\]]thams cad mkhyen pa nyid 'dod pa'i khams dang /_gzugs kyi khams dang /_gzugs ma mchis pa'i khams las 'das te/_khongs su ma gtogs pa zhig lags sam/_bcom ldan 'das kyis bka' stsal pa/_gang po de de bzhin no/_/de de bzhin te/_de bzhin 
[\[68a.3\]]gshegs pa dgra bcom pa yang dag par rdzogs pa'i sangs rgyas kyi thams cad mkhyen pa nyid ni 'dod pa'i khams las 'das/_gzugs kyi khams las 'das/_gzugs med pa'i khams las 'das shing /_khams gsum las 'das te khongs su ma gtogs pa yin no/_/
[\[68a.4\]]gsol pa/_bcom ldan 'das gal te de bzhin gshegs pa'i thams cad mkhyen pa nyid khams gsum gyi khongs su ma gtogs na/_de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang gang yang dag par gzigs na/_byang chub 
[\[68a.5\]]sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'tshal zhing /_bsam gtan gyi pha rol tu phyin pa la gnas pa la 'dod pa'i khams dang /_gzugs kyi khams dang /_gzugs ma mchis pa'i khams las yang dag par 
[\[68a.6\]]'da' bar gnang bar mi mdzad/_bcom ldan 'das kyis bka' stsal pa/_gang po gal te byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod cing /_bsam gtan gyi pha rol tu phyin pa la gnas pa la 'dod pa'i 
[\[68a.7\]]khams dang /_gzugs kyi khams dang /_gzugs med pa'i khams las yang dag par 'da' bar gnang du zin na/_byang chub sems dpa'i dam bcas pa spong bar 'gyur te/_nyan thos kyi sa'am/_rang sangs rgyas kyi sa la gnas par 'gyur ro/_/gang po byang chub sems 
[\[68b\]]
[\[68b.1\]]dpa' sems dpa' chen po gang gi tshe byang chub kyi snying po la 'dug pa na/_'di ltar byang chub sems dpa' sems dpa' chen po 'dod pa'i khams dang /_gzugs kyi khams spong ba'i dus de dang skabs de yod do/_/gang po gang gi tshe byang chub sems dpa' sems skye ba skyes shing /_
[\[68b.2\]]'byung ngo cog thams cad mkhyen pa nyid du yongs su sngo na/_de'i phyir byang chub sems dpa' khams gsum pa ring bar byed cing /_thams cad mkhyen pa nyid dang nye bar 'gyur ro/_/gsol pa/_btsun pa bcom ldan 'das ji ltar na byang chub sems dpa' bsam gtan gyi pha rol tu 
[\[68b.3\]]phyin pa la gnas shing /_shes rab kyi pha rol tu phyin pa yongs su 'dzin pa na de bsam gtan de dag dang /_bsam gtan gyi yan lag de dag gi ro yang myang bar mi bgyid la/_'bral bar yang mi bgyid pa lags/_bcom ldan 'das kyis bka' stsal pa/_gang po 'di la byang chub sems 
[\[68b.4\]]dpa' bsam gtan gyi pha rol tu phyin pa la gnas pa bsam gtan dang /_bsam gtan gyi yan lag de dag la bdag med pa'i 'du shes kyis nye bar gnas pa yin te/_de dang ldan pa'i dge ba'i rtsa ba rnams kyang thams cad mkhyen pa nyid du yongs su sngo bar byed do/_/gang po de ltar 
[\[68b.5\]]na byang chub sems dpa' sems dpa' chen po bsam gtan gyi pha rol tu phyin pa la gnas shing /_shes rab kyi pha rol tu phyin pa yongs su 'dzin pa yin te/_bsam gtan dang /_bsam gtan gyi yan lag de dag gi ro yang myong bar mi byed la/_'bral bar yang mi byed do/_/
[\[68b.6\]]gsol pa/_btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing /_brtson 'grus kyi pha rol tu phyin pa yongs su 'dzin pa lags/_bcom ldan 'das kyis bka' stsal pa/_gang po gang gi tshe byang chub sems dpa' bsam 
[\[68b.7\]]gtan gyi pha rol tu phyin pa la gnas shing /_'dod pa'i khams las 'das nas/_bsam gtan de dag kyang spangs la/_phyir yang 'dod pa'i khams la dmigs pa ste/_gang po de ltar na/_byang chub sems dpa' sems dpa' chen po bsam gtan gyi pha rol tu phyin pa la gnas shing /_
[\[69a\]]
[\[69a.1\]]brtson 'grus kyi pha rol tu phyin pa yongs su 'dzin pa yin no/_/gsol pa/_btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing /_bzod pa'i pha rol tu phyin pa yongs su 'dzin pa lags/_bcom ldan 
[\[69a.2\]]'das kyis bka' stsal pa/_gang po gang gi tshe byang chub sems dpa' sems dpa' chen po byams pa chen po dang /_snying rje chen po dang ldan zhing /_de bsam gtan de nyid la gnas pa na sems gnod sems med par gnas so/_/gang po de ltar na byang chub sems dpa' sems dpa' 
[\[69a.3\]]chen po bsam gtan gyi pha rol tu phyin pa la gnas shing /_bzod pa'i pha rol tu phyin pa yongs su 'dzin pa yin no/_/gsol pa/_btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing /_tshul khrims kyi pha rol tu phyin 
[\[69a.4\]]pa yongs su 'dzin pa lags/_bcom ldan 'das kyis bka' stsal pa/_gang po de dag gi tshe byang chub sems dpa' bsam gtan gyi pha rol tu phyin pa la gnas pa na/_nyan thos kyi sa'am/_rang sangs rgyas kyi sa mchog tu 'dzin par mi byed de/_gang po de ltar na byang 
[\[69a.5\]]chub sems dpa' sems dpa' chen po bsam gtan gyi pha rol tu phyin pa la gnas shing /_tshul khrims kyi pha rol tu phyin pa yongs su 'dzin pa yin no/_/gsol pa/_btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing /_
[\[69a.6\]]sbyin pa'i pha rol tu phyin pa yongs su 'dzin pa lags/_bcom ldan 'das kyis bka' stsal pa/_gang po gang gi tshe byang chub sems dpa' sems dpa' chen po bsam gtan gyi pha rol tu phyin pa la gnas pa na/_sems can thams cad la snying rje skyed de/_sems can 'di dag ni 
[\[69a.7\]]'khor ba na spyod pa'i sdug bsngal rnams las yongs su ma grol gyis/_bdag nam bla na med pa yang dag par rdzogs pa'i byang chub mngon par rdzogs par sangs rgyas nas/_sems can 'di dag la chos kyi sbyin pas phan gdags shing /_nyon mongs pa thams cad spang ba'i phyir chos 
[\[69b\]]
[\[69b.1\]]kyang bshad do snyam ste/_gang po de ltar na byang chub sems dpa' sems dpa' chen po bsam gtan gyi pha rol tu phyin pa la gnas shing /_sbyin pa'i pha rol tu phyin pa yongs su 'dzin pa yin no/_/gsol pa/_btsun pa bcom ldan 'das thabs la mkhas pa 'di dang ldan pa'i byang 
[\[69b.2\]]chub sems dpa' sems dpa' chen po de gang lags par rig par bgyi/_bcom ldan 'das kyis bka' stsal pa/_gang po de ni phyir mi ldog pa'i byang chub sems dpa' yin par rig par bya'o/_/gsol pa/_btsun pa bcom ldan 'das ji tsam du byang chub sems dpa' sems 
[\[69b.3\]]dpa' chen po rnams sems can dpag tu ma mchis pa'i slad du go cha chen po bgos te/_bdag gis sems can dpag tu med pa yongs su mya ngan las bzla bar bya'o/_/bdag gis sangs rgyas kyi tshul rgyun mi 'chad par bya ba'i phyir 'bad par bya'o snyam ste/_'on kyang 'di la 
[\[69b.4\]]yongs su mya ngan las zlo ba gang lags pa dang /_yongs su mya ngan las 'da' ba dang /_bla na med pa yang dag par rdzogs pa'i byang chub mngon par rdzogs par 'tshang rgya ba yang ma mchis pa ni dka' ba bgyid pa ste/_ngo mtshar che bar rig par bgyi ba lags so/_/bka' stsal pa/_gang 
[\[69b.5\]]po de lta mod kyi sdug bsngal skye bar 'gyur ba nyid ni skye/_sdug bsngal 'gag par 'gyur ba ni 'gag ste/_gang po de'i phyir rnam grangs 'dis de ltar byang chub sems dpa' sems dpa' chen po rnams dka' ba byed par rig par bya'o/_/gang pos gsol pa/_btsun pa bcom 
[\[69b.6\]]ldan 'das de de lta lags so/_/de de lta lags te/_byang chub sems dpa' rnams ni dka' ba bgyid pa lags par rig par bgyi ba lags so/_/de ci'i slad du zhe na/_'di ltar mya ngan las zlo ba gang lags pa'am/_mya ngan las 'da' bar 'gyur ba'am/_bla na med pa 
[\[69b.7\]]yang dag par rdzogs pa'i byang chub mngon par rdzogs par 'tshang rgya ba'i chos 'ga' yang mi dmigs la/_sems can dpag tu ma mchis pa rnams kyi ched du/_bla na med pa yang dag par rdzogs pa'i byang chub mngon par rdzogs par sangs rgyas nas/_sems can de dag gi 'dod 
[\[70a\]]
[\[70a.1\]]chags spang ba dang /_zhe sdang spang ba dang /_gti mug spang ba'i slad du chos kyang ston pa'i slad du lags so/_/bcom ldan 'das kyis bka' stsal pa/_gang po gal te byang chub sems dpa' 'di ltar rnam par mi g.yeng bar gnas shing /_thams cad mkhyen 
[\[70a.2\]]pa nyid dang ldan pa'i yid la byed pa 'byung ba 'di ni/_de'i bsam gtan dang ldan par rig par bya'o/_/gang po gal te byang chub sems dpa' nyan thos kyi sa dang ldan pa'am/_rang sangs rgyas kyi sa dang ldan pa'i yid la byed pa 'byung na/_byang chub sems dpa' sems rnam par 
[\[70a.3\]]g.yeng ba yin par rig par bya'o/_/de ci'i phyir zhe na/_'di ltar de ni de'i 'jigs par bya ba yin pa'i phyir ro/_/gang po gzhan yang byang chub sems dpa' sems dpa' chen po gzugs la dmigs pa'am/_sgra la dmigs pa'am/_dri la dmigs pa'am/_ro la dmigs pa'am/_
[\[70a.4\]]reg pa la dmigs pa yid la byed pa 'byung na/_gzhi de las kyang byang chub sems dpa' sems rnam par g.yeng bar 'gyur mod kyi/_chos 'di dag ni thams cad mkhyen pa nyid la bar chad byed par nye bar gnas pa ma yin no/_/chos gang dag thams cad mkhyen pa nyid kyi bar chad byed par nye 
[\[70a.5\]]bar gnas pa ma yin pa de nyid byang chub sems dpa' sems dpa' chen po'i ting nge 'dzin gyi sa yin par rig par bya'o/_/bsam gtan gyi pha rol tu phyin pa las le'u gnyis pa'o//_//de nas bcom ldan 'das la tshe dang ldan pa byams ma'i bu gang pos 'di skad ces 
[\[70a.6\]]gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang ci zhig gzigs na/_'di ltar byang chub sems dpa' rnams kyi spang bar bgyi ba bsngags pa mdzad la/_nyan thos rnams kyi ni ma lags/_bcom ldan 
[\[70a.7\]]'das kyis bka' stsal pa/_gang po de'i phyir 'dir khyod nyid la dri bar byas/_khyod ji ltar bzod pa bzhin du lan thob shig_/gang po 'di snyam du sems/_nyi ma'i dkyil 'khor 'dzam bu'i gling gi mi rnams la bya ba gang gis nye bar gnas pa bzhin du/_srog chags kyi rigs srin bu me khyer 
[\[70b\]]
[\[70b.1\]]yang bya ba de nyid kyis nye bar gnas sam/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_gang po de bzhin du byang chub sems dpa' sems dpa' chen po bya ba gang gis nye bar gnas pa des nyan thos nye bar gnas pa ma yin no/_/gang po 
[\[70b.2\]]'di ji snyam du sems/_byang chub sems dpa' sems dpa' chen po bya ba gang gis nye bar gnas snyam/_gsol pa/_bcom ldan 'das byang chub sems dpa' sems dpa' chen po ni 'di lta bus gnas te/_bdag gis sems can grangs med dpag tu med pa dag yongs su mya ngan 
[\[70b.3\]]las bzla bar bya'o/_/bdag gis sangs rgyas kyi gdung mi 'chad par bya bar bsgrub par bya'o snyam pa'i bya ba des nye bar gnas pa lags te/_nyan thos rnams ni de lta ma lags so/_/bcom ldan 'das kyis bka' stsal pa/_gang po 'di ji snyam du sems/_nyan thos kyi dge 'dun 'di'i nang 
[\[70b.4\]]na dge slong gcig tsam yang byang chub sems dpa' bya ba gang gis nye bar gnas pa'i bya ba des nye bar gnas pa khyod kyis yang dag par rjes su mthong ngam/_gsol pa/_bcom ldan 'das de ni ma mchis so/_/bcom ldan 'das kyis bka' stsal pa/_gang po de bzhin gshegs pa dgra 
[\[70b.5\]]bcom pa yang dag par rdzogs pa'i sangs rgyas kyis don gyi dbang 'di yang dag par gzigs nas/_byang chub sems dpa' sems dpa' chen po rnams 'ba' zhig gi spang bar bya ba bsngags kyi nyan thos rnams kyi ni de lta ma yin no/_/gang po dper na/_nyi ma'i dkyil 'khor ni 'dzam bu'i 
[\[70b.6\]]gling gi mi rnams la snang ba dpag tu med pas nye bar gnas pa yin la srog chags kyi rigs srin bu me khyer ni/_'di ltar rang gi rgyud nyi tshe snang bar nye bar gnas par zad do/_/gang po de bzhin du nyan thos kyi theg pa pa'i gang zag ni 'di ltar rang gi rgyud nyi tshe'i nyon mongs pa bzlog pa'i phyir 
[\[70b.7\]]nye bar gnas par zad kyi/_gang po byang chub sems dpa' ni bdag dang gzhan mya ngan las bzla ba'i phyir dang /_sems can dpag tu med cing grangs med pa rnams kyi don gyi phyir dang /_nyon mongs pa bzlog pa'i phyir nye bar gnas pa yin na/_gang po dper na/_'phong gi slob dpon 
[\[71a\]]
[\[71a.1\]]mtshon cha la goms shing mkhas par gyur pa ni lo gcig tu yang rgyal po'i kAr ShA pa Na brgya stong za zhing /_gang gi tshe rgyal po g.yul 'gyed pa'i dus la bab pa de'i tshe/_ji ltar 'phong gi slob dpon de ral gris 'debs sam/_mda' 'phen pa na/_thams cad du de 
[\[71a.2\]]gdon mi za bar byed pa ltar glang po che dang /_rta dang /_mi gzhan gyis bya ba de mi byed do/_/gang po de bzhin du byang chub sems dpa' sems dpa' chen po ni sems can 'dod chags spyod pa dang /_zhe sdang spyod pa dang /_gti mug spyod pa rnams kyi ched du go cha gyon te/_sems can de dag 
[\[71a.3\]]gi phyir bla na med pa yang dag par rdzogs pa'i byang chub mngon par rdzogs par sangs rgyas nas 'dod chags spang ba'i phyir dang /_zhe sdang spang ba'i phyir dang /_gti mug spang ba'i phyir chos kyang ston to/_/gang po des na byang chub sems dpa' sems dpa' chen po go cha chen po bgos pa 
[\[71a.4\]]yin no/_/gsol pa/_bcom ldan 'das kyis bka' stsal pa'i don bdag gis 'tshal ba ltar na byang chub sems dpa' sems dpa' chen po ni nam yang mnyam par ma bzhag pa ma mchis par rig par bgyi'o/_/byang chub sems dpa' sems dpa' chen po ni sbyin pa'i pha rol tu 
[\[71a.5\]]phyin pa la gnas pa na yang mnyam par gzhag par rig par bgyi'o/_/byang chub sems dpa' sems dpa' chen po ni tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes 
[\[71a.6\]]rab kyi pha rol tu phyin pa la gnas pa na yang /_mnyam par gzhag par rig par bgyi'o/_/bcom ldan 'das dper bgyi na/_nor bu rin po che bai dUr+ya ni gser gyi snod du bzhag na yang /_rin po che'i rang bzhin mi 'dor la/_de bzhin du dngul gyi snod dang /_shel gyi snod dang /_lcags 
[\[71a.7\]]kyi snod du bzhag na yang rin po che'i rang bzhin mi 'dor te/_de bzhin du kham pa'i snod dang /_sa la bzhag na yang rin po che'i rang bzhin mi 'dor lags so/_/bcom ldan 'das de bzhin du byang chub sems dpa' sems dpa' chen po ni sbyin pa'i pha rol tu phyin pa la gnas pa na yang mnyam 
[\[71b\]]
[\[71b.1\]]par gzhag par rig par bgyi'o/_/tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa la gnas pa na yang mnyam par gzhag par rig par bgyi ste/_
[\[71b.2\]]de ltar bcom ldan 'das kyis bka' stsal pa'i don bdag gis 'tshal to/_/de skad ces gsol pa dang /_bcom ldan 'das kyis tshe dang ldan pa byams ma'i bu gang po la 'di skad ces bka' stsal to/_/gang po legs so legs so/_/gang po de de bzhin no/_/gal te byang chub sems 
[\[71b.3\]]dpa' sems dpa' chen po 'dod pa rnams las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan dang po bsgrubs te gnas shing /_bsam gtan dang po la gnas 
[\[71b.4\]]pa na nyan thos kyi sa'am/_rang sangs rgyas kyi sa la 'dod par byed na/_byang chub sems dpa' sems dpa' chen po sems rnam par g.yengs pa yin par rig par bya ste/_byang chub sems dpa' sems dpa' chen po mnyam par ma bzhag pa'i sa la gnas pa yin par rig par 
[\[71b.5\]]bya'o/_/gang po gzhan yang gal te byang chub sems dpa' sems dpa' chen po rtog pa dang dpyod pa rnams dang bral zhing /_nang yongs su dang ste/_sems kyi rgyud gcig tu gyur pas rtog pa med pa dpyod pa med pa'i ting nge 'dzin las skye ba'i dga' ba dang bde ba can bsam 
[\[71b.6\]]gtan gnyis pa bsgrubs te gnas shing /_bsam gtan gnyis pa la gnas pa na nyan thos kyi sa'am/_rang sangs rgyas kyi sa la 'dod par byed na/_byang chub sems dpa' sems rnam par g.yengs pa yin par rig par bya ste/_byang chub sems dpa' sems dpa' chen po mnyam 
[\[71b.7\]]par ma bzhag pa'i sa la gnas pa yin par rig par bya'o/_/gang po gzhan yang byang chub sems dpa' sems dpa' chen po dga' ba'i 'dod chags dang bral bas btang snyoms la gnas shing /_dran pa dang shes bzhin can yin te/_bde ba lus kyis myong la/_'phags pa rnams 
[\[72a\]]
[\[72a.1\]]kyis gang de dran pa dang ldan pa bde ba la gnas pa/_btang snyoms pa'o zhes brjod pa ste/_dga' ba med pa bsam gtan gsum pa bsgrubs te gnas shing /_bsam gtan gsum pa la gnas pa na nyan thos kyi sa'am/_rang sangs rgyas kyi sa la 'dod par byed na/_byang chub 
[\[72a.2\]]sems dpa' sems dpa' chen po sems rnam par g.yengs pa yin par rig par bya ste/_mnyam par ma bzhag pa'i sa la gnas pa yin par rig par bya'o/_/gang po gzhan yang gal te byang chub sems dpa' bde ba yang spangs/_sdug bsngal yang spangs shing /_snga nas yid bde ba dang /_
[\[72a.3\]]yid mi bde ba yang nub pas bde ba yang ma yin/_sdug bsngal ba yang ma yin pa/_btang snyoms dang dran pa yongs su dag pa/_bsam gtan bzhi pa bsgrubs te gnas shing /_bsam gtan bzhi pa la gnas pa na nyan thos kyi sa'am/_rang sangs rgyas kyi sa la 'dod par byed na byang 
[\[72a.4\]]chub sems dpa' sems rnam par g.yengs pa yin par rig par bya ste/_mnyam par ma bzhag pa'i sa la gnas pa yin par rig par bya'o/_/gsol pa/_bcom ldan 'das ji tsam gyis na byang chub sems dpa' mnyam par gzhag par rig par bgyi/_bcom ldan 'das kyis bka' 
[\[72a.5\]]stsal pa/_gang po gal te byang chub sems dpa' sems dpa' chen po sems can gang dang gang mthong ba de dang de la 'di ltar sems can 'di dag ni/_bdag bla na med pa yang dag par rdzogs pa'i byang chub mngon par rdzogs par sangs rgyas nas gdul bar bya ba yin no snyam du sems skyed 
[\[72a.6\]]na/_byang chub sems dpa' mnyam par gzhag pa yin par rig par bya'o/_/gang po gzhan yang gal te byang chub sems dpa' pha rol skyabs su 'gro ba gsum la bkod la bkod nas kyang /_dge ba'i rtsa ba de thams cad mkhyen pa nyid du yongs su sngo na/_byang chub sems dpa' mnyam 
[\[72a.7\]]par gzhag pa yin par rig par bya'o/_/gang po gzhan yang gal te byang chub sems dpa' pha rol bslab pa'i gzhi lnga la bkod la/_bkod nas kyang dge ba'i rtsa ba de bla na med pa yang dag par rdzogs pa'i byang chub tu yongs su sngo na/_byang chub sems dpa' mnyam par gzhag pa 
[\[72b\]]
[\[72b.1\]]yin par rig par bya'o/_/gang po gzhan yang gal te byang chub sems dpa' pha rol dge ba bcu'i las kyi lam la bkod la/_bkod nas kyang dge ba'i rtsa ba de bla na med pa yang dag par rdzogs pa'i byang chub tu yongs su sngo na/_byang chub sems dpa' mnyam par gzhag pa yin par rig par 
[\[72b.2\]]bya'o/_/gang po gzhan yang gal te byang chub sems dpa' rigs kyi bu'am/_rigs kyi bu mo gzhan sbyin pa yang dag par 'dzin du 'jug par byed/_gnas par byed/_'god par byed/_tshul khrims dang /_bzod pa dang /_brtson 'grus dang /_bsam gtan dang /_shes rab yang dag par 
[\[72b.3\]]'dzin du 'jug par byed/_gnas par byed/_'god par byed la/_bkod nas kyang dge ba'i rtsa ba de thams cad mkhyen pa nyid du yongs su sngo na/_byang chub sems dpa' mnyam par gzhag pa yin par rig par bya'o/_/gang po gzhan yang gal te byang chub sems dpa' tha na pha rol sbyin pa byed 
[\[72b.4\]]pa rnams la yang rjes su yi rang bar byed la/_rjes su yi rang ba'i bsod nams de yang thams cad mkhyen pa nyid du yongs su sngo na/_byang chub sems dpa' mnyam par gzhag pa yin par rig par bya ste/_byang chub sems dpa' bsam gtan gyi pha rol tu phyin pa la gnas pa yin par rig par bya'o/_/
[\[72b.5\]]de ci'i phyir zhe na/_'di ltar des thams cad mkhyen pa nyid yid la byed pa yongs su ma spangs pa'i phyir ro/_/gang gi tshe thams cad mkhyen pa nyid yid la byed pa dang ma bral na/_de nyid byang chub sems dpa' sems dpa' chen po'i bsam gtan gyi pha rol tu phyin par rig par bya'o/_/de ltar na byang 
[\[72b.6\]]chub sems dpa' bsam gtan gyi pha rol tu phyin pa la yang gnas pa yin no/_/byang chub sems dpa' sems dpa' chen po bsam gtan gyi pha rol tu phyin pa la gnas pa/_bsam gtan la rten pas bla na med pa yang dag par rdzogs pa'i byang chub mngon par rdzogs par 'tshang rgya bar 
[\[72b.7\]]'gyur ro/_/de bzhin gshegs pa yang mi g.yo ba'i gnas la gnas nas/_tshe'i 'du byed 'dor bar mdzad de/_len pa med par yongs su mya ngan las 'da' bar yang mdzad do/_/gang po de ltar na bsam gtan gyi pha rol tu phyin pa ni byang chub sems dpa' bla na med pa yang dag par rdzogs pa'i 
[\[73a\]]
[\[73a.1\]]byang chub mngon par rdzogs par 'tshang rgya bar 'dod pa la phan 'dogs par gyur pa yin no/_/gang po byang chub sems dpa'i bsam gtan ni/_de bzhin gshegs pa'i bsam gtan ma gtogs par de las gzhan pa'i bsam gtan rnams kyi mchog ces bya'o/_/gtso bo dang /_
[\[73a.2\]]phul dang /_rab dang /_rab mchog dang /_gya nom pa dang /_bla na med pa dang /_gong na med pa zhes bya'o/_/de ci'i phyir zhe na/_gang po 'di ltar byang chub sems dpa'i bsam gtan ni thams cad mkhyen pa nyid dang ldan pa'i yid la byed pa rnams dang ma bral ba yin la/_nyan thos kyi bsam 
[\[73a.3\]]gtan la ni thams cad mkhyen pa nyid dang ldan pa'i yid la byed pa rnams med pa'i phyir ro/_/de skad ces bka' stsal pa dang /_tshe dang ldan pa byams ma'i bu gang pos bcom ldan 'das la 'di skad ces gsol to/_/bcom ldan 'das nyan thos bsam gtan la gnas pas kyang sangs rgyas bcom 
[\[73a.4\]]ldan 'das chos nyid gang dang ldan pa'i chos nyid de mngon sum du bgyid na/_bcom ldan 'das ci'i slad du nyan thos kyi bsam gtan thams cad mkhyen pa nyid dang ldan pa'i yid la bgyid pa rnams dang bral ba lags/_bcom ldan 'das kyis bka' stsal pa/_gang po de'i phyir 'dir khyod nyid 
[\[73a.5\]]la dri bar byas/_khyod ji ltar bzod pa de bzhin du lan thob cig_/gang po 'di ji snyam du sems/_gal te nyan thos bsam gtan la gnas pa yang /_sangs rgyas bcom ldan 'das chos nyid gang dang ldan pa'i chos nyid de mngon sum du byed na/_nyan thos de yang de bzhin gshegs pa 
[\[73a.6\]]zhes bya'am/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_gang po de'i phyir khyod la dper bya ba bstan te/_'di na mi mdzangs pa kha cig ni bshad pa'i don dpes rtogs par 'gyur bas khyod la dpe bstan par bya'o/_/gang po dper 
[\[73a.7\]]na/_mi la la zhig rgyal po'i stan la 'dug na/_gang po 'di ji snyam du sems/_de tsam gyis na mi de yang rgyal po zhes bya'am/_gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das 'di ltar mi de ni rgyal po'i mtshan rnams dang bral 
[\[73b\]]
[\[73b.1\]]ba'i slad du'o/_/bcom ldan 'das kyis bka' stsal pa/_gang po de de bzhin te/_nyan thos bsam gtan dang po la mnyam par gzhog cing /_bsam gtan gnyis pa dang /_gsum pa dang /_bzhi pa la mnyam par gzhog gam/_gzugs med pa'i snyoms par 'jug pa bzhi la 
[\[73b.2\]]mnyam par bzhag ste/_sangs rgyas bcom ldan 'das chos nyid gang dang ldan pa'i chos nyid de mngon sum du byed du zin kyang /_gang po nyan thos la ni sangs rgyas kyi yon tan stobs bcu dang /_mi 'jigs pa rnams med la/_thams cad mkhyen pa nyid kyi ye shes dang bral te/_ji ltar de 
[\[73b.3\]]bzhin gshegs pa dgra bcom pa yang dag par rdzogs pa'i sangs rgyas yon tan gang dag dang ldan pa'i yon tan de dag dang bral bas na/_de bzhin gshegs pa'i nyan thos zhes bya ba'i ming 'thob bo/_/bsam gtan de dag kyang 'di ltar yon tan de rnams dang bral ba yin te/_
[\[73b.4\]]bsam gtan de dag ni byang chub sems dpa'i bsam gtan rnams kyi brgya'i char yang nye bar mi 'gro'o/_/stong gi cha dang /_'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de ci'i phyir zhe na/_gang po 'di ltar byang chub sems dpa' 
[\[73b.5\]]sems dpa' chen po bsam gtan gyi pha rol tu phyin pa la gnas pa ni/_thams cad mkhyen pa nyid kyang yongs su ma spangs pa yin la/_sangs rgyas kyi zhing yang yongs su dag par byed pa'i phyir ro/_/gnas pa 'dis gnas pa'i snyoms par 'jug pa 'di la byang chub sems dpa' 
[\[73b.6\]]gnas pa gang gi gnas pa dang /_snyoms par 'jug pa gang gis gnas pa yang /_nyan thos dang /_rang sangs rgyas thams cad kyis mi shes so/_/gsol pa/_bcom ldan 'das byang chub sems dpa' sems dpa' chen po'i gnas pa 'di'i ming ci zhes bgyi/_bcom ldan 'das 
[\[73b.7\]]kyis bka' stsal pa/_gang po byang chub sems dpa'i gnas pa 'di'i ming ni gnas pa bsam gyis mi khyab pa zhes bya'o/_/de ci'i phyir zhe na/_gang po 'di ltar gnas pa 'di ni thams cad mkhyen pa nyid kyi chos 'thob pa'i phyir yang dag par 'jug pa yin no/_/gang po de lta bas na 
[\[74a\]]
[\[74a.1\]]gnas pa de'i ming ni 'jig rten thams cad la phan par 'dod pa'i gnas pa zhes bya'o/_/de ci'i phyir zhe na/_gang po 'di ltar byang chub sems dpa' sems dpa' chen po ni sems can dpag tu med pa rnams kyi ched du gnas pa 'di la mnyam par 'jog ste/_gnas 
[\[74a.2\]]pa 'di dag gis gnas pa gang yin pa de ni/_bla na med pa yang dag par rdzogs pa'i byang chub mngon par rdzogs par sangs rgyas pa na/_sems can dpag tu med cing grangs med pa rnams la zag pa med pa'i bsam gtan rnams kyis 'doms shing rjes su ston te 'dul bar 'gyur ro/_/
[\[74a.3\]]gang po rnam grangs 'dis na byang chub sems dpa' sems dpa' chen po gnas pa gang gis gnas pa'i gnas pa 'di'i ming 'jig rten thams cad la phan par 'dod pa zhes bya ste/_gang po de ltar byang chub sems dpa' sems dpa' chen po bla na med pa yang dag par rdzogs pa'i byang chub 
[\[74a.4\]]mngon par rdzogs par 'tshang rgya bar 'dod pas bsam gtan gyi pha rol tu phyin pa la bslab par bya'o/_/'di ltar bsam gtan gyi pha rol tu phyin pa mngon par bsgrub par yang bya'o/_/bsam gtan gyi pha rol tu phyin pa las le'u gsum pa'o//_//de nas 
[\[74a.5\]]bcom ldan 'das la tshe dang ldan pa byams ma'i bu gang pos 'di skad ces gsol to/_/bcom ldan 'das nyan thos ni byang chub sems dpa'i snyoms par 'jug pa rnams las khyad par du 'phags pa lags so/_/de ci'i slad du zhe na/_bcom ldan 'das 'di ltar nyan thos ni mthar 
[\[74a.6\]]gyis gnas pa'i snyoms par 'jug pa dgu la mnyam par 'jog la/_byang chub sems dpa' ni snyoms par 'jug pa brgyad la mnyam par 'jog ste/_des na nyan thos kyi ting nge 'dzin ni gcig gis lhag ste/_de ltar na byang chub sems dpa' las nyan thos snyoms par 'jug pas 
[\[74a.7\]]khyad zhugs pa lags so/_/de skad ces gsol pa dang /_bcom ldan 'das kyis tshe dang ldan pa byams ma'i bu gang po la 'di skad ces bka' stsal to/_/gang po byang chub sems dpa' la yang 'gog pa'i snyoms par 'jug pa yod do/_/gang po byang chub sems dpas 'gog pa'i 
[\[74b\]]
[\[74b.1\]]snyoms par 'jug pa la dbang thob mod kyi/_mnyam par gzhog par ni mi byed do/_/de ci'i phyir zhe na/_nyan thos kyi sa'am/_rang sangs rgyas kyi sar lhung du dogs pa'i phyir de bzhin gshegs pa dgra bcom pa yang dag par rdzogs pa'i sangs rgyas kyis gnang bar ma mdzad do/_/gang 
[\[74b.2\]]po de'i phyir khyod la dpes bstan par bya ste/_'di na mi mdzangs pa la la dpe bstan pas bshad pa'i don rtogs par 'gyur ro/_/gang po dper na 'khor los sgyur ba'i rgyal po yang yul mtha' 'khob phyogs kyi rgyal phran mang po dag pas che la/_'khor los sgyur ba'i rgyal po de bdag 
[\[74b.3\]]nyid der mi 'gro zhing /_sa phyogs der gnas par yang mi byed mod kyi/_'on kyang yul phyogs de dag na 'khor los sgyur ba'i rgyal po de shes shing /_yul gyi mi de dag 'khor los sgyur ba'i rgyal po de nyid kyi bka' nyan te/_'khor los sgyur ba'i rgyal po de'i yul na 'khod do/_/
[\[74b.4\]]gang po de bzhin du 'di ltar byang chub sems dpa' sems dpa' chen po ni 'du shes dang tshor ba 'gog pa'i snyoms par 'jug pa la mnyam par yang mi 'jog la/_byang chub sems dpas snyoms par 'jug pa de la dbang yang nges par thob ste/_byang chub sems dpa' ni nam byang 
[\[74b.5\]]chub kyi snying po la 'dug par ma gyur gyi bar du ting nge 'dzin de la mnyam par bzhag pa'i dus ma yin no/_/de ci'i phyir zhe na/_nyan thos nyid du gnas par 'gyur du 'ong ba dang /_nyan thos kyi sa gnon par 'gyur du 'ong ba dang /_nyan thos rnams dang mnyam par 'gyur du dogs 
[\[74b.6\]]pa'i phyir ro/_/gang po dper na rgyal po rgyal rigs spyi bo nas dbang bskur ba tshong 'dus su song ste/_chang gi btung ba 'thung 'dod par gyur na/_de'i blon po mkhas pa'i rang bzhin can dag 'di skad du lha skyems gsol ba'i dus 'di ma lags so/_/skabs 'di ma lags te/_gang 
[\[74b.7\]]gi tshe lha btsun mo'i 'khor du gshegs pa de'i tshe skyems gsol ba'i dus lags so/_/zhes zer ro/_/gang po 'di ji snyam du sems/_chang gi btung ba de rgyal po la med dam/_gsol pa/_bcom ldan 'das mchis so/_/bcom ldan 'das kyis bka' stsal pa/_rgyal po la chang 
[\[75a\]]
[\[75a.1\]]gi btung ba yod mod kyi/_blon po rnams kyis 'thung du mi ster ro/_/de ci'i phyir zhe na/_de ni grong khyer mang po dang grong khyer brgya phrag mang po dang /_yul mang po dang mi 'bum phrag mang po dag gi rje yin pas na/_de tshong 'dus kyi nang du chang 'thung ba mi rigs pa'i phyir ro/_/gang po de bzhin du byang chub 
[\[75a.2\]]sems dpa' sems dpa' chen po la shes pa gang dang ldan na/_'du shes dang tshor ba 'gog pa'i snyoms par 'jug pa la mnyam par 'jog pa'i shes pa yod mod kyi/_sangs rgyas bcom ldan 'das rnams kyis de la gnang bar mi mdzad do/_/de ci'i phyir zhe na/_re zhig 'du shes dang tshor ba 'gog pa'i 
[\[75a.3\]]snyoms par 'jug pa la mnyam par bzhag pa'i dus ma yin zhing /_skabs ma yin pa'i phyir ro/_/gang po gang byang chub sems dpa' sems dpa' chen po 'du shes thams cad dang /_mtshan ma thams cad spang ba'i phyir bdud rtsi'i dbyings mngon sum du byas nas 'du shes dang tshor ba 'gog pa'i snyoms 
[\[75a.4\]]par 'jug pa la mnyam par bzhag ste/_gnas par 'gyur ba'i dus de dang /_skabs de ni phyis 'ong bar 'gyur te/_gang gi tshe byang chub kyi snying po la 'dug par 'gyur ba de ni de'i dus dang de'i skabs yin no/_/'du shes thams cad las yang dag par 'da' bar bya ba'i phyir 'du shes dang tshor ba 'gog pa'i snyoms 
[\[75a.5\]]par 'jug pa bsgrubs te/_bla na med pa yang dag par rdzogs pa'i byang chub mngon par rdzogs par sangs rgyas nas/_chos kyi 'khor lo rnam pa bcu gnyis pa bskor bar 'gyur ro/_/de skad ces bka' stsal pa dang /_tshe dang ldan pa byams ma'i bu gang pos bcom ldan 'das la 'di skad ces gsol to/_/bcom 
[\[75a.6\]]ldan 'das ji tsam du byang chub sems dpa' sems dpa' chen po 'di ltar zag pa zad pa mngon sum du bgyid pa la mthu mchis shing /_stobs dang ldan la/_mngon sum du yang mi bgyid pa ni dka' ba bgyid pa lags te/_ngo mtshar lags so/_/de ci'i slad du zhe na/_bcom ldan 'das 'di ltar byang chub sems 
[\[75a.7\]]dpa' ni sems can rnams la yun ring por phan pa dang /_lhag pa'i bsam pas nye bar gnas pa'i slad du'o/_/bcom ldan 'das kyis bka' stsal pa/_gang po de de bzhin no/_/de de bzhin te/_byang chub sems dpa' sems dpa' chen pos don gyi dbang 'di yang dag par mthong nas/_mthar gyis gnas pa'i 
[\[75b\]]
[\[75b.1\]]snyoms par 'jug pa 'di dag la mnyam par mi 'jog go/_/de ci'i phyir zhe na/_gang po snyoms par 'jug pa 'di dag la dbang yang thob la/_mnyam par yang mi 'jog pa gang yin pa de nyid byang chub sems dpa' sems dpa' chen po'i thabs mkhas pa yin par rig par bya'o/_/gang po byang chub sems dpa' theg pa la 
[\[75b.2\]]gsar du zhugs pa'am/_phyir mi ldog pa yang rung ste/_gang la la dag gis bsam gtan gyi pha rol tu phyin pa la 'di ltar gnas par byas na byang chub sems dpa' zhes bya'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das byang chub sems dpa' sems dpa' chen 
[\[75b.3\]]pos bsam gtan gyi pha rol tu phyin pa la ji ltar gnas par bgyi/_ji ltar bsam gtan la mnyam par bzhag par bgyi/_bcom ldan 'das kyis bka' stsal pa/_sha ra dwa ti'i bu 'di la byang chub sems dpa' 'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_
[\[75b.4\]]dpyod pa dang bcas pa/_dben pa las skyes pa'i dga' ba dang bde ba can/_bsam gtan dang po bsgrubs te gnas/_de bzhin du bsam gtan gnyis pa dang /_gsum pa dang /_bzhi pa bsgrubs te gnas/_nam mkha' mtha' yas skye mched kyi snyoms par 'jug pa dang /_rnam shes mtha' yas skye mched kyi 
[\[75b.5\]]snyoms par 'jug pa dang /_ci yang med pa'i skye mched kyi snyoms par 'jug pa dang /_'du shes med 'du shes med min skye mched kyi snyoms par 'jug pa bsgrubs te gnas shing /_de gzugs na spyod pa dang /_gzugs med pa na spyod pa'i bsam gtan dang /_snyoms par 'jug pa la mnyam par bzhag ste/_de la 
[\[75b.6\]]'dris par byas shing /_de la rtse bar byas nas phyir yang 'dod pa'i khams su sems glon par byed do/_/de ci'i phyir zhe na/_gzugs na spyod pa dang /_gzugs med pa na spyod pa'i lha rnams kyi nang du skye bar 'gyur du dogs pa'i phyir te/_gzugs dang gzugs med pa na spyod pa'i bsam gtan rnams la mnyam par 
[\[75b.7\]]gzhog na/_der nying mtshams sbyor bar byed pas na/_de las sems srung bar byed de/_der skye ba las phyir zlog par byed do/_/gzugs na spyod pa dang /_gzugs med pa na spyod pa'i lha rnams kyi nang du skyes na/_skye bo stong phrag mang po dag mgu bar mi 'gyur zhing /_sangs rgyas mthong ba dang /_sangs 
[\[76a\]]
[\[76a.1\]]rgyas su sbyor ba las shin tu phyi rol tu 'gyur du dogs pa dang /_glen pa'i gnas dag tu skyes te/_glen pa'i skye ba yongs su 'dzin par 'gyur du 'ong ngo snyam nas byang chub sems dpa' thabs mkhas pas gzugs dang /_gzugs med pa na spyod pa'i snyoms par 'jug pa de dag thob 
[\[76a.2\]]nas de la 'dris par byas te/_phyir yang thabs la mkhas pas 'dod pa'i khams su nying mtshams sbyor bar byed do/_/sha ra dwa ti'i bu dper na/_mi zhig rgyal po'i btsun mo dang lhan cig gnas par 'dod pa de 'di snyam du thabs ji ltar byas na/_rgyal po'i btsun mo dam pa dang lhan cig gnas par bya/_
[\[76a.3\]]rgyal pos kyang mi tshor la/_rgyal po'i mi dag gis kyang mi tshor zhing /_nye zho med par phyir yang 'gro bar bya snyam du sems te/_de thabs mkhas pas sman gang gis mi de'i pho mtshan med par 'gyur ba de lta bu btsal nas/_de pho mtshan med par rgyal po de dang 'dris par byas te/_rgyal po de la yang 'di skad du/_lha 
[\[76a.4\]]mkhyen par mdzad du gsol/_bdag gi pho mtshan ma mchis par gyur te/_bdag ma rungs par gyur gyis lha'i btsun mo'i 'khor bsrung bar 'tshal lo zhes gsol nas/_de rgyal po des brtags te/_btsun mo'i 'khor du btang ngo /_/btang nas kyang mi des sman gang gis pho mtshan 'byung bar 'gyur ba de zos 
[\[76a.5\]]nas/_de rgyal po'i btsun mo dam pa dang zla ba gcig gam/_gnyis sam/_gsum gyi bar du lhan cig gnas nas/_de 'di snyam du gal te bdag rgyal pos tshor na gdon mi za bar srog dang bral bar byed kyis/_bdag phyir yang rgyal po'i pho brang 'di nas nye zho med pa dang /_bde bar 'gro bar bya'o snyam du sems te/_
[\[76a.6\]]des rgyal po de la lha mkhyen par mdzad du gsol/_bdag gi pho mtshan yang slar byung gis/_lha'i btsun mo'i 'khor nas bdag slar mchi'o zhes gsol to/_/de nas rgyal po de 'di snyam du/_kye ma mi 'di 'di ltar 'ongs nas g.yo med par nga'i btsun mo'i 'khor dang lhan cig 'dug pa gang yin pa de ni dge ba 
[\[76a.7\]]zhig yin no snyam sems te/_rgyal pos de la lus la bgo ba byin zhing /_sbyin pa byin nas btang ngo /_/de ltar thabs la mkhas pa dang /_sman la mkhas pas rgyal po'i btsun mo'i 'khor sun phyung nas/_phyir yang 'di ltar sman gyi yon tan dang /_'di ltar thabs mkhas pa'i phyir de thabs mkhas pas nye 
[\[76b\]]
[\[76b.1\]]zho med par phyir song ngo /_/sha ra dwa ti'i bu de bzhin du byang chub sems dpa' sems dpa' chen po thabs la mkhas pa ni/_bsam gtan dang po thob nas mnyam par gzhog go/_/bsam gtan gnyis pa dang /_gsum pa dang /_bzhi pa thob nas mnyam par gzhog go/_/nam mkha' mtha' 
[\[76b.2\]]yas skye mched kyi snyoms par 'jug pa dang /_rnam shes mtha' yas skye mched kyi snyoms par 'jug pa dang /_ci yang med pa'i skye mched kyi snyoms par 'jug pa dang /_'du shes med 'du shes med min skye mched kyi snyoms par 'jug pa thob nas mnyam par 'jog ste/_de la 'dris par 
[\[76b.3\]]byas nas/_thabs mkhas pas phyir yang 'dod pa'i khams su babs te/_'dod pa'i khams la dmigs shing /_de sangs rgyas mthong ba dang /_sangs rgyas la bsnyen bkur bya ba dang yang 'bral bar mi 'gyur la/_yang dag pa'i mtha' yang mngon sum du mi byed do/_/
[\[76b.4\]]de ci'i phyir zhe na/_'di ltar thams cad mkhyen pa nyid yongs su ma spangs pa dang /_sems can thams cad yongs su ma spangs pa'i phyir ro/_/sha ra dwa ti'i bu de ltar na/_byang chub sems dpa' sems dpa' chen po thabs la mkhas pa ni/_bsam gtan 
[\[76b.5\]]gyi pha rol tu phyin pa la gnas shing /_yang dag pa'i mtha' yang mngon sum du mi byed la 'gog pa'i snyoms par 'jug par yang mi ltung ngo /_/bcom ldan 'das kyis de skad ces bka' stsal nas/_tshe dang ldan pa sha ra dwa ti'i bu dang /_tshe dang ldan pa byams ma'i bu gang po 
[\[76b.6\]]dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/bsam gtan gyi pha rol tu phyin pa las le'u bzhi pa ste rdzogs so//_//
[\[76b.7\]]'phags pa pha rol tu phyin pa lnga bstan pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[77a\]]
[\[77a.1\]{D182}]@##/_/rgya gar skad du/_Ar+ya dA na pA ra mi tA nA ma ma ha yA na sU tra/_bod skad du/_'phags pa sbyin pa'i pha rol tu phyin pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_
[\[77a.2\]]bcom ldan 'das nyid kyi rtsa lag dang /_yul gyi mi rnams la phan gdags pa'i phyir ser skya'i gnas kyi grong khyer chen po na rgyal po zas gtsang gi kun dga' ra ba shing sA la dang /_ta la dang /_ta ma la dang /_dong ka'i shing dang /_rgya shug dang /_star ga shing dang /_'bra go dang /_shi ba Ta dang /_
[\[77a.3\]]ka dam pa dang /_a mra dang /_nyo ti dang /_skyu ru ra'i shing dang /_bil ba dang /_bal po se'u dang /_ka pid tha dang /_chu shing dang /_n+ya gro d+ha dang /_u dum ba ra dang /_ba ru ra'i shing dang /_a shwa da tha dang /_bar shi ka dang /_sna ma dang /_d+ha nu ska ri dang /_a ti mug ta dang /_tsam pa 
[\[77a.4\]]ka dang /_mya ngan 'tshang dang /_ta ra ni dang /_skya snar dang /_shi ri sha dang /_a rdzu na dang /_shing ljon pa brgya stong du mas brgyan pa/_phu chu dang 'bab chu'i dngo dang /_mtshe'u dang /_lteng ka dang /_rdzing bu dang /_khron pa dri zhim po dang ldan pa dag gis mdzes par byas pa/_me tog ut+pal 
[\[77a.5\]]dang /_pad ma dang /_ku mu da dang /_pad ma dkar po dag gis gang ba ngang pa dang /_rma bya dang /_khrung khrung dang /_ngur pa dang /_khu byug dang /_chun lag dang /_ne tso dang /_ri skegs dang /_shang shang te'u dang /_tsa ko ra dang /_'jon mo dang /_ka ran da ba rnams skad 'byin pa/_bung ba 
[\[77a.6\]]brgya stong dag gis mdzes par byas pa/_chu yan lag brgyad dang ldan pa gsal zhing dri zhim la shin tu bsil ba dang /_rnyog pa med cing rnam par dang bas yongs su gang ba gsing ma sngo zhing 'jam la gzhon pa/_dar dang /_bal dang /_srin bal dang /_mon dar dang /_ka tsa lin di ka dang /_
[\[77a.7\]]zar ma'i gos ltar reg na bde ba/_yid du 'ong zhing gtsang la rdo dang /_gseg ma dang /_gyo mo dang /_bkra mi shis pa dang /_'dam rdzab dang /_snyag snyig med pa'i sa phyogs bzang po [{]ri dgas [,]ri dwags [}]sna tshogs ldang sko ska dang /_sha bkra dang /_spre'u dang /_byi la dang /_sre mo dang /_ri bong dang /_dom dang /_
[\[77b\]]
[\[77b.1\]]dred dang /_bya'i tshogs kyis bsten pa mtshan mo'i lha dang /_lha'i bu mo dang /_'jig rten skyong dang /_chu lha dang /_zhi ba dang /_gshin rje dang /_'phags skyes po dang /_lus ngan po dang /_brgya byin dang /_mig mi bzang dang /_yul 'khor srung dang /_lha ma yin dang /_nam mkha' lding dang /_
[\[77b.2\]]dri za dang /_mi'am ci dang /_lto 'phye chen po 'bum dag gnas pa na rten cing bzhugs te dge slong gi dge 'dun chen po dge slong bdun khri bdun stong la 'di lta ste/_tshe dang ldan pa sha ra dwa ti'i bu dang /_tshe dang ldan pa maud gal gyi bu chen po dang /_tshe dang ldan pa rab 'byor dang /_tshe dang ldan pa ka pi na dang /_
[\[77b.3\]]tshe dang ldan pa ba lang bdag dang /_tshe dang ldan pa gsus po che dang /_tshe dang ldan pa b+ha ra dwa dza dang /_tshe dang ldan pa kun shes kauN+Di n+ya dang /_tshe dang ldan pa bzang ldan dang /_tshe dang ldan pa gang po dang /_tshe dang ldan pa rab tu bzang po dang /_tshe dang ldan pa lam phran bstan dang /_tshe dang ldan pa 
[\[77b.4\]]bak+ku la dang /_tshe dang ldan pa sgra gcan zin dang /_tshe dang ldan pa nye dga' bo dang /_tshe dang ldan pa dga' bo dang /_tshe dang ldan pa kun dga' bo dang /_de dag la sogs pa dge slong bdun khri bdun stong la 'di lta ste/_tshe dang ldan pa kun dga' bo gang zag gcig ma gtogs par thams cad kyang dgra 
[\[77b.5\]]bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu 
[\[77b.6\]]sbyor ba yongs su zad pa/_yang dag pa'i shes pas sems shin tu rnam par grol ba/_sems thams cad kyi dbang dam pa'i pha rol tu son pa sha stag dang thabs cig go/_/byang chub sems dpa'i tshogs chen po byang chub sems dpa' bye ba 'bum phrag du ma la 'di lta ste/_byang chub sems dpa' 
[\[77b.7\]]sems dpa' chen po byams pa dang /_'jam dpal gzhon nur gyur pa dang /_spyan ras gzigs dbang phyug dang /_mthu chen thob dang /_kun tu bzang po dang /_nam mkha'i snying po dang /_lha'i cod pan dang /_rin chen cod pan dang /_lag na rin chen dang /_rin chen 'od dang /_rin 
[\[78a\]]
[\[78a.1\]]chen snying po dang /_rin chen gtsug phud dang /_rin chen seng ge dang /_rin chen dra ba can dang /_dra ba can gyi 'od dang /_nyi 'od dang /_zla 'od dang /_mthu brtan dang /_blo gros brtan dang /_brtson 'grus brtan dang /_mthu rtsal brtan dang /_spro ba brtan dang /_
[\[78a.2\]]spro ba che ba dang /_mchog tu dga' ba'i rgyal po dang /_sman gyi rgyal po dang /_sman yang dag 'phags dang /_dge ba dri ma med pa rnam dag rin chen zla 'od rgyal po dang /_pad ma'i 'dab ma ltar dri ma med pa rgyu skar rgyal po mngon par shes pa'i me tog shin tu rgyas pa dang /_bung ba dang /_
[\[78a.3\]]snag sa dang /_rma bya dang /_'jon mo dang /_mugs gsal ral pa'i thor tshugs can dang /_pad ma dang /_zla ba ltar bzhin 'dzum zhing brjid la mdangs gsal ba dang /_rin po che mthon ka ltar mig shin tu mdzes pa yon tan rin po che'i tog dang /_so mnyam zhing thags bzang la dkar 
[\[78a.4\]]ba dngul dang /_dung dang /_zla ba dang /_ku mu da dang /_'o ma ltar dkar ba dang /_lce chu shing gi lo ma dang /_ta la'i 'dab ma ltar yangs shing zangs kyi glegs ma lta bu dang /_khu byug dang /_ne tso dang /_ri skegs dang /_ku na la dang /_ka la ping ka skad 'byin pa lta bur yid du 'ong ba'i nga ro'i 
[\[78a.5\]]gdangs nges par sgrogs pa dang /_lus zla ba dang /_nyi ma 'char ka dang /_dong ka'i shing dang /_sa ha ka ra dang /_me tog 'byung ba'i ka dam pa lta bu dang /_byang chub sems dpa' sems dpa' chen po rka lag phra zhing mnyen la gzhon sha chags shing srab la 'jam zhing /_me tog ltar 
[\[78a.6\]]shin tu gzhon la rka lag gi sen mo zangs kyi mdog 'dra ba dang /_de dag la sogs pa byang chub sems dpa' dgu khri dgu stong thams cad kyang phyir mi ldog pa/_phyir mi ldog pa'i chos kyi 'khor lo skor ba/_bdud dang /_phyir rgol ba nges par bcom pa/_bdud kyi las thams cad 
[\[78a.7\]]las yang dag par 'das pa/_de bzhin gshegs pa thams cad kyi yul la 'jug pa shes pa la mkhas pa/_mngon par shes pa/_dpa' bar 'gro ba'i ting nge 'dzin gyi mtha'i sgo bsgrub pa'i gzungs thob pa/_pha rol tu phyin pa thams cad la thabs mkhas pa rtogs par khong du chud pa/_
[\[78b\]]
[\[78b.1\]]'jig rten gyi khams tha dad pa ston pa/_go cha chen po bgos pa/_sangs rgyas kyi yon tan la the tsom med pa/_nyon mongs pa dang nye ba'i nyon mongs pa'i bag chags thams cad la sems pas bag chags dang mtshams sbyor ba dang bcas par mngon pa'i nga rgyal yang dag par bcom nas/_
[\[78b.2\]]dul ba dang /_des pa dang ldan pa/_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam la zhugs pa byams pa dang /_snying rje dang /_dga' ba dang /_btang snyoms dang /_
[\[78b.3\]]bzod pa dang /_bsam pa dang /_bag la nyal phun sum tshogs pa/_nga rgyal dang /_rgyags pa dang /_dregs pa dang /_nyes rtsom dang /_khengs pa dang /_ser sna dang /_ngar 'dzin pa dang /_nga yir 'dzin pa dang /_lhag par zhen pa dang /_chags pa dang /_zhen pa dang /_brgyal 
[\[78b.4\]]ba dang /_sred pa dang /_mngon par zhen pa dang bral ba bskal pa bye ba khrag khrig 'bum phrag grangs med par bdag la phan pa dang /_gzhan la phan pa dang /_bde bar sbyor ba la brtson la/_dge ba'i rtsa ba shin tu bsags shing tshogs rdzogs par byas pa'i rgyud can sgyu dang /_g.yo dang 
[\[78b.5\]{]brdzun [,]rdzun [}]dang /_phra ma dang /_ngag rtsub po dang /_gsod pa dang /_gnod par byed pa dang /_'ching ba dang /_lta ba ngan pas gzings pa dang /_bsdigs pa dang /_rtsod pa dang /_'thab pa dang /_'breg pa dang /_'khrug long dang /_'gyed pa dang /_nye ba'i nyon mongs pa dang bral 
[\[78b.6\]]ba sha stag dang /_'jig rten skyong ba bzhi po 'di lta ste/_rgyal po chen po rnam thos kyi bu dang /_rgyal po chen po yul 'khor srung dang /_rgyal po chen po 'phags skyes po dang /_rgyal po chen po mig mi bzang rang rang gi g.yog 'khor gyis bskor ba rnams dang /_gnod sbyin gyi sde dpon 
[\[78b.7\]]chen po lngas rtsen rang gi bu'i 'khor dang bcas pa dang /_gnod sbyin gyi sde dpon chen po lag na rdo rje rang gi gnod sbyin gyi 'khor dang bcas pa dang /_'byung po chen po'i ma 'phrog ma rang gi gnod sbyin mo'i 'khor dang bcas pa dang /_dung can ma dang /_mdung thogs ma dang /_ser mo dang /_
[\[79a\]]
[\[79a.1\]]dka' zlog ma dang /_dpal gyi lha mo chen mo dang /_dbyangs can ma dang /_'jigs byed ma dang /_zla ba dang /_lha'i dbang po brgya byin dang /_lha'i bu dbang phyug chen po dang /_mi mjed kyi bdag po tshangs pa rang gi lha'i bu'i 'khor dang bcas pa dag dang /_klu'i 
[\[79a.2\]]rgyal po ma dros pa dang /_klu'i rgyal po rgya mtsho rang rang gi klu'i 'khor dang bcas pa dag dang /_nam mkha' lding gi dbang po gzi chen dang /_nam mkha' lding gi dbang po lus chen rang rang gi nam mkha' lding gi 'khor dang bcas pa dag dang /_lha ma yin gyi dbang po stobs can dang /_
[\[79a.3\]]lha ma yin gyi dbang po sgra gcan rang rang gi tshogs kyi 'khor dang bcas pa dag dang /_mi'am ci'i rgyal po ljon pa rang gi mi'am ci'i 'khor dang bcas pa dang /_dri za'i bu zur phud lnga pa rang gi 'khor dang bcas pa dang /_de las gzhan pa lha dang /_klu dang /_gnod sbyin dang /_dri za dang /_
[\[79a.4\]]lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa gzi brjid che ba gzi brjid che ba dpag tu med/_grangs med pa dag dang yang thabs cig ste/_rigs bzhi po bram ze dang /_rgyal rigs dang /_rje'u rigs dang /_dmangs rigs rnams dang /_
[\[79a.5\]]'khor bzhi po dge slong dang /_dge slong ma dang /_dge bsnyen dang /_dge bsnyen ma rnams dang /_shAkya bye ba khrag khrig phrag 'bum dag dang /_rgyal po rnams dang /_blon po chen po rnams dang /_grong rdal gyi mi rnams dang /_yul gyi mi rnams dang /_khyim bdag dang /_blon 
[\[79a.6\]]po dang /_pho brang 'khor gyi mi dang /_sgo dpon gyi 'khor rnams kyis bskor cing mdun gyis bltas nas bkur sti byas/_bla mar byas/_ri mo byas/_mchod pa byas te/_bcom ldan 'das kyis na bza' dang /_zhal zas dang /_gzims cha dang /_gdan dang /_snyun gyi gsos sman 
[\[79a.7\]]dang /_yo byad mang po gya nom pa dag brnyes shing phyogs bcu'i 'jig rten gyi khams rab 'byam dpag tu med/_grangs med pa dag tu yang /_bcom ldan 'das kyi grags pa dang /_sgra dang /_tshigs su bcad pa rgya cher mngon par grags so/_/rdo rje'i snying po'i sa phyogs mnyam zhing 
[\[79b\]]
[\[79b.1\]]yid du 'ong la rgya che zhing yangs pa/_chag chag legs par btab pa/_phyag dar legs par byas pa/_legs par rnam par phye ba/_pog snod nas bdugs pa/_me tog uta pa la dang /_pad ma dang /_ku mu da dang /_pad ma dkar po dang /_a ti mug ta ka dang /_ka dam 
[\[79b.2\]]pa dang /_par shi ka dang /_ta ra ni dang /_skya snar dang /_mya ngan 'tshang dang /_ko ran da ka dang /_sna ma dang /_yu thi ka'i me tog dag bkram pa/_rin po che sna tshogs kyi shing ljon pas mdzes par byas pa na seng ge'i khri rin po che'i snying po dang /_rin po che'i ras bcos bu 'bum 
[\[79b.3\]]dag bting ba/_rin po che'i bla re bres pa/_rin po che'i dril bu g.yer ka'i dra ba bres pa/_rin po che'i lda ldi spyangs pa/_rin po che sna tshogs kyis spras pa/_nor bu dang /_gser dang /_rdo rje dang /_bai dUr+ya dang /_mu tig dang /_dung dang /_man shel dang /_byi ru dang /_an 
[\[79b.4\]]da rnyil dang /_rdo'i snying po dang /_ma rgad dang /_spug dang /_shel dang /_rin po che bye ba khrag khrig phrag 'bum dag gis brgyan pa la bzhugs te/_dbang po zhi ba thugs zhi ba dul ba dang zhi gnas dam pa brnyes pa/_dul ba dang zhi gnas mchog brnyes pa/_bsrungs pa/_gtso 
[\[79b.5\]]bor gyur pa/_dbang po thul ba/_mtsho ltar dang zhing gsal la rnyog pa med pa/_rin po che'i mchod sdong ltar mngon par 'phags pa dpal 'bar zhing lam me lhan ner bzhugs pa/_sku skyes bu chen po'i mtshan sum cu rtsa gnyis kyis legs par brgyan pa/_sku dpe byad bzang pos 
[\[79b.6\]]mdzes par byas pa/_rgya mtsho chen po ltar dam pa'i chos kyi chus yongs su gang ba/_ri rab ltar mi bskyod pa/_sa ltar sems can thams cad kyi nye bar 'tsho ba/_chu ltar dge ba'i rtsa ba rab tu skyed pa/_tha snyad ltar thugs mnyam pa/_nam mkha' ltar gos pa med pa/_nyi ma ltar 
[\[79b.7\]]mi shes pa'i mun pa sel ba/_zla ba ltar dkar po'i chos yongs su rdzogs pa/_yid bzhin gyi nor bu ltar bsam pa thams cad yongs su rdzogs par mdzad pa/_nyi ma ltar shar ba/_nyi ma ltar gzi brjid kyis lam me ba/_zla ba ltar bsil zhing sim par mdzad pa/_rgya mtsho ltar rin 
[\[80a\]]
[\[80a.1\]]po che'i 'byung gnas su gyur pa rgya mtsho ltar zab pa/_me'i phung po ltar snang ba/_lus mi bskyod pa/_sems mi g.yo ba/_zhi zhing rab tu zhi ba/_dbang po 'khrul pa mi mnga' ba/_ma khengs shing mi rgod pa dang /_dran pa legs par nye bar gzhag pa/_spyod 
[\[80a.2\]]lam mdzes pa/_legs par mnyam par gzhag pa/_rtag tu mnyam par gzhag pa/_phyi ma'i mtha'i bskal pa bye ba phrag 'bum du dge ba'i rtsa ba thams cad yang dag par bsgrubs pa/_bsod nams kyi tshogs thams cad bsags pa/_pha rol tu phyin pa thams cad la 
[\[80a.3\]]thabs mkhas pa/_rtogs par thugs su chud pa/_sangs rgyas dang byang chub sems dpa'i sa thams cad la rnam par rol pa/_byang chub sems dpa'i spyod pa thams cad thugs kyis spyad pa/_sems can thams cad kyis phan pa dang bde ba 'thob par bya ba'i phyir brtson pa de chos 
[\[80a.4\]]ston te/_tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba/_dri ma med pa/_'od gsal ba/_yid du 'ong ba/_yid du 
[\[80a.5\]]'thad pa/_yid sim par byed pa/_yid shin tu dga' bar byed pa/_yid skul bar byed pa/_yid mgu zhing rgyas par byed pa/_rnam par dag pa/_'jigs pa med pa/_mi rtsub pa/_brtan pa/_zab pa/_mi g.yo ba/_mi 'gyur ba/_brtag tu med pa/_rtog 
[\[80a.6\]]ge ba'i spyod yul ma yin pa/_bsam gyis mi khyab pa/_rmad du byung ba/_brjod du med pa'i yang brjod du med pa/_ston cing 'chad de rnam par 'byed la 'grel cing gsal bar mdzad do/_/de'i tshe byang chub sems dpa' sems dpa' chen po ri'i phug dang /_zom dang /_ri sul 
[\[80a.7\]]dang /_gseb dang /_sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu zhes bya ba/_gzugs bzang ba/_mdzes pa/_blta na sdug pa/_kha dog bzang po/_rgyas pa mchog dang ldan pa sngon gyi rgyal ba rnams la 
[\[80b\]]
[\[80b.1\]]lhag par bya ba byas pa/_dge ba'i rtsa ba bskyed pa/_sangs rgyas bye ba khrag khrig 'bum phrag mang po la bsnyen bkur byas pa/_dkon mchog gsum gyi gdung 'tshob pa/_snying rje can/_spobs pa thogs pa med pa/_skye dgu la mnyes gshin pa/_dad pa bzang ba/_bsam 
[\[80b.2\]]pa dge ba/_brtan pa/_zab pa/_snying brtse ba can/_snying rje dang ldan pa/_des pa/_'grogs na bde ba/_mkhas pa/_mdzangs pa/_gsal ba/_yid gzhungs pa/_shes nyen dang ldan pa/_le lo med pa/_shin tu dul ba/_dge des che ba/_sgyu can ma yin 
[\[80b.3\]]pa/_g.yo med pa/_mi rtsub pa/_mi brlang ba/_drang ba/_nga rgyal dang /_rgyags pa dang /_dregs pa dang /_'thab pa dang /_khro ba dang /_phrag dog dang /_ser sna dang /_ngar 'dzin pa dang /_nga yir 'dzin pa dang /_lhag par zhen pa dang /_sdug bsngal ba dang /_
[\[80b.4\]]yid mi bde ba dang /_ma rig pa dang bral ba dang /_bsod nams dang ldan pa zhig 'khor de nyid du 'dus par gyur te 'dug go/_/de nas byang chub sems dpa' sems dpa' chen po ri'i phug dang /_zom dang /_ri sul dang /_gseb dang /_sman ljongs na seng ge'i mchog 
[\[80b.5\]]rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu stan las langs te/_bla gos phrag pa gcig tu gzar nas/_pus mo g.yas pa'i lha nga pad ma'i snying po la btsugs te/_bcom ldan 'das ga la ba de logs su thal mo sbyar ba btud nas/_
[\[80b.6\]]bcom ldan 'das la 'di skad ces gsol to/_/gal te bdag gis zhus nas zhu ba lan gdab pa'i slad du/_bcom ldan 'das kyis skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu 
[\[80b.7\]]bar 'tshal lo/_/de skad ces gsol pa dang /_bcom ldan 'das kyis byang chub sems dpa' sems dpa' chen po ri'i phug dang /_zom dang /_ri sul dang /_gseb dang /_sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i 
[\[81a\]]
[\[81a.1\]]dbang po'i gtsug gi nor bu la 'di skad ces bka' stsal to/_/rigs kyi bu khyod la sangs rgyas dang /_byang chub sems dpa' thams cad rtag tu skabs 'byed kyis/_rigs kyi bu khyod kyis de bzhin gshegs pa dgra bcom pa yang dag par rdzogs pa'i sangs 
[\[81a.2\]]rgyas la ci dang ci 'dod pa dris shig dang /_ngas dris pa de dang de'i lan btab pas khyod kyi sems rangs par bya'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po ri'i phug dang /_zom dang /_ri sul dang /_gseb dang /_
[\[81a.3\]]sman ljongs na seng ge'i mchog rnam par bsgyings shing /_nga ro rnam par sgrogs pa lta bu'i mi'i dbang po'i gtsug gi nor bus 'di skad ces gsol to/_/bcom ldan 'das rigs kyi bu'am rigs kyi bu mo dang po sems bskyed pas gang la mngon par brtson par bgyi lags/_de skad 
[\[81a.4\]]ces gsol pa dang /_bcom ldan 'das kyis byang chub sems dpa' sems dpa' chen po ri'i phug dang /_zom dang /_ri sul dang /_gseb dang /_sman ljongs na seng ge'i mchog rnam par bsgyings shing /_nga ro rnam par sgrogs pa lta bu'i mi'i dbang po'i gtsug gi nor bu la 
[\[81a.5\]]legs so/_/zhes bya ba byin te/_rigs kyi bu legs so legs so/_/rigs kyi bu khyod de bzhin gshegs pa la don 'di yongs su dri bar sems pa ni khyod yang legs so/_/de'i phyir rigs kyi bu khyod legs par rab tu nyon la yid la zung shig dang ngas bshad do/_/
[\[81a.6\]]byang chub sems dpa' sems dpa' chen po ri'i phug dang /_zom dang /_ri sul dang /_gseb dang /_sman ljongs na seng ge'i mchog rnam par bsgyings shing /_nga ro rnam par sgrogs pa lta bu'i mi'i dbang po'i gtsug gi nor bus/_bcom ldan 'das la legs so 
[\[81a.7\]]zhes gsol nas/_bcom ldan 'das kyi ltar nyan pa dang /_bcom ldan 'das kyis de la bka' stsal pa/_rigs kyi bu byang chub sems dpa' sems dpa' chen po dang po sems bskyed pas dge ba bcu'i las kyi lam dag la mngon par brtson par bya'o/_/rigs kyi bu de 
[\[81b\]]
[\[81b.1\]]la byang chub sems dpa' sems dpa' chen po dge ba bcu'i las kyi lam dag la ji ltar mngon par brtson par byed ce na rigs kyi bu 'di la byang chub sems dpa' sems dpa' chen po ni srog gcod pa spangs pa yin/_log par lta ba'i bar dag spangs pa yin no/_/rigs kyi 
[\[81b.2\]]bu de la byang chub sems dpa' sems dpa' chen po srog gcod pa spangs pa ji lta bu yin zhe na/_rigs kyi bu 'di la byang chub sems dpa' de 'di snyam du sems te/_srog ces bya ba ni tha na srog chags grog sbur yan chad la yang sdug cing phangs la dga' zhing yid du 'ong ba yin te/_
[\[81b.3\]]bdag la yang srog 'di sdug cing phangs la dga' zhing yid du 'ong ba yin gyis su yang bdag la gsod pa 'am/_gsod du 'jug pa'am/_bsad pa la rjes su yi rang bar ma gyur cig bdag gis kyang su la yang bsad par mi bya/_gsod du gzhug par mi bya/_gsod pa la 
[\[81b.4\]]rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po srog gcod pa spangs pa yin no/_/de la 'di skad ces bya ste/_mngal na gnas pa yan chad kyang /_/kun la srog ni sdug pa'i phyir/_/bdag gi srog phangs gang 
[\[81b.5\]]yin pa/_/de ni srog chags gsod mi byed/_/de la ma byin par len pa spangs pa ji lta bu yin zhe na/_rigs kyi bu 'di la byang chub sems dpa' de 'di snyam du sems te/_nor zhes bya ba ni tha na rigs ngan dang /_g.yung po yan chad la yang sdug cing phangs la dga' zhing yid du 
[\[81b.6\]]'ong ba yin te/_bdag la yang nor 'di sdug cing phangs la dga' zhing yid du 'ong ba yin gyis su yang bdag la 'phrog pa'am/_'phrog tu 'jug pa'am/_phrogs pa la rjes su yi rang bar ma gyur cig_/bdag gis kyang su la yang dbrog par mi bya/_'phrog tu gzhug par mi 
[\[81b.7\]]bya/_phrogs pa la rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po ma byin par len pa spangs pa yin no/_/de la 'di skad ces bya ste/_shing dang bong ba yan chad la/_/gzhan gyi bor bar gyur pa yang /_/gang la pha yi nor 
[\[82a\]]
[\[82a.1\]]sdug pa/_/de ni nor la 'phrog mi byed/_/de la 'dod pas log par g.yem pa spangs pa ji lta bu yin zhe na/_rigs kyi bu 'di la byang chub sems dpa' de 'di snyam du sems te/_chung ma zhes bya ba ni tha na dud 'gro'i skye gnas su gyur pa rnams la yang /_
[\[82a.2\]]sdug cing phangs la dga' zhing yid du 'ong ba yin te/_bdag la yang chung ma 'di sdug cing phangs la dga' zhing yid du 'ong ba yin gyis/_su yang bdag la 'phrog pa'am/_'phrog tu 'jug pa'am/_phrogs pa la rjes su yi rang ba'am/_nan gyis mnan te/_dga' 
[\[82a.3\]]dgur yongs su longs spyad par ma gyur cig_/bdag gis kyang su la yang dbrog par mi bya/_'phrog tu gzhug par mi bya/_phrogs pa la rjes su yi rang bar mi bya/_nan gyis mnan te/_dga' dgur longs spyad par mi bya'o snyam mo/_/rigs kyi bu de ltar na byang chub sems dpa' 
[\[82a.4\]]sems dpa' chen po 'dod pa la log par g.yem pa spangs pa yin no/_/de la 'di skad ces bya ste/_bran mor gyur pa yan chad kyang /_/gzhan gyi bzhag par gyur pa la/_/gang la rang gi chung ma sdug_/de ni chung ma 'phrog mi byed/_/de la [{]brdzun [,]rdzun [}]du smra ba spangs pa ji lta bu yin 
[\[82a.5\]]zhe na/_rigs kyi bu 'di la byang chub sems dpa' de 'di snyam du sems te/_bden pa zhes bya ba de ni tha na gnod sbyin dang /_'byung po dang /_sha za rnams la yang sdug cing phangs la dga' zhing yid du 'ong ba yin te/_bdag la yang bden pa 'di sdug cing phangs la/_dga' 
[\[82a.6\]]zhing yid du 'ong ba yin gyis/_su yang bdag la [{]brdzun [,]rdzun [}]du smra bas sun 'byin pa'am/_sun 'byin du 'jug pa'am/_sun phyung ba la rjes su yi rang bar ma gyur cig_/bdag gis kyang su la yang [{]brdzun [,]rdzun [}]du smra bas sun dbyung bar mi bya/_sun 'byin du gzhug par mi bya/_sun 
[\[82a.7\]]phyung ba la rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po [{]brdzun [,]rdzun [}]du smra ba spangs pa yin no/_/de la 'di skad ces bya ste/_gnod sbyin 'byung po yan chad kyang /_/gang la bden par smra ba sdug_/shes rab can de [{]brdzun [,]rdzun [}]tshig gis/_/
[\[82b\]]
[\[82b.1\]]lus can rnams la sun mi 'byin/_/de la phra ma'i tshig spangs pa ji lta bu yin zhe na/_rigs kyi bu 'di la byang chub sems dpa' de 'di snyam du sems te/_phra ma'i tshig ces bya ba ni/_tha na gang zag phra ma can rnams la yang yid mi sdug cing mi 'dod la/_mi dga' zhing yid 
[\[82b.2\]]du mi 'ong ba yin te/_bdag la yang phra ma'i tshig 'di mi sdug cing mi 'dod la mi dga' zhing yid du mi 'ong ba yin gyis/_su yang bdag la phra ma zer bas gleng ba'am/_gleng du 'jug pa'am/_glengs pa la rjes su yi rang bar ma gyur cig_/bdag gis kyang su la yang phra ma 
[\[82b.3\]]zer bas gleng bar mi bya/_gleng du gzhug par mi bya/_glengs pa la rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po phra ma'i tshig spangs pa yin no/_/de la ngag rtsub po smra ba spangs pa ji lta bu yin zhe na/_rigs kyi bu 
[\[82b.4\]]'di la byang chub sems dpa' de 'di snyam du sems te/_ngag rtsub po zhes bya ba ni tha na gang zag ngag rtsub po dang ldan pa rnams la yang mi sdug cing mi 'dod la mi dga' zhing yid du mi 'ong ba yin te/_bdag la yang ngag rtsub po 'di mi sdug cing mi 'dod la mi dga' zhing yid du mi 'ong ba yin 
[\[82b.5\]]gyis/_su yang bdag la ngag rtsub po smra ba dang /_gtum pa'i tshig dang /_brlang ba'i tshig dang /_mi bden pa'i tshig gis tho 'tsham pa'am/_tho 'tsham du 'jug pa'am/_tho 'tshams pa la rjes su yi rang bar ma gyur cig_/bdag gis kyang su la yang ngag rtsub po smra ba 
[\[82b.6\]]dang /_gtum pa'i tshig dang /_brlang ba'i tshig dang /_mi bden pa'i tshig gis tho btsam par mi bya/_tho btsam du gzhug par mi bya/_tho btsams pa la rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po ngag rtsub po 
[\[82b.7\]]spangs pa yin no/_/de la 'di skad ces bya ste/_gang dag su yang rung ba la/_/phra ma ngag rtsub mi sdug pa/_/de ni phra ma mi zer te/_/rtsub pa'i tshig kyang srung bar byed/_/de la tshig kyal pa spangs pa ji lta bu yin zhe na/_rigs kyi bu 'di la byang chub sems dpa' sems 
[\[83a\]]
[\[83a.1\]]dpa' chen po de 'di snyam du sems te/_tshig kyal pa zhes bya ba ni tha na gang zag tshig kyal pa can dag la yang mi sdug cing mi 'dod la mi dga' zhing yid du mi 'ong ba yin te/_bdag la yang tshig kyal pa 'di mi sdug cing mi 'dod la/_mi dga' zhing yid du mi 'ong 
[\[83a.2\]]ba yin gyis/_su yang bdag la tshig kyal pa smras pas dran par byed pa'am/_dran par byed du 'jug pa'am/_dran par byas pa la rjes su yi rang bar ma gyur cig_/bdag gis kyang su la yang tshig kyal pa smra bas dran par mi bya/_dran par byed du mi gzhug_/dran par byas pa 
[\[83a.3\]]la rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po tshig kyal pa spangs pa yin no/_/de la byang chub sems dpa' sems dpa' chen po brnab sems spangs pa ji lta bu yin zhe na/_rigs kyi bu 'di la byang chub sems dpa' de 
[\[83a.4\]]'di snyam du sems te/_brnab sems zhes bya ba ni tha na gang zag brnab sems can rnams la yang mi sdug cing mi 'dod la mi dga' zhing yid du mi 'ong ba yin te/_bdag la yang brnab sems 'di mi sdug cing mi 'dod la mi dga' zhing yid du mi 'ong ba yin gyis/_su yang bdag la brnab 
[\[83a.5\]]sems kyi tshig gis rjod pa'am/_rjod du 'jug pa'am/_brjod pa la rjes su yi rang bar ma gyur cig_/bdag gis kyang su la yang brnab sems kyi tshig gis brjod par mi bya/_rjod du gzhug par mi bya/_brjod pa la rjes su yi rang bar mi bya'o snyam mo/_/rigs kyi bu de ltar na byang 
[\[83a.6\]]chub sems dpa' sems dpa' chen po brnab sems spangs pa yin no/_/de la 'di skad ces bya ste/_kyal pa'i tshig dang brnab sems gnyis/_/gang zhig bdag nyid mi 'dod pa/_/de ni kyal pa'i tshig mi smra/_/brnab sems kyang ni srung bar byed/_/de la gnod sems 
[\[83a.7\]]spangs pa ji lta bu yin zhe na/_rigs kyi bu 'di la byang chub sems dpa' de 'di snyam du sems te/_gnod sems zhes bya ba ni tha na gang zag gnod sems su gyur pa'i sems dang ldan pa rnams la yang /_mi sdug cing mi 'dod la mi dga' zhing yid du mi 'ong ba yin te/_bdag la yang 
[\[83b\]]
[\[83b.1\]]gnod sems 'di mi sdug cing mi 'dod la mi dga' zhing yid du mi 'ong ba yin gyis/_su yang bdag la gnod sems kyi tshig gis 'chad pa'am/_'chad du 'jug pa'am/_bshad pa la rjes su yi rang bar ma gyur cig_/bdag gis kyang su la yang gnod sems kyi tshig gis bshad 
[\[83b.2\]]par mi bya/_'chad du gzhug par mi bya/_bshad pa la rjes su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po gnod sems spangs pa yin no/_/de la log par lta ba spangs pa ji lta bu yin zhe na/_rigs kyi bu 'di la 
[\[83b.3\]]byang chub sems dpa' de 'di snyam du sems te/_log par lta ba zhes bya ba ni tha na gang zag log par zhugs pa rnams la yang mi sdug cing mi 'dod la mi dga' zhing yid du mi 'ong ba yin te/_bdag la yang log par lta ba 'di mi sdug cing mi 'dod la mi dga' zhing yid du mi 'ong 
[\[83b.4\]]ba yin gyis/_su yang bdag la log par lta ba'i tshig gis ston pa'am/_ston du 'jug pa'am/_bstan pa la rjes su yi rang bar ma gyur cig_/bdag gis kyang su la yang log par lta ba'i tshig gis bstan par mi bya/_ston du gzhug par mi bya/_bstan pa la rjes 
[\[83b.5\]]su yi rang bar mi bya'o snyam mo/_/rigs kyi bu de ltar na byang chub sems dpa' sems dpa' chen po log par lta ba spangs pa yin no/_/de la 'di skad ces bya ste/_gnod sems log par lta ba gnyis/_/yong gis mi 'dod gang yin pa/_de ni gnod sems mi byed de/_/
[\[83b.6\]]gang la'ang log par mi 'jug go/_/rigs kyi bu de ltar na byang chub sems dpa' sems dpa' chen po ni dge ba bcu'i las kyi lam 'di dag la mngon par brtson par byed do/_/dge ba bcu'i las kyi lam bstan pa 'di bshad pa na sems can dpag tu med grangs med pa dag bla na 
[\[83b.7\]]med pa yang dag par rdzogs pa'i byang chub tu sems skyes so/_/sangs rgyas kyi chos thams cad kyi rgyan dang /_spud pa dang /_lhab lhub bkod pa zhes bya ba theg pa chen po'i mdo las le'u dang po'o//_//rigs kyi bu gzhan yang byang chub sems dpa' 
[\[84a\]]
[\[84a.1\]]sems dpa' chen po dang po sems bskyed pas ni pha rol tu phyin pa bcu la mngon par brtson par bya'o/_/bcu gang zhe na/_'di lta ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 
[\[84a.2\]]'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_thabs dang /_smon lam dang /_stobs dang /_ye shes kyi pha rol tu phyin pa'o/_/rigs kyi bu de la byang chub sems dpa' sems dpa' chen po pha rol tu phyin 
[\[84a.3\]]pa bcu po de dag la ji ltar mngon par brtson par byed ce na/_rigs kyi bu 'di la byang chub sems dpa' sems dpa' chen po ni sbyin pa sbyin par byed/_tshul khrims srung bar byed/_bzod pa sgom par byed/_brtson 'grus rtsom par byed/_bsam gtan la bsam gtan du byed/_
[\[84a.4\]]shes rab 'bar bar byed/_thabs la mkhas par byed/_smon lam 'debs par byed/_stobs la 'jug par byed/_ye shes la 'jug par byed do/_/rigs kyi bu de la byang chub sems dpa' sems dpa' chen po sbyin pa'i pha rol tu phyin pa la ji ltar mngon par brtson par 
[\[84a.5\]]byed ce na/_rigs kyi bu 'di la byang chub sems dpa' sems dpa' chen po zas dang /_skom dang /_bzhon pa dang /_gos dang /_rgyan sbyin pa la mngon par brtson par byed pa nas rkang sbyin pa'i bar dag la mngon par brtson par byed do/_/rigs kyi bu de la byang chub sems 
[\[84a.6\]]dpa' zas sbyin pa dag la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_zas sbyin pa zhes bya ba de ni tshe dang /_kha dog dang /_stobs dang /_bde ba 'grub par 'gyur ba'i tshig [{]bla dgas [,]bla dwags [}]yin no/_/de lta bas na 
[\[84a.7\]]bdag gis zas sbyin pa la mngon par brtson par bya dgos te/_bdag gis zas kyi sbyin pa sbyin par bya gor ma chag snyam mo/_/des zas kyi sbyin pa de byin pas tshe byin pa dang /_bde ba byin par 'gyur ro/_/de nas de'i tshe bcom ldan 'das kyis tshigs su bcad pa 'di dag bka' 
[\[84b\]]
[\[84b.1\]]stsal to/_/kha zas sbyin pa byin na ni/_/des na tshe dang kha dog dang /_/stobs dang bde ba lnga pa spobs/_/shes rab can gyis byin pa yin/_/kha zas byin pas dga' ba dang /_/tshe ring stobs ldan bde skyid 'gyur/_/skyid cing brten pa de dag ni/_/thogs med 
[\[84b.2\]]spobs dang ldan par 'gyur/_/phyug cing nor mang dpal dang ldan/_/mi ni des shing blo ldan la/_/bsod nams ldan zhing mkhas la zhi/_/kha zas byin pas de ltar 'gyur/_/de la skom sbyin pa la ji ltar mngon par brtson par byed ce na/_rigs kyi bu 'di la byang 
[\[84b.3\]]chub sems dpa' de 'di snyam du sems te/_skom sbyin pa zhes bya ba de ni nyon mongs pa'i sred pa thams cad sel bar 'gyur ba'i tshig [{]bla dgas [,]bla dwags [}]yin te/_de lta bas na bdag gis skom gyi sbyin pa sbyin par bya gor ma chag snyam mo/_/de skom gyi sbyin pa de sbyin pa na/_sangs rgyas 
[\[84b.4\]]kyis bsngags pa'i smon lam bzhin du skom gyi sbyin pa 'dis na/_bdag sems can thams cad kyi nyon mongs pa sred pa'i rgya mtsho thams cad skems par byed par gyur cig_/rnam par grol ba'i ro'i skom gyis kyang tshim par byed par gyur cig ces smon lam 'debs so/_/'di 
[\[84b.5\]]la tshig phyi ma yang yod de/_rga shi'i chu srin gyis dkrugs pa'i/_/nyon mongs sred pa'i mtsho skems nas/_/rnam grol ro yi skom gyis ni/_/mi rnams bdag gis tshim par bya/_/skom byin pas ni mkhas pa de/_/kun tu 'bar zhing rab 'bar ba'i/_/[{]yi dgas [,]yi dwags [}]nyam ngar 
[\[84b.6\]]mi skye zhing /_/skom pa'i gnod pa 'byung mi 'gyur/_/de la bzhon pa'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_bzhon pa'i sbyin pa zhes bya ba de ni bde ba dang /_rdzu 'phrul gyi gzhi thams cad spud 
[\[84b.7\]]pa'i tshig [{]bla dgas [,]bla dwags [}]yin gyis/_bdag gis bzhon pa'i sbyin pa sbyin par bya ste/_bzhon pa shing rta'am/_bzhon pa khyogs sam/_bzhon pa rta'am/_bzhon pa glang po che'am/_lha ma sbyin par bya gor ma chag snyam mo/_/de bzhon pa'i sbyin pa de dag sbyin pa na/_sangs 
[\[85a\]]
[\[85a.1\]]rgyas kyis bsngags pa'i smon lam bzhin du bzhon pa'i sbyin pa 'dis na bdag sems can thams cad kyi bde ba dang /_rdzu 'phrul gyi gzhi thams cad sdud par gyur cig ces smon lam 'debs so/_/de la 'di skad ces bya ste/_bzhon pa shing rta byin pa yis/_/
[\[85a.2\]]rtag tu sems can thams cad kyis/_/theg pa chen po thob gyur cing /_/rdzu 'phrul rkang pa thob par shog_/bzhon pa sbyin pas drang srong che/_/sangs rgyas zhing nas zhing dag tu/_/blo ldan bya yi shugs 'dra bar/_/rdzu 'phrul gyis ni mkha' la 'gro/_/de la gos sbyin pa 
[\[85a.3\]]la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_gos sbyin pa zhes bya ba de ni ngo tsha shes pa dang /_khrel yod pa dang /_mdog yongs su dag par byed pa'i tshig [{]bla dgas [,]bla dwags [}]yin gyis/_bdag gis gos kyi 
[\[85a.4\]]sbyin pa sbyin par bya gor ma chag snyam mo/_/de gos kyi sbyin pa de sbyin pa na/_sangs rgyas kyis gnang ba'i smon lam bzhin du gos kyi sbyin pa 'dis na bdag sems can thams cad kyi ngo tsha shes pa dang /_khrel yod pa dang /_mdog yongs su dag par byed par gyur cig ces 
[\[85a.5\]]smon lam 'debs so/_/'di la tshig phyi ma yang yod de/_gos kyi sbyin pa 'dis na bdag_/sems can kun gyi ngo tsha shes/_/khrel yod pa ni sbyong ba dang /_/mdog kyang dag par byed gyur cig_/gos sbyin shin tu dpal dang ldan/_/rtag tu rigs ldan gzugs 
[\[85a.6\]]bzang zhing /_/mi de ngo tsha shes par 'gyur/_/mi ni grags ldan skal dang ldan/_/de la rgyan sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_rgyan byin pa zhes bya ba de ni skyes bu chen po'i mtshan sum 
[\[85a.7\]]cu rtsa gnyis dang /_dpe byad bzang po brgyad cu yongs su rdzogs par 'gyur ba'i tshig [{]bla dgas [,]bla dwags [}]yin gyis/_bdag gis rgyan gyi sbyin pa gser gyi rgyan nam/_nor bu'am/_mu tig gam/_bai dUr+ya'am/_dung ngam/_man shel lam/_byi ru'i rgyan sbyin pa sbyin par bya 
[\[85b\]]
[\[85b.1\]]gor ma chag snyam mo/_/de rgyan gyi sbyin pa de sbyin pa na/_sangs rgyas kyis gsungs pa'i smon lam bzhin du/_rgyan gyi sbyin pa 'dis na bdag gis sems can thams cad kyi lus mtshan dang dpe byad bzang po dag gis brgyan pa mthong bar gyur cig ces smon lam 'debs so/_/
[\[85b.2\]]de la tshig phyi ma yang yod de/_gser gyi rgyan ni byin pa yis/_/mtshan rnams kyis ni brgyan pa yi/_/sems can thams cad mthong gyur cing /_/bdag kyang byang chub tshol bar shog_/nor bu mu tig byin pas ni/_/gang dang gang du de skye ba/_/skye gnas de dang de 
[\[85b.3\]]dag tu/_/rin chen char ni 'bab par 'gyur/_/de la mar me sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_mar me sbyin pa zhes bya ba de ni lha'i mig yongs su dag par 'gyur ba'i tshig [{]bla dgas [,]bla dwags [}]yin gyis/_
[\[85b.4\]]bdag gis mar me'i sbyin pa sbyin par bya gor ma chag snyam mo/_/de mar me'i sbyin pa de sbyin pa na sangs rgyas kyis bstan pa'i smon lam bzhin du mar me sbyin pa 'dis na/_bdag sems can thams cad kyi lha'i mig yongs su dag par 'gyur ba'i don byed par gyur cig ces smon lam 
[\[85b.5\]]'debs so/_/de la tshig phyi ma yang yod de/_kun mkhyen ye shes 'gyur ba yi/_/mar me sbyin pa des na bdag_/sems can kun gyi lha yi mig_/rnam par dag par byed gyur cig_/mi de mar me sbyin pa yis/_/'jig rten dag na dus kun tu/_/sangs rgyas rnams 
[\[85b.6\]]kyi spyan lnga dang /_/rim gyis su ni ldan par 'gyur/_/de la rol mo'i sgra sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_rol mo'i sgra'i sbyin pa zhes bya ba de ni lha'i rna ba yongs su rdzogs par 'gyur ba'i tshig 
[\[85b.7\]{]bla dgas [,]bla dwags [}]yin gyis/_bdag gis rol mo'i sgra'i sbyin pa sbyin par bya gor ma chag snyam mo/_/de rol mo'i sgra'i sbyin pa de sbyin pa na/_sangs rgyas rnam par rol pa'i smon lam bzhin du/_rol mo'i sgra'i sbyin pa 'dis na bdag sems can thams cad kyi lha'i rna ba yongs su rdzogs par 
[\[86a\]]
[\[86a.1\]]byed par gyur cig ces smon lam 'debs so/_/de la tshig phyi ma yang yod de/_rol mo'i sgra byin des na bdag_/sems can kun la lha rna dang /_/sangs rgyas byang chub 'gro phan pa/_/rab tu rdzogs par byed gyur cig_/rol mo sgra ni byin pas na/_/
[\[86a.2\]]rdzogs pa'i sangs rgyas grags ldan pa/_/dpa' bo rnams kyi lha yi snyan/_/gang du skyes pa de yis 'thob/_/de la spos dang /_phye ma dang /_byug pa sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_
[\[86a.3\]]spos dang /_phye ma dang /_byug pa sbyin pa zhes bya ba de ni tshul khrims dang /_thos pa dang /_ting nge 'dzin gyi spos dang /_phye ma dang /_byug par 'gyur ba'i tshig [{]bla dgas [,]bla dwags [}]yin gyis/_bdag gis spos dang /_phye ma dang /_byug pa sbyin par bya gor ma chag snyam mo/_/
[\[86a.4\]]de spos dang /_phye ma dang /_byug pa'i sbyin pa de sbyin pa na/_sangs rgyas kyis dgongs pa'i smon lam bzhin du spos dang /_phye ma dang /_byug pa'i sbyin pa 'dis na bdag gis sems can thams cad tshul khrims dang /_thos pa dang /_ting nge 'dzin gyi spos kyis byug 
[\[86a.5\]]par gyur cig ces smon lam 'debs so/_/de la 'di skad ces bya ste/_spos dang phye ma byin pa dang /_byug pa dag ni byin pa yis/_/tshul khrims thos dang ting nge 'dzin/_/lus can rnams kyis thob gyur cig_/spos dang phye ma byin pa dang /_/byug pa byin 
[\[86a.6\]]pas skyob rnams kyi/_/lha yi shangs dang lha yi sku/_/skyon med de yis 'thob par 'gyur/_/de la me tog sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_me tog dang /_me tog phreng gi sbyin 
[\[86a.7\]]pa zhes bya ba de ni gzungs dang /_spobs pa dang /_byang chub kyi yan lag rin po che'i me tog thob par 'gyur ba'i tshig [{]bla dgas [,]bla dwags [}]yin gyis/_bdag gis me tog dang /_me tog phreng gi sbyin pa sbyin par bya gor ma chag snyam mo/_/de me tog dang /_me tog phreng gi sbyin pa de sbyin 
[\[86b\]]
[\[86b.1\]]pa na/_sangs rgyas kyis gsungs pa'i smon lam bzhin du me tog dang /_me tog phreng gi sbyin pa 'dis na/_bdag gis sems can thams cad kyi lus gzungs dang /_spobs pa dang /_byang chub kyi yan lag rin po che'i me tog gis brgyan par byed par gyur cig ces 
[\[86b.2\]]smon lam 'debs so/_/de la tshig phyi ma yang yod de/_me tog me tog phreng byin pas/_/myur bar rnam pa thams cad du/_/byang chub yan lag me tog gis/_/lus can kun la brgyan par shog_/me tog me tog phreng byin pas/_/gang dang gang du skyes 
[\[86b.3\]]pa der/_/rgyal po blon po zhang blon gyis/_/rtag tu mchod cing rim gro byed/_/de la ro bro ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_ro bro ba sbyin pa zhes bya ba de ni ro bro ba'i mchog tu 
[\[86b.4\]]'gyur ba'i skyes bu chen po'i mtshan du 'gyur ba'i tshig [{]bla dgas [,]bla dwags [}]yin gyis/_bdag gis ro bro ba'i sbyin pa rgun gyi ro'am/_bu ram shing gi ro'am/_sbrang rtsi'i ro'am/_mar gyi ro'am/_'bru mar gyi ro'am/_lan tshwa'i ro sbyin par bya gor ma chag snyam mo/_/de 
[\[86b.5\]]ro bro ba'i sbyin pa de sbyin pa na/_sangs rgyas kyis bsngags pa'i smon lam bzhin du/_ro'i sbyin pa 'dis na/_bdag gis sems can thams cad la ro bro ba'i mchog tu 'gyur ba'i skyes bu chen po'i mtshan yongs su rdzogs par byed par gyur cig ces smon lam 'debs so/_/
[\[86b.6\]]de la 'di skad ces bya ste/_ro yi sbyin pas sems can kun/_/kun mkhyen ro yi snying po yis/_/rdzogs sangs rgyas pa'i byang chub kyi/_/spyod pa yongs su rdzogs gyur cig_/ro yi sbyin pas yid gzhungs shing /_/dran ldan blo gros rgya mtsho bzhin/_/des ni ro yi 
[\[86b.7\]]rnam grangs 'thob/_/lhun gyis grub par longs spyod ldan/_/de la gnas sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_gnas sbyin pa zhes bya ba de ni sems can thams cad kyi gnas dang /_skyob 
[\[87a\]]
[\[87a.1\]]pa dang /_gling dang /_skyabs dang /_dpung gnyen du 'gyur ba'i tshig [{]bla dgas [,]bla dwags [}]yin gyis/_bdag gis gnas kyi sbyin pa sbyin par bya gor ma chag snyam mo/_/de gnas kyi sbyin pa de sbyin pa na/_sangs rgyas kyis dmigs pa'i smon lam bzhin du gnas 
[\[87a.2\]]kyi sbyin pa 'dis na bdag sems can thams cad kyi gnas dang /_skyob pa dang /_gling dang /_skyabs dang /_dpung gnyen du gyur cig ces smon lam 'debs so/_/de la 'di skad ces bya ste/_gzhal med khang gnas sbyin pa yis/_/bdag ni 'dzam bu'i gling dag tu/_/
[\[87a.3\]]lus can rnams kyi skyob dang gling /_/skyabs dang dpung gnyen gyur par shog_/gzhal med khang gnas sbyin pa yis/_/gang dang gang du skyes pa na/_/khyim dang gnas dang yul 'khor gyi/_/bdag po dang ni gtso bor 'gyur/_/de la mal dang sngas sbyin pa la ji ltar mngon 
[\[87a.4\]]par brtson par byed ce na/_rigs kyi bu 'di la byang chub sems dpa' de 'di snyam du sems te/_mal dang sngas kyi sbyin pa zhes bya ba de ni sgrib pa thams cad gtan spong ba'i 'phags pa dang /_lha'i tshangs pa'i gnas de bzhin gshegs pa'i gzims mal dang /_'phangs sbyin pa'i 
[\[87a.5\]]tshig [{]bla dgas [,]bla dwags [}]yin gyis/_bdag gis mal dang sngas kyi sbyin pa sbyin par bya gor ma chag snyam mo/_/de mal dang sngas kyi sbyin pa de sbyin pa na/_sangs rgyas kyis bstan pa'i smon lam bzhin du mal dang sngas kyi sbyin pa 'dis na bdag sems can thams cad kyi sgrib pa thams cad gtan spong 
[\[87a.6\]]ba'i 'phags pa dang /_lha'i tshangs pa'i gnas de bzhin gshegs pa'i gzims mal dang /_'phangs sbyin par gyur cig ces smon lam 'debs so/_/de la tshig phyi ma yang yod de/_mal dang sngas rnams byin pas bdag la ni/_/bsod nams tshogs ni cung zad ci yod 
[\[87a.7\]]pa/_/des na bdag gis skye bo'i sgrib pa dag_/sdig pa'i blo gros ngan pa 'joms par shog_/lus can rnams kyi lta ba ngan pa yi/_/dra ba shes rab mtshon gyis gcod par shog_/bde bar gshegs pa rnams la 'os pa yi/_/mal mchog tshangs gnas bsten pa sbyin 
[\[87b\]]
[\[87b.1\]]par shog_/mal dang sngas rnams sbyin par byed pa'i mi/_/bstan bcos dag la mkhas par skye bar 'gyur/_/zhi gnas 'thob cing rgya cher sbyin pa dang /_/pad ma las byung gzi can gzhon nur 'gyur/_/de la stan sbyin pa la ji ltar mngon par brtson par byed ce na/_rigs kyi bu 
[\[87b.2\]]'di la byang chub sems dpa' de 'di snyam du sems te/_stan sbyin pa zhes bya ba de ni stong gsum gyi stong chen po'i 'jig rten gyi khams thams cad kyi sa gzhi la/_byang chub kyi snying po rdo rje'i gdan thob par 'gyur ba'i tshig [{]bla dgas [,]bla dwags [}]yin gyis/_bdag gis stan gyi sbyin pa sbyin par 
[\[87b.3\]]bya gor ma chag snyam mo/_/de stan gyi sbyin pa de sbyin pa na/_de bzhin gshegs pa dang 'thun pa'i smon lam bzhin du/_stan gyi sbyin pa 'dis na bdag gis sems can thams cad kyis stong gsum gyi stong chen po'i 'jig rten gyi khams thams cad kyi sa gzhi la byang chub kyi snying po 
[\[87b.4\]]rdo rje'i gdan thob par byed par gyur cig ces smon lam 'debs so/_/de la 'di skad ces bya ste/_stan gyi sbyin pa 'di yis na/_/byang chub snying po'i rdo rje'i gdan/_/bzang zhing sra la brtan pa dag_/lus can rnams la 'byung bar shog_/sna tshogs rin chen bdun las byas/_/
[\[87b.5\]]'phang du dpag tshad gnyis yod la/_/kho ra khor yug dpag tshad gcig_/ri rab bzhin du spa ba dang /_/rin chen ljon shing brgyas bskor cing /_/gzhal med khang gis legs par brgyan/_/dril bu g.yer ka'i dra bas bkab/_/nor bu rin chen spras gsal ba/_/
[\[87b.6\]]tshangs pa mtshungs par spyod rnams la/_/khri'u dang stan dang stegs byin pas/_/'khor ba dag na 'khor ba'i tshe/_/de 'dra'i stan ni thob par 'gyur/_/de la yo byad kyi sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du 
[\[87b.7\]]sems te/_yo byad sbyin pa zhes bya ba de ni byang chub kyi yo byad yongs su rdzogs par 'gyur ba'i tshig [{]bla dgas [,]bla dwags [}]yin gyis/_bdag gis yo byad kyi sbyin pa sbyin par bya gor ma chag snyam mo/_/de yo byad kyi sbyin pa de sbyin pa na/_de bzhin gshegs pa la 'os pa'i smon lam bzhin du 
[\[88a\]]
[\[88a.1\]]yo byad byin pa 'dis na bdag sems can thams cad kyi byang chub kyi yo byad yongs su rdzogs par byed par gyur cig ces smon lam 'debs so/_/de la tshig phyi ma yang yod de/_yo byad yongs su btang ba des/_/bdag gis kyang ni lus can gyi/_/byang chub yo 
[\[88a.2\]]byad btsal ba dag_/yongs su rdzogs par byed gyur cig_/yo byad rab tu byin pa yis/_/gang dang gang du skyes pa der/_/rnam pa kun gyi mchog ldan pa'i/_/yan lag thams cad rdzogs par 'gyur/_/de la sman sbyin pa la ji ltar mngon par brtson par byed ce na/_
[\[88a.3\]]rigs kyi bu 'di la byang chub sems dpa' de 'di snyam du sems te/_sman gyi sbyin pa zhes bya ba de ni sems can thams cad kyi rga ba dang 'chi ba med pa'i bdud rtsi'i bde ba yongs su rdzogs par 'gyur ba'i tshig [{]bla dgas [,]bla dwags [}]yin gyis/_bdag gis sman gyi sbyin pa sbyin par bya gor ma chag snyam mo/_/
[\[88a.4\]]de sman gyi sbyin pa de sbyin pa na/_de bzhin gshegs pas byin gyis brlabs pa'i smon lam bzhin du/_sman byin pa 'dis na bdag sems can thams cad kyi rga ba dang /_'chi ba med pa'i bdud rtsi'i bde ba yongs su rdzogs par byed par gyur cig ces smon lam 'debs so/_/de la 'di skad ces 
[\[88a.5\]]bya ste/_rtsi dang sman gyi sbyin pa yis/_/sems can thams cad tshe dpag med/_/thams cad mkhyen pa'i bdud rtsi yang /_/myur ba nyid du thob gyur cig_/rtsi dang sman gyi sbyin pa yis/_/zla ba nya ltar nad med cing /_/gnod chung skyid cing bde bar gnas/_/mi 
[\[88a.6\]]rnams tshe ni ring bar 'gyur/_/de la bran dang bran mo dang /_las byed pa dang /_zho shas 'tsho ba yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_bran dang /_bran mo dang /_las 
[\[88a.7\]]byed pa dang /_zho shas 'tsho ba yongs su gtong ba'i sbyin pa zhes bya ba de ni byang chub sems dpa' rnams kyi rang dga' dang /_rang dbang dang /_rang byung gi ye shes yongs su rdzogs par 'gyur ba'i tshig [{]bla dgas [,]bla dwags [}]yin gyis/_bdag gis bran dang /_bran mo dang /_las byed 
[\[88b\]]
[\[88b.1\]]pa dang /_zho shas 'tsho ba yongs su gtong ba'i sbyin pa sbyin par bya gor ma chag snyam mo/_/de bran dang /_bran mo dang /_las byed pa dang /_zho shas 'tsho ba'i sbyin pa de sbyin pa na/_de bzhin gshegs pas gsungs shing bstan pa'i smon lam bzhin du bran dang /_
[\[88b.2\]]bran mo dang /_las byed pa dang /_zho shas 'tsho ba yongs su gtong ba'i sbyin pa 'dis na/_bdag sems can thams cad kyi rang dga' dang /_rang dbang dang /_rang byung gi ye shes yongs su rdzogs par byed par gyur cig ces smon lam 'debs so/_/de la 'di skad ces 
[\[88b.3\]]bya ste/_bran dang bran mo btang ba yis/_/mdor na lus can thams cad kyi/_/rang byung gi ni ye shes kyi/_/snying po yongs su rdzogs gyur cig_/bran dang bran mo btang ba yis/_/mi ni bran du mi skye zhing /_/brtan po rang dbang yod pas 'tsho/_/zhum pa med cing 
[\[88b.4\]]'jigs pa med/_/de la gser dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_rin po che thams cad yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la 
[\[88b.5\]]byang chub sems dpa' de 'di snyam du sems te/_gser dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_rin po che thams cad yongs su gtong ba zhes bya ba de ni/_byang chub sems dpa' rnams kyi 
[\[88b.6\]]sangs rgyas kyi zhing bye ba khrag khrig 'bum phrag mtha' yas mu med pa dag tu 'od zer sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu snang bar 'gyur ba'i tshig [{]bla dgas [,]bla dwags [}]yin gyis/_bdag gis gser 
[\[88b.7\]]dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_rin po che thams cad yongs su gtong ba'i sbyin pa sbyin par bya gor ma chag snyam mo/_/gser dang /_dngul dang /_nor bu dang /_mu tig dang /_bai dUr+ya dang /_
[\[89a\]]
[\[89a.1\]]dung dang /_man shel dang /_byi ru dang /_rin po che thams cad yongs su gtong ba'i sbyin pa de sbyin pa na/_de bzhin gshegs pas ji ltar mkhyen cing bshad de gsal bar mdzad pa'i smon lam bzhin du gser dang /_dngul dang /_nor bu dang /_mu tig 
[\[89a.2\]]dang /_bai dUr+ya dang /_dung dang /_man shel dang /_byi ru dang /_rin po che thams cad byin pa des na bdag sangs rgyas kyi zhing bye ba khrag khrig phrag 'bum mtha' yas mu med pa dag tu 'od zer sngon po dang /_ser po dang /_dmar po dang /_dkar po dang /_btsod ka dang /_shel 
[\[89a.3\]]dang /_dngul gyi kha dog lta bus snang bar byed par gyur cig ces smon lam 'debs so/_/de la tshig phyi ma yang yod de/_rin chen byin pa des na bdag_/'od zer sna tshogs snang ba yis/_/sangs rgyas drang srong che rnams kyi/_/zhing rnams thams cad snang byed shog_/rin chen 
[\[89a.4\]]sna tshogs byin pa yis/_/nges pa gang dang gar skyes pa/_/'jig rten mtshams med yan cad du/_/des ni 'od zer snang bar byed/_/de la rta dang /_glang po che dang /_shing rta'i bzhon pa yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la 
[\[89a.5\]]byang chub sems dpa' de 'di snyam du sems te/_rta dang /_glang po che dang /_shing rta'i bzhon pa yongs su gtong ba'i sbyin pa zhes bya ba de ni byang chub sems dpa' rnams kyi theg pa chen po dang /_theg pa mchog dang /_theg pa mi mnyam pa dang mnyam pa dang /_sangs rgyas kyi theg 
[\[89a.6\]]pa bla na med pa/_gtso bo dam pa rab mchog sdud pa'i tshig [{]bla dgas [,]bla dwags [}]yin gyis/_bdag gis rta dang /_glang po che dang /_shing rta'i bzhon pa yongs su gtong ba'i sbyin pa sbyin par bya gor ma chag snyam mo/_/de rta dang /_glang po che dang /_shing rta'i bzhon pa yongs su gtong ba'i sbyin pa 
[\[89a.7\]]sbyin pa na de bzhin gshegs pas gsungs shing bsgoms pa'i smon lam bzhin du rta dang /_glang po che dang /_shing rta'i bzhon pa yongs su gtong ba'i sbyin pa 'dis na bdag gis sems can thams cad theg pa chen po dang /_theg pa mchog dang /_theg pa mi mnyam pa dang mnyam pa dang /_
[\[89b\]]
[\[89b.1\]]sangs rgyas kyi theg pa bla na med pa/_gtso bo dam pa/_rab mchog gis sdud par byed par gyur cig ces smon lam 'debs so/_/de la tshig phyi ma yang yod de/_bdag gis glang chen byin pa yis/_/sangs rgyas theg pa theg pa che/_/theg pa mchog gis lus can rnams/_/myur 
[\[89b.2\]]du sdud par byed par shog_/glang chen byin zhing rta byin pas/_/gsal zhing mkhas la shes nyen can/_/theg pa che la mos pa dang /_/mi de skal ba can du 'gyur/_/de la skyed mos tshal dang /_dka' thub kyi nags tshal dang /_gtsug lag khang yongs su gtong ba'i sbyin pa la ji 
[\[89b.3\]]ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_skyed mos tshal dang /_dka' thub kyi nags tshal dang /_gtsug lag khang yongs su gtong ba'i sbyin pa zhes bya ba de ni byang chub sems dpa' rnams kyi bsam gtan gyi yan 
[\[89b.4\]]lag yongs su rdzogs par byed par 'gyur ba'i tshig [{]bla dgas [,]bla dwags [}]yin gyis/_bdag gis skyed mos tshal dang /_dka' thub kyi nags tshal dang /_gtsug lag khang yongs su gtong ba'i sbyin pa sbyin par bya gor ma chag snyam mo/_/de skyed mos tshal dang /_dka' thub kyi nags tshal dang /_
[\[89b.5\]]gtsug lag khang yongs su gtong ba'i sbyin pa sbyin pa na/_sangs rgyas kyis bstod cing bsngags pa'i smon lam bzhin du/_skyed mos tshal dang /_dka' thub kyi nags tshal dang /_gtsug lag khang yongs su gtong ba'i sbyin pa 'dis na bdag sems can thams cad kyi bsam gtan 
[\[89b.6\]]gyi yan lag yongs su rdzogs par byed par gyur cig ces smon lam 'debs so/_/de la tshig phyi ma yang yod de/_lha gang skyed mos tshal byin pas/_/bdag gis sems can thams cad kyi/_/bsam gtan yan lag rim bzhin du/_/yongs su rdzogs par byed par shog_/lha gang skyed 
[\[89b.7\]]mos tshal byin pas/_/rnal 'byor can gyi mi de ni/_/bsam gtan yan lag yongs rdzogs shing /_/rnal 'byor spyod la dka' thub che/_/de la chung ma dang bu dang /_bu mo yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di 
[\[90a\]]
[\[90a.1\]]snyam du sems te/_chung ma dang bu dang /_bu mo yongs su gtong ba'i sbyin pa zhes bya ba de ni byang chub sems dpa' rnams kyi bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i tshig [{]bla dgas [,]bla dwags [}]yin gyis bdag gis chung ma dang /_
[\[90a.2\]]bu dang /_bu mo yongs su gtong ba'i sbyin pa sbyin par bya gor ma chag snyam mo/_/de chung ma dang /_bu dang /_bu mo yongs su gtong ba'i sbyin pa de sbyin pa na/_de bzhin gshegs pas bsnyen bkur mdzad mdzad pa'i smon lam bzhin du chung ma dang /_bu dang /_bu mo yongs su 
[\[90a.3\]]gtong ba'i sbyin pa 'dis na bdag sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar byed par gyur cig ces smon lam 'debs so/_/de la tshig phyi ma yang yod de/_bu yi sbyin pa des na myur bar yang /_/sems can rnams ni 
[\[90a.4\]]re re'i don gyi phyir/_/sems can thams cad bla na med pa yi/_/byang chub dam pa 'tshang rgya byed par shog_/chung ma bu dang bu mo gtong byed pa/_/de la byang chub zag med dga' ba med/_/brtson 'grus ldan pa'i mi ni gang la yang /_/dka' ba ci yang med par blta 
[\[90a.5\]]bar bya/_/de la nor dang /_'bru dang /_bang mdzod yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_nor dang /_'bru dang /_bang mdzod yongs su gtong ba'i sbyin pa zhes bya ba de ni/_byang chub 
[\[90a.6\]]sems dpa' rnams kyi dam pa'i chos kyi mdzod yongs su rdzogs par 'gyur ba'i tshig [{]bla dgas [,]bla dwags [}]yin gyis/_bdag gis nor dang /_'bru dang /_bang mdzod yongs su gtong ba'i sbyin pa sbyin par bya gor ma chag snyam mo/_/de nor dang /_'bru dang /_bang mdzod yongs su gtong ba'i sbyin 
[\[90a.7\]]pa de sbyin pa na/_de bzhin gshegs pas gsungs pa'i smon lam bzhin du nor dang /_'bru dang /_bang mdzod yongs su gtong ba'i sbyin pa 'dis na/_bdag sems can thams cad kyi dam pa'i chos kyi mdzod yongs su rdzogs par byed par gyur cig ces smon lam 'debs so/_/de la 'di skad 
[\[90b\]]
[\[90b.1\]]ces bya ste/_nor dang dbyig rnams gtong ba'i bsod nams ni/_/mkha' las lhag pa bdag la ci yod pas/_/mi rnams rgyud ni dam pa'i chos mdzod kyis/_/rgyal po'i mdzod ltar myur du rgyas gyur cig_/nor dang 'bru dang bang mdzod bud med rnams/_/gtong ba'i bsod 
[\[90b.2\]]nams bdag la ci yod pa/_/des na bdag gis byang chub myur 'thob cing /_/dam pa'i chos kyi mdzod ni thob par shog_/de la gling bzhi dang /_'dzam bu'i gling dang /_rgyal srid kyi dbang phyug thams cad yongs su gtong ba'i sbyin pa la ji ltar mngon par brtson par byed ce na/_rigs kyi bu 
[\[90b.3\]]'di la byang chub sems dpa' de 'di snyam du sems te/_gling bzhi dang /_'dzam bu'i gling dang /_rgyal srid kyi dbang phyug thams cad yongs su gtong ba'i sbyin pa zhes bya ba de ni/_byang chub sems dpa' rnams kyi dam pa'i chos kyi rgyal srid kyi dbang phyug 'thob par 'gyur ba'i tshig [{]bla dgas [,]bla dwags [}]
[\[90b.4\]]yin gyis/_bdag gis gling bzhi dang /_'dzam bu'i gling dang /_rgyal srid kyi dbang phyug thams cad yongs su gtong ba'i sbyin pa sbyin par bya gor ma chag snyam mo/_/de gling bzhi dang /_'dzam bu'i gling dang /_rgyal srid kyi dbang phyug thams cad yongs su gtong ba'i sbyin pa de sbyin 
[\[90b.5\]]pa na/_de bzhin gshegs pas bstan pa'i smon lam bzhin du/_gling bzhi dang /_'dzam bu'i gling dang /_rgyal srid kyi dbang phyug thams cad yongs su gtong ba'i sbyin pa 'dis na/_bdag sems can thams cad dam pa'i chos kyi rgyal srid kyi dbang phyug 'thob pa thob par gyur cig 
[\[90b.6\]]ces smon lam 'debs so/_/de la 'di skad ces bya ste/_gling bzhi ril gyis btang ba 'di dag las/_/bdag gis bsod nams cung zad ci bsgrubs pa/_/des na mi rnams 'di dag dam chos kyi/_/rgyal srid 'thob pa'i mtha' ni thob gyur cig_/'dzam bu gling ni byin pa 
[\[90b.7\]]yis/_/rin chen sna bdun ldan pa yi/_/rgyal po gling bzhi dbang byed pa/_/dbang phyug rnam par rgyal bar 'gyur/_/de la gtsug gi nor bu dang /_cod pan yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di 
[\[91a\]]
[\[91a.1\]]snyam du sems te/_gtsug gi nor bu dang /_cod pan yongs su gtong ba'i sbyin pa zhes bya ba de ni/_byang chub sems dpa' rnams kyi spyi gtsug bltar mi mthong bar 'gyur ba'i tshig [{]bla dgas [,]bla dwags [}]yin gyis/_bdag gis gtsug gi nor bu dang /_cod pan yongs su gtong 
[\[91a.2\]]ba'i sbyin pa sbyin par bya gor ma chag snyam mo/_/de gtsug gi nor bu dang /_cod pan yongs su gtong ba'i sbyin pa de sbyin pa na/_de bzhin gshegs pas gsungs pa'i smon lam bzhin du/_gtsug gi nor bu dang /_cod pan yongs su gtong ba'i sbyin pa 'dis na bdag sems 
[\[91a.3\]]can thams cad kyis spyi gtsug bltar mi mthong ba thob par byed par gyur cig ces smon lam 'debs so/_/de la 'di skad ces bya ste/_mgo bo'i nor bu cod pan byin pa yi/_/bsod nams tshogs ni bdag la ci yod pa/_/des na 'dir ni sems can thams cad kyi/_/spyi gtsug 
[\[91a.4\]]bltar med rtag tu thob gyur cig_/gtsug gi nor bu byin des bdag_/n+ya gro da ltar chu zheng gab/_/gser dang nor bu byas pa yis/_/gtsug tor phun sum tshogs par shog_/de la rkang pa sbyin pa la ji ltar mngon par brtson par byed ce na/_rigs kyi bu 'di la byang chub sems 
[\[91a.5\]]dpa' de 'di snyam du sems te/_rkang pa sbyin pa zhes bya ba de ni byang chub sems dpa' rnams kyi chos kyi rkang pa byang chub kyi snying por 'gro ba'i tshig [{]bla dgas [,]bla dwags [}]yin gyis/_bdag gis rkang pa sbyin pa sbyin par bya gor ma chag snyam mo/_/de la rkang pa sbyin pa de sbyin pa na/_de bzhin gshegs 
[\[91a.6\]]pas brnyes pa'i smon lam bzhin du rkang pa sbyin pa 'dis na/_mi rnams dang sems can thams cad rtag tu myur bar khyim nas mngon par byung nas skye ba dang /_rga ba dang /_na ba dang /_'chi ba'i gnod pa zhi bar bya ba'i don gyi phyir 'dod bzhin du bag brkyang nas rab tu dga' zhing dbang po zhi 
[\[91a.7\]]la skyabs su 'os pa'i zla ba'i 'od ltar gzugs zhi ba snang byed nyi ma sna tshogs kyi gzi brjid ltar snying rje las byung ba'i 'od zer 'phro bas mtshams med pa yan cad mun par zhugs pas nyam thag pa'i mi rnams kyi mun pa snang bar byas nas lus rab tu tsha ba'i sdug bsngal rnams sel cing 
[\[91b\]]
[\[91b.1\]]pad ma'i rkang pa 'khor lo rtsibs stong dang ldan pa'i mtshan gyis spras la/_mnyam zhing 'jam pa dang /_sor mo ring zhing ngang pa'i rkang pa ltar dra bas 'brel pa dang /_sen mo me long bzang po dag par phyis pa lta bus brgyan te/_me tog kun da ltar 'dug pa dang /_long bu mi 
[\[91b.2\]]mngon pa dang /_rje ngar smyig ma dang [{]ri dgas [,]ri dwags [}]e na ya'i byin pa 'dra ba'i ya mtshan gyi stabs kyis dal bus dal nas byang chub kyi snying po'i gdan rdo rje'i stegs bu'i gdan/_chos kyi seng ge'i khri la bdud rnam par gzhom pa'i phyir shin tu gnon par gyur cig ces smon lam 'debs so/_/
[\[91b.3\]]de la tshig phyi ma yang yod de/_rkang pa byin pa 'di yis na/_/rkang thil 'khor lo'i mtshan can gyis/_/byang chub snying po'i gdan [{]bzangs [,]bzang [}]la/_/brtan pos shin tu gnon par shog_/rkang pa sbyin pa 'dis na bdag_/byang chub snying po'i gdan mchog la/_/'dug nas bdud rnams sde 
[\[91b.4\]]dang dpung /_/bzhon dang bcas par 'dul bar shog_/de la lag mthil sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_lag mthil sbyin pa zhes bya ba de ni byang chub sems dpa' rnams kyi sems can 
[\[91b.5\]]thams cad la chos kyi lag pa sbyin pa'i tshig [{]bla dgas [,]bla dwags [}]yin gyis/_bdag gis lag mthil sbyin pa sbyin par bya gor ma chag snyam mo/_/de la lag mthil gyi sbyin pa de sbyin pa na/_de bzhin gshegs pas rnam par mkhyen pa'i smon lam bzhin du lag mthil sbyin pa 'dis na/_
[\[91b.6\]]bdag sems can dman pa dang /_long ba dang /_bkren pa dang /_mgon med pa dang /_sdug bsngal ba dang /_dbul po dang /_gnas med pa dang /_skyabs med pa dang /_dpung gnyen med pa rnams dang /_sems can dmyal ba dang /_dud 'gro'i skye gnas dang /_gshin rje'i 
[\[91b.7\]]'jig rten dang /_ngan song ngan 'gro log par ltung ba dang /_mi khom par skyes pa rnams la chos kyi lag pa sbyin par byed par gyur cig ces smon lam 'debs so/_/de la tshig phyi ma yang yod de/_lag mthil sbyin pas myur du bdag_/rnam 'dren lag na rin chen dang /_/
[\[92a\]]
[\[92a.1\]]lag pa ring zhing gser mdog ldan/_/'jig rten mchod gnas gyur par shog_/snying rjes non par gyur nas ni/_/chos kyi lag pa bstod byas la/_/ngan song kun las lus can rnams/_/bdag gis rtag tu 'byin par shog_/de la rna ba dang sna yongs su 
[\[92a.2\]]gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_rna ba dang sna yongs su gtong ba'i sbyin pa zhes bya ba de ni byang chub sems dpa' rnams kyi dbang po tshang ba yongs su rdzogs par 'gyur ba'i tshig [{]bla dgas [,]bla dwags [}]yin 
[\[92a.3\]]gyis/_bdag gis rna ba dang /_sna yongs su gtong ba'i sbyin pa sbyin par bya gor ma chag snyam mo/_/de rna ba dang sna yongs su gtong ba'i sbyin pa de sbyin pa na/_de bzhin gshegs pas rnam par gzhag pa'i smon lam bzhin du/_rna ba dang sna yongs su gtong ba'i sbyin pa 'dis na/_bdag 
[\[92a.4\]]sems can thams cad dbang po thams cad dang ldan par byed par gyur cig ces smon lam 'debs so/_/de la 'di skad ces bya ste/_rna ba dang ni sna btang bas/_/srog chags rnams ni thams cad kyang /_/dbang po kun dang ldan gyur te/_/yan lag thams cad rdzogs par shog_/rna ba 
[\[92a.5\]]dang ni sna btang bas/_gang dang gang du skyes pa der/_/blta na sdug cing gzugs bzang la/_/mi ni de bzhin mdzes par 'gyur/_/de la mig gi sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_mig sbyin pa zhes bya 
[\[92a.6\]]ba de ni byang chub sems dpa' rnams kyi chos kyi mig sgrib pa med pa yongs su dag pa'i tshig [{]bla dgas [,]bla dwags [}]yin gyis/_bdag gis mig gi sbyin pa sbyin par bya gor ma chag snyam mo/_/de mig gi sbyin pa de sbyin pa na/_de bzhin gshegs pas dag par mdzad pa'i smon lam bzhin du/_mig 
[\[92a.7\]]gi sbyin pa 'dis na/_bdag sems can thams cad kyi chos kyi mig sgrib pa med pa yongs su dag par byed par gyur cig ces smon lam 'debs so/_/de la tshig phyi ma yang yod de/_mig gi sbyin pa 'dis na bdag_/bla med byang chub sangs rgyas nas/_/sems can kun gyi chos kyi mig_/
[\[92b\]]
[\[92b.1\]]rnam par dag par byed gyur cig_/mig byin brtul zhugs bzang po des/_dri ma med cing skyon med la/_/dag cing yangs la mdzes [{]bzangs [,]bzang [}]dang /_/zhi ba'i mig ni thob par 'gyur/_/uta pal sngon po'i 'dab 'dra dang /_/byi'u ku na la'i mig 'dra zhing /_/mig gi rdzi ma ba yi 'dra/_/
[\[92b.2\]]de 'dra'i mig ni de yis 'thob/_/de la mgo bo yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_mgo bo yongs su gtong ba'i sbyin pa zhes bya ba de ni/_byang chub sems dpa' rnams kyi khams 
[\[92b.3\]]gsum thams cad las khyad par du 'phags pa'i mchog thams cad mkhyen pa'i ye shes 'thob pa'i tshig [{]bla dgas [,]bla dwags [}]yin gyis/_bdag gis mgo bo yongs su gtong ba'i sbyin pa sbyin par bya gor ma chag snyam mo/_/de mgo bo yongs su gtong ba'i sbyin pa de sbyin pa na/_de bzhin gshegs 
[\[92b.4\]]pa'i rkyen du bab pa'i smon lam bzhin du mgo bo yongs su gtong ba'i sbyin pa 'dis na/_bdag sems can thams cad 'jig rten gsum las khyad par du 'phags pa'i mchog thams cad mkhyen pa'i ye shes thob par byed par gyur cig ces smon lam 'debs so/_/de la tshig phyi ma yang 
[\[92b.5\]]yod de/_mgo bo yongs su gtong ba yis/_/bsod nams bdag la ci yod pa/_/des na sems can kun mkhyen gyi/_/go 'phang mi g.yo thob gyur cig_/de la pags shun yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems 
[\[92b.6\]]dpa' de 'di snyam du sems te/_pags shun yongs su gtong ba'i sbyin pa zhes bya ba de ni/_byang chub sems dpa' rnams kyi pags pa 'jam zhing srab la gser gyi mdog lta bu yongs su rdzogs par 'gyur ba'i tshig [{]bla dgas [,]bla dwags [}]yin gyis/_bdag gis pags shun yongs su gtong ba'i sbyin 
[\[92b.7\]]pa sbyin par bya gor ma chag snyam mo/_/de pags shun yongs su gtong ba'i sbyin pa de sbyin pa na/_de bzhin gshegs pa'i smon lam bzhin du/_pags shun yongs su gtong ba'i sbyin pa 'dis na/_bdag sems can thams cad kyi pags pa 'jam zhing srab la/_gser gyi kha dog lta bu 
[\[93a\]]
[\[93a.1\]]yongs su rdzogs par byed par gyur cig ces smon lam 'debs so/_/de la tshig phyi ma yang yod de/_pags shun yongs su btang ba yis/_/bdag gis su ni lus can rnams/_/pags shun lus las skyes pa dag_/'jam srab gser gyi mdog sgyur shog_/
[\[93a.2\]]de la sha dang khrag yongs su gtong ba'i sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_sha dang khrag yongs su gtong ba'i sbyin pa zhes bya ba de ni/_byang chub sems dpa' rnams kyi snying po med pa thams cad las snying 
[\[93a.3\]]po blang ba'i tshig [{]bla dgas [,]bla dwags [}]yin gyis/_bdag gis sha dang khrag yongs su gtong ba'i sbyin pa sbyin par bya gor ma chag snyam mo/_/de sha dang khrag yongs su gtong ba'i sbyin pa de sbyin pa na/_de bzhin gshegs pas bskyed pa'i smon lam bzhin du/_sha dang khrag yongs su gtong ba'i 
[\[93a.4\]]sbyin pa 'dis na bdag gis sems can thams cad snying po med pa thams cad las snying po len du 'jug par byed par gyur cig ces smon lam 'debs so/_/de la tshig phyi ma yang yod de/_sha dang khrag gi sbyin pa yi/_/rnam smin bdag la ci yod des/_/snying po med pa ma lus las/_/
[\[93a.5\]]'gro kun snying por thob gyur cig_/de la rkang sbyin pa la ji ltar mngon par brtson par byed ce na/_rigs kyi bu 'di la byang chub sems dpa' de 'di snyam du sems te/_rkang sbyin pa zhes bya ba de ni byang chub sems dpa' rnams kyi lus rdo rje ltar mi shigs pa yongs su rdzogs par 'gyur 
[\[93a.6\]]ba'i tshig [{]bla dgas [,]bla dwags [}]yin gyis bdag gis rkang gi sbyin pa sbyin par bya gor ma chag snyam mo/_/de rkang gi sbyin pa de sbyin pa na/_de bzhin gshegs pas bskyed pa'i smon lam bzhin du/_rkang gi sbyin pa 'dis na/_bdag sems can thams cad kyi lus rdo rje ltar mi shigs pa yongs 
[\[93a.7\]]su rdzogs par byed par gyur cig ces smon lam 'debs so/_/de la tshig phyi ma yang yod de/_rkang gi sbyin pa 'di yis na/_/bdag gis sems can thams cad kyi/_/rnag gi lus kyi za ma tog_/rdo rje mi shigs rdzogs byed shog_/gzhan yang byang chub sems dpa' de 'di snyam 
[\[93b\]]
[\[93b.1\]]du sems te/_kha dog phun sum tshogs pa byin pas ni/_kha dog dang ldan par 'gyur gyis bdag gis kha dog phun sum tshogs pa sbyin par bya gor ma chag snyam sems shing dri phun sum tshogs pa byin pas ni grags pa'i dri dang ldan par 'gyur/_ro bro ba phun sum tshogs pa byin 
[\[93b.2\]]pas ni yo byad gya nom pa rnams 'thob par 'gyur/_reg pa phun sum tshogs pa byin pas ni rka lag 'jam la gzhon sha chags par 'gyur/_rang gi lag nas byin pas ni bsnyen bkur byed pa 'thob par 'gyur/_gus par byas te byin pas ni gnyen la sogs pa'i nang du gzhan 
[\[93b.3\]]gyis bkur sti bya bar 'gyur/_dus su byin pas ni de'i nor rnams dus su 'grub cing rgyas par 'gyur/_'thun pa dang yid du 'ong ba byin pas ni mal dang gos la sogs pa longs spyod yid du 'ong ba rnams la sems 'jug par 'gyur/_gzhan la mi gnod par byin pas ni longs spyod 
[\[93b.4\]]brtan pa dag 'thob par 'gyur/_mi dga' ba dang du len pa'i sbyin pas ni 'khor snying nye bar 'gyur/_zas byin pas ni stobs dang ldan par 'gyur/_skom byin pas ni skom pa med par 'gyur/_gos byin pas ni kha dog dang ldan par 'gyur/_mar me byin pas ni mig dang ldan 
[\[93b.5\]]par 'gyur/_rol mo'i sgra byin pas ni rna ba nyams pa med par 'gyur/_bzhon pa byin pas ni bde ba dang ldan par 'gyur/_sman byin pas ni nad nyung bar 'gyur/_me tog byin pas ni gzhan gyis mchod par 'gyur/_me tog phreng byin pas ni gzhan gyis rim gro bya bar 'gyur/_
[\[93b.6\]]bstod pa byin pas ni tshangs pa'i dbyangs dang ldan par 'gyur/_stan byin pas ni bla ma'i gnas thob par 'gyur/_bzhon pa byin pas ni rdzu 'phrul dang ldan par 'gyur/_byug pa byin pas ni rma med par 'gyur/_phyag dar bya ba byin pas ni rdul dang bral bar 'gyur/_dril bu byin pas 
[\[93b.7\]]ni tshe rabs dran par 'gyur/_gnas byin pas ni thams cad byin par 'gyur/_chos byin pas ni bdud rtsi byin par 'gyur gyis bdag gis chos kyi sbyin pa sbyin par bya gor ma chag snyam mo/_/de sbyin pa de lta bu sbyin pa na chags pas sbyin par mi byed/_sdang bas sbyin par mi byed/_rmongs 
[\[94a\]]
[\[94a.1\]]pas sbyin par mi byed/_tshig pa za zhing sbyin par mi byed/_brnyas bzhin du sbyin par mi byed/_rdeg cing sbyin par mi byed/_tshar bcad de sbyin par mi byed/_khyad du gsod cing sbyin par mi byed/_smad de sbyin par mi byed/_nga rgyal gyis khengs bzhin du sbyin par mi byed/_'gying bzhin du sbyin par mi 
[\[94a.2\]]byed/_lhag mar gyur pa sbyin par mi byed/_rul cing myags pa sbyin par mi byed kyi sbyin pa gang dang gang sbyin pa de gus par byas te sbyin par byed/_bla mar byas/_ri mo byas/_mchod pa byas shing brjod nas sbyin par byed/_mang du sbyin par byed/_
[\[94a.3\]]bzang po sbyin par byed/_rab tu dga' bas sbyin par byed/_dga' zhing mgu bas sbyin par byed/_gtsang ba dang /_rgya cher sbyin par byed/_rang gi lag nas sbyin par byed gus pa dang bcas pa dang /_zhe sa dang bcas pas sbyin par byed/_bsam pa dag cing bzang la dge 
[\[94a.4\]]bas sbyin par byed/_ser sna med par sbyin par byed/_brkam pa med par sbyin par byed/_zhum pa med par sbyin par byed/_'jigs pa med par sbyin par byed/_rgya che zhing yangs par sbyin par byed do/_/de sbyin pa de lta bu de sbyin pa na 'di snyam du 'di ni tshul khrims dang ldan pa 
[\[94a.5\]]yin gyis/_bdag gis sbyin par bya'o/_/'di ni tshul khrims 'chal pa yin no/_/'di ni dge ba'i chos dang ldan pa yin no/_/'di ni dge ba'i chos ma yin pa dang ldan pa yin no/_/'di la byin na ni 'bras bu che ba dang /_phan yon che ba dang /_mthu che bar 'gyur ro/_/'di la 
[\[94a.6\]]byin na ni 'bras bu mi che ba dang /_phan yon mi che ba dang /_mthu mi che bar 'gyur ro snyam du mi sems so/_/gzhan yang yang dag pa'i blo dang ldan gyi yang dag pa ma yin pa ma yin pa'i phyir de sbyin pa de sbyin pa na/_'di snyam du sbyin pa 'di dang dge ba'i rtsa ba dang /_chos kyi sbyin pa de 
[\[94a.7\]]yongs su gtong ba 'dis na bdag rgyal por gyur cig ce'am/_rgyal po gzhan nam/_blon po chen po'am/_lha'am/_klu'am/_lha'i bu'am/_lha gzhan gang yang rung ba zhig tu gyur cig ces sems skyed par mi byed do/_/'o na gang du zhe na/_gzhan du na bla na med pa yang dag 
[\[94b\]]
[\[94b.1\]]par rdzogs pa'i byang chub tu yongs su sngo bar byed de/_dge ba'i rtsa ba 'di dang chos kyi phyir yongs su gtong ba 'dis na/_bdag sems can ma rgal ba rnams sgrol ba dang /_ma grol ba rnams dgrol bar byed pa dang /_dbugs ma phyin pa rnams dbugs 'byin pa dang /_yongs 
[\[94b.2\]]su mya ngan las ma 'das pa rnams yongs su mya ngan las zlo bar byed pa dang /_'jig rten long ba 'dren pa med pa dang /_skyo ba med pa dang /_skyabs med pa dang /_gnas med pa dang /_gling med pa dang /_dpung gnyen med pa rnams kyi 'dren pa dang /_yongs su 'dren pa dang /_
[\[94b.3\]]sgrol ba dang /_skyabs dang /_gnas dang /_gling dang /_dpung gnyen du gyur cig ces yongs su sngo bar byed do/_/de la 'di skad ces bya ste/_chos phyir sbyin pa 'dis na bdag_/'khor ba yi ni rgya mtsho las/_/gzhan min theg pa chen po yis/_/sems can rnams ni 
[\[94b.4\]]sgrol gyur cig_/skye bo thams cad nyon mongs pa'i/_/'ching ba dag las 'grol bar shog_/dbugs ma phyin pa dbugs 'byin cing /_/mya ngan 'das lam ston gyur cig_/'jig rten long ba 'dren med pa'i/_/yongs su 'dren par bdag gyur cig_/lus can rnams la 
[\[94b.5\]]skyob pa dang /_/dpung gnyen gling dang skyabs gyur cig_/rigs kyi bu de ltar na byang chub sems dpa' sems dpa' chen po sbyin pa'i pha rol tu phyin pa la mngon par brtson par byed pa yin no/_/de nas byang chub sems dpa' sems dpa' chen po ri'i phug dang /_zom dang /_ri 
[\[94b.6\]]sul dang /_gseb dang /_sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bus/_bcom ldan 'das las sbyin pa'i pha rol tu phyin pa'i rnam par dbye ba bshad pa thos nas tshim zhing mgu la yi rangs te/_rab tu 
[\[94b.7\]]dga' zhing bde ba dang /_yid bde ba skyes nas stan las langs te/_bla gos phrag pa gcig tu gzar nas pus mo g.yas pa'i lha nga pad ma'i snying po la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la tshigs su bcad 
[\[95a\]]
[\[95a.1\]]pa'i dbyangs kyis legs so zhes bya ba gsol to/_/sbyin mdzad legs so rtag tu yab 'dra khyod legs so/_/sbyin mdzad legs so gsang mdzad bde gshegs khyod legs so/_/gnyen gyur legs so mdza' bo ston par gyur pa legs/_/gcig 
[\[95a.2\]]pu 'di na dmyal ba skyob pa khyod legs so/_/thu bo legs so lha mi rnams nang bgres pa legs/_/mchod gnas legs so mi rnams nang na dpa' bo legs/_/gsungs pa legs so bdag nyid chen po rab tu legs/_/mi rnams nyon mongs dug sel sman pa'i rgyal 
[\[95a.3\]]po legs/_/grol ba legs so srid pa gsum las rnam grol legs/_/sman pa legs so phan bzhed dam pa sbyin mdzad legs/_/dpal yon can legs bkra shis snyoms pa'i thugs mnga' legs/_/skal ldan zla ba nyi 'dra dri med zhal mnga' legs/_/
[\[95a.4\]]blo ldan mthon mthing spyan yangs ring ba legs/_/dpal ldan shangs 'tsham cha byad rmad du byung ba legs/_/smra mkhas snyan shal gser gyi 'phyang thag 'dra ba legs/_/mche ba kha ba dung 'dra legs la phyag 'tshal lo/_/gtso bo bgres pa mgon po khyod kyis de ring du/_/
[\[95a.5\]]mi rnams sbyin pa dbye ba legs par gsungs pa legs/_/slar zhing tshul khrims bzod pa stobs dang ye shes dang /_/thabs dang bsam gtan rdzu 'phrul smon lam mnyan par 'tshal/_/bcom ldan 'das kyis de skad ces bka' stsal nas/_byang chub sems dpa' 'jam dpal 
[\[95a.6\]]gzhon nur gyur pa dang /_byang chub sems dpa' spyan ras gzigs dbang phyug dang /_ri'i phug dang /_zom dang /_ri sul dang /_gseb dang /_sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu la sogs pa/_byang chub 
[\[95a.7\]]sems dpa' de dag dang /_lha'i bu de dag dang /_rgyal po chen po bzhi po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa sbyin pa'i 
[\[95b\]]
[\[95b.1\]]pha rol tu phyin pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA barma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[95b.2\]{D183}]@##/_/rgya gar skad du/_Ar+ya dA nA nu shan+sa niR+de sha/_bod skad du/_'phags pa sbyin pa'i phan yon bstan pa/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan 
[\[95b.3\]]yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de nas bcom ldan 'das kyis dge slong rnams la bka' stsal pa/_dge slong dag mkhas pa rnams kyis rnam pa sum cu rtsa bdun sbyin pa sbyin no/_/sum cu rtsa bdun gang zhe na/_ser sna 
[\[95b.4\]]rnam par spang ba'i phyir dad pas sbyin pa sbyin no/_/dus su sbyin pa sbyin no/_/de bzhin gshegs pas gnang ba'i rung ba dngos po gsum yongs su dag par sbyin pa sbyin no/_/sems kyi 'khrug pa'i skyon thams cad spang ba'i phyir bsti stang du byas te sbyin pa sbyin no/_/snying po med 
[\[95b.5\]]pa'i lus las snying po blang ba'i phyir rang gi lag nas sbyin pa sbyin no/_/gzhan la mi gnod pa'i sbyin pa byin na rnam par smin pa gtong ba chen po rab tu 'thob par 'gyur ro/_/kha dog phun sum tshogs pa sbyin pa byin na rnam par smin pa kha dog mdzes pa rab tu 'thob par 'gyur ro/_/
[\[95b.6\]]dri phun sum tshogs pa sbyin pa byin na rnam par smin pa grags pa'i dri rab tu 'thob par 'gyur ro/_/ro bro ba phun sum tshogs pa sbyin pa byin na rnam par smin pa ro bro ba mchog gi dpe byad bzang po rab tu 'thob par 'gyur ro/_/gya nom pa sbyin pa byin na rnam par smin pa longs spyod 
[\[95b.7\]]gya nom pa rab tu 'thob par 'gyur ro/_/rgya chen po sbyin pa byin na rnam par smin pa longs spyod rgya chen po rab tu 'thob par 'gyur ro/_/bza' ba sbyin pa byin na rnam par smin pa tshe rabs thams cad du bkres pa rnam par gcod pa rab tu 'thob par 'gyur ro/_/btung ba sbyin pa 
[\[96a\]]
[\[96a.1\]]byin na rnam par smin pa tshe rabs thams cad du skom pa rnam par gcod pa rab tu 'thob par 'gyur ro/_/bgo ba sbyin pa byin na rnam par smin pa gos kyi longs spyod sna tshogs rab tu 'thob par 'gyur ro/_/gnas kyi sbyin pa byin na rnam par smin pa pu shu dang khang pa 
[\[96a.2\]]brtsegs pa dang /_khyams dang /_khang pa dang /_gzhal med khang dang /_skyed mos tshal dang /_kun dga' ra ba dang /_yul rab tu 'thob par 'gyur ro/_/mal cha sbyin pa byin na rnam par smin pa rigs mthon po rab tu 'thob par 'gyur ro/_/bzhon pa sbyin pa byin na 
[\[96a.3\]]rnam par smin pa rdzu 'phrul gyi rkang pa bzhi rab tu 'thob par 'gyur ro/_/sman sbyin pa byin na rnam par smin pa rga shi med cing mya ngan dang kun nas nyon mongs pa 'gog pa'i mya ngan las 'das pa rab tu 'thob par 'gyur ro/_/chos sbyin pa byin na rnam par smin pa skye ba dran pa 
[\[96a.4\]]rab tu 'thob par 'gyur ro/_/me tog sbyin pa byin na rnam par smin pa byang chub kyi yan lag gi me tog rab tu 'thob par 'gyur ro/_/phreng ba sbyin pa byin na rnam par smin pa 'dod chags dang zhe sdang dang gti mug gi dri ma rnam par dag pa rab tu 'thob par 'gyur ro/_/bdug pa 
[\[96a.5\]]sbyin pa byin na rnam par smin pa nyon mongs pa'i dri nga ba thams cad med pa rab tu 'thob par 'gyur ro/_/gdugs sbyin pa byin na rnam par smin pa chos la dbang ba'i dbang phyug rab tu 'thob par 'gyur ro/_/dril bu sbyin pa byin na rnam par smin pa sgra dbyangs yid du 'ong ba rab tu 
[\[96a.6\]]'thob par 'gyur ro/_/sil snyan sbyin pa byin na rnam par smin pa tshangs pa'i sgra dbyangs lta bu rab tu 'thob par 'gyur ro/_/mar me sbyin pa byin na rnam par smin pa lha'i mig sgrib pa med cing rnam par dag pa rab tu 'thob par 'gyur ro/_/dar sbyin pa byin na rnam par smin pa lha 
[\[96a.7\]]dang mi'i nang na rnam par grol ba'i dar gyis bcings pa rab tu 'thob par 'gyur ro/_/de bzhin gshegs pa'i mchod rten nam/_de bzhin gshegs pa'i sku gzugs la 'bru mar dri zhim po phul lam/_spos kyi khrus chu dbul ba phul na rnam par smin pa skyes bu chen po'i mtshan sum 
[\[96b\]]
[\[96b.1\]]cu rtsa gnyis dang /_dpe byad bzang po brgyad cu rab tu 'thob par 'gyur ro/_/khrus kyi yo byad sbyin pa byin na rnam par smin pa tshe rabs thams cad du nad nyung ba dang /_rigs kyi mchog tu skye zhing kun tu mdzes pa rab tu 'thob par 'gyur ro/_/snying po lnga sbyin pa byin na rnam par smin pa 
[\[96b.2\]]tshe rabs thams cad du mthu che zhing spro ba chen po mi thul ba rab tu 'thob par 'gyur ro/_/byams pa la gnas te sbyin pa byin na rnam par smin pa gnod sems med pa rab tu 'thob par 'gyur ro/_/snying rje la gnas te sbyin pa byin na rnam par smin pa 'tshe ba med pa rab tu 'thob par 'gyur 
[\[96b.3\]]ro/_/dga' ba la gnas te sbyin pa byin na rnam par smin pa mi 'jigs pa sbyin pa rab tu 'thob par 'gyur ro/_/btang snyoms la gnas te sbyin pa byin na rnam par smin pa mi dga' ba spong ba rab tu 'thob par 'gyur ro/_/rnam pa sna tshogs kyi sbyin pa byin na rnam par smin pa longs 
[\[96b.4\]]spyod sna tshogs rab tu 'thob par 'gyur ro/_/lan la mi re ba la gnas te sbyin pa byin na rnam par smin pa bla na med pa yang dag par rdzogs pa'i byang chub rab tu 'thob par 'gyur te/_dge slong dag mkhas pa rnams kyis rnam pa sum cu rtsa bdun po de dag sbyin pa sbyin no/_/bcom 
[\[96b.5\]]ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do/_/'phags pa sbyin pa'i phan yon bstan pa rdzogs so//_//rgya gar gyi mkhan po su ren dra bo d+hi dang /_zhu 
[\[96b.6\]]chen gyi lots+tsha ba ban de ye shes sdes bsgyur cing zhus te gtan la phab pa//[ {D184}]@##/_/rgya gar skad du/_Ar+ya bo d+hi sa twa tsar+ya nir de sha nA ma ma hA yA na sU tra/_bod skad du/_'phags pa byang chub sems 
[\[96b.7\]]dpa'i spyod pa bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yangs pa can na tshal chen po'i khang pa brtsegs pa'i gnas na dge slong stong 
[\[97a\]]
[\[97a.1\]]tham pa'i dge slong gi dge 'dun chen po thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_
[\[97a.2\]]bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems thams cad kyi dbang gi dam pa'i pha rol tu son pa/_spyod lam zhi ba dang /_dul ba 
[\[97a.3\]]dang /_rnam par grol ba dang /_ma brtags pa dang ldan pa sha stag la 'di lta ste/_tshe dang ldan pa kun dga' bo gang zag gcig ni ma gtogs te/_de yang bcom ldan 'das kyis nyams su len par bka' stsal te/_tshe 'di nyid la lung bstan pa dang /_byang chub sems 
[\[97a.4\]]dpa' stong tham pa thams cad kyang phyir mi ldog pa/_thams cad kyang gzungs thob pa/_thams cad kyang mnyam pa nyid kyi bzod pa dang ldan pa/_thams cad kyang ji skad smras pa de bzhin du byed pa'i sa thob pa/_mkhas pa/_drang po/_dad pa dang ldan pa/_rtog pa mang ba/_dang ba gtso 
[\[97a.5\]]bor byed pa/_bzhin 'dzum pa/_khro gnyer med pa/_g.yo med pa/_bsgrub pa dang ldan pa/_chos thams cad kyi rang bzhin rjes su rtogs pa/_chos bstan pas yongs su mi skyo ba/_sangs rgyas kyi ye shes yang dag par skyes pa yongs su smin par byed pa/_
[\[97a.6\]]ldem po dag la phyin ci ma log pa'i bzod pa dang ldan pa/_yul thams cad phyin ci ma log pa'i sa dang ldan pa/_dus shes pa/_tshod shes pa/_skabs shes pa/_ran pa shes pa/_rgod pa med pa/_khengs pa med pa/_spyod lam tha mal pa phun sum tshogs pa/_
[\[97a.7\]]stong pa nyid kyi ting nge 'dzin la mkhas pa/_'byung ba dang 'jig pa yongs su spangs pa/_smon pa med pa'i ting nge 'dzin dang ldan pa/_'khor ba la yun ring du spyod pa la zhugs pa/_mtshan ma med pa'i ting nge 'dzin dang ldan pa/_spros pa'i rnam pa thams cad kyi 
[\[97b\]]
[\[97b.1\]]mtshan ma legs par bzung ba/_sems can yongs su smin par bya ba la mkhas pa/_'du shes thams cad dang bral ba/_nyan thos kyi theg pa rnam par gzhag pa la mkhas pa/_chos bstan pa yang dag par dbye bar 'jug par byed pa/_rang sangs rgyas kyi theg pa ston 
[\[97b.2\]]pa/_nye bar zhi ba'i bsngags pa brjod pa/_byang chub sems dpa' yang dag par slong ba/_spyod pa ji lta ba bzhin du zhe 'gras pa med par chos ston pa sha stag la 'di lta ste/_byang chub sems dpa' sems dpa' chen po byams pa dang /_'jam dpal gzhon nur gyur pa dang /_
[\[97b.3\]]spobs pa brtsegs pa dang /_lag na rin chen ldan dang /_spos 'od dang /_mtha' yas snang ba'i blo gros dang /_ngan song spong dang /_don grub sems pa dang /_yon tan rgyal po snang dang /_mya ngan gyi mun pa thams cad sel ba'i blo gros dang /_mi mnyam pa thams 
[\[97b.4\]]cad ston pa dang /_de'i rang bzhin du mi gnas pa dang /_blo mtha' yas dang /_brtson 'grus dang /_rtsal brtan por sems pa dang /_rin chen 'byung gnas dang /_bkod pa'i rgyal po dang /_rnam par 'phrul pa'i rgyal po dang /_'khrul pa med pa'i mthu rtsal dang /_
[\[97b.5\]]khyad par blo gros dang /_kun nas mdzes dang /_sgrib med ston dang /_rnam par rtse dang /_gser mchog 'od dpal dang /_chos thams cad la rtag tu lta ba'i blo ldan dang /_spos dri myur sbyin me tog kun tu rgyas dang /_gtso bo brtsegs dang /_mya ngan med pa'i 
[\[97b.6\]]dpal dang /_lhun po'i lto dang /_spyan ras gzigs dbang phyug dang /_spos kyi dbang phyug rgyal po dang /_mchog tu dga' ba'i rgyal po dang /_blo mtha' yas sgrub pa dang /_dam pa'i chos thams cad mi brjed par gnas pa dang /_byang chub sems dpa' 
[\[97b.7\]]sems dpa' chen po seng ge ltar sgra mngon par sgrogs pa dang /_de dag dang byang chub sems dpa' stong phrag mang po gzhan dag dang yang thabs cig tu bzhugs so/_/de nas bcom ldan 'das snga dro'i dus kyi tshe sham thabs dang chos gos gsol te/_lhung bzed bsnams 
[\[98a\]]
[\[98a.1\]]nas dge slong nyis stong gis bskor cing mdun du bdar te yangs pa'i grong khyer chen por bsod snyoms la gshegs nas/_bcom ldan 'das kyis zhabs sgo'i them pa la bzhag ma thag tu sangs rgyas bcom ldan 'das rnams grong khyer du gshegs 
[\[98a.2\]]pa na ngo mtshar rmad du byung ba'i chos rnams 'byung bar 'gyur ba gang dag yin pa de dag byung ste/_long ba rnams ni mthong bar gyur/_'on pa rnams ni thos par gyur/_smyon pa rnams ni dran pa rnyed par gyur to/_/lha'i me tog gi char yang bab bo/_/snang ba 
[\[98a.3\]]chen po yang byung ngo /_/srang yang dri ma med par gyur to/_/lha'i sil snyan yid du 'ong ba dag kyang ma brdungs par grag go/_/mnar med pa'i sems can dmyal ba la thug pa nas 'og min gyi gnas man chad kyi sems can thams cad kyang gcig tu nges par bde ba dang ldan 
[\[98a.4\]]par gyur to/_/de'i tshe yangs pa'i grong khyer chen po na lits+tsha bI seng ge'i bu rin chen byin zhes bya ba skyes nas lo gsum lon pa ma ma'i pang pa na 'dug pa khang [{]bzangs kyis [,]bzang gis [}]brgyan pa'i khang [{]bzangs kyi [,]bzang gi [}]steng na 'dug ste/_khye'u rin chen byin gyis rmad du byung ba'i mtshan ma dag mthong 
[\[98a.5\]]ngo /_/de nas khye'u rin chen byin gyis rang gi ma ma la tshigs su bcad de smras pa/_ma ma gang gi mthu stobs kyis/_/shin tu ya mtshan byung ba snang /_/nyi ma bye ba rnams kyi 'od/_/zil gnon snang 'di su zhig yin/_/stong gsum sa gzhi khyab gyur nas/_ngan 'gro skems 
[\[98a.6\]]par byed pa yi/_/rdzu 'phrul snang ba gang yin 'di/_/ma ma bdag la myur du smros/_/dus min me tog char pa yis/_/sangs rgyas zhing mtshams med par mdzes/_/phyogs rnams bya yi tshogs rnams kyis/_/skad snyan pas ni khyab par gyur/_/srang yang me tog rnams kyis 
[\[98a.7\]]khebs/_/me tog gdugs kyang rnam par bres/_/skyes pa bud med dga' rnams kyis/_/kun nas rab tu mdzes par 'dug_/long ba rnams kyis mig kyang thob/_/skye bo 'on rnams sgra yang thos/_/byad ngan byad gzugs phun sum tshogs/_/mdog ngan kha dog phun sum tshogs/_/
[\[98b\]]
[\[98b.1\]]g.yengs pa rnams kyang dran pa rnyed/_/lce med tshig ni rnam par dag_/sems can byams pa'i sems med pa/_/byams pa'i sems dang ldan par gyur/_/ma ma sems can khyad par can/_/rdzu 'phrul grub pa mthu ldan pa/_/'jig rten dag na rgyu ba 'di/_/su yin bdag 
[\[98b.2\]]la myur du smros/_/de nas khye'u rin chen byin gyi ma mas khye'u rin chen byin la tshigs su bcad de smras pa/_rnam par dag pa spyod mchog ldan/_/rgyal ba dri med blo mi dman/_/bsam yas ma lus yongs su dag_/dbang ldan yon tan rin chen 'phags/_/'jig rten 
[\[98b.3\]]mgon po 'khra sa mig_/de bzhin gshegs pa rtsa lag 'di/_/blo ldan bsod snyoms don du gshegs/_/'jig rten chos la rten pa med/_/'di la sdug dang mi sdug sogs/_/'jig rten pa yi rtog mi mnga'/_/pad ma chu las skyes pa ltar/_/mnga' bdag mi gos 
[\[98b.4\]]spyod par mdzad/_/blo gros ldan pa the tsom gcod/_/phan mdzad thugs rjer ldan pa ste/_/'gro ba'i sdug bsngal bsal ba'i phyir/_/rnam par 'dren pa 'dir gshegs so/_/bstod kyang dgyes par mi 'gyur la/_/smad kyang 'khrug par mi 'gyur te/_/khong khro rjes su 
[\[98b.5\]]chags pa spangs/_/chags med rgyu ba rlung dang 'dra/_/'di ni chos rgyal dam pa ste/_/ye shes zab mo phun sum tshogs/_/don dam don la mkhas pa po/_/'gro ba'i slob dpon gshegs pa yin/_/de ni dbu ma ston pa ste/_/yod med 'dzin las rnam par grol/_/
[\[98b.6\]]chos lam ldan zhing zhi ba ste/_/brten pa thams cad yongs su spangs/_/ye shes phung po bdag med bdag_/bsod nams tshogs rnams bstsags pa yi/_/bde gshegs 'jig rten 'dren pa po/_/mtha' yas gzugs can deng gshegs so/_/dbu skra g.yas su 
[\[98b.7\]]'khyil par gnas/_/'jam zhing mdog snum lcang lo can/_/gnag cing 'dzings pa med rnams kyis/_/de yi dbu ni rnam par mdzes/_/gtsug tor g.yas su 'khyil pa ste/_/dbu skra 'khyil zhing legs par gnas/_/ri rab rtse mo 'dra bar ni/_/de yi dbyibs ni mdzes 
[\[99a\]]
[\[99a.1\]]pa yin/_/de yi smin mtshams mdzod spu mdzes/_/'jam zhing g.yas su 'khyil ba ste/_/'od ni shel dang zla ba yi/_/'od zer dra ba mang bas lhag_/de yi zhal nas spyan mdzes pa/_/me tog uta pal sngon po 'dra/_/ba yi rdzi ma yongs su dag_/mi dmar 
[\[99a.2\]]ma 'dzings zhi bar gzigs/_/dpal ldan seng ge'i 'gram pa 'dra/_/de ni rtag tu zhal yang 'dzum/_/sgros ni bim pa bzhin du dmar/_/zhal mdzes lus can kun 'dren pa/_/mthu stobs chen po phun sum tshogs/_/bsod nams brgya yi stobs mnga' ba/_/
[\[99a.3\]]tshems kyi phreng ba spa ba'i 'od/_/snyoms shing thags bzang yongs su dag_/de yi tshems ni shin tu dkar/_/ljags ni shin tu ring zhing srab/_/bdag nyid kyi ni zhal gyi ngos/_/de yis kun tu khyab par gnas/_/dpal ldan dbu ni gdugs dang 'dra/_/de bzhin de 
[\[99a.4\]]ni shangs kyang mtho/_/mdog ni btso ma'i gser dang 'dra/_/de yi zhal gyi 'phral ba mdzes/_/de yi zhal gyi smin tshugs ni/_/kha dog mthon mthing shin tu sdug_/zhi ba'i spyan ni mdzes pa ste/_/snyan gyi drung du thug par gnas/_/snyan shal ring la rab tu 'phyang /_/zhal 
[\[99a.5\]]mdzes ston gyi zla bas lhag_/zhal ras pad ma rnam dag 'dra/_/zhal mdangs dkar la dang zhing gsal/_/brtan po tshangs pa'i sgra skad ldan/_/de gsung ka la ping ka'i 'dra/_/de yi gsung bzang yid du 'ong /_/'jam zhing sems can tshim par byed/_/rma bya ngang 
[\[99a.6\]]pa mi'am ci/_/ne tso ri skegs khu byug dang /_/'brug sgra khrung khrung ku na la/_/shang shang te'u dang gling bu dang /_/rdza rnga'i sgra dang gzhan dag kyang /_/sgra skad snyan pa ci yang rung /_/de dag de bzhin gshegs pa yi/_/gsung gi bcu drug char mi phod/_/skul mdzad 
[\[99a.7\]]de bzhin mnyen pa ste/_/de ni snyan cing 'jam pa dang /_/yid 'ong dga' byed gsal ba ste/_/skyon dang bral zhing 'jigs pa med/_/re ba rnams la char rgyun ltar/_/sems rgyun tshim par byed la zhi/_/ma nyams ma 'khrul rab tu zhi/_/de bzhin dag cing brda phrad sla/_/
[\[99b\]]
[\[99b.1\]]skal dang ldan zhing snyan par ldan/_/don dang yon tan thams cad tshogs/_/gsung gi rgyan rnams phun sum tshogs/_/de yi gsung ni dge skyed pa/_/sems can mos pa tha dad dang /_/de bzhin nges tshig tha dad rnams/_/de yi gsung la nges par dad/_/yid kyang 
[\[99b.2\]]rab tu dga' bar 'gyur/_/des ni phyogs bcu'i 'jig rten khams/_/gnas pa'i sems can gsung gis khyab/_/mgon po de yi gsung tshig ni/_/sems can rnams la don yod 'jug_/thub pa skyes mchog de yi ni/_/mgur yang dung 'dra dpung mgo zlum/_/
[\[99b.3\]]de yi thal gong rgyas pa ste/_/de ni bdun po mtho ba mnga'/_/de yi phyag kyang rab tu ring /_/pags pa gser mdog 'dra ba ste/_/gser gyi sdong po bzhin du mtho/_/n+ya gro da ltar chu zheng gab/_/thugs ka dpal gyi be'us brgyan/_/'khor lo'i mtshan can 
[\[99b.4\]]pad ma'i phyag_/shing bal 'dab ltar reg na 'jam/_/de yi phyag gi sor mo ring /_/spu rnams re rer skyes shing yar phyogs stug la 'jam/_/brang gi phel ka che la rab rgyas lte ba zab/_/phyal dbyibs gzhu 'dra glang chen bzhin du sbubs su nub/_/rje ngar e ne ya 
[\[99b.5\]]'dra mdangs dkar 'dam bu'i sbubs/_/long bu mi mngon de yi rting pa legs par grub/_/de bzhin drang srong sor mo ring zhing sen mo dmar/_/bde bar gshegs kyi zhabs kyi long bu mi mngon te/_/'khor lo lcags kyu bkra shis ldan dang dung gis spras/_/mgon po 
[\[99b.6\]]de yi zhabs gnyis mnyam zhing legs gnas dang /_/shing bal bzhin du reg na 'jam zhing bzang ba dang /_/me tog uta pal dmar po legs par skyes pa yi/_/kha dog 'dra bas sa gzhi dag la gshegs par mdzad/_/de bzhin gshegs pa seng ge'i sgra sgrogs 
[\[99b.7\]]bde sbyin pa/_/'gro ba rnams kyi gtso bo de ni 'dir gshegs te/_/yong gis 'jigs pa med par seng ge'i sgra skad kyis/_/gnyis su med cing spros pa med pa'i chos kyang ston/_/de nas khye'u rin chen byin gyis bdag gi ma ma la 'di skad ces smras so/_/ma ma bdag 
[\[100a\]]
[\[100a.1\]]skar khung 'dir zhog shig dang /_de bzhin gshegs pa blta'o/_/de nas ma ma des khye'u rin chen byin skar khung du bzhag go/_/de nas bcom ldan 'das kyis khye'u rin chen byin gyi sems kyi yongs su rtog pa thugs kyis mkhyen nas srang de kho 
[\[100a.2\]]nar gshegs so/_/khye'u rin chen byin gyis kyang bcom ldan 'das gshegs pa mthong ngo /_/mthong nas kyang de 'di snyam du sems te/_/gang dag de bzhin gshegs pa yon tan thams cad dang ldan pa 'di lta bu mthong nas byang chub kyi sems skyed par mi byed pa de 
[\[100a.3\]]dag ni rnyed pa nyes par rnyed pa'o snyam mo/_/de nas bcom ldan 'das khye'u rin chen byin gyi sgo drung du gshegs so/_/de nas khye'u rin chen byin 'di snyam du sems te/_sems can khyad par can 'di lta bu ni bskal pa bye ba phrag 'bum du yang rnyed par dka' bas/_khang [{]bzangs [,]bzang [}]
[\[100a.4\]]'di las bdag gis mchong bar bya'o snyam mo/_/de nas de'i tshe khye'u rin chen byin gyis ril gyis gser las byas pa'i pad ma 'dab ma 'bum dang ldan pa brtsen pa lag mthil du khyer ro/_/de nas khye'u rin chen byin gyis khang [{]bzangs [,]bzang [}]de las bdag nyid kyis mchongs so/_/
[\[100a.5\]]de sangs rgyas kyi mthus nam mkha' bar snang la 'dug go/_/de nas khye'u rin chen byin gyis ril gyis gser las byas pa'i pad ma 'dab ma 'bum dang ldan pa de bcom ldan 'das la phul lo/_/de khye'u rin chen byin gyi lag nas btang nas bcom ldan 'das kyis dbu'i drang thad 
[\[100a.6\]]kyi steng gi nam mkha' bar snang la pad ma'i gdugs su byas te rin po che'i dra ba yang bres so/_/de nas de'i tshe khye'u rin chen byin gyis tshigs su bcad pa 'di dag smras so/_/sangs rgyas pad ma 'di phul ba/_/bdag ni ci yang mi 'tshal te/_/don rnams thams cad bcad slad du/_/
[\[100a.7\]]bdag ni byang chub mchog 'tshal lo/_/ji ltar byang chub ma skyes la/_/thob pa ma mchis bshig ma mchis/_/blang du ma mchis dor ma mchis/_/de ltar bdag gis me tog dbul/_/byis pa rnams kyis don gang brtags/_/brtags pa de ni don ma mchis/_/rtog pa 
[\[100b\]]
[\[100b.1\]]thams cad bcad slad du/_/gang zag mchog la bdag mchod bgyid/_/de phyir me tog phul ba 'di/_/bdag la rnam smin 'bras ma gyur/_/dngos po thams cad bcad slad du/_/pad ma 'di ni bdag gis phul/_/bdag gi sangs rgyas zhing du ni/_/rgyal mchog 
[\[100b.2\]]theg pas 'gro ma gtogs/_/nyan thos kyi ni ming yang rung /_/rang rgyal ming yang 'byung ma gyur/_/de nas tshe dang ldan pa maud gal gyi bu chen pos khye'u rin chen byin la tshigs su bcad de smras pa/_khyod ni ston pa 'di 'dra la/_/dad pas mchod pa byed mod kyi/_/blo 
[\[100b.3\]]gros phyin ci log gyur na/_/sangs rgyas su ni ji ltar 'gyur/_/de nas khye'u rin chen byin gyis tshe dang ldan pa maud gal gyi bu chen po la tshigs su bcad de smras pa/_'di dag thams cad ma skyes te/_/'dus byas dag ni gsob dang gsog_/de 'dra ba yi chos rnams la/_/
[\[100b.4\]]dngos por 'gyur ba ga la yod/_/khyod ni chos gos ngur smrig bgos/_/dgra bcom nyid du 'dzin par byed/_/rnam shes 'di dag spyod yul yang /_/stong pa kho na ma yin nam/_/dmigs pa la ni gnas bcas pas/_/sangs rgyas bye ba ma mnyes byas/_/bye ba de yang 
[\[100b.5\]]zhi bar mthong /_/su yang ma mnyes byas pa med/_/maud gal bu la da dung yang /_/dmigs pa 'jug pa yod dam ci/_/khyod kyi sems ni gang zhig gis/_/yon yang yongs su sbyong bar byed/_/de nas tshe dang ldan pa maud gal gyi bu chen pos khye'u rin chen byin la 'di skad 
[\[100b.6\]]ces smras so/_/khye'u ci de bzhin gshegs pas bla na med pa yang dag par rdzogs pa'i byang chub mngon par rdzogs par sangs ma rgyas sam/_chos kyang ma bstan tam/_khye'u rin chen byin gyis smras pa/_maud gal gyi bu mkhas pas ni byang chub spros par mi bya'o/_/de bzhin 
[\[100b.7\]]gshegs pa yang rlom sems su mi bya'o/_/chos mi skye'o snyam du brtag par mi bya'o/_/chos thams cad 'dus byas so snyam du brtag par mi bya'o/_/chos thams cad 'dus ma byas so snyam du brtag par mi bya'o/_/de bzhin du sbyar te chos thams cad skye ba dang /_mi skye ba dang /_
[\[101a\]]
[\[101a.1\]]dngos po dang /_dngos po med pa zhes bya ba dang /_'dzin pa dang /_gtong ba zhes bya ba dang /_phrad pa dang bral ba zhes bya ba dang /_'gro ba dang /_'ong ba dang /_gnas pa dang /_'pho ba dang /_'dod chags kyi chos dang /_zhe sdang gi chos dang /_gti mug gi 
[\[101a.2\]]chos dang /_chos dang /_chos ma yin pa zhes brtag par mi bya'o/_/ma rig pa la sogs pa nas so so'i skye bo'i chos rnams dang /_nyan thos kyi chos rnams dang /_rang sangs rgyas kyi chos rnams dang /_sangs rgyas kyi chos rnams dang /_kun nas nyon mongs pa'i chos 
[\[101a.3\]]rnams dang /_rnam par byang ba'i chos rnams dang /_gzugs can dang /_gzugs can ma yin pa dang /_'du shes dang /_'du shes med pa dang /_mtshan nyid dang /_mtshan nyid med pa dang /_spyod pa yongs su dag pa dang /_mnyam pa nyid dang /_mi mnyam pa nyid 
[\[101a.4\]]dang /_lus dang /_sems dang /_chos thams cad tshul bzhin dang /_tshul bzhin ma yin pa zhes bya ba'i bar du skye bar 'gyur ro/_/zhes brtag par mi bya'o/_/maud gal gyi bu 'di ji snyam du sems/_de bzhin gshegs pa bla na med pa yang dag par rdzogs pa'i byang 
[\[101a.5\]]chub mngon par rdzogs par 'tshang rgya'am/_smras pa/_de ni ma yin no/_/smras pa/_ci de bzhin gshegs pa de bzhin nyid la ma gtogs pa dang /_byang chub de bzhin nyid la ma gtogs pa dang /_so so'i skye bo de bzhin nyid la ma gtogs par 'dod ma/_maud 
[\[101a.6\]]gal gyi bus smras pa/_de ni ma yin no/_/khye'us smras pa/_maud gal gyi bu khyod spros pa med pa la spros par byed ma/_maud gal gyi bus smras pa/_kho bo ni 'jig rten gyi kun rdzob kyi sgo nas ston to/_/khye'us smras pa/_maud gal gyi bu 'jig rten ni [{]brdzun [,]rdzun [}]pa/_slu ba sgyu ma'i 
[\[101a.7\]]rnam pa/_byis pa 'drid par byed pa'o/_/maud gal gyi bus smras pa/_gal te 'jig rten 'di [{]brdzun [,]rdzun [}]pa slu ba'i chos can yin pa dang bstan pa 'di yang [{]brdzun [,]rdzun [}]pa/_slu ba'i chos can yin na khyod ci'i phyir ston par byed/_smras pa/_maud gal gyi bu chos thams cad ni bstan du med pa ste/_
[\[101b\]]
[\[101b.1\]]de dag ni bstan par bya ba ma yin/_thob par bya ba ma yin/_mngon sum du bya ba ma yin/_spang bar bya ba ma yin/_yongs su shes par bya ba ma yin/_bsgom par bya ba ma yin no/_/maud gal gyi bus smras pa/_'o na khyod kyis gang gi don du de bzhin gshegs pa mchod/_
[\[101b.2\]]khye'us smras pa/_maud gal gyi bu khyod de bzhin gshegs pa'am/_sbyin pa po'am/_sbyin par dmigs sam/_de nas tshe dang ldan pa maud gal gyi bu cang mi smra bar gyur to/_/khye'u rin chen byin gyis smras pa/_maud gal gyi bu bdag gis de las bsams nas de bzhin 
[\[101b.3\]]gshegs par 'gyur ba yongs su spangs te/_nyan thos kyi theg pa la sems skyed par byed pa gang dag yin pa de dag ni rnyed pa nyes par rnyed pa'o zhes de skad kyi tshig smras so/_/maud gal gyi bus smras pa/_khyod ni na tshod shin tu gzhon/_/shes rab kyis ni rgya mtsho bzhin/_/
[\[101b.4\]]khyod kyis ji srid tsam zhig nas/_/chos 'di dag la bslabs par gyur/_/khye'u rin chen byin gyis smras pa/_bslab pa thams cad rnam 'jig pa/_/bslab pa gang yin de bslab min/_/gang la bslab pa med pa de/_/mkhas pa rnams kyi bslab pa yin/_/don gang 
[\[101b.5\]]khyod kyis bdag dris pa/_/sems can 'du shes gnas pa ste/_/'dir ni chos rnams thams cad la/_/gang la'ang skye ba mi rnyed do/_/byis pa rnams ni byang chub dang /_/'khor ba nyid du rtog par byed/_/'dir ni da dung btsun pa khyod/_/byis pa'i chos la 'brang ngam ci/_/
[\[101b.6\]]ring po'am yang na thung ngu zhes/_/mkhas pa dag ni rtog mi byed/_/chos kun snying po med par ni/_/de bzhin de dag khong du chud/_/byis pa'am byis pa'i chos rnams sam/_/sangs rgyas chos sam rgyal ba'ang rung /_/blo ldan tha dad mi 'byed kyis/_/stong pa nyid 
[\[101b.7\]]la de ltar ltos/_/drang srong chen pos byang chub thob/_/de ni mi rigs brtags pa yin/_/chos 'di la ni skye med na/_/mya ngan 'das pa ji ltar thob/_/chos rnams mtha' yas rab tu gsungs/_/sems can grol ba'ang dngos po med/_/mya ngan 'das dang 'khor ba la/_
[\[102a\]]
[\[102a.1\]]tha dad dbyer med gzung bar gyis/_/'di la rnam pa thams cad du/_/bsnan dang dbri ba ci yang med/_/tha dad med pa'i chos rnams la/_/mkhas pa rnams ni rmongs mi 'gyur/_/byis pa rnams kyis thob cing rnyed/_/byis pas mya ngan 'das pa thob/_/
[\[102a.2\]]'khor ba la ni de kun chags/_/rlom sems bdud kyi 'ching ba yin/_/gang gis blo la ngas thob snyam/_/des ni ci yang thob pa med/_/de yi yang srid 'gro ba yi/_/ma rig pa yang 'jug par 'gyur/_/byang chub snying por 'dug nas ni/_/mthong ba med cing spangs pa'ang 
[\[102a.3\]]med/_/sangs rgyas rnams kyi byang chub 'di/_/tha snyad yin te don du min/_/byang chub dang ni mya ngan 'das/_/tha snyad dag gis brjod mi nus/_/gang dag de ltar yang dag mthong /_/de dag chos nyid rnam par shes/_/de nas bcom ldan 'das la tshe dang ldan pa shA ri'i bus 'di 
[\[102a.4\]]skad ces gsol to/_/bcom ldan 'das khye'u rin chen byin gyis yun ji srid cig nas chos 'di la spyad lags/_bcom ldan 'das kyis bka' stsal pa/_gang gi tshe de bzhin gshegs pa mar me mdzad kyis nga mi skye ba'i chos la bzod pa thob par 'gyur ba lung bstan pa de'i tshe/_
[\[102a.5\]]'di mar me mdzad kyi gsung rab la stong pa nyid la gnas pa'i byang chub sems dpa' rnams kyi mchog tu gyur to/_/gang gi tshe ngas bla na med pa yang dag par rdzogs pa'i byang chub tu dang po sems bskyed pa de'i tshe 'dis bzod pa thob nas bskal pa sum 'bum lon no/_/shA ri'i bus 
[\[102a.6\]]gsol pa/_bcom ldan 'das khye'u rin chen byin bla na med pa yang dag par rdzogs pa'i byang chub mngon par rdzogs par sangs ma rgyas pa'i rgyu ni gang lags/_rkyen ni gang lags/_bcom ldan 'das kyis bka' stsal pa/_khyod kyis khye'u rin chen byin 'di nyid la dris shig 
[\[102a.7\]]dang 'di nyid kyis khyod la ston par 'gyur ro/_/de nas tshe dang ldan pa shA ri'i bus khye'u rin chen byin la 'di skad ces smras so/_/ci'i phyir khyod bla na med pa yang dag par rdzogs pa'i byang chub mngon par rdzogs par sangs ma rgyas/_rin chen byin gyis smras pa/_bla na med pa yang dag par 
[\[102b\]]
[\[102b.1\]]rdzogs pa'i byang chub ma dmigs pas na de'i phyir bdag mngon par rdzogs par 'tshang mi rgya'o/_/shA ri'i bus smras pa/_'o na ci de bzhin gshegs pa 'di mngon par rdzogs par sangs rgyas pa las na dmigs pa la spyod dam/_rin chen byin gyis smras pa/_gal te de bzhin gshegs 
[\[102b.2\]]pa mngon par rdzogs par sangs rgyas par 'dzin na ni/_de'i dmigs par 'gyur ba zhig na/_chos gsung ba ni mngon par rdzogs par 'tshang rgya bar yang mi mdzad la spong bar yang mi mdzad do/_/shA ri'i bus smras pa/_khyod chos bzhi sgrub pa dang yongs su smin pa mnyam 
[\[102b.3\]]pas bzod pa gang la gnas/_khye'u rin chen byin gyis smras pa/_bdag gis ni chos gcig kyang yongs su grub par yang dag par ma mthong na bzhi lta ci smos/_'di la yang dag par grub pa gang zhig yod de/_chos rnam par rig pa zhes bya ba 'di ni dmigs pa'o/_/byang 
[\[102b.4\]]chub ces bya ba 'di ni dmigs pa'o/_/de bzhin gshegs pa zhes bya ba 'di ni 'dzin pa'o/_/grol ba zhes bya ba 'di ni spros pa'o/_/shA ri'i bus smras pa/_rigs kyi bu khyod 'di lta bu'i chos rnams la spyod la rdzus te skye bas sangs rgyas rnams mngon sum du gyur par skye zhing rtag 
[\[102b.5\]]tu rab tu 'byung ba 'di ni ngo mtshar to/_/de nas de'i tshe khye'u rin chen byin gyis tshigs su bcad pa 'di dag smras so/_/skye dang de bzhin skye med gnyis ni spros pa ste/_/kun tu rtogs pa'i sa dang bdud kyi spyod yul yin/_/lus la sogs pa'i chos 'dzin rlom sems 'dod pa yi/_/
[\[102b.6\]]lha dang lha min 'gro ba rnams ni 'dir brlag go/_/rgyal bas bdud rtsi 'dus ma byas pa brnyes snyam du/_/de ltar gang dag bsam pa rab tu 'jug byed pa/_/de dag sangs rgyas la ni sku ngas gsol bar byed/_/brnyes kyang 'di la 'dren pa rnams kyis brnyes pa med/_/'dir ni 
[\[102b.7\]]skye bo mang po dag_/rab tu byung nas rang byung rlom/_/sems kyi dmigs pas rnam 'khrul nas/_/bstan pa la ni sun 'byin rnams/_/bdud rtsi bdag gis thob bo zhes/_/thob pa'i nga rgyal can dag smra/_/skyob pa shAkya seng ge yi/_/bstan pa la ni spros med pa/_/sems 
[\[103a\]]
[\[103a.1\]]kyis rnam pa thams cad du/_/sems kyis ngo bo nyid mi rtogs/_/de bzhin rnam 'dren gsungs pa yi/_/lta ba de ni rang bzhin med/_/spyan dag rgyal bas gsungs pa yi/_/lta ba la ni lta ba med/_/de phyir shes rab ldan pa ni/_/bdag nyid grol 
[\[103a.2\]]snyam 'dzin pa med/_/mtshan mar 'dzin pa sgom pa rnams/_/bdag tu dmigs pas rmongs par 'gyur/_/mkhas pa ma yin kha cig ni/_/yang dag ma yin stong pa spong /_/dngos po rmi lam sgyu ma 'dra/_/rang gi blos ni brtags nas kyang /_/mi mkhas de dag 
[\[103a.3\]]dngos po rnams/_/gzhig phyir mya ngan 'das pa smra/_/lus la yang ni rten bcas nas/_/tshul khrims 'du shes rnam par 'jig_/sems kyi dmigs pa dag la yang /_/bsam gtan 'du shes rnam par 'jig_/de bzhin shes rab dmigs nas kyang /_/sa 
[\[103a.4\]]bon 'du shes rnam par rmongs/_/'jig rten 'jig rten mkhas rnams kyis/_/de dag chos kyi rkun por brjod/_/'di 'dra ba yi chos rnams la/_/chos dbyings 'od gsal nyon mongs med/_/'o na rab tu byung ba'i don/_/khyod kyis bdag la ji skad brjod/_/chos 
[\[103a.5\]]rnams thams cad tha dad med/_/'di dag brag ca 'dra ba yin/_/mkhas pa de dag nam du yang /_/'phags pa'i spyod yul rtog mi byed/_/gzhan min mtshan nyid de bzhin nyid/_/gzhan dag tu ni yong mi 'gyur/_/chos rnams 'gyur ba med pa la/_/rab byung brtags 
[\[103a.6\]]pas ci zhig bya/_/de nas 'jam dpal gzhon nur gyur pas khye'u rin chen byin la 'di skad ces smras so/_/khye'u byang chub ces bya ba de gang gi tshig [{]bla dgas [,]bla dwags [}]yin/_rin chen byin gyis smras pa/_'jam dpal byang chub ni tshig gi [{]bla dgas [,]bla dwags [}]med pa'o/_/'jam dpal 
[\[103a.7\]]gyis smras pa/_khyod ci las bsams te de skad smra/_rin chen byin gyis smras pa/_'jam dpal chos nyid ni bsam du med pa yin na/_de bdag gis 'di ltar bsams te bstan par bya/_'jam dpal gyis smras pa/_'di la las dang po pa'i byang chub sems dpa' la 
[\[103b\]]
[\[103b.1\]]ji ltar gdams ngag bstan par bya/_ji ltar rjes su bstan par bya/_rin chen byin gyis smras pa/_'di skad ces smra bar bya ste/_'dod chags ma spangs shig zhe sdang ma gzhil cig_/gti mug ma bsal cig_/rang gi lus las gyen du ma bskyod cig_/mi dge ba spyod cig_/
[\[103b.2\]]lta ba tshar ma gcod cig_/kun tu sbyor ba rnams ma ston cig_/phung po rnams yongs su zung shig_/khams rnams ril por gyis shig_/skye mched rnams la spyod cig_/byis pa'i sa las 'da' bar ma byed cig_/mi dge ba la rtogs shig_/dge ba spongs shig_/
[\[103b.3\]]sangs rgyas yid la ma byed cig_/chos ma sems shig_/dge 'dun la ni mchod pa ma byed cig_/bslab pa dag yang dag par ma len cig_/srid pa nye bar zhi ba don du ma gnyer cig_/chu bo las ma rgal cig_/ces gdams ngag 'di lta bus las dang po pa'i byang chub 
[\[103b.4\]]sems dpa' la gdams par bya'o/_/rjes su bstan par bya'o/_/de ci'i phyir zhe na/_chos rnams kyi chos gnas pa 'di ni gnas pa kho na yin pa'i phyir ro/_/byis pa de dag ni skye ba'i chos su lung ston par byed do/_/'gag pa'i chos su lung ston par byed do/_/
[\[103b.5\]]chos kyi dbyings 'di ni rnam par mi rtog pas rab tu phye ba yin te/_chos 'di rnams kyi rang bzhin de ltar rjes su rtogs pa gang yin pa de ni byang chub bo zhes de ltar gdams na/_gal te mi skrag mi dngang zhing dngang bar mi 'gyur na/_kye ma byang chub sems dpa' 'di ni phyir 
[\[103b.6\]]mi ldog pa ste/_phyir mi ldog pa'i sa'i skal ba can yin no snyam du shes par bya ste/_gdams ngag 'dis yang dang yang du yang dag par dga' ba bskyed par bya'o/_/de'i tshe dmigs pa can gyi dge slong brgyad kyis chos kyi rnam grangs 'di ma bsten par spangs nas 'khor 
[\[103b.7\]]de nas song ste/_kha nas khrag dron mo byung nas shi'o/_/shi nas sems can dmyal ba chen po ngu 'bod du skyes so/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das dge slong de dag gis chos kyi rnam grangs 
[\[104a\]]
[\[104a.1\]]'di thos pas gnod pa chen po ji tsam du gyur pa la gzigs/_bcom ldan 'das kyis bka' stsal pa/_'jam dpal khyod de skad ma zer cig_/gal te dge slong 'di dag gis chos kyi rnam grangs 'di ma thos su zin na/_bskal pa sa ya'i bar du 
[\[104a.2\]]nams kyang bzang 'gror skye bar yang mi 'gyur na sangs rgyas dang phrad cing mnyes par byed pa lta ci smos/_da ni de dag gis chos kyi rnam grangs 'di som nyi dang bcas pas thos nas da gzod kho nar sems can dmyal ba chen po ngu 'bod nas shi 'phos te dga' ldan gyi lha'i ris su 
[\[104a.3\]]skye'o/_/de dag bskal pa drug cu rtsa brgyad kyi bar du de bzhin gshegs pa khrag khrig phrag bcu mnyes par byed par 'gyur te/_thams cad du rdzus te skye zhing 'khor los sgyur ba'i rgyal po sha stag tu 'gyur la/_bskal pa gcig la de bzhin gshegs pa dgra bcom pa 
[\[104a.4\]]yang dag par rdzogs pa'i sangs rgyas dri ma med pa'i 'od ces bya ba dag tu 'gyur ro/_/de nas lha'i bu de dag gis bdag cag lung bstan pa lha'i rna ba'i khams kyis thos nas/_de dag lha'i bu brgyad khri dang lhan cig tu bcom ldan 'das ga la ba der dong ste lhags nas 
[\[104a.5\]]lha'i me tog gis yangs pa'i grong khyer thams cad du gtor to/_/chos kyi rnam grangs 'di la yang rjes su yi rang ste/_bcom ldan 'das bdag cag rjes su yi rang lags so/_/de bzhin gshegs pa rnams kyi byang chub kyi tshul 'phel bar mdzad du gsol zhes 
[\[104a.6\]]kyang gsol to/_/de dag rjes su yi rang ba'i mod la bla na med pa yang dag par rdzogs pa'i byang chub las phyir mi ldog par gyur to/_/yangs pa'i grong khyer chen po'i srog chags brgyad khri bzhi stong yang bla na med pa yang dag par rdzogs pa'i byang chub las phyir mi ldog 
[\[104a.7\]]par gyur to/_/srog chags khri nyis stong ni chos rnams la chos kyi mig rdul med cing dri ma dang bral ba rnam par dag go/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal byang chub sems dpa' gang gis bskal pa 'bum gyi 
[\[104b\]]
[\[104b.1\]]bar du thabs la mkhas pa med par pha rol tu phyin pa drug la spyad pa bas/_gang gis chos kyi rnam grangs 'di som nyi dang bcas pas thos na/_'di ni de bas ches bsod nams mang du skyed na gang gis som nyi med par thos pa lta ci smos/_gang gis yi ger 'dri ba 
[\[104b.2\]]dang /_lung nod pa dang /_'chang ba dang /_gzhan dag la yang rgya cher yang dag par ston pa lta ci smos/_'jam dpal de lta bas na dgra bcom pa nyid thob par 'dod pas kyang chos 'di la bslab par bya'o/_/rang byang chub thob par 'dod pas kyang chos 'di la bslab 
[\[104b.3\]]par bya'o/_/bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas kyang chos 'di la bslab par bya'o/_/de nas khye'u rin chen byin gyis rang gi ma ma la 'di skad ces smras so/_/ma ma kho bo la kha zas byin cig dang /_bcom 
[\[104b.4\]]ldan 'das kyi zhal zas dbul bar bya'o/_/de nas khye'u rin chen byin gyi ma mas khar ba'i snod zas ro brgya dang ldan pas bkang ste/_khye'u rin chen byin la byin no/_/de nas khye'u rin chen byin gyis bcom ldan 'das la 'di skad ces gsol to/_/bcom ldan 'das chos 
[\[104b.5\]]thams cad mi zad pa'i bden pa gang lags pa'i bden pa des na dge slong gi dge 'dun thams cad tshim par ma gyur gyi bar du khar ba'i snod 'di yongs su 'grib par ma gyur cig_/de nas khye'u rin chen byin gyis bcom ldan 'das kyi lhung bzed bkang nas dge slong gi dge 'dun la 
[\[104b.6\]]smras pa/_btsun pa rnams bdag la thugs brtse ba'i slad du gang gis bdag la 'bras bu chen por 'gyur ba'i bsod snyoms 'di bzhes te/_gang lus kyis yon sbyong bar mi byed pa dang /_sems kyis sbyong bar mi byed pa dang /_gang la phul na bsod nams su mi 'gyur ba 
[\[104b.7\]]dang /_rnam par smin par mi 'gyur ba dang /_gang lus kyi las dang /_ngag gi las dang /_yid kyi las dang mi ldan pa dang /_/gang 'dus byas la mi gnas pa dang /_gang 'dus ma byas la mi gnas pa dang /_gang so so'i skye bo'i chos rnams kyis ma gos pa dang /_
[\[105a\]]
[\[105a.1\]]nyan thos kyi chos rnams la mi rten pa dang /_sangs rgyas kyi theg pa la nges par mi 'byung ba dang /_nges par 'byung bar mi 'dod pa des bzhes shig_/de nas dge slong gi dge 'dun de dag gi nang nas sus kyang snod de ma blangs so/_/khye'u rin 
[\[105a.2\]]chen byin gyis smras pa/_btsun pa dag bdag kyang sbyin par 'dod pa lags/_khyed kyang gsol bar bzhed pa lags te/_bdag btsun pa rnams las ci yang re ba ma mchis kyi bzhes shig_/'jam dpal gyi tshad dang mnyam pa'i byang chub sems dpa' bye ba 
[\[105a.3\]]phrag 'bum gyi sangs rgyas kyi zhing gi yon tan bkod pa de bas kyang ches bye ba phrag 'bum las lhag pa'i sangs rgyas kyi zhing gi yon tan bkod pa/_bdag gi sangs rgyas kyi zhing du 'gyur ba'i bden pa dang bden pa'i tshig gang yin pa'i bden pa dang bden pa'i tshig des na khar ba'i 
[\[105a.4\]]snod 'di las khyed thams cad kyi lhung bzed rnams gang bar gyur cig_/khar ba'i snod 'di yang yongs su zad par ma gyur cig ces byas so/_/de nas dge slong gi dge 'dun thams cad kyi lhung bzed de dag gang bar gyur to/_/de nas khye'u rin chen byin gyis yangs 
[\[105a.5\]]pa'i grong khyer gyi skye bo'i tshogs ji snyed yod pa thams cad kha zas ro brgya dang ldan pa des tshim par byas so/_/bsod snyoms de yang zad par ma gyur to/_/de nas bcom ldan 'das kyis khye'u rin chen byin la 'di skad ces bka' stsal to/_/rin chen byin lnga po 'di dag ni byang 
[\[105a.6\]]chub sems dpa'i yon yongs su sbyong ba ste/_lnga gang zhe na/_'di lta ste/_lus mi dmigs pa dang /_sems mi dmigs pa dang /_sbyin pa la mngon par zhen pa med pa dang /_rnam par smin pa mi 'dod pa dang /_len pa po rnams la rnam par smin pa med pa'o/_/rin 
[\[105a.7\]]chen byin bzhi po 'di dag ni byang chub sems dpas rtag tu mngon du bya ba ste/_bzhi gang zhe na/_'di lta ste/_stong pa nyid kyi ting nge 'dzin dang /_sangs rgyas rjes su dran pa dang /_snying rje chen po dang /_bdag gi las kyi rnam par smin pa'o/_/de nas bcom ldan 'das kyis 
[\[105b\]]
[\[105b.1\]]'jam dpal gzhon nur gyur pa la 'di skad ces bka' stsal to/_/'jam dpal khye'u rin chen byin 'di bskal pa sum cu na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs 
[\[105b.2\]]pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das stobs dang grags pa don yod pa zhes bya bar 'jig rten du 
[\[105b.3\]]'byung bar 'gyur ro/_/de'i 'khor du 'dus pa yang mtha' yas par 'gyur te/_thams cad kyang phyir mi ldog pa'i byang chub sems dpa' sha stag go/_/de dag kyang 'od mtha' yas pa dang /_tshe dpag tu med par 'gyur ro/_/de nas bcom ldan 'das la 'jam dpal gzhon nur 
[\[105b.4\]]gyur pas 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_byang chub sems dpa'i spyod pa bstan pa zhes bya bar zung shig_/chos nyid kyi skye bo zhes bya bar 
[\[105b.5\]]yang zung shig_/de nas bcom ldan 'das dge slong gi dge 'dun dang thabs cig tu bsod snyoms bzhes nas gshegs so/_/bcom ldan 'das kyis de skad ces bka' stsal nas/_byang chub sems dpa' rin chen byin dang /_thams cad dang ldan pa'i 
[\[105b.6\]]'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa byang chub sems dpa'i spyod pa bstan pa zhes bya ba theg pa chen 
[\[105b.7\]]po'i mdo rdzogs so//_//rgya gar gyi mkhan po dzi na mi tra dang /_pradz+nyA warma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[106a\]]
[\[106a.1\]{D185}]@##/_rgya gar skad du/_Ar+ya ta thA ga ta gu Na dz+nyA na a tsin t+ya bi Sha ya a ba tA ra ni ra de sha nA ma ma hA yA na sU tra/_bod skad du/_'phags pa de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa zhes bya ba 
[\[106a.2\]]theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul ma ga d+hA na chos kyi dbye dgon pa na byang chub kyi snying po kun tu 'od 
[\[106a.3\]]kyi khang [{]bzangs [,]bzang [}]bsod nams kyi rgyan gyi tshogs chen po bsags pa/_dga' ba rgya chen po skyed pa/_kun nas ma smad pa/_yon tan gyi tshogs dpag tu med pa dang ldan pa na bzhugs te/_bcom ldan 'das chos thams cad mnyam pa nyid du mngon par rdzogs par 
[\[106a.4\]]sangs rgyas pa/_legs par thugs su chud pa'i blo dang ldan pa/_kun tu spyod pa gnyis mi mnga' ba/_mtshan nyid med pa'i chos la mchog tu gzhol bar mdzad pa/_sangs rgyas kyi gnas pas gnas pa/_sangs rgyas thams cad dang mnyam pa nyid brnyes 
[\[106a.5\]]pa/_sgrib pa med pa'i rtogs pa brnyes pa/_phyir mi zlog pa'i chos dang ldan pa/_spyod yul gyis mi 'phrogs pa/_sangs rgyas kyi mdzad pa mtha' yas pa rgyun mi gcod pa/_bsam gyis mi khyab pa rnam par 'jog pa/_mtshan nyid med pa'i chos kyi dam pa'i 
[\[106a.6\]]pha rol tu byon pa/_dus gsum la mnyam pa nyid tshar phyin pa/_'jig rten gyi khams thams cad du zhugs pa'i sku dang ldan pa/_chos thams cad la the tsom med pa'i mkhyen pa mnga' ba/_spyod pa thams cad dang ldan pa'i blo mnga' ba/_chos mkhyen pa la nem 
[\[106a.7\]]nur mi mnga' ba/_rnam par ma brtags pa'i sku mnga' ba/_byang chub sems dpa' thams cad kyis ye shes yang dag par blangs pa/_sangs rgyas kyi gnas pa gnyis su med pa dam pa'i pha rol tu byon pa/_de bzhin gshegs pa ma 'dres pa rnam par thar par mdzad 
[\[106b\]]
[\[106b.1\]]pa'i ye shes kyi mthar phyin pa/_mtha' dang dbung med pa'i sangs rgyas kyis mnyam pa nyid thugs su chud pa/_chos kyi dbyings dam pa can/_nam mkha'i khams kyi mthas gtugs pa/_phyi ma'i mtha'i mur thug par bskal pa bgrangs pa thams cad du chos kyi 'khor 
[\[106b.2\]]lo bskor ba rgyun mi gcod pa'i sku mnga' ba pad ma'i snying po can gyi seng ge'i khri la bzhugs te/_dge slong 'bum phrag drug cu rtsa gnyis dang thabs cig pa la 'di lta ste/_tshe dang ldan pa shA ri'i bu dang /_maud gal gyi bu chen po dang /_'od srung chen po dang /_ma 
[\[106b.3\]]'gags pa dang /_rab 'byor dang /_kA t+yA'i bu dang /_ka pi na chen po dang /_nag pa dang /_dga' bo dang /_chu klung 'od srung dang /_ga yA 'od srung dang /_lteng rgyas 'od srung dang /_byams ma'i bu gang po dang /_ba lang bdag dang /_lam phran bstan dang /_
[\[106b.4\]]gyad bu nor dang /_seng ldeng nags pa dang /_skul byed dang /_gsus po che chen po dang /_sgra gcan zin dang /_kun dga' bo dang /_de dag la sogs pa dge slong 'bum phrag drug cu rtsa gnyis po de dag thams cad kyang chos gcig la yang dag par gzhol ba/_
[\[106b.5\]]'phags pa'i spyod yul la gnas pa sha stag go/_/thams cad kyang chos thams cad kyi ngo bo nyid kyi tshul la zhugs pa sha stag go/_/thams cad kyang gzhi med pa nam mkha'i spyod yul ba sha stag go/_/thams cad kyang mi rten par gnas pa sha stag go/_/thams cad 
[\[106b.6\]]kyang nyon mongs pa'i sgrib pa kun nas ldang ba thams cad dang bral ba sha stag go/_/thams cad kyang thams cad mkhyen pa'i ye shes kyi yul dang spyod yul la zhugs pa'i shes pa dang ldan pa sha stag go/_/thams cad kyang byang chub sems dpa'i bya ba la zhugs pa sha stag go/_/
[\[106b.7\]]thams cad kyang de bzhin gshegs pa thams cad kyi chos kyi dbyings snang ba'i tshul la zhugs pa sha stag go/_/thams cad kyang chos kyi tshul gcig la yang dag par gzhol ba sha stag go/_/thams cad kyang thams cad mkhyen pa nyid la mngon du phyogs pa sha stag go/_/
[\[107a\]]
[\[107a.1\]]thams cad kyang thams cad mkhyen pa nyid kyi lam rgyun ma bcad pa sha stag go/_/thams cad kyang thams cad mkhyen pa nyid las yid phyir ma log pa sha stag go/_/thams cad kyang shes rab dang ye shes mngon par grub pa'i yid dang ldan pa sha stag go/_/
[\[107a.2\]]thams cad kyang thams cad mkhyen pa'i ye shes dang lhag mthong dam pa'i pha rol tu phyin pa sha stag go/_/thams cad kyang thabs kyi yul dang /_spyod yul la nges par byung ba sha stag go/_/dge slong ma skye dgu'i bdag mo chen mo dang /_dge slong ma grags 
[\[107a.3\]]'dzin la sogs pa dge slong ma 'bum phrag drug cu rtsa gnyis dang yang thabs cig ste/_thams cad kyang dkar po'i chos shin tu yongs su bsdus pa sha stag go/_/thams cad kyang thams cad mkhyen pa'i ye shes la nye bar gyur pa sha stag go/_/thams cad kyang 
[\[107a.4\]]thams cad mkhyen pa nyid kyi snang ba'i tshul la zhugs pa sha stag go/_/thams cad kyang chos thams cad dngos po med par rab tu rtogs pa sha stag go/_/chos thams cad la mtshan nyid med par zhugs pa/_chos thams cad yang dag pa'i mthar rig pa/_chos thams 
[\[107a.5\]]cad ma skyes pa dang /_ma 'gags pa dang /_gnyen po med par mos pa/_bsam gyis mi khyab pa'i rnam par thar pa dang /_ting nge 'dzin la rab tu gnas pa sha stag go/_/thams cad kyang 'dul ba'i sems can ji lta ba de bzhin du rnam par mi rtog cing lhun gyis 
[\[107a.6\]]grub par gzugs dang /_lus dang /_kha dog dang /_spyod lam shin tu ston pa sha stag go/_/byang chub sems dpa' sems dpa' chen po sangs rgyas kyi zhing brjod du med pa bye ba khrag khrig 'bum phrag bcu'i rdul phra rab kyi rdul snyed kyi byang chub sems dpa'i dge 
[\[107a.7\]]'dun chen po dang yang thabs cig pa la 'di lta ste/_byang chub sems dpa' sems dpa' chen po kun tu bzang po dang /_kun nas 'dren dang /_kun tu sprul dang /_kun tu shes rab dang /_kun tu mig dang /_kun tu 'od dang /_kun tu snang ba dang /_kun tu 'od 
[\[107b\]]
[\[107b.1\]]zer dang /_kun tu rtog dang /_byang chub sems dpa' sems dpa' chen po kun tu blo dang /_shugs chen dang /_shugs chen 'dzin dang /_rnam par 'phrul pa chen po dang /_rnam par 'phrul pa chen po'i rgyal po dang /_brtson 'grus chen pos rnam par 
[\[107b.2\]]gnon dang /_rtsal chen dpa' ba dang /_cher bsgyings dang /_bsgyings pa chen po'i stobs dang /_tshogs kyi dbang po chen po dang /_spos kyi bal glang glang po che chen po dang /_byang chub sems dpa' sems dpa' chen po zla ba chen po dang /_zla ba 
[\[107b.3\]]bzang dang /_yon tan zla ba dang /_rin chen zla ba dang /_kun tu snang ba'i zla ba dang /_chos dri ma med pa'i zla ba dang /_rnam par snang byed zla ba dang /_rnam par bsgrags pa'i zla ba dang /_'od zer rab tu gtong ba'i zla ba dang /_byang chub sems dpa' 
[\[107b.4\]]sems dpa' chen po zla gang dang /_tshangs pa'i dbyangs dang /_tshangs pa'i dbang pos bsgrags pa'i dbyangs dang /_sa'i sgra dbyangs dang /_chos kyi dbyings kyi sgra dbyangs dang /_bdud kyi dkyil 'khor thams cad rnam par 'joms pa'i dbyangs dang /_chos 
[\[107b.5\]]kyi rnga chen sgra dbyangs dang /_kun tu go bar byed pa'i dbyangs dang /_mi rtog rnam par mi rtog dbyangs dang /_sa steng sgra dbyangs dang /_byang chub sems dpa' sems dpa' chen po dbyangs kyi yan lag thams cad zil gyis gnon pa'i dbyangs dang /_kun nas 
[\[107b.6\]]snying po dang /_kun tu dri ma med pa'i snying po dang /_yon tan snying po dang /_rnam par snang mdzad snying po dang /_rin chen snying po dang /_zla ba'i snying po dang /_nyi ma'i snying po dang /_snang byed snying po dang /_pad ma'i dpal gyi snying po dang /_rdo rje'i snying po dang /_
[\[107b.7\]]blo gros bzang po dang /_blo gros chen po dang /_khyad par blo gros dang /_rnam grags blo gros dang /_rgyal chen blo gros dang /_bla ma'i blo gros dang /_'phel ba'i blo gros dang /_mtha' yas blo gros dang /_yangs pa'i blo gros dang /_sangs rgyas blo gros dang /_blo 
[\[108a\]]
[\[108a.1\]]gros mi zad pa dang /_byang chub sems dpa' sems dpa' chen po blo gros rgya mtsho dang /_brtan pa'i blo gros dang /_rdo rje blo gros dang /_sangs rgyas mngon sum blo gros dang /_ri rab mar me dang /_mar me chen po dang /_chos kyi sgron ma'i 
[\[108a.2\]]mar me dang /_phyogs thams cad du khyab pa'i mar me dang /_kun tu mar me dang /_mun pa thams cad sel ba'i mar me dang /_'gro ba thams cad la snang ba'i mar me dang /_gcig tu snang ba'i mar me dang /_zla ba'i mar me dang /_byang chub sems dpa' 
[\[108a.3\]]sems dpa' chen po nyi ma'i mar me dang /_'jam dpal gzhon nur gyur pa dang /_lag na rin chen gzhon nur gyur pa dang /_lag na phyag rgya rin chen gzhon nur gyur pa dang /_rin chen 'od zer gzhon nur gyur pa dang /_nam mkha' mdzod gzhon nur gyur pa 
[\[108a.4\]]dang /_sems bskyed ma thag tu chos kyi 'khor lo bskor ba gzhon nur gyur pa dang /_dra ba can gyi 'od gzhon nur gyur pa dang /_rnam par sel ba gzhon nur gyur pa dang /_bdog pa thams cad yongs su gtong ba gzhon nur gyur pa dang /_dpal gyi snying po 
[\[108a.5\]]gzhon nur gyur pa dang /_seng ge gzhon nur gyur pa dang /_zla 'od gzhon nur gyur pa dang /_zla ba'i 'od zer gzhon nur gyur pa dang /_mchog gi blo gros gzhon nur gyur pa dang /_rgyan bkod pa gzhon nur gyur pa dang /_lag na pad ma dang /_lag na rdo rje 
[\[108a.6\]]dang /_nyi 'od dang /_nor bu dang /_glog dang /_nyi ma dang /_zla ba dang /_brgya byin dang /_tshangs pa thams cad zil gyis gnon pa'i 'od dang /_sgrib pa thams cad rnam par sel ba dang /_mya ngan dang mun pa thams cad 'joms pa'i blo gros dang /_byang 
[\[108a.7\]]chub sems dpa' sems dpa' chen po yul thams cad las nges par 'byung ba'i blo gros dang /_rdul med rnam par gnon dang /_rnam dag rnam par gnon dang /_phung po rnam par gnon dang /_skye mched rnam par gnon dang /_khams rnam par gnon dang /_stong 
[\[108b\]]
[\[108b.1\]]pa nyid rnam par gnon dang /_mtshan ma med pa rnam par gnon dang /_smon pa med pa rnam par gnon dang /_skye ba med pa rnam par gnon dang /_'gag pa med pa rnam par gnon dang /_'gro ba med pa rnam par gnon dang /_'ong ba med pa rnam par gnon dang /_'chi 'pho med pa rnam par gnon dang /_
[\[108b.2\]]mi skye ba rnam par gnon dang /_rang bzhin 'od gsal rnam par gnon dang /_'jig rten gsum rnam par gnon dang /_mtha' yas rnam par gnon dang /_'jig rten gyi khams thams cad rnam par gnon dang /_chos 
[\[108b.3\]]thams cad rnam par gnon dang /_rnam par thar pa dang /_ting nge 'dzin dang /_snyoms par 'jug pa thams cad rnam par gnon dang /_mngon par shes pa dang /_rig pa rnam par gnon dang /_sems can thams cad kyi sems kyi spyod pa rnam par gnon dang /_yang 
[\[108b.4\]]dag pa'i mtha' rnam par gnon dang /_de bzhin gshegs pas rnam par gnon dang /_mnyam pa nyid rnam par gnon dang /_byang chub sems dpa' sems dpa' chen po chos dbyings rnam par gnon dang /_bdud yul mi gos dang /_bdud las rgyal dang /_
[\[108b.5\]]bdud las rgyal chen po dang /_gtsug na rin po che dang /_'od zer stong gi 'od 'phro dang /_mngon par 'byung dka' dang /_rab tu thub dka' dang /_rtogs dka' dang /_bsnyen par dka' ba'i blo dang /_ngan 'gro skem dang /_bzang skyong dang /_dkon mchog 
[\[108b.6\]]'byung gnas dang /_ded dpon bzang po dang /_mis byin dang /_chu lha'i lha dang /_zla ba'i lha dang /_dri ma med kyis byin dang /_dri ma med par grags pa dang /_byang chub sems dpa' sems dpa' chen po byams pa dang /_de dag la sogs pa byang chub 
[\[108b.7\]]sems dpa' sems dpa' chen po sangs rgyas kyi zhing brjod du med pa bye ba khrag khrig 'bum phrag bcu'i rdul phra rab kyi rdul snyed thams cad kyang skye ba gcig gis thogs pa 'jig rten gyi khams gzhan dang gzhan dag nas 'dus pa sha stag go/_/thams cad kyang sems 
[\[109a\]]
[\[109a.1\]]can gyi khams thams cad yongs su smin par bya ba la dpyod pa dang /_thabs dang /_tshul dang /_'dul ba dang /_byang chub sems dpa'i chos la 'god pa la mkhas pa sha stag go/_/thams cad kyang 'jig rten gyi khams rab 'byam thams cad 
[\[109a.2\]]la dpyod pa'i tshul shes pa rab 'byam la zhugs pa sha stag go/_/thams cad kyang mya ngan las 'das pa'i sa'i spyod yul shes pa la dpyod cing so sor rtog pa la mkhas pa sha stag go/_/thams cad kyang spros pa thams cad shin tu chad cing spyod pa len pa rnam par chad 
[\[109a.3\]]de sems can gyi khams thams cad sdud pa la mkhas pa sha stag go/_/thams cad kyang mtha' dang dbung med pa'i chos kyi tshul la 'jug pa la shin tu mkhas pa sha stag go/_/thams cad kyang sems can thams cad kyi las kyi rnam par smin pa chud mi za ba mi dmigs par 
[\[109a.4\]]dpyod cing so sor rtog pa la mkhas pa sha stag go/_/thams cad kyang sems can gyi khams thams cad kyi bsam pa dang /_bag la nyal dang /_dbang po dang /_rtsom pa dang /_sbyor ba la shin tu dpyod cing so sor rtog pa la mkhas pa sha stag go/_/thams cad 
[\[109a.5\]]kyang 'das pa dang /_ma 'ongs pa dang /_da ltar byung ba'i de bzhin gshegs pa thams cad kyis gsungs pa'i don dang tshig dang /_yi ge gzung ba dang blang ba shes pa yang dag par 'dzin cing rtog pa la mkhas pa sha stag go/_/thams cad kyang 'jig rten pa dang /_
[\[109a.6\]]'jig rten las 'das pa dang /_mtha' dang dbung med pa'i chos kyi tshul la 'jug pa sha stag go/_/thams cad kyang 'dus byas dang /_'dus ma byas dang /_dus dang rim pa'i tshul la so sor rtog pa la mkhas pa sha stag go/_/thams cad kyang 'das pa dang /_
[\[109a.7\]]ma 'ongs pa dang /_da ltar byung ba'i de bzhin gshegs pa thams cad kyi ye shes kyi dkyil 'khor skad cig gcig gis de ma thag tu thob par gnas pa sha stag go/_/thams cad kyang sems kyi skad cig sems kyi skad cig la 'chi 'pho dang /_'byung ba dang /_skye ba 
[\[109b\]]
[\[109b.1\]]dang /_mngon par 'byung ba dang /_dka' bar spyod pa sbyor ba dang /_byang chub kyi snying por 'gro ba dang /_bdud 'dul ba dang /_mngon par rdzogs par 'tshang rgya ba dang /_chos kyi 'khor lo skor ba dang /_yongs su mya ngan las 'das pa chen po kun tu ston pa la 
[\[109b.2\]]mkhas pa sha stag go/_/thams cad kyang sems can thams cad kyi phyir sems bskyed cing byang chub rnam par 'tshang rgya ba dang ma bral ba sha stag go/_/thams cad kyang sems can gcig gi sems kyi dmigs pa la 'jug pas sems can ma lus pa thams cad kyi sems 
[\[109b.3\]]kyi dmigs pa la mkhas pa dang ldan pa sha stag go/_/thams cad kyang rang byung gi ye shes kyi sa las ma bskyod pa'i byang chub sems dpa'i lus dang ldan pa sha stag go/_/thams cad kyang thams cad mkhyen pa nyid kyis thob par sbyong ba las phyir mi ldog pa sha stag go/_/
[\[109b.4\]]thams cad kyang byang chub sems dpa'i mngon par 'du byed pa'i stobs rgyun mi gcod cing mngon par 'du mi byed pa shes pa'i tshul la zhugs pa sha stag go/_/thams cad kyang sems can gcig gi bya ba la bskal pa mtha' yas par spyod pa kun tu 'dzin par byin gyis rlob pa 
[\[109b.5\]]la mkhas pa sha stag go/_/thams cad kyang phyad par chos kyi 'khor lo bskor bar byin gyis rlob cing gdul bya'i khams 'gro ba thams cad 'dzud pa la mkhas pa sha stag go/_/thams cad kyang 'das pa dang /_ma 'ongs pa dang /_da ltar byung ba'i de bzhin gshegs pa 
[\[109b.6\]]thams cad kyi rnam par dag pa'i gnas la 'jug pa dang /_sbyong ba'i stobs kyi khyad par dang smon lam phun sum tshogs pa sha stag go/_/thams cad kyang kun tu bzang po'i spyod pa'i smon lam gyi khyad par gyi bsam pa phun sum tshogs pa sha stag go/_/thams cad kyang 
[\[109b.7\]]sangs rgyas 'byung ba thams cad kyi thad du 'gro zhing skul ba la mkhas pa sha stag go/_/thams cad kyang de bzhin gshegs pa thams cad kyi chos kyi tshul kun tu 'dzin pa la mkhas pa sha stag go/_/thams cad kyang sangs rgyas thams cad kyi rigs rgyun mi gcod par byed pa 
[\[110a\]]
[\[110a.1\]]sha stag go/_/thams cad kyang sangs rgyas med pa'i 'jig rten gyi khams su sangs rgyas 'byung ba kun tu ston par byed pa sha stag go/_/thams cad kyang kun nas nyon mongs pa can gyi 'jig rten gyi khams yongs su sbyong bar byed pa sha stag go/_/
[\[110a.2\]]thams cad kyang byang chub sems dpa' thams cad kyi las kyi sgrib pa rgyun gcod par byed pa sha stag go/_/thams cad kyang chos kyi dbyings sgrib pa med pa la zhugs pa sha stag go/_/thams cad kyang nam mkha'i khams ltar tshad med pa'i chos dang ldan pa sha stag go/_/
[\[110a.3\]]thams cad kyang chos kyi dbyings la 'jug pa mnyam pa nyid dang ldan pa sha stag go/_/thams cad kyang yang dag pa'i mtha' dang chos kyi dbyings mnyam pa nyid dang ldan pa sha stag go/_/thams cad kyang las kyis kun nas bslang ba ji lta ba bzhin du rnam par smin pa la 
[\[110a.4\]]mos pa sha stag go/_/thams cad kyang rgyus kun nas bslang ba ji lta ba bzhin du 'bras bu la mos pa sha stag go/_/thams cad kyang rgya'i 'bur kun tu 'byung ba lta bur chos thams cad mnyam pa nyid du shes pa dang ldan pa sha stag go/_/thams cad kyang mig yor dang /_
[\[110a.5\]]gzugs brnyan ltar ston pa'i chos mnyam pa nyid dang ldan pa sha stag go/_/thams cad kyang chos thams cad kyi sgra dbyangs kyi rnam par rig pa brag ca dang mtshungs pa dang ldan pa sha stag go/_/thams cad kyang rnam par thar pa dang ting nge 'dzin bsam gyis mi khyab pa la gnas 
[\[110a.6\]]pa sha stag go/_/thams cad kyang dpa' bar 'gro ba'i ting nge 'dzin gyis rnam par rtsen pa sha stag go/_/thams cad kyang sangs rgyas kyi sku mtha' yas pa'i mdog yongs su 'grub pa sgrub pa'i gzugs la gnas pa sha stag go/_/thams cad kyang skra tsam gyi khyon gcig la 
[\[110a.7\]]'jig rten gyi khams thams cad kun tu ston pa la mkhas pa sha stag go/_/thams cad kyang phyogs bcu dag tu skra tsam gyi khyon gcig la 'chi 'pho dang /_'byung ba dang /_skye ba dang /_mngon par 'byung ba dang /_dka' ba spyad par sbyor ba dang /_byang chub kyi snying por 
[\[110b\]]
[\[110b.1\]]'gro ba dang /_bdud 'dul ba dang /_mngon par byang chub pa dang /_chos kyi 'khor lo skor ba dang /_yongs su mya ngan las 'das pa chen po kun tu ston pa la mkhas pa sha stag go/_/thams cad kyang skyil mo krung gcig gis phyogs bcu dag gi 'jig rten gyi 
[\[110b.2\]]khams thams cad kyi nam mkha' rgyas par 'gengs par shes pa dang ldan pa sha stag go/_/thams cad kyang zhing thams cad kyi rgyan zhing gcig tu ston pa la mkhas pa sha stag go/_/thams cad kyang zhing gcig gi rgyan bkod pa zhing thams cad du kun tu ston pa la mkhas pa 
[\[110b.3\]]sha stag go/_/thams cad kyang phyogs bcu dag gi 'jig rten gyi khams rab 'byam thams cad kyi de bzhin gshegs pa thams cad kyi 'khor gang dag yin pa de dag de bzhin gshegs pa gcig gi 'khor du ston pa la mkhas pa sha stag go/_/de bzhin gshegs pa 
[\[110b.4\]]gcig gi 'khor gang yin pa de phyogs bcu dag gi 'jig rten gyi khams thams cad kyi de bzhin gshegs pa thams cad kyi 'khor du kun tu ston pa la mkhas pa sha stag go/_/thams cad kyang chos thams cad mtha' dang dbung med par ston pa la mkhas pa sha stag go/_/
[\[110b.5\]]thams cad kyang sems can thams cad kyi lus rang gi lus su kun tu ston pa la mkhas pa sha stag go/_/thams cad kyang sangs rgyas thams cad kyi sku sangs rgyas gcig gi skur zhugs par kun tu ston pa la mkhas pa sha stag go/_/thams cad kyang sangs rgyas gcig 
[\[110b.6\]]gi sku sangs rgyas thams cad kyi skur zhugs par kun tu ston pa la mkhas pa sha stag go/_/thams cad kyang phyogs bcu'i 'jig rten gyi khams thams cad rang gi lus su chud par kun tu ston pa la mkhas pa sha stag go/_/thams cad kyang sems can gcig gi lus 
[\[110b.7\]]la dus gsum gyi sems can rnams kun tu ston pa la mkhas pa sha stag go/_/thams cad kyang 'das pa'i dus la ma 'ongs pa dang /_da ltar byung ba'i dus dang /_ma 'ongs pa'i dus la 'das pa dang /_da ltar byung ba'i dus dang /_da ltar byung ba'i dus la 'das pa 
[\[111a\]]
[\[111a.1\]]dang /_ma 'ongs pa'i dus kun tu ston pa la mkhas pa sha stag go/_/thams cad kyang lus gcig gis ting nge 'dzin la snyoms par zhugs la lus dpag tu med grangs med pa las ldang ba la mkhas pa sha stag go/_/lus dpag tu med cing grangs 
[\[111a.2\]]med pa dag gis ting nge 'dzin la snyoms par zhugs la/_lus gcig las ldang bar kun tu ston pa la mkhas pa sha stag go/_/thams cad kyang sems can thams cad kyi lus snyed kyi mngon par byang chub pa kun tu ston pa la mkhas pa sha stag go/_/thams 
[\[111a.3\]]cad kyang sems can thams cad kyi lus la sems can gcig gi lus kun tu ston pa la mkhas pa sha stag go/_/sems can gcig gi lus la sems can thams cad kyi lus kun tu ston pa la mkhas pa sha stag go/_/thams cad kyang sems can thams cad kyi lus las 
[\[111a.4\]]sangs rgyas kyi sku kun tu ston pa la mkhas pa sha stag go/_/thams cad kyang sangs rgyas kyi sku las sems can gyi lus kun tu ston pa la mkhas pa sha stag go/_/thams cad kyang sems can gyi lus chos kyi skur kun tu ston pa la mkhas pa sha stag go/_/thams cad 
[\[111a.5\]]kyang zhing thams cad kyi rgyan bkod pa de dag zhing gcig tu kun tu ston pa la mkhas pa sha stag go/_/zhing gcig gi rgyan bkod pa de dag zhing thams cad du kun tu ston pa la mkhas pa sha stag go/_/thams cad kyang chos kyi sku sems can gyi lus su kun tu ston pa la 
[\[111a.6\]]mkhas pa sha stag go/_/thams cad kyang spu'i khung bu gcig tu phyogs bcu'i 'jig rten gyi khams thams cad 'jug par byed pa kun tu ston pa la mkhas pa sha stag go/_/thams cad kyang sangs rgyas thams cad kyi mngon par rdzogs par byang chub pa'i smon lam gyi stobs 
[\[111a.7\]]kyi gnas mngon par rdzogs par byang chub par kun tu ston pa la mkhas pa sha stag go/_/thams cad kyang phyogs bcu'i 'jig rten gyi khams rab 'byam thams cad na gdul bya'i sems can yongs su smin pa ji lta ba de bzhin du bla na med pa yang dag par rdzogs pa'i byang chub 
[\[111b\]]
[\[111b.1\]]tu kun tu ston pa la mkhas pa sha stag go/_/thams cad kyang bskal pa bgrangs pa thams cad du 'jig rten gyi khams gcig tu byang chub sems dpa'i spyad pa spyod pa rgyun mi gcod pa'i lus kun tu ston pa la mkhas pa sha stag go/_/thams cad kyang sems bskyed pa 
[\[111b.2\]]gcig gis phyogs bcu'i 'jig rten gyi khams rab 'byam thams cad kyi 'jig rten gyi khams re re na sgo nga las skyes pa dang /_mngal nas skyes pa dang /_drod gsher las skyes pa dang /_rdzus te skyes pa dang /_gzugs can dang /_gzugs can ma yin pa dang /_
[\[111b.3\]]'du shes can dang /_'du shes can ma yin pa dang /_rkang gnyis pa dang /_rkang bzhi pa dang /_rkang mang dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin 
[\[111b.4\]]dang /_tshangs pa dang /_'jig rten skyong ba dang /_mi dang /_mi ma yin pa sems can gdul bya yongs su smin pa thams cad ji lta ba de bzhin du lhun gyis grub cing rnam par mi rtog par spyod pa dang /_spyod lam dang bya ba la 'jug pa'i gnas kun tu ston pa la mkhas pa 
[\[111b.5\]]sha stag go/_/thams cad kyang rdul phra rab kyi rdul re re la 'jig rten gyi khams dpag tu med/_grangs med/_bsam gyis mi khyab/_mtshungs pa med/_gzhal du med/_tshad med/_brjod du med pa'i yang brjod du med pa dag 'jug par byed kyang sems can la gnod pa med pa la mkhas 
[\[111b.6\]]pa sha stag go/_/thams cad kyang bskal pa dpag tu med grangs med/_bsam gyis mi khyab/_mtshungs pa med/_gzhal du med/_brjod du med pa'i yang brjod du med pa dag yud tsam gcig tu byin gyis rlob pa kun tu ston pa la mkhas pa sha stag go/_/yud tsam gcig 
[\[111b.7\]]bskal pa dpag tu med/_grangs med/_bsam gyis mi khyab/_mtshungs pa med/_gzhal du med/_brjod du med pa'i yang brjod du med pa dag tu byin gyis rlob pa la mkhas pa sha stag go/_/thams cad kyang spyod lam ji lta bus sems can rnams yongs su smin 
[\[112a\]]
[\[112a.1\]]par 'gyur ba de lta de ltar lhun gyis grub cing rnam par mi rtog par gzugs kyi lus kyi kha dog dang /_spyod lam kun tu ston pa la mkhas pa sha stag ste/_byang chub sems dpa' sems dpa' chen po de dag dang /_gzhan dag thams cad kyang 
[\[112a.2\]]yon tan bye ba khrag khrig 'bum phrag dpag tu med grangs med pa dag dang ldan pa sha stag go/_/sangs rgyas kyi zhing tha dad pa nas 'dus pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_
[\[112a.3\]]lto 'phye chen po dang /_brgya byin dang /_tshangs pa dang /_'jig rten skyong ba dpag tu med/_grangs med/_bsam gyis mi khyab/_mtshungs pa med/_gzhal du med/_tshad med/_brjod du med pa'i yang brjod du med pa sha stag dang yang thabs cig go/_/
[\[112a.4\]]'jig rten gyi khams 'di nas kyang rgyal chen bzhi'i ris kyi lha bye ba phrag brgya re re yang g.yog 'khor mang po dang ldan pa dag bcom ldan 'das la blta ba'i phyir dang /_phyag bya ba'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga 
[\[112a.5\]]la ba der lhags so/_/brgya byin bye ba phrag brgya dang /_lha'i rgyal po rab 'thab bral bye ba phrag brgya dang /_lha'i rgyal po yongs su dga' ldan bye ba phrag brgya dang /_lha'i rgyal po rab 'phrul bye ba phrag brgya dang /_lha'i rgyal po gzhan 'phrul dbang byed pa bye ba phrag 
[\[112a.6\]]brgya la lha'i rgyal po re re yang g.yog 'khor mang po dang ldan pa dag bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/ded dpon 
[\[112a.7\]]la sogs pa bdud kyi ris kyi lha bye ba phrag mang po dag kyang bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/srin po'i rgyal 
[\[112b\]]
[\[112b.1\]]po 'bum phrag [{]bcwa [,]bco [}]brgyad dang /_'byung po'i rgyal po 'bum phrag sum cu rtsa brgyad dang /_lha ma yin gyi rgyal po 'bum phrag brgyad cu dang /_rig sngags 'chang gi rgyal po 'bum phrag drug cu rtsa lnga dang /_drang srong 'bum phrag dgu bcu rtsa dgu thams cad kyang 
[\[112b.2\]]mngon par shes pa lnga dang ldan pa sha stag dang /_rlung gi rgyal po chen po rnam par 'thor rlung dang /_rnam par 'thor rlung chen po g.yog 'khor mang po dang ldan pa dag dang /_tshangs pa bye ba phrag brgya dang /_tshangs pa chen po bye ba phrag brgya dang /_'od chung bye ba 
[\[112b.3\]]phrag brgya dang /_tshad med 'od bye ba phrag brgya dang /_'od gsal bye ba phrag brgya dang /_dge chung bye ba phrag brgya dang /_tshad med dge bye ba phrag brgya dang /_dge rgyas bye ba phrag brgya dang /_sprin med bye ba phrag brgya dang /_'bras bu che bye ba phrag brgya dang /_
[\[112b.4\]]bsod nams skyes bye ba phrag brgya dang /_gya nom snang bye ba phrag brgya dang /_shin tu mthong bye ba phrag brgya dang /_mi che ba bye ba phrag brgya dang /_mi gdung ba bye ba phrag brgya dang /_'og min gyi lha bye ba phrag brgya dag la tshangs pa chen po re re yang g.yog 'khor mang po 
[\[112b.5\]]dang ldan pa dag bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/lha'i bu dbang phyug chen po la sogs pa gnas 
[\[112b.6\]]gtsang ma'i ris kyi lha bye ba phrag brgya dag kyang bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/klu'i dbang po bye ba phrag 
[\[112b.7\]]brgya dang /_gnod sbyin gyi dbang po bye ba phrag brgya dang /_dri za'i dbang po bye ba phrag brgya dang /_lha ma yin gyi dbang po bye ba phrag brgya dang /_nam mkha' lding gi dbang po bye ba phrag brgya dang /_mi'am ci'i dbang po bye ba phrag brgya dang /_lto 'phye chen po'i dbang po bye ba 
[\[113a\]]
[\[113a.1\]]phrag brgya re re yang g.yog 'khor mang po dang ldan pa dag bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/
[\[113a.2\]]mi dang ma yin pa dpag tu med grangs med pa dag kyang bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/dge bsnyen 
[\[113a.3\]]dang dge bsnyen ma bye ba khrag khrig 'bum phrag mang po dag kyang bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/rtswa 
[\[113a.4\]]dang /_shing gel ba dang /_sman dang /_nags tshal gyi lha gang dag yin pa dag dang /_lhun po dang /_lhun po chen po dang /_btang bzung dang /_btang bzung chen po dang /_gangs ri dang /_khor yug dang /_khor yug chen po la sogs pa ri rnams kyi lha 
[\[113a.5\]]gang dag yin pa de dag thams cad gnas dang bcas te/_bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/rgya mtsho dang /_
[\[113a.6\]]rgya mtsho chen po dang /_chu klung dang /_chu bran dang /_mtsho bran dang /_mtshe'u dang /_chu mig dang /_'bab chu rnams kyi lha gang dag yin pa de dag thams cad kyang gnas dang bcas te/_bcom ldan 'das la blta ba'i phyir dang /_phyag bya ba'i phyir dang /_mchod 
[\[113a.7\]]pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor dang /_'or rnams kyi lha gang dag yin 
[\[113b\]]
[\[113b.1\]]pa de dag kyang rang gis gnas dang lhan cig tu/_bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/klu dang /_gnod 
[\[113b.2\]]sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i gnas rnams kyi lha gang dag yin pa de dag kyang rang rang gi gnas su zhugs te/_bcom ldan 'das la blta ba'i phyir dang /_phyag bya ba'i phyir dang /_mchod 
[\[113b.3\]]pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags te/_bcom ldan 'das kyi mthus sems can 'ga' la yang gnod pa med cing sgrib pa med do/_/zla ba bye ba phrag brgya dang /_nyi ma bye ba phrag brgya dang /_
[\[113b.4\]]rgya mtsho bye ba phrag brgya re re yang g.yog 'khor mang po dang ldan pa dag bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/
[\[113b.5\]]klu'i rgyal po chen po ma dros pa yang 'khor dang bcas te bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/dud 'gro'i skye 
[\[113b.6\]]gnas su song ba'i sems can thams cad kyang bcom ldan 'das la blta ba'i phyir dang /_phyag bya ba'i phyir dang /_mchod pa'i phyir dang /_bsnyen bkur bya ba'i phyir dang /_chos mnyan pa'i phyir bcom ldan 'das ga la ba der lhags so/_/dud 'gro'i skye gnas su 
[\[113b.7\]]song ba'i sems can de dag thams cad kyang theg pa chen po la mos pa/_theg pa chen po la gzhol ba thams cad mkhyen pa nyid kyi ye shes 'dod pa sha stag go/_/de'i tshe bcom ldan 'das kyi kha dog dang /_gzugs dang /_gzi brjid dang /_'od kyis 'khor thams 
[\[114a\]]
[\[114a.1\]]cad zil gyis mnan te/_lam me/_lhan ne/_lhang nge'o/_/'di lta ste/_dper na nyi mas 'od zer bye ba khrag khrig 'bum phrag grangs med pa phyung ste srin bu me khyer thams cad zil gyis mnan nas lam me/_lhan ne/_lhang nge'o/_/de bzhin du bcom 
[\[114a.2\]]ldan 'das kyang brgya byin dang /_tshangs pa dang /_'jig rten skyong ba thams cad zil gyis mnan te lam me/_lhan ne/_lhang nge'o/_/'di lta ste/_dper na zla ba yar gyi ngo tshes [{]bcwa [,]bco [}]lnga la zla ba'i dkyil 'khor sprin gyi dra ba las grol ba ni skar ma'i tshogs thams 
[\[114a.3\]]cad zil gyis mnan nas lam me/_lhan ne/_lhang nge'o/_/de bzhin du bcom ldan 'das kyang brgya byin dang /_tshangs pa dang /_'jig rten skyong ba thams cad spa bkong ste zil gyis mnan nas lam me/_lhan ne/_lhang nge ste/_ri'i rgyal po ri rab ltar dpal 
[\[114a.4\]]gyis rab tu 'bar te/_sku mi g.yo/_mi 'gyur/_mi 'gul bar lam me/_lhan ne/_lhang nge'o/_/de nas 'jam dpal gzhon nur gyur pas byang chub sems dpa' sems dpa' chen po sgrib pa thams cad rnam par sel ba la 'di skad ces smras so/_/kye rgyal ba'i 
[\[114a.5\]]sras de bzhin du de bzhin gshegs pa 'di ni sku mi g.yo/_mi 'gyur/_mi 'gul bar bzhugs so/_/de skad ces smras pa dang /_byang chub sems dpa' sems dpa' chen po sgrib pa thams cad rnam par sel bas 'jam dpal gzhon nur gyur pa la 'di skad ces smras 
[\[114a.6\]]so/_/'jam dpal de bzhin gshegs pa 'di la 'khor 'di nyid kyi nang nas kha cig gis ni rab tu 'byung bar mngon du phyogs shing khyim nas mngon par 'byung bar shes so/_/kha cig gis ni rab tu byung zhing dka' ba spyod pa la gnas par shes so/_/'khor 'di nyid kyi nang 
[\[114a.7\]]nas kha cig gis ni byang chub kyi snying por gshegs par shes so/_/kha cig gis ni byang chub kyi snying po la bzhugs par shes so/_/'khor 'di nyid kyi nang nas kha cig gis ni bdud 'khor grangs med dpag tu med pas bskor ba bcom par shes so/_/kha cig gis ni lha dang /_
[\[114b\]]
[\[114b.1\]]klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dpag tu med grangs med pa dag gis ded dpon chen po rgyal lo rgyal lo zhes spro bar byed par 
[\[114b.2\]]shes so/_/kha cig gis ni mngon par rdzogs par sangs rgyas nas brgya byin rnams gsol ba 'debs par shes so/_/kha cig gis ni tshangs pa rnams la gsol ba 'debs par shes so/_/'khor 'di nyid kyi nang nas kha cig gis ni 'jig rten skyong ba rnams bcom ldan 
[\[114b.3\]]'das la gsol ba 'debs par shes so/_/kha cig gis ni bcom ldan 'das bdag cag la sbyin pa'i gtam ston par shes so/_/'khor 'di nyid kyi nang nas kha cig gis ni bcom ldan 'das bdag cag la tshul khrims kyi gtam ston par shes so/_/kha cig gis ni 
[\[114b.4\]]bzod pa'i gtam/_kha cig gis ni brtson 'grus kyi gtam/_kha cig gis ni bsam gtan gyi gtam/_kha cig gis ni shes rab kyi gtam bcom ldan 'das bdag cag la ston par shes so/_/kha cig gis ni thabs la mkhas pa'i gtam/_kha cig gis ni rdzu 'phrul 
[\[114b.5\]]gyi gtam/_kha cig gis ni smon lam gyi gtam/_kha cig gis ni ye shes kyi gtam bcom ldan 'das bdag cag la ston par shes so/_/kha cig gis ni nyan thos kyi theg pa'i gtam/_kha cig gis ni rang sangs rgyas kyi theg pa'i gtam/_kha cig gis ni theg 
[\[114b.6\]]pa chen po'i gtam/_bcom ldan 'das bdag cag la ston par shes so/_/kha cig gis ni sems can dmyal bar skye ba'i chos rnams bcom ldan 'das bdag cag la ston par shes so/_/kha cig gis ni dud 'gror skye ba'i chos rnams bcom ldan 'das bdag cag la ston par 
[\[114b.7\]]shes so/_/kha cig gis ni [{]yi dgas [,]yi dwags [}]su skye ba'i chos rnams bcom ldan 'das bdag cag la ston par shes so/_/kha cig gis ni gshin rje'i 'jig rten du skye ba'i chos rnams bcom ldan 'das bdag cag la ston par shes so/_/kha cig gis ni rgyal chen bzhi'i ris kyi lha'i nang du 
[\[115a\]]
[\[115a.1\]]skye ba'i chos rnams bcom ldan 'das bdag cag la ston par shes so/_/kha cig gis ni sum cu rtsa gsum gyi gnas su skye ba dang /_kha cig gis ni 'thab bral gyi gnas su skye ba'i chos rnams bcom ldan 'das bdag cag la ston par shes so/_/kha cig 
[\[115a.2\]]gis ni dga' ldan gyi gnas su skye ba dang /_kha cig gis ni 'phrul dga'i gnas su skye ba dang /_kha cig gis ni gzhan 'phrul dbang byed kyi gnas su skye ba dang /_kha cig gis ni bdud kyi gnas su skye bu dang /_kha cig gis ni tshangs pa'i gnas su skye ba'i chos rnams bcom ldan 
[\[115a.3\]]'das bdag cag la ston par shes so/_/de bzhin du tshangs pa'i mdun na 'don dang /_tshangs 'khor dang /_'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_sprin med dang /_bsod nams skyes dang /_'bras bu 
[\[115a.4\]]che dang /_mi che ba dang /_mi gdung ba dang /_gya nom snang dang /_shin tu mthong dang /_'og min dang /_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched du skye ba'i chos rnams bcom ldan 
[\[115a.5\]]'das bdag cag la ston par shes so/_/'jam dpal 'khor 'di nyid kyi nang nas kha cig gis ni mir skye ba'i chos rnams/_kha cig gis ni 'khor los sgyur ba'i rgyal por 'gyur ba'i chos rnams/_kha cig gis ni gling gnyis dang /_gsum dang /_bzhi pa'i 'khor los 
[\[115a.6\]]sgyur ba dang /_stong gnyis dang /_stong gsum gyi stong chen po dang /_stong gsum gyi stong chen po'i 'jig rten gyi khams gang gA'i klung gi bye ma snyed dag gi 'khor los sgyur ba'i rgyal por 'gyur ba'i chos rnams bcom ldan 'das bdag cag la ston par shes so/_/'jam 
[\[115a.7\]]dpal 'khor 'di nyid kyi nang nas kha cig gis ni de bzhin gshegs pa'i sku 'dom do tsam du 'phags par shes so/_/kha cig gis ni rgyang grags tsam du 'phags/_kha cig gis ni rgyang grags gnyis tsam du 'phags/_kha cig gis ni de bzhin gshegs pa'i sku dpag 
[\[115b\]]
[\[115b.1\]]tshad tsam du 'phags par shes so/_/kha cig gis ni de bzhin gshegs pa'i sku dpag tshad gnyis tsam du 'phags par shes so/_/kha cig gis ni de bzhin gshegs pa'i sku dpag tshad bcu tsam du 'phags par shes so/_/'khor 'di nyid kyi nang nas kha cig gis 
[\[115b.2\]]ni de bzhin gshegs pa'i sku dpag tshad stong du shes so/_/kha cig gis ni de bzhin gshegs pa'i sku dpag tshad stong phrag bcu dang /_nyi shu dang /_sum cu dang /_bzhi bcu dang /_lnga bcu par shes so/_/kha cig gis ni dpag tshad 'bum dang /_kha cig gis 
[\[115b.3\]]ni de bzhin gshegs pa'i sku dpag tshad 'bum phrag bcu dang /_nyi shu dang /_sum cu dang /_bzhi bcu dang /_lnga bcu par shes so/_/kha cig gis ni de bzhin gshegs pa'i sku dpag tshad 'bum phrag brgyad khri bzhi stong par shes so/_/'khor 'di nyid kyi nang nas 
[\[115b.4\]]kha cig gis ni de bzhin gshegs pa'i sku dpag tshad 'bum phrag bgrangs pa las 'das par shes so/_/'khor 'di nyid kyi nang nas kha cig gis ni de bzhin gshegs pa'i sku gser gyi kha dog tu mthong ngo /_/kha cig gis ni nor bu rin po che bai dUr+ya'i kha dog tu/_kha cig 
[\[115b.5\]]gis ni nor bu rin po che chen po an+da rnyil gyi kha dog tu/_kha cig gis ni nor bu rin po che mthon ka chen po'i kha dog tu/_kha cig gis ni nor bu rin po che skar 'od kyi kha dog tu/_kha cig gis ni nor bu rin po che pad ma rA ga'i kha dog tu/_kha cig gis ni nor bu rin po che brgya 
[\[115b.6\]]byin thogs pa'i kha dog tu/_kha cig gis ni nor bu rin po che rdo rje snang ba'i kha dog tu/_kha cig gis ni nor bu rin po che lha thams cad snang ba'i kha dog tu/_kha cig gis ni nor bu rin po che nyi zla snang ba'i kha dog tu/_kha cig gis ni nor bu rin po che chu 'dang gi kha dog tu/_
[\[115b.7\]]kha cig gis ni de bzhin gshegs pa'i sku nor bu rin po che shel gyi kha dog tu shes so/_/kha cig gis ni nor bu rin po che dbang gi rgyal po'i kha dog tu/_kha cig gis ni nor bu rin po che 'od thams cad bsdus pa'i kha dog tu/_kha cig gis ni nor bu rin po che [{]ri dgas [,]ri dwags [}]
[\[116a\]]
[\[116a.1\]]kyi rgyal po seng ge ral pa can gyi kha dog tu/_kha cig gis ni nor bu rin po che seng ge'i rgyal mtshan gyi rtse mo'i kha dog tu/_kha cig gis ni nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu shes so/_/
[\[116a.2\]]'jam dpal 'khor 'di nyid kyi nang nas kha cig gis ni de bzhin gshegs pa yid bzhin gyi nor bu rin po che'i kha dog tu shes so/_/'jam dpal kha dog dang /_spyod lam dang /_dbyibs gang dang gang kho nas sems can rnams 'dul bar 'gyur ba/_'jam dpal de bzhin ga
[\[116a.3\]]shegs pa kha dog dang /_spyod lam dang /_dbyibs de dang de kho nar sems can rnams kyis mthong ngo /_/'jam dpal chos bstan pa gang dang gang gis sems can rnams yongs su smin par 'gyur ba'i chos de dang de nyid de bzhin gshegs pa ston par sems can rnams 
[\[116a.4\]]kyis shes so/_/'jam dpal spyod pa gang dang gang gis sems can rnams de bzhin gshegs pa'i bstan pa la 'dzud cing 'dul bar 'gyur ba'i spyod pa de dang de la de bzhin gshegs pa bzhugs par sems can rnams kyis shes so/_/'jam dpal gal te shar phyogs kyi 
[\[116a.5\]]'jig rten gyi khams dpag tu med/_grangs med/_bsam gyis mi khyab/_mtshungs pa med/_gzhal du med/_tshad med/_brjod du med pa'i yang brjod du med pa dag lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[116a.6\]]mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_mi dang /_mi ma yin pa rnams kyis yongs su gang bar gyur la/_shar phyogs su ji lta ba de bzhin du lho dang /_de bzhin du nub dang /_de bzhin du byang dang /_de bzhin du 
[\[116a.7\]]shar lho dang /_de bzhin du lho nub dang /_de bzhin du nub byang dang /_de bzhin du byang shar dang /_de bzhin du steng dang /_de bzhin du 'og gi phyogs kyi 'jig rten gyi khams dpag tu med/_grangs med/_bsam gyis mi khyab/_mtshungs pa med/_gzhal du med/_
[\[116b\]]
[\[116b.1\]]tshad med/_brjod du med pa'i yang brjod du med pa dag lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_mi dang /_mi ma yin 
[\[116b.2\]]pa dag gis dper na 'dam bu'i tshal lam/_bu ram shing gi tshal lam/_til gyi zhing bzhin du yongs su gang bar gyur pa'i sems can de dag 'jam dpal gal te de bzhin gshegs pa mthong bas 'dul ba yin na/_sems can de dang de dag gis de bzhin gshegs pa'i spyan 
[\[116b.3\]]snga na 'dom gang tsam na 'khod par shes so/_/'jam dpal kha dog dang /_spyod lam dang /_gnas gang dang gang gis sems can de dag 'dul bar 'gyur ba de dang de kho nar de bzhin gshegs pa mdun na bzhugs par sems can de dag gis mthong ngo /_/'jam dpal chos 
[\[116b.4\]]bstan pa gang dang gang gis sems can rnams yongs su smin par 'gyur ba de dang de nyid kyi chos ston par thos so/_/'jam dpal spyod pa gang gis sems can de dag de bzhin gshegs pa'i bstan pa la 'jug par 'gyur ba'i spyod pa de dang de la de bzhin gshegs pa bzhugs te/_
[\[116b.5\]]de bzhin gshegs pa'i mdzad pa thams cad lhun gyis grub cing rnam par mi rtog par 'gyur ro/_/'jam dpal 'di lta ste/_dper na zla ba yar gyi ngo'i dkyil 'khor nam phyed kyi dus na 'dzam bu'i gling gi sems can thams cad kyis so so'i mdun na zla ba'i dkyil 'khor 'dug par 
[\[116b.6\]]shes kyang zla ba'i dkyil 'khor ni sems can de dag gis bdag ci'i phyir zla ba'i dkyil 'khor du shes par 'gyur bar bdag sems can de dag gi mdun na 'dug par bya'o snyam du mi rtog_/rnam par mi rtog mod kyi/_'on kyang 'jam dpal zla ba'i dkyil 'khor ni ma 'dres pa'i chos 
[\[116b.7\]]dang ldan pas lhun gyis grub cing rnam par mi rtog par de lta bu'i bya ba 'di 'byung ngo /_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang 'khor dpag tu med/_grangs med/_bsam gyis mi khyab/_mtshungs pa med/_gzhal 
[\[117a\]]
[\[117a.1\]]du med/_tshad med/_brjod du med pa'i yang brjod du med pa'i dbus na bzhugs na de dag thams cad kyis kyang de bzhin gshegs pa mdun na bzhugs par mthong mod kyi/_'jam dpal de bzhin gshegs pa ni sems can de dag gis de bzhin gshegs pa 
[\[117a.2\]]mdun na bzhugs par shes par 'gyur bar nga sems can de dag gi mdun du 'dug par bya'o snyam du mi rtog_/rnam par mi rtog ste/_'on kyang sems can rnams ji lta bus 'dul ba de bzhin du de bzhin gshegs pa mdun na bzhugs par shes so/_/de ci'i phyir zhe na/_ma 
[\[117a.3\]]'dres pa'i chos dang ldan pa'i phyir ro/_/'jam dpal dper na sems can rnams kyi las kyi tha ma dang /_'bring dang /_rab kyi rnam par smin pa'i dbang gis sems can rnams kyi 'du byed tha ma dang /_'bring dang /_rab rnams 'byung bar 'du byed rnams ni mi rtog_/rnam 
[\[117a.4\]]par mi rtog ste/_'on kyang 'du byed de dag lhun gyis grub cing rnam par mi rtog par tha ma dang /_'bring dang /_rab rnams kyi bya ba dag la 'jug go/_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can 
[\[117a.5\]]rnams kyi las kyi rnam par smin pa tha ma dang /_'bring dang /_rab kyi dbang gis de bzhin gshegs pa tha ma dang /_'bring dang /_rab tu sems can rnams kyis mthong yang 'jam dpal de bzhin gshegs pa ni mi rtog_/rnam par mi rtog ste/_'on kyang de bzhin gshegs pa de'i 
[\[117a.6\]]mdzad pa de lta bu de lhun gyis grub par 'byung ngo /_/'jam dpal dper na nor bu rin po che bai dUr+ya rigs ma ni ras tha dad pa nyid kyi dbang gis kha dog tha dad pa nyid du 'gyur te/_'jam dpal gal te nor bu rin po che bai dUr+ya ras ser po'i steng du bzhag na ni nor bu rin po che bai dUr+ya kha dog 
[\[117a.7\]]ser por 'gyur/_gal te ras dmar po'i steng du bzhag na ni nor bu rin po che bai dUr+ya kha dog dmar por 'gyur/_gal te ras sngon po'i steng du bzhag na ni nor bu rin po che bai dUr+ya kha dog sngon por 'gyur te/_de ltar ras kha dog ci dang ci 'dra ba'i steng du bzhag pa de dang de nyid kyi kha dog kho 
[\[117b\]]
[\[117b.1\]]nar 'gyur yang 'jam dpal nor bu rin po che bai dUr+ya ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du de bzhin gshegs pa yang sems can tha dad pa nyid kyi dbang gis kha dog tha dad pa 
[\[117b.2\]]nyid du 'gyur te/_'jam dpal gal te sems can rnams de bzhin gshegs pa'i sku gser gyi kha dog tu mthong bas gdul bar bya ba yin na ni de dag gis ni de bzhin gshegs pa'i sku gser gyi kha dog tu mthong ngo /_/gal te sems can rnams nor bu rin po che bai dUr+ya'i kha dog 
[\[117b.3\]]lta bus gdul bar bya ba yin na ni de dag gis kyang de bzhin gshegs pa'i sku nor bu rin po che bai dUr+ya'i kha dog tu mthong ngo /_/gal te sems can rnams mu tig gi kha dog lta bus gdul bar bya ba yin na ni de dag gis kyang de bzhin gshegs pa'i sku mu tig gi kha dog tu mthong ngo /_/
[\[117b.4\]]gal te sems can rnams nor bu rin po che an da rnyil gyi kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che an da rnyil gyi kha dog tu mthong ngo /_/'jam dpal gal te sems can rnams nor bu rin po che mthon ka chen po'i kha dog lta 
[\[117b.5\]]bus gdul bar bya ba yin na ni de dag gis kyang de bzhin gshegs pa'i sku nor bu rin po che mthon ka chen po'i kha dog tu mthong ngo /_/gal te sems can rnams nor bu rin po che 'od thams cad bsdus pa'i kha dog lta bus gdul bar bya ba yin na ni de dag gis kyang de bzhin gshegs pa'i 
[\[117b.6\]]sku nor bu rin po che 'od thams cad bsdus pa'i kha dog tu mthong ngo /_/gal te sems can rnams nor bu rin po che dbang gi rgyal po'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che dbang gi rgyal po'i kha dog tu mthong ngo /_/gal te 
[\[117b.7\]]sems can rnams nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che rgya mtsho'i gnas rnam par dag pa rin po che bkod pa kun nas 'od zer snang 
[\[118a\]]
[\[118a.1\]]ba'i kha dog tu mthong ngo /_/gal te sems can rnams nor bu rin po che'i rgyal po seng ge ral pa can gyi kha dog lta bus gdul bar bya ba yin na ni de dag gis kyang /_de bzhin gshegs pa'i sku nor bu rin po che'i rgyal po seng ge ral pa can gyi kha dog tu mthong ngo /_/
[\[118a.2\]]gal te sems can rnams nor bu rin po che seng ge'i rgyal mtshan gyi rtse mo'i kha dog lta bus gdul bar bya ba yin na ni/_de dag gis kyang de bzhin gshegs pa'i sku nor bu rin po che seng ge'i rgyal mtshan gyi rtse mo'i kha dog tu mthong ngo /_/'jam dpal gal te sems can rnams 
[\[118a.3\]]nor bu rin po che glog gi sgron ma'i kha dog lta bus gdul bar bya ba yin na ni/_de dag gis kyang de bzhin gshegs pa'i sku nor bu rin po che glog gi sgron ma'i kha dog tu mthong ngo /_/gal te sems can rnams nor bu rin po che chu 'dang gi kha dog lta bus gdul bar bya ba yin na ni/_
[\[118a.4\]]de dag gis kyang de bzhin gshegs pa'i sku nor bu rin po che chu 'dang gi kha dog tu mthong ngo /_/de bzhin du sems can rnams de bzhin gshegs pa'i sku brgya byin dang /_tshangs pa dang /_'jig rten skyong ba'i kha dog tu mthong bas gdul bar bya ba yin na ni/_de dag 
[\[118a.5\]]gis kyang de bzhin gshegs pa'i sku brgya byin dang /_tshangs pa dang /_'jig rten skyong ba'i kha dog tu mthong ngo /_/de bzhin du sbyar te sems can rnams sems can dmyal ba dang /_dud 'gro dang /[ {]yi dgas [,]yi dwags [}]dang /_gshin rje'i 'jig rten du skyes pa'i bar gyi kha dog gis 
[\[118a.6\]]gdul bar bya ba yin na ni/_de dag gis kyang de bzhin gshegs pa'i sku sems can dmyal ba dang /_dud 'gro dang /[ {]yi dgas [,]yi dwags [}]dang /_gshin rje'i 'jig rten du skyes pa'i bar gyi kha dog tu mthong ngo /_/gzugs med par skyes pa'i bar gyi gzugs dang /_lus dang /_
[\[118a.7\]]kha dog dang /_spyod lam gang dang gang gis sems can rnams 'dul bar 'gyur ba'i gzugs dang /_lus dang /_kha dog dang /_spyod lam de dang de lta bur de bzhin gshegs pa mthong ngo /_/de bzhin du sgo nga las skyes pa dang /_mngal nas skyes pa dang /_drod gsher las skyes 
[\[118b\]]
[\[118b.1\]]pa dang /_rdzus te skyes pa dang /_gzugs can dang /_gzugs can ma yin pa dang /_'du shes can dang /_'du shes can ma yin pa dang /_'du shes med 'du shes med min gyi sems can rnams kyi gzugs dang /_lus dang /_kha dog dang /_spyod lam gang dang gang 
[\[118b.2\]]gis 'dul bar 'gyur ba'i gzugs dang /_lus dang /_kha dog dang /_spyod lam de dang der de bzhin gshegs pa mthong yang de bzhin gshegs pa ni sems can 'di dag gis gser gyi kha dog tu mthong bar gyur la/_nor bu rin po che bai dUr+ya'i kha dog tu mthong 
[\[118b.3\]]bar ni ma gyur cig_/sems can 'di dag gis ni nor bu rin po che bai dUr+ya'i kha dog tu mthong bar gyur la/_nor bu rin po che an da rnyil gyi kha dog tu mthong bar ni ma gyur cig_/sems can 'di dag gis ni nor bu rin po che an da rnyil gyi kha dog tu mthong bar gyur la nor bu rin po 
[\[118b.4\]]che mthon ka chen po'i kha dog tu mthong bar ni ma gyur cig_/sems can 'di dag gis ni nor bu rin po che mthon ka chen po'i kha dog tu mthong bar gyur la/_nor bu rin po che 'od thams cad bsdus pa'i kha dog tu mthong bar ni ma gyur cig_/sems can 'di dag gis ni nor bu rin po che 
[\[118b.5\]]'od thams cad bsdus pa'i kha dog tu mthong bar gyur la/_nor bu rin po che dbang gi rgyal po'i kha dog tu mthong bar ni ma gyur cig_/sems can 'di dag gis ni nor bu rin po che dbang gi rgyal po'i kha dog tu mthong bar gyur la/_nor bu rin po che rgya mtsho'i gnas rnam par dag pa 
[\[118b.6\]]rin po che bkod pa kun nas 'od zer snang ba'i kha dog tu mthong bar ni ma gyur cig_/sems can 'di dag gis ni nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu mthong bar gyur la/_nor bu rin po che'i rgyal po seng ge ral pa can 
[\[118b.7\]]gyi kha dog tu mthong bar ni ma gyur cig_/sems can 'di dag gis ni nor bu rin po che'i rgyal po seng ge ral pa can gyi kha dog tu mthong bar gyur la/_/nor bu rin po che seng ge'i rgyal mtshan gyi rtse mo'i kha dog tu mthong bar ni ma gyur cig_/sems can 'di dag gis ni nor bu rin 
[\[119a\]]
[\[119a.1\]]po che seng ge'i rgyal mtshan gyi rtse mo'i kha dog tu mthong bar gyur la/_nor bu rin po che brgya byin thogs pa'i kha dog tu mthong bar ni ma gyur cig_/sems can 'di dag gis ni nor bu rin po che brgya byin thogs pa'i kha dog tu mthong bar gyur la/_nor bu rin po che rdo rje 
[\[119a.2\]]snang ba'i kha dog tu mthong bar ni ma gyur cig_/sems can 'di dag gis ni nor bu rin po che rdo rje snang ba'i kha dog tu mthong bar gyur la/_nor bu rin po che lha thams cad snang ba'i kha dog tu mthong bar ni ma gyur cig_/sems can 'di dag gis ni nor bu rin po che lha thams cad 
[\[119a.3\]]snang ba'i kha dog tu mthong bar gyur la/_nor bu rin po che nyi zla snang ba'i kha dog tu mthong bar ni ma gyur cig_/sems can 'di dag gis ni nor bu rin po che nyi zla snang ba'i kha dog tu mthong bar gyur la/_nor bu rin po che glog gi sgron ma'i kha dog tu mthong bar ni ma gyur cig_/
[\[119a.4\]]sems can 'di dag gis ni nor bu rin po che glog gi sgron ma'i kha dog tu mthong bar gyur la/_nor bu rin po che'i rgyal po yid bzhin gyi kha dog tu mthong bar ni ma gyur cig ces mi rtog_/rnam par mi rtog go/_/de bzhin du sbyar te/_'gro ba thams cad du skyes pa'i sems can 
[\[119a.5\]]rnams la yang brjod par bya ste/_'jam dpal de bzhin gshegs pa ni mi rtog_/rnam par mi rtog mod kyi/_'on kyang lhun gyis grub cing rnam par mi rtog pa de'i mdzad pa de lta bu de 'byung ngo //_//bam po gnyis pa/_'jam dpal dper na nor 
[\[119a.6\]]bu rin po che dbang gi rgyal po gang du 'byung ba der lcags dang lcags las byas pa'i yo byad rnams mi 'byung mod kyi/_'jam dpal 'on kyang nor bu rin po che dbang gi rgyal po ni mi rtog_/rnam par mi rtog ste/_'di snyam du bdag gang du byung ba der lcags dang lcags las byas pa'i yo 
[\[119a.7\]]byad rnams 'byung bar ma gyur cig snyam du mi sems mod kyi/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du sangs rgyas kyi zhing gang du de bzhin gshegs pa byung ba der mu stegs can spyod pa pa dang /_kun tu rgyu dang /_gcer 
[\[119b\]]
[\[119b.1\]]bu pa la sogs pa mu stegs can gyi gnas thams cad mi 'byung /_der lta bar gyur pa thams cad mi 'byung /_der 'khrug pa thams cad mi 'byung /_der mtshams med pa lnga po dag mi 'byung /_der mi dge ba bcu'i las kyi lam rnams mi 'byung /_der rgyal po'i bka' 
[\[119b.2\]]lung dang /_chos gces pa 'dor ba mi 'byung /_der nyi zla'i 'od dag mi 'byung /_der brgya byin dang /_tshangs pa dang /_'jig rten skyong ba dag dang lha thams cad kyi 'od dag mi 'byung /_der nor bu rin po che'i 'od rnams dang /_me'i 'od rnams dang /_glog gi 'od rnams 
[\[119b.3\]]mi 'byung /_der yud tsam dang /_yud tsam phyed dang /_zla ba dang /_zla ba phyed dang /_lor bgrang ba rnams mi 'byung ste/_'jam dpal gzhan du na sems can yongs su smin par bya ba'i phyir de bzhin gshegs pa'i byin gyi rlabs ni ma gtogs so/_/'jam dpal de bzhin 
[\[119b.4\]]gshegs pa ni mi rtog_/rnam par mi rtog ste/_'on kyang sems can gyi dbang gis lhun gyis grub cing rnam par mi rtog par de'i mdzad pa de lta bu de 'byung ngo /_/'jam dpal dper na nor bu rin po che mthon ka chen po'i 'od kyis reg pa de dag thams cad nor bu rin po che mthon ka chen 
[\[119b.5\]]po'i kha dog tu 'gyur yang nor bu rin po che mthon ka chen po ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du gang dag de bzhin gshegs pa la dmigs pa'i yid la byed pa'i 'od kyis reg 
[\[119b.6\]]pa de dag thams cad thams cad mkhyen pa nyid kyi kha dog tu 'gyur yang de bzhin gshegs pa ni mi rtog_/rnam par mi rtog ste/_'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ngo /_/'jam dpal dper na nor bu 
[\[119b.7\]]rin po che chen po bai dUr+ya byi dor legs par byas pa mgo'i rgyan nam/_mgul ba'i rgyan nam/_lag pa'i rgyan nam/_rkang pa'i rgyan yang rung ste/_gang dang gang gis logs na rgyan du 'dug pa de dang der rgyan du shin tu lam me/_lhan ne/_lhang nge'o/_/nor bu rin po che chen po bai dUr+ya de 
[\[120a\]]
[\[120a.1\]]nyid kyi mthus rgyan de dag kyang shin tu lam me/_lhan ne/_lhang nger 'dug kyang nor bu rin po che chen po bai dUr+ya mi rtog rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du de bzhin gshegs pa dgra 
[\[120a.2\]]bcom pa yang dag par rdzogs pa'i sangs rgyas kyang spyod lam gyi gnas gang dang gang gis nyan thos kyi spyod pa'am/_rang sangs rgyas kyi spyod pa'am/_byang chub sems dpa'i spyod pa'am/_de bzhin gshegs pa'i spyod pa'am/_spyod pa pa dang /_kun tu rgyu dang /_gcer bu 
[\[120a.3\]]pa'i spyod pa'am/_dud 'gro dang /[ {]yi dgas [,]yi dwags [}]dang /_gshin rje'i 'jig rten dang /_sha za dang /_grul bum dang /_srin po'i spyod pa'am/_lha dang /_klu dang /_gnod sbyin dang /_dri za'i spyod pa'am/_spyod pa gang dang gang la gnas pa'i spyod pa de dang de nyid shin tu 
[\[120a.4\]]lam me/_lhan ne/_lhang nge'o/_/de bzhin gshegs pa de nyid kyi mthus spyod pa de shin tu lam me/_lhan ne/_lhang nger rnam par mdzes kyang 'jam dpal de bzhin gshegs pa ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i mdzad pa 
[\[120a.5\]]de lta bu de 'byung ngo /_/'jam dpal dper na sa la gnas/_sa la brten nas sa bon thams cad dang /_rtswa dang /_shing gel ba dang /_sman dang /_nags tshal rnams skye zhing 'phel la shin tu rgyas pa nyid du 'gyur yang 'jam dpal sa ni mi rtog_/rnam par mi rtog ste/_'on kyang lhun 
[\[120a.6\]]gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du de bzhin gshegs pa la gnas/_de bzhin gshegs pa la brten nas sems can thams cad kyi dge ba'i rtsa ba thams cad skye zhing 'phel te/_shin tu rgyas pa nyid du 'gyur yang de bzhin gshegs 
[\[120a.7\]]pa ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i mdzad pa de lta bu de 'byung ngo /_/'jam dpal dper na sprin chen pos 'dzam bu'i gling thams cad khebs par byas nas rtswa dang /_shing gel ba dang /_sman dang /_nags tshal rnam pa tha dad pa rnams 
[\[120b\]]
[\[120b.1\]]su char pa chen po rab tu phab ste/_ro gcig pa'i chu'i rgyun des rtswa dang /_shing gel ba dang /_sman dang /_nags tshal rnam pa tha dad pa rnams skye bar byed cing gnas rnam pa tha dad pa rnams su chu de ro tha dad pa dang /_kha dog tha dad par yang gnas la/_'jam dpal sprin ni mi 
[\[120b.2\]]rtog_/rnam par mi rtog ste/_'on kyang lhun gyis grub cing rnam par mi rtog par bya ba tha dad pa rnams 'byung ngo /_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang phyogs bcu'i 'jig rten gyi khams rab 'byam thams cad 
[\[120b.3\]]sangs rgyas kyi sku'i sprin gyis khyab par mdzad de/_sems can dge ba'i rtsa ba sna tshogs bsags pa/_smon lam dang /_lhag pa'i bsam pa dang /_mos pa tha dad cing mos pa tha dad pa la gnas pa thams cad la chos kyi char chen po mngon par phab ste/_'jam dpal chos kyi char 
[\[120b.4\]]de yang ro gcig pa yin mod kyi/_'jam dpal sems can dge ba'i rtsa ba sna tshogs bsags pa/_smon lam dang /_lhag pa'i bsam pa dang /_mos pa tha dad cing mos pa tha dad pa la gnas pa/_dge ba'i rtsa ba dang /_smon lam dang /_lhag pa'i bsam pa dang /_mos pa 
[\[120b.5\]]tha dad pa la zhugs pa rnams la rnam pa tha dad pa nyid kyi chos tha dad pa kho na'i char pas nus pa ji lta ba dang /_mthu ji lta ba bzhin du dge ba'i rtsa ba bskyed kyang 'jam dpal de bzhin gshegs pa ni mi rtog_/rnam par mi rtog ste/_'di lta ste/_sems can 'di dag la ni nyan thos kyi ye 
[\[120b.6\]]shes su 'gyur ba'i dge ba'i rtsa ba dag rnam par bskyed par bya'o/_/sems can 'di dag la ni rang sangs rgyas kyi ye shes su 'gyur ba'i dge ba'i rtsa ba dag rnam par bskyed par bya'o/_/sems can 'di dag la ni sangs rgyas kyi ye shes su 'gyur ba'i dge ba'i rtsa ba dag rnam par bskyed par bya'o/_/
[\[120b.7\]]sems can 'di dag la ni rgyal chen bzhi pa'i lha'i gnas su skye ba'i dge ba'i rtsa ba dag rnam par bskyed par bya'o/_/sems can 'di dag la ni sum cu rtsa gsum gyi gnas su skye ba'i dge ba'i rtsa ba dag rnam par bskyed par bya'o/_/de bzhin du sbyar te 'thab bral rnams dang /_dga' ldan 
[\[121a\]]
[\[121a.1\]]rnams dang /_'phrul dga' rnams dang /_gzhan 'phrul dbang byed rnams dang /_de bzhin du tshangs pa rnams dang /_tshangs chen rnams dang /_tshangs pa'i mdun na 'don rnams dang /_'od chung rnams dang /_tshad med 'od rnams dang /_'od gsal rnams dang /_dge chung 
[\[121a.2\]]rnams dang /_tshad med dge rnams dang /_dge rgyas rnams dang /_sprin med rnams dang /_bsod nams skyes rnams dang /_'bras bu che ba rnams dang /_mi che ba rnams dang /_mi gdung ba rnams dang /_gya nom snang rnams dang /_shin tu mthong rnams dang /_gnas gtsang ma'i ris rnams 
[\[121a.3\]]dang /_'og min rnams kyi dge ba'i rtsa ba dag rnam par bskyed par bya'o/_/bdud kyi ris kyi lha rnams kyi dge ba'i rtsa ba dag rnam par bskyed par bya'o snyam du 'jam dpal de bzhin gshegs pa ni mi rtog_/rnam par mi rtog go/_/sems can 'di dag la ni rgyal por skye ba'i dge ba'i rtsa 
[\[121a.4\]]ba sna tshogs dag rnam par bskyed par bya'o/_/sems can 'di dag la ni mir skye ba'i dge ba'i rtsa ba sna tshogs dag rnam par bskyed par bya'o/_/sems can 'di dag la ni dbang phyug tu 'gyur ba'i dge ba'i rtsa ba sna tshogs dag rnam par bskyed par bya'o snyam du 'jam dpal de bzhin gshegs 
[\[121a.5\]]pa ni mi rtog_/rnam par mi rtog ste/_'on kyang de bzhin gshegs pa ni lhun gyis grub cing rnam par mi rtog par sems can smon lam dang /_lhag pa'i bsam pa dang /_mos pa ji lta ba dang /_dge ba'i rtsa ba ji ltar bsags pa bzhin du mdzad pa de lta bu de 'byung ste/_de bzhin 
[\[121a.6\]]gshegs pa ni thams cad du btang snyoms su bzhugs shing btang snyoms la rnam par mi rtog go/_/'jam dpal dper na nyi ma'i dkyil 'khor shar ma thag tu 'od zer bye ba khrag khrig 'bum phrag grangs med pa btang bas 'dzam bu'i gling gi mun pa mun nag thams cad med par 'gyur yang 
[\[121a.7\]]nyi ma'i dkyil 'khor ni mi rtog_/rnam par mi rtog ste/_'on kyang lhun gyis grub cing rnam par mi rtog par bya ba de lta bu de 'byung ngo /_/'jam dpal de bzhin du de bzhin gshegs pa'i nyi ma'i dkyil 'khor shar ma thag tu ye shes kyi 'od zer bye ba khrag khrig 'bum phrag grangs med pa btang 
[\[121b\]]
[\[121b.1\]]bas sems can rnams kyi lta bar 'gyur ba'i mun pa thams cad med par gyur te/_sems can yongs su smin par bya ba'i phyir de bzhin gshegs pa'i byin gyi rlabs kyis 'jig rten gyi khams su lta bar gyur pa 'byung ba ni ma gtogs so/_/'jam dpal de bzhin gshegs 
[\[121b.2\]]pa ni ngas sems can rnams kyi lta bar gyur pa bsal lo snyam mam/_bsal bar bya'o snyam du mi rtog_/rnam par mi rtog mod kyi/_'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ste/_'jam dpal de bzhin 
[\[121b.3\]]gshegs pa ni thams cad du rnam par mi rtog cing mnyam ste btang snyoms pa'o/_/'jam dpal dper na sgyu ma sprul pa ni sgyu ma mkhan gyi dbang gis bya ba rnam pa sna tshogs dang /_lus tha dad pa sna tshogs ston kyang 'jam dpal sgyu ma sprul pa de ni brjod du med pa ma skyes pa/_ma 'gags pa/_
[\[121b.4\]]yi ge med pa/_sgra med pa/_yul med pa/_dngos po med pa/_bsam gyis mi khyab pa mtshan nyid med pa/_gnyis su med pa/_kun tu spyod pa med pa/_chos kyi dbyings dang mnyam zhing gnyen po med pa yin yang 'jam dpal sgyu ma sprul pa ni sgyu ma mkhan gyi dbang gis lhun gyis grub 
[\[121b.5\]]cing rnam par mi rtog par bya ba sna tshogs ston to/_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can gyi dbang gis 'khor gyi nang na gzugs kyi sku dang /_kha dog dang /_spyod pa dang /_spyod lam dang /_bya ba la 'jug pa'i 
[\[121b.6\]]gnas sna tshogs 'byung mod kyi/_'jam dpal de bzhin gshegs pa de ni brjod du med pa/_ma skyes pa/_ma 'gags pa/_yi ge med pa/_sgra med pa/_yul med pa/_dngos po med pa/_bsam gyis mi khyab pa/_mtshan nyid med pa/_gnyis su med pa/_kun tu spyod pa med pa/_chos 
[\[121b.7\]]kyi dbyings dang mtshungs shing gnyen po med pa/_khams gsum las yang dag par 'das pa ste/_'on kyang 'jam dpal de bzhin gshegs pa ni lhun gyis grub cing rnam par mi rtog par sems can gyi dbang gis mdzad pa sna tshogs dag ston to/_/'jam dpal dper na nyi ma ni gcig kho na yin 
[\[122a\]]
[\[122a.1\]]na ri'i rgyal po ri rab kyi dbang gis gling bzhi rnams su sems can rnams kyis rnam pa mang por mthong ste/_kha cig gis ni de 'char bar mthong /_kha cig gis ni shar zin par mthong /_kha cig gis ni bag dros pa tsam du mthong /_kha cig 
[\[122a.2\]]gis ni dros chen tsam du shes/_kha cig gis ni nam phyed/_kha cig gis ni nyi ma phyed/_kha cig gis ni nyi ma mel tse thun gcig tsam du shar bar shes/_kha cig gis ni nyi ma phyed yol tsam du shes/_kha cig gis ni nyi ma snur tsam du shes/_
[\[122a.3\]]kha cig gis ni tho rangs tsam du shes te/_nyi ma'i dkyil 'khor gcig yin mod kyi/_'on kyang gling bzhi dag tu sems can rnams kyis gzhan dang gzhan dag tu mthong yang nyi ma'i dkyil 'khor ni mi rtog_/rnam par mi rtog ste/_lhun gyis grub cing rnam par 
[\[122a.4\]]mi rtog bzhin du ri rab kyi dbang gis gling bzhi pa'i 'jig rten gyi khams su bya ba sna tshogs ston to/_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can gyi dbang gis 'khor gcig kho na'i nang nas kyang 
[\[122a.5\]]sems can kha cig gis ni de bzhin gshegs pa mngon par rdzogs par 'tshang rgya bar shes/_kha cig gis ni yongs su mya ngan las 'da' bar shes/_kha cig gis ni bcom ldan 'das mngon par rdzogs par sangs rgyas par shes so/_/'khor de nyid kyi 
[\[122a.6\]]nang nas kha cig gis ni bcom ldan 'das yongs su mya ngan las 'das par shes/_kha cig gis ni de bzhin gshegs pa bcom ldan 'das mngon par rdzogs par sangs rgyas nas lo bcu lon par shes/_kha cig gis ni de bzhin gshegs pa yongs su mya ngan las 
[\[122a.7\]]'das nas lo bcu lon par shes/_kha cig gis ni bcom ldan 'das kyi bstan pa snying por gyur par shes/_kha cig gis ni bcom ldan 'das kyi bstan pa nub par shes/_kha cig gis ni bcom ldan 'das kyis chos bstan nas lo bcu dang /_nyi shu dang /_sum 
[\[122b\]]
[\[122b.1\]]cu dang /_bzhi bcu dang /_lnga bcu lon par shes/_kha cig gis ni bcom ldan 'das yongs su mya ngan las 'das nas lo bcu dang /_nyi shu dang /_sum cu dang /_bzhi bcu dang /_lnga bcu lon par shes/_kha cig gis ni bcom ldan 'das mngon par rdzogs 
[\[122b.2\]]par sangs rgyas nas lo brgya dang /_lo stong lon par shes/_kha cig gis ni bcom ldan 'das yongs su mya ngan las 'das nas/_lo brgya dang /_lo stong lon par shes/_kha cig gis ni bcom ldan 'das mngon par rdzogs par sangs rgyas nas lo 
[\[122b.3\]]stong phrag bcu dang /_nyi shu dang /_sum cu dang /_bzhi bcu dang /_lnga bcu lon par shes/_kha cig gis ni bcom ldan 'das yongs su mya ngan las 'das nas lo stong phrag bcu dang /_nyi shu dang /_sum cu dang /_bzhi bcu dang /_lnga bcu lon par shes/_
[\[122b.4\]]kha cig gis ni bcom ldan 'das mngon par rdzogs par sangs rgyas nas bskal pa bye ba khrag khrig 'bum phrag bcu dang /_nyi shu dang /_sum cu dang /_bzhi bcu dang /_lnga bcu lon par shes/_/kha cig gis ni bcom ldan 'das yongs su mya ngan las 'das 
[\[122b.5\]]nas bskal pa bye ba khrag khrig 'bum phrag bcu dang /_nyi shu dang /_sum cu dang /_bzhi bcu dang /_lnga bcu lon par shes so/_/'jam dpal 'khor 'di nyid kyi nang nas lha dang /_mi kha cig gis ni bcom ldan 'das shAkya thub pa mngon par rdzogs par 
[\[122b.6\]]sangs rgyas nas bskal pa brjod du med pa'i yang brjod du med pa lon par shes/_'jam dpal 'khor 'di nyid kyi nang nas lha dang /_mi kha cig gis ni bcom ldan 'das shAkya thub pa yongs su mya ngan las 'das nas bskal pa brjod du med pa'i yang brjod 
[\[122b.7\]]du med pa lon par shes kyang 'jam dpal de bzhin gshegs pa ni mi rtog_/rnam par mi rtog ste/_'on kyang lhun gyis grub cing rnam par mi rtog bzhin du sems can gyi dbang gis de bzhin gshegs pa'i mdzad pa de lta bu de 'byung ngo /_/'jam dpal dper na 'dzam bu'i 
[\[123a\]]
[\[123a.1\]]gling du rlung gi dkyil 'khor chen po langs pas rtswa dang /_shing gel ba dang /_sman dang /_nags tshal dang /_lo ma thams cad g.yo/_rab tu g.yo/_kun tu rab tu g.yo/_'gul/_rab tu 'gul/_kun tu rab tu 'gul/_'ur 'ur/_rab 
[\[123a.2\]]tu 'ur 'ur/_kun tu rab tu 'ur 'ur/_'khrugs/_rab tu 'khrugs/_kun tu rab tu 'khrugs shing lo ma kha cig ni shar phyogs su dma' la nub phyogs su mtho/_kha cig ni nub phyogs su dma' la/_shar phyogs su mtho/_lo ma kha cig ni mtha' 
[\[123a.3\]]dma' la dbus mtho/_kha cig ni byang phyogs dma' la lho phyogs su mtho yang rtswa dang /_shing gel ba dang /_sman dang /_nags tshal dang /_lo ma rnams mi rtog_/rnam par mi rtog ste/_'on kyang 'jam dpal rlung gi dkyil 'khor gyi dbang gis bya ba sna tshogs 
[\[123a.4\]]ston to/_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang mi rtog_/rnam par mi rtog ste/_'on kyang sems can gyi dbang gis rtag tu skad cig skad cig la gzugs kyi sku dang /_kha dog dang /_
[\[123a.5\]]spyod pa dang /_smon lam dang /_bya ba la 'jug pa'i gnas grangs med pa dag phyogs bcu'i 'jig rten gyi khams mtha' yas mu med pa rnams su 'byung ngo /_/'jam dpal sems can rnams kyi de bzhin gshegs pa la dmigs pa yid la byed pa ji snyed 
[\[123a.6\]]'byung ba de snyed kyi bskal par sems can dmyal ba dang /_dud 'gro dang /[ {]yi dgas [,]yi dwags [}]dang /_gshin rje'i 'jig rten du skye ba'i rgyun chad cing ldog ste/_'jam dpal de ltar de bzhin gshegs pa dgra bcom pa yang dag par rdzogs pa'i sangs rgyas ni yon tan 
[\[123a.7\]]tshad med pa dang ldan te/_de bzhin gshegs pa gcig la dmigs pa'i yon tan gyi mtha' yang byang chub sems dpa' sems dpa' chen po rnam par thar pa dang /_ting nge 'dzin bsam gyis mi khyab pa la gnas pa rnams kyis kyang bskal pa bye ba khrag khrig 'bum 
[\[123b\]]
[\[123b.1\]]phrag dpag tu med pa grangs med pa dag gis kyang rtogs par mi nus so/_/'jam dpal stong gsum gyi stong chen po'i 'jig rten gyi khams kyi lha rnams dang /_mi rnams ni ches nyung gi phyi rol gyi drang srong mngon par shes pa lnga dang ldan pa 'dod pa dag la 'dod chags 
[\[123b.2\]]dang bral ba rnams kyis lha'i mig gis shing rta'i phang lo'i tshad tsam gyi sa phyogs gcig na sems can dag mthong ba ni ches mang ngo /_/'jam dpal phyi rol gyi drang srong mngon par shes pa lnga dang ldan pa 'dod pa dag la 'dod chags dang bral ba rnams kyis lha'i 
[\[123b.3\]]mig gis stong gsum gyi stong chen po'i 'jig rten gyi khams na sems can dag mthong ba ni ches nyung gi/_de bzhin gshegs pa'i nyan thos dgra bcom pa/_zag pa zad pa/_rnam par thar pa brgyad la bsam gtan pas lha'i mig gis shing rta'i phang lo'i 
[\[123b.4\]]tshad tsam gyi phyogs gcig na sems can dag mthong ba ni ches mang ngo /_/'jam dpal de bzhin gshegs pa'i nyan thos dgra bcom pa zag pa zad pa/_rnam par thar pa brgyad la bsam gtan pas lha'i mig gis stong gsum gyi stong chen po'i 'jig rten gyi khams 
[\[123b.5\]]na sems can ji snyed mthong ba de bas ni 'jam dpal rang sangs rgyas kyis lha'i mig gis shing rta'i phang lo'i tshad tsam gyi sa phyogs gcig na sems can dag mthong ba ni ches mang ngo /_/'jam dpal rang sangs rgyas kyis lha'i mig gis stong gsum gyi stong chen po'i 
[\[123b.6\]]'jig rten gyi khams na/_sems can ji snyed mthong ba de bas ni 'jam dpal byang chub sems dpa' rnam par thar pa dang ting nge 'dzin bsam gyis mi khyab pa la gnas pas lha'i mig gis shing rta'i phang lo'i tshad tsam gyi sa phyogs gcig na sems can dag mthong 
[\[123b.7\]]ba ni ches mang ngo /_/'jam dpal byang chub sems dpa' rnam par thar pa dang ting nge 'dzin bsam gyis mi khyab pa la gnas pas lha'i mig gis stong gsum gyi stong chen po'i 'jig rten gyi khams na sems can ji snyed mthong ba de bas ni 'jam dpal de bzhin 
[\[124a\]]
[\[124a.1\]]gshegs pas lha'i spyan gyis shing rta'i phang lo'i tshad tsam gyi sa phyogs gcig na sems can dag gzigs pa ni ches grangs med do/_/'jam dpal de bzhin du phyogs bcu'i 'jig rten gyi khams rab 'byam thams cad na shing rta'i 
[\[124a.2\]]phang lo'i tshad tsam gyi sa phyogs thams cad na gnas pa'i sems can re re'i sems dang sems las byung ba'i chos byung ba dang /_'byung ba dang /_'byung bar 'gyur ba gang dag gzigs pa de dag ni byang chub sems dpa' rnam par thar pa dang ting nge 'dzin bsam gyis 
[\[124a.3\]]mi khyab pa la gnas pa rnams kyis kyang bskal pa gang gA'i klung gi bye ma snyed du yang bgrang ba'am/_bsam pa'am/_grangs su bya bar sla ba ma yin te/_'jam dpal sems can 'das pa dang /_ma 'ongs pa dang /_da ltar byung ba de dag gis sems dang 
[\[124a.4\]]sems las byung ba de dag ni de bzhin gshegs pa dgra bcom pa yang dag par rdzogs pa'i sangs rgyas kyis lhun gyis grub par skad cig thang cig yud tsam cig la rab tu mkhyen to/_/'jam dpal phyogs bcu'i 'jig rten gyi khams thams cad du gtogs pa'i 
[\[124a.5\]]sems can thams cad kyi sems dang sems las 'byung ba rnams rgyu gang dang /_dmigs pa gang dang /_rkyen gang gis ji ltar byung ba dang /_'byung ba dang /_'byung bar 'gyur ba dang /_sems can de dag gis spyod pa dang /_spyod lam dang /_bya ba la 'jug pa'i 
[\[124a.6\]]gnas gang dag byung ba dang /_'byung ba dang /_'byung bar 'gyur ba de dag de bzhin gshegs pas lhun gyis grub pa'i ye shes kyis rnam par mi rtog par skad cig thang cig yud tsam cig la yang dag pa ji lta ba bzhin du rab tu mkhyen to/_/'jam dpal sems can de dag ji 
[\[124a.7\]]ltar bla na med pa yang dag par rdzogs pa'i byang chub tu 'dul ba yang lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/_/'jam dpal sems can re re'i ma rig pa'i gnas kyi sa'i nyon mongs pa gang gA'i klung gi bye 
[\[124b\]]
[\[124b.1\]]ma bas mang ba de dag kyang de bzhin gshegs pas lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/_/'jam dpal rgyu gang dang /_dmigs pa gang dang /_rkyen gang gis nyon mongs pa de dag ji ltar 'byung ba dang /_
[\[124b.2\]]thabs kyi shes pa gang gis sems can de dag gi nyon mongs pa ji ltar zhi bar 'gyur ba de dag kyang lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/_/'jam dpal de ltar na de bzhin gshegs pa dgra bcom pa yang 
[\[124b.3\]]dag par rdzogs pa'i sangs rgyas rnams ni ye shes bsam gyis mi khyab pa dang ldan no/_/'jam dpal dper na zla ba'i dkyil 'khor ni nyi ma'i dbang gis 'dzam bu'i gling du gzugs dang /_kha dog dang /_gzi brjid dang /_'od rab 'bring tha mar snang yang zla ba'i 
[\[124b.4\]]dkyil 'khor ni 'bri ba'am/_'phel ba yang med de/_'on kyang sems can rnams kyi las kyi rnam par smin pas nyi ma bgrang ba dang /_yud tsam dang /_yud tsam phyed kyi grangs brtsi bar bya ba de lta bu de yang 'byung la 'jam dpal zla ba'i dkyil 'khor ni mi rtog rnam par 
[\[124b.5\]]mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang phyogs bcu'i 'jig rten gyi khams rab 'byam thams cad du bsam pa 
[\[124b.6\]]rab 'bring tha mas sems can rnams kyis de bzhin gshegs pa gzugs dang /_kha dog dang /_gzi brjid dang /_'od rab 'bring tha mar mthong yang 'jam dpal sems can gang gi dge ba'i rtsa ba dang /_spyod pa dang /_mos pa dang /_smon lam gyi stobs 
[\[124b.7\]]dang /_byin gyi rlabs ci 'dra ba yin pa de 'dra bar de bzhin gshegs pa mthong ste/_'jam dpal de bzhin gshegs pa la ni rab 'bring tha ma med do/_/de ci'i phyir zhe na/_'jam dpal de bzhin gshegs pa dgra bcom pa yang dag par rdzogs pa'i sangs rgyas ni chos 
[\[125a\]]
[\[125a.1\]]kyi sku ste/_shin tu ma skyes pa/_ma byung ba/_ma 'gags pa yin na/_'jam dpal 'on kyang sems can rnams kyi bsam pa rab 'bring tha mas de bzhin gshegs pa rab 'bring tha mar mthong gi/_'jam dpal de bzhin gshegs pa ni mi rtog 
[\[125a.2\]]rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal stong gsum gyi stong chen po'i 'jig rten gyi khams 'di na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[125a.3\]]mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_mi dang /_mi ma yin pa rnams dang /_tha na dud 'gro'i skye gnas su song ba'i sems can gang dag de bzhin gshegs pa la bshos gsol ba dang /_gang dag 
[\[125a.4\]]bshos mi gsol ba dang /_gang dag mthong ba dang /_gang dag mi mthong ba dang /_gang dag sdod pa dang /_gang dag mi sdod pa dang /_gang dag gshe ba dang /_gang dag mi gshe ba dang /_gang dag reg pa dang /_gang dag mi reg pa de dag thams cad kyi bya 
[\[125a.5\]]ba de lta bu rnams kyang sangs rgyas kyi mthus lhun gyis grub cing rnam par mi rtog par 'byung ngo /_/'jam dpal dper na gang dag gis nor bu rin po che mthon ka chen po mthong ba dang /_reg pa dang /_spyod yul du gnas pa de dag thams cad ni nor bu rin po che mthon ka chen po'i 
[\[125a.6\]]kha dog tu 'gyur yang nor bu rin po che mthon ka chen po ni mi rtog rnam par mi rtog go/_/'jam dpal de bzhin du sems can gang dag gis de bzhin gshegs pa tha na ri mor bris pa dang /_gzugs su byas pa mthong ba dang /_reg pa dang /_de'i spyod yul yang shes pa de dag 
[\[125a.7\]]thams cad ni gzugs dang /_kha dog bsam gyis mi khyab pa yongs su 'grub pa thob par 'gyur yang de bzhin gshegs pa ni mi rtog_/rnam par mi rtog go/_/'jam dpal dper na rtsi'i rgyal po legs par mthong zhes bya ba sems can gnod sems kyi sems dang ldan pa'am/_
[\[125b\]]
[\[125b.1\]]dang ba'i sems dang ldan pa yang rung /_gang dag gis mthong ba de dag gi mig rnam par dag par 'gyur/_gnod sems kyi sems dang ldan pa'am/_dang ba'i sems dang ldan pa yang rung gang dag gi rna bas de rlung gis bskyod pa'i sgra thos pa de dag gi rna ba rnam par dag par 
[\[125b.2\]]'gyur/_gnod sems kyi sems dang ldan pa'am/_dang ba'i sems dang ldan pa yang rung gang dag gi dri tshor ba de dag gi sna rnam par dag par 'gyur/_gnod sems kyi sems dang ldan pa'am/_dang ba'i sems dang ldan pa yang rung gang dag gi lces de'i ro myong ba de 
[\[125b.3\]]dag gi lce'i dbang po rnam par dag par 'gyur/_gnod sems kyi sems dang ldan pa'am/_dang ba'i sems dang ldan pa yang rung gang dag gi lus kyis reg pa de dag gi lus rnam par dag par 'gyur yang 'jam dpal rtsi'i rgyal po legs par mthong ba ni mi rtog rnam par 
[\[125b.4\]]mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du gnod sems kyi sems dang ldan pa'am/_dang ba'i sems dang ldan pa yang rung gang dag gis de bzhin gshegs pa tha na ri mor bris pa dang /_
[\[125b.5\]]gzugs su byas pa mthong ba de dag gi dge ba'i rtsa ba des mig rnam par dag par 'gyur/_tha na dud 'gro'i skye gnas su song ba yang rung ste/_gnod sems kyi sems dang ldan pa'am/_dang ba'i sems dang ldan pa yang rung gang dag gis de la sangs rgyas zhes bya ba'am/_de 
[\[125b.6\]]bzhin gshegs pa zhes bya ba'am/_'jig rten mgon po zhes bya ba'am/_thams cad mkhyen pa zhes bya ba'i sgra thos pa de dag dge ba'i rtsa ba des rna ba'i dbang po rnam par dag par 'gyur/_gnod sems kyi sems dang ldan pa'am/_dang ba'i sems dang ldan pa yang 
[\[125b.7\]]rung gang dag gis de'i yon tan gyi dri tshor ba de dag dge ba'i rtsa ba des sna rnam par dag par 'gyur/_gnod sems kyi sems dang ldan pa'am/_dang ba'i sems dang ldan pa yang rung gang dag gis de'i chos kyi ro myong ba de dag dge ba'i rtsa ba des lce rnam par dag par 'gyur/_
[\[126a\]]
[\[126a.1\]]gnod sems kyi sems dang ldan pa'am/_dang ba'i sems dang ldan pa yang rung gang dag gis lus kyi reg pa de dag dge ba'i rtsa ba des lus rnam par dag par 'gyur yang 'jam dpal de bzhin gshegs pa ni mi rtog rnam par mi rtog ste/_ma 'dres 
[\[126a.2\]]pa'i chos dang ldan pa'i phyir lhun gyis grub cing rnam par mi rtog par de'i bya ba de lta bu de 'byung ngo /_/'jam dpal dper na rtsi'i rgyal po 'bral ba zhes bya bas bskus pa'i rnga sgra sems can zug rngus zug pa dang bcas pa/_dug dang bcas pa gang dag gis thos pa de 
[\[126a.3\]]dag gi zug rngu thams cad 'byung zhing dug kyang mi gdug par 'gyur yang 'jam dpal rtsi'i rgyal po 'bral ba ni mi rtog_/rnam par mi rtog ste/_'on kyang sems can rnams kyi las kyi rnam par smin pa'i dbang dang rgyu rkyen tshogs pas lhun gyis grub cing rnam par mi rtog 
[\[126a.4\]]par rtsi'i rgyal po 'bral ba'i bya ba de lta bu de 'byung ngo /_/'jam dpal de bzhin du de bzhin gshegs pa'i mtshan thos ma thag tu sems can rnams kyi lta bar gyur pa'i zug rngu dag 'byung zhing 'dod chags dang /_zhe sdang dang /_gti mug gi dug kyang mi gdug 
[\[126a.5\]]par 'gyur yang 'jam dpal de bzhin gshegs pa ni mi rtog_/rnam par mi rtog ste/_'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ngo /_/de ci'i phyir zhe na/_ma 'dres pa'i chos dang 
[\[126a.6\]]ldan pa'i phyir ro/_/'jam dpal stong gsum gyi stong chen po'i 'jig rten gyi khams kyi rdul phra rab kyi rdul rnams ni ches nyung gi_/bcom ldan 'das shAkya thub pas sngon byang chub sems dpa'i spyad pa spyod pa na/_phyogs bcu'i 'jig rten gyi khams gang 
[\[126a.7\]]gA'i klung gi bye ma snyed dag tu/_'jig rten gyi khams re rer yang rdul phra rab kyi rdul re re la bsdu ba'i dngos po bzhi po dag gis sems can yongs su smin par mdzad pa dag ni ches mang ngo /_/'jam dpal phyogs bcu'i 'jig rten gyi khams gang gA'i klung gi 
[\[126b\]]
[\[126b.1\]]bye ma snyed dag gi rdul phra rab kyi rdul rnams ni ches nyung gi/_bcom ldan 'das shAkya thub pas rgyun mi gcod par lhun gyis grub cing rnam par mi rtog par phyogs bcu'i 'jig rten gyi khams mtha' yas mu med pa dag tu rdul phra rab kyi rdul re re la sems 
[\[126b.2\]]can bla na med pa yang dag par rdzogs pa'i byang chub tu yongs su smin par mdzad zin pa dang /_yongs su smin par mdzad pa dang /_yongs su smin par mdzad par 'gyur ba dag ni ches mang ste/_'jam dpal de ltar de bzhin gshegs pa dgra 
[\[126b.3\]]bcom pa yang dag par rdzogs pa'i sangs rgyas ni sems can yongs su smin par mdzad pa bsam gyis mi khyab pa dang ldan no/_/'jam dpal dper na zla ba'i dkyil 'khor ni nyi ma'i dbang gis 'bri ba dang /_skye ba dang /_mi snang bar 'gyur bar yang 
[\[126b.4\]]snang la/_zla ba'i dkyil 'khor la ni 'bri ba dang /_mi snang ba dang /_skye ba med de/_'on kyang sems can rnams kyi sngon gyi dge ba'i las kyi rnam par smin pas nyi ma'i grangs dang /_yud tsam dang /_yud tsam phyed dang /_zla ba phyed 
[\[126b.5\]]dang /_zla ba dang /_lo bgrang ba'i grangs bzhag pa'i phyir/_de bzhin gshegs pa'i byin gyi rlabs kyis bya ba de lta bu dag 'byung yang 'jam dpal zla ba'i dkyil 'khor la ni 'bri ba'am/_'phel ba'am/_mi snang bar 'gyur ba med de/_
[\[126b.6\]]'on kyang 'jam dpal sems can rnams kyi sngon gyi dge ba'i las kyi rnam par smin pa dang /_nyi ma'i dbang gis lhun gyis grub cing rnam par mi rtog par zla ba'i dkyil 'khor gyi bya ba de lta bu de 'byung ngo /_/'jam dpal de bzhin du de bzhin gshegs 
[\[126b.7\]]pa dgra bcom pa yang dag par rdzogs pa'i sangs rgyas kyang sngon dge ba'i rtsa ba'i tshogs bsags pa'i sems can rnams kyi nga rgyal dang /_rgyags pa dang /_dregs pa yang dag par gzhom pa'i phyir dang /_sngon gyi dge ba'i rtsa ba'i tshogs rnams 
[\[127a\]]
[\[127a.1\]]yongs su smin par bya ba'i phyir dang /_de bzhin gshegs pa'i bstan pa la gzud pa'i phyir de bzhin gshegs pa'i dam pa'i chos 'grib pa dang /_nub par kun tu ston te/_'jam dpal sems can gyi dbang gis de bzhin gshegs pa'i dam pa'i chos 
[\[127a.2\]]nub pa dang /_'grib pa dang /_'phel bar 'gyur mod kyi/_'on kyang 'jam dpal sems can gyi dbang gis lhun gyis grub cing /_rnam par mi rtog par de bzhin gshegs pa'i mdzad pa de lta bu de 'byung ngo /_/'jam dpal dper na nam mkha' la gnas/_nam 
[\[127a.3\]]mkha' la brten nas sems can thams cad kyi bya ba sna tshogs dag 'byung yang nam mkha' ni ma skyes pa/_ma 'gags pa/_'dus ma byas pa/_yi ge med pa/_sgra med pa/_brjod du med pa/_brjod par bya ba ma yin pa/_gnyis su med pa/_gnyen 
[\[127a.4\]]po med pa ste/_'on kyang lhun gyis grub cing rnam par mi rtog par de'i bya ba sna tshogs dag 'byung ngo /_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas la gnas/_de bzhin gshegs pa dgra bcom pa yang dag par 
[\[127a.5\]]rdzogs pa'i sangs rgyas la brten nas sems can thams cad kyi bya ba thams cad 'byung yang /_'jam dpal de bzhin gshegs pa ni mi skye mi 'gags te/_'jam dpal de bzhin gshegs pa ni 'dus ma byas pa/_yi ge med pa/_sgra med pa/_brjod du med pa/_
[\[127a.6\]]brjod par bya ba ma yin pa/_gnyis su med pa/_gnyen po med pa ste/_'on kyang sngon gyi dge ba'i rtsa ba dang /_spyod pa dang /_smon lam gyi stobs dang /_byin gyi rlabs kyis lhun gyis grub cing rnam par mi rtog par sems can rnams la de'i chos kyi mdzad pa sna 
[\[127a.7\]]tshogs dag kyang 'byung ngo /_/'jam dpal theg pa chen po la mos pa'i byang chub sems dpa' sangs rgyas la dmigs pa'i yid la bya ba gcig gis kyang phyogs bcu'i 'jig rten gyi khams grangs med dpag tu med pa dag tu rdul phra rab kyi rdul re re la sems can dpag tu med 
[\[127b\]]
[\[127b.1\]]grangs med pa dag ni bla na med pa'i ye shes rtogs par 'gyur bar byed/_sems can dpag tu med grangs med pa dag ni nyan thos dang /_rang sangs rgyas nyid du 'gyur bar byed/_sems can dpag tu med grangs med pa dag ni tshangs pa thob par byed/_sems 
[\[127b.2\]]can dpag tu med grangs med pa dag ni gzhan 'phrul dbang byed kyi lha'i 'jig rten du skye ba thob par byed/_sems can dpag tu med grangs med pa dag ni 'phrul dga'i lha'i 'jig rten du skye ba thob par byed/_sems can dpag tu med grangs med pa dag ni dga' 
[\[127b.3\]]ldan gyi lha'i 'jig rten du skye ba thob par byed/_sems can dpag tu med grangs med pa dag ni 'thab bral gyi lha'i gnas su skye ba thob par byed/_sems can dpag tu med grangs med pa dag ni sum cu rtsa gsum lha'i gnas su skye ba thob par byed/_sems 
[\[127b.4\]]can dpag tu med grangs med pa dag ni rgyal chen bzhi'i lha'i gnas su skye ba thob par byed/_sems can dpag tu med grangs med pa dag ni lha'i rgyal po thob par byed/_sems can dpag tu med grangs med pa dag ni 'khor los sgyur ba'i rgyal po thob par byed/_
[\[127b.5\]]sems can dpag tu med grangs med pa dag ni stobs kyi 'khor los sgyur ba'i rgyal po thob par byed/_sems can dpag tu med grangs med pa dag ni klu'i dbang po thob par byed/_sems can dpag tu med grangs med pa dag ni gnod sbyin gyi dbang po thob par byed/_
[\[127b.6\]]sems can dpag tu med grangs med pa dag ni dri za'i dbang po thob par byed/_sems can dpag tu med grangs med pa dag ni lha ma yin gyi dbang po thob par byed/_sems can dpag tu med grangs med pa dag ni mi'am ci'i dbang po thob par byed/_sems can 
[\[127b.7\]]dpag tu med grangs med pa dag ni lto 'phye chen po'i dbang po thob par byed/_sems can dpag tu med grangs med pa dag ni mi'i rgyal po thob par byed/_sems can dpag tu med grangs med pa dag ni mir skye ba thob par byed/_sems can dpag tu med grangs 
[\[128a\]]
[\[128a.1\]]med pa dag ni rigs chen por skye ba thob par byed na/_thal mo sbyar ba lta ci smos/_bdug pa phul ba lta ci smos/_de bzhin du mar me phul ba lta ci smos/_spos phul ba lta ci smos/_me tog phul ba lta ci smos/_mchod pa 
[\[128a.2\]]rnam pa mang po gzhan phul ba lta ci smos/_tshigs su bcad pa gcig tsam yang nyan pa dang /_klog pa dang /_'dzin pa lta ci smos/_dam pa'i chos rnam pa mang po yongs su 'dzin pa lta ci smos te/_de bas ches grangs med pa'i sangs rgyas kyi 
[\[128a.3\]]mdzad pas nye bar gnas par 'gyur ro/_/'jam dpal byang chub sems dpa' bskal pa'am/_bskal pa brgya'am/_bskal pa dpag tu med grangs med par sems can dmyal ba dang /_dud 'gro dang /[ {]yi dgas [,]yi dwags [}]dang /_gshin 
[\[128a.4\]]rje'i 'jig rten du skye ba thob pa ni bla'i/_byang chub sems dpa' sangs rgyas mnyes par ma byas/_chos dang dge 'dun mnyes par ma byas pa ni de lta ma yin no/_/'jam dpal de la sangs rgyas mi mnyes par byed pa dang /_chos dang /_dge 'dun mi mnyes par 
[\[128a.5\]]byed pa ni tha na bdag gi chung ma la mi tshangs par spyod pa las byung ba'i tshul bzhin ma yin pa yid la byed pa dang /_byang chub sems dpa' la rnam par zhe sdang ba dang /_byang chub sems dpa' la brnyas pa dang /_byang chub sems dpa' la khyad du gsod pa dang /_
[\[128a.6\]]chos spong ba dang /_chos 'don pa dang /_byang chub sems dpa' la gus par mi byed pa dang /_dge ba'i bshes gnyen la bsnyen bkur mi byed pa dang /_sems can yongs su smin par byed pa 'dor ba dang /_bla ma dang /_sbyin pa'i gnas dang /_slob 
[\[128a.7\]]dpon dang /_pha ma dang /_dge sbyong dang /_bram ze yang dag par song ba dang /_yang dag par zhugs pa la gus par mi byed pa dang /_chos smra ba/_chos khyad par can rtogs pa/_chos rgya chen po ston pa/_theg pa chen po la yang dag par gnas pa/_
[\[128b\]]
[\[128b.1\]]mya ngan las 'das pa'i lam gyi bya ba shes pa/_gzungs dang /_mdo sde'i rgyal po thob pa rnams la mi 'dud cing brjid byed pa dang /_khengs pa yin/_chos dang /_chos smra ba la mi gus skyed pa dang /_sri zhu dang /_rim gro mi byed pa dang /_chos rgya mtsho 
[\[128b.2\]]chen po bsgrags pa byung na la la zhig dad par gyur na mi rung ngo snyam nas/_chos smra ba'i gang zag la legs so zhes bya ba sbyin par mi byed pa dang /_bdag shes pa la mi 'jug pa dang /_chos la nges par sems pa mi skyed pa dang /_mngon pa'i nga rgyal 
[\[128b.3\]]bskyed de/_bsngags par 'os pa'i gang zag rnams kyi bsngags pa bcabs shing mi snyan par brjod pa dang /_pha rol gyi yon tan dang /_bsngags pa la mi dga' ba yin/_gang zag la zhe sdang bas chos la zhe sdang bar byed cing /_chos spong ba dang /_
[\[128b.4\]]gzhan dag kyang rtsod du 'jug pa dang /_stan mthon po 'dod cing thabs tshol ba dang /_gzhan las rim gror bya ba bdag gis byed cing mngon par dga' ba dang /_gnas brtan rgan zhing yun ring du tshangs par spyad pa rnams la rim gro mi byed cing bsu bar mi byed la 
[\[128b.5\]]bzhin khro gnyer can yin/_rtag tu sems rtsub cing klan ka tshol ba dang /_glags lta ba dang /_nga rgyal bskyed nas mkhas pa'i gan du mi 'gro mi sten/_bsnyen par mi byed/_bkur sti mi byed cing dge ba ni gang /_mi dge ba ni gang /_bya ba ni 
[\[128b.6\]]gang /_bya ba ma yin pa ni gang /_ci zhig byas na yun ring po'i don dang /_phan pa dang /_bde bar 'gyur zhes mi 'dri ba dang /_nges par 'byung bar mi lta zhing rtsod pa mang ba yin te/_'jam dpal de ltar na sangs rgyas dang /_chos dang /_dge 'dun 
[\[128b.7\]]mi mnyes par byed pa yin no/_/'jam dpal dge ba'i bshes gnyen gyis yongs su zin pa'i byang chub sems dpa' ni dbang bskur bar 'gyur ba'i gzungs thob par 'gyur/_rgya mtsho dam pa'i snying po dri ma med par snang ba 'od gsal ba'i gzungs thob par 'gyur ro/_/
[\[129a\]]
[\[129a.1\]]'jam dpal dge ba'i bshes gnyen gyis yongs su zin pa'i byang chub sems dpa' ni bskal pa bye ba khrag khrig 'bum phrag dpag tu med grangs med pa dag tu sems can dmyal ba dang /_dud 'gro dang /[ {]yi dgas [,]yi dwags [}]dang /_gshin 
[\[129a.2\]]rje'i 'jig rten du gnas par 'gyur ba'i las rnams tshe 'di la rnam par smin par 'gyur te/[ {]glad pa [,]klad pa [}]tsha bas sam/_rims tsha bas sam/_rtsib logs na bas sam/_rgyal srid 'khrugs pas sam/_kla klo 'khrugs pas sam/_mu ge'i 'khrugs 
[\[129a.3\]]pas sam/_lus la gnod pa dang /_yid la gnod pa gang yang rung bas brgyad bkag pas kyang tshe gcig la byang bar 'gyur te/_tha na rmi lam tsam gyis kyang byang bar 'gyur ro/_/'jam dpal dge ba'i bshes gnyen gyis yongs su zin pa'i byang chub 
[\[129a.4\]]sems dpa' ni sangs rgyas bye ba khrag khrig 'bum phrag dpag tu med pa dag las dge ba'i rtsa ba bskyed pa/_sbyin pa las byung ba dang /_mchod pa las byung ba dang /_de dag gi thad nas bslab pa bzung ba las byung ba rnams snga dro gcig gis zil gyis gnon te/_
[\[129a.5\]]de ltar dge ba'i bshes gnyen la bsnyen bkur bya ba ni yon tan bsam gyis mi khyab bo/_/'jam dpal dge ba'i bshes gnyen gyis yongs su zin pa'i byang chub sems dpa' ni gter bcu rnyed par 'gyur te/_bcu gang zhe na/_sangs rgyas kyi chos thams cad 
[\[129a.6\]]la bgrang bar sbyor ba'i gter dang /_sangs rgyas kyi chos thams cad la nges par sems pa'i gter dang /_sangs rgyas kyi chos thams cad la gzungs snang ba'i gter dang /_sangs rgyas kyi chos thams cad la so so yang dag par rig pa rab tu ston pa'i gter 
[\[129a.7\]]dang /_sangs rgyas kyi chos thams cad la brjod du med pa'i tshul la mkhas pa/_rtogs par byed pa'i gter dang /_sangs rgyas kyi rnam par 'phrul pa dang /_cho 'phrul thams cad mngon sum du mthong ba'i gter dang /_sangs rgyas kyi chos thams cad la 
[\[129b\]]
[\[129b.1\]]mnyam pa nyid du sgrub pa la mkhas pa'i gter dang /_sangs rgyas thams cad mthong ba dang mi 'bral ba'i gter dang /_sgyu mar gyur pa'i bskal pa bsam gyis mi khyab pa yongs su 'grub par 'jug pa la mkhas pa'i gter dang /_sangs rgyas dang /_byang chub 
[\[129b.2\]]sems dpa' thams cad la dga' ba dang /_mchog tu dga' ba dang /_dang ba chen po 'thob pa'i gter ro/_/'jam dpal dge ba'i bshes gnyen gyis yongs su zin pa'i byang chub sems dpa' ni dbang bcu 'thob par 'gyur te/_bcu gang zhe na/_
[\[129b.3\]]'di lta ste/_tshe'i tshad bskal pa brjod du med pa'i yang brjod du med pa dag tu byin gyis rlob pa'i phyir tshe la dbang ba dang /_ting nge 'dzin dpag tu med grangs med pa dag la nges par sems pa'i ye shes la 'jug pa'i phyir sems la dbang ba dang /_'jig rten gyi 
[\[129b.4\]]khams thams cad bkod pa dang /_rgyan du mas brgyan pa'i byin gyi rlabs kun tu ston pa'i phyir yo byad la dbang ba dang /_'jig rten gyi khams thams cad du skye ba kun tu ston pa'i phyir skye ba la dbang ba dang /_dus ji lta ba bzhin du las kyi rnam par smin pa byin gyis rlob pa 
[\[129b.5\]]kun tu ston pa'i phyir las la dbang ba dang /_'jig rten gyi khams thams cad sangs rgyas kyis gang bar byin gyis rlob pa kun tu ston pa'i phyir mos pa la dbang ba dang /_dus gang dang /_gang gi tshe byang chub mngon par rdzogs par 'tshang rgya bar 'dod pa'i dus de dang der byang 
[\[129b.6\]]chub mngon par rdzogs par 'tshang rgya ba dang /_sangs rgyas kyi zhing gang dang /_gang du 'dod pa'i sangs rgyas kyi zhing de dang der/_byang chub mngon par rdzogs par 'tshang rgya ba'i phyir smon lam la dbang ba dang /_sangs rgyas kyi zhing thams cad du rdzu 'phrul dang /_
[\[129b.7\]]rnam par 'phrul pa kun tu ston pa'i phyir rdzu 'phrul la dbang ba dang /_mtha' dang dbung med pa'i chos kyi sgo snang ba kun tu ston pa'i phyir chos la dbang ba dang /_de bzhin gshegs pa'i stobs bcu dang /_mi 'jigs pa dang /_mtshan dang dpe byad bzang 
[\[130a\]]
[\[130a.1\]]po rnams dang /_rdzogs pa'i byang chub kun tu ston pa'i phyir ye shes la dbang ba'o/_/'jam dpal dge ba'i bshes gnyen gyis yongs su zin pa'i byang chub sems dpa' ni skra'i khyon tsam gcig la phyogs bcu'i nam mkha' mthas klas 
[\[130a.2\]]pa'i 'jig rten gyi khams rnams 'jug par byed kyang sems can gang la yang gnod pa dang /_sgrib pa med de/_sngon ji lta bar phyis kyang de bzhin no/_/bskal pa dpag tu med grangs med/_bsam gyis mi khyab/_mtshungs pa med pa rnams yud tsam 
[\[130a.3\]]gcig tu byin gyis rlob cing yud tsam gcig ni bskal pa dpag tu med grangs med/_bsam gyis mi khyab par byin gyis rlob ste/_bskal pa re re la yang mes 'jig pa dang /_chus 'jig pa dang /_rlung gis 'jig pa byin gyis rlob kyang sems can gang la yang 
[\[130a.4\]]yo byad cis kyang phongs par mi 'gyur zhing lus la gnod pa'am/_sems la mi bde ba yang mi 'byung la/_sems can gang ji ltar yongs su smin par 'gyur ba des bya ba de lta bu yang shes so/_/'jam dpal dge ba'i bshes gnyen gyis yongs su zin pa'i byang chub 
[\[130a.5\]]sems dpa' ni 'dod na phyogs bcu'i phyogs re re yang sangs rgyas kyi yul gyi mthas klas pa'i bar gyi 'jig rten gyi khams rnams su/_'jig rten gyi khams re re na rdul phra rab kyi rdul re re la sangs rgyas kyi yul gyi mthas klas pa'i lus rnams kyis lus re res kyang dga' ldan 
[\[130a.6\]]gyi gnas nas shi 'phos pa dang /_skye ba dang /_mngon par 'byung ba dang /_dka' ba spyod par sbyor ba dang /_byang chub kyi snying por 'gro ba dang /_bdud 'dul ba ston pa dang /_mngon par rdzogs par byang chub pa dang /_chos kyi 'khor lo bskor bar bskul 
[\[130a.7\]]ba dang /_yongs su mya ngan las 'das pa chen po yang ston to/_/'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs bcu'i 'jig rten gyi khams re rer rdul phra rab kyi rdul re re la sangs rgyas kyi yul gyi mtha' klas 
[\[130b\]]
[\[130b.1\]]pa'i sangs rgyas kyi zhing rnams 'jug par byed cing /_phyogs bcu'i sangs rgyas kyi zhing thams cad kyi rgyan gyi yon tan bkod pa gang dag yin pa de dag zhing gcig tu ston par byed/_zhing gcig gi rgyan gyi yon tan bkod pa gang dag yin pa de dag zhing thams 
[\[130b.2\]]cad du ston par byed/_sangs rgyas kyi zhing thams cad du de bzhin gshegs pa thams cad kyi 'khor gyi nang na yang snang la gnas nas kyang mi g.yo'o/_/'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs 
[\[130b.3\]]bcu'i 'jig rten gyi khams thams cad kyi sems can thams cad kyi lus sems can gcig gi lus su ston te/_sems can gcig gi lus sems can thams cad kyi lus su ston kyang lus 'dres par yang mi byed de/_sems can gang la yang gnod par mi 'gyur 
[\[130b.4\]]zhing bya ba de lta bu de yang ston te/_lhun gyis grub cing rnam par mi rtog par sems can rnams kyang yongs su smin par byed do/_/'jig rten gyi khams rab 'byam thams cad kyi sangs rgyas thams cad sangs rgyas gcig tu byin gyis rlob cing /_de bzhin gshegs 
[\[130b.5\]]pa gcig kyang sangs rgyas kyi yul gyi mthas klas pa'i de bzhin gshegs pa thams cad du byin gyis rlob la de bzhin gshegs pa rnams 'dres par yang mi 'gyur te/_lhun gyis grub cing rnam par mi rtog par bya ba de lta bu thams cad kyang ston to/_/lus 
[\[130b.6\]]gcig gis mnyam par 'jog la lus dpag tu med grangs med pa dag gis ldang zhing lus dpag tu med grangs med pa dag gis mnyam par gzhag la lus gcig gis ldang ngo //_//bam po gsum pa ste tha ma/_'jam dpal 
[\[130b.7\]]dge ba'i bshes gnyen gyis yongs su zin pa'i byang chub sems dpa' ni chos kyi dbyings la spyod yul ba yang yin la sems can gyi khams la spyod yul bar yang snang ngo /_/sangs rgyas kyi spyod yul la mngon par dga' ba yang yin la bdud kyi spyod yul bar 
[\[131a\]]
[\[131a.1\]]yang rnam par snang ngo /_/mya ngan las 'das pa'i spyod yul ba yang yin la 'khor ba'i spyod yul bar yang snang ngo /_/thams cad mkhyen pa'i ye shes spyod yul ba yang yin la byang chub sems dpa'i spyod yul bar yang snang ngo /_/zhi 
[\[131a.2\]]ba'i spyod yul ba yang yin la ma zhi ba dang /_rab tu ma zhi ba dang /_nye bar ma zhi ba'i spyod yul bar yang snang ste sems can rnams kyang 'dul lo/_/blang ba med pa dang /_dor ba med pa dang /_spros pa med pa dang /_ma spros pa dang /_mtshan ma 
[\[131a.3\]]med pa dang /_dngos po med pa dang /_shes par bya ba med pa dang /_bar snang dang mtshungs pa spyod yul ba yang yin la spros pa dang /_mtshan ma dang /_dmigs pa spyod yul ba'i sems can thams cad kyi nang na yang snang ngo /_/stobs bkod pa'i 
[\[131a.4\]]spyod yul ba yang yin la gzugs bzang po'i spyod yul bar yang snang ngo /_/chos thams cad skye ba med pa dang /_'gag pa med pas gnyen po spyod yul ba yang yin la sems can yongs su smin par byed pa'i spyod yul bar yang snang ngo /_/ye shes dang /_rnam par 
[\[131a.5\]]thar pa dang /_mngon par shes pa dang /_rig pa dang /_rnam par grol ba'i spyod yul ba yang yin la phyogs bcu'i 'jig rten gyi khams rab 'byam thams cad kyi lha dang /_klu dang /_gnod sbyin dang /_dri za dang /_lha ma yin dang /_nam mkha' lding 
[\[131a.6\]]dang /_mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_srin po dang /_'byung po dang /[ {]yi dgas [,]yi dwags [}]dang /_sha za dang /_grul bum dang /_srul po dang /_lus srul po dang /_sems can dmyal ba dang /_
[\[131a.7\]]dud 'gro'i skye gnas dang /_gshin rje'i 'jig rten du skyes pa dang /_sgo nga las skyes pa dang /_mngal nas skyes pa dang /_drod gsher las skyes pa dang /_rdzus te skyes pa dang /_gzugs can dang /_gzugs can ma yin pa dang /_'du shes can dang /_'du shes 
[\[131b\]]
[\[131b.1\]]can ma yin pa dang /_'du shes med 'du shes med min nas gzugs med pa'i bar gyi sems can rnams yongs su smin par byed par yang snang ngo /_/de bzhin gshegs pa'i spyod pa dang /_mngon par rdzogs par byang chub pa dang /_sangs rgyas kyi bkod pa thams 
[\[131b.2\]]cad kyi spyod yul thob pa yang yin la nyan thos dang /_rang sangs rgyas thams cad kyi cho ga dang spyod lam yang kun tu ston to/_/'jam dpal dge ba'i bshes gnyen gyis yongs su zin pa'i byang chub sems dpa' ni sems can thams cad kyi sgra sems can gcig 
[\[131b.3\]]gi sgrar 'jug par byed la/_sems can gcig gi sgra sems can thams cad kyi sgrar 'jug par byed cing /_sgra rnams 'dres par yang mi 'gyur la sems can gang gi sgra la yang sgrib par mi 'gyur ro/_/'jam dpal dge ba'i bshes gnyen gyis yongs su zin pa'i 
[\[131b.4\]]byang chub sems dpa' ni lhun gyis grub cing rnam par mi rtog par phyogs bcu'i 'jig rten gyi khams rab 'byam thams cad du rang gi lus sa'i khams dang /_chu'i khams dang /_me'i khams dang /_rlung gi khams su byin gyis rlob bo/_/'jam dpal dge ba'i 
[\[131b.5\]]bshes gnyen gyis yongs su zin pa'i byang chub sems dpa' ni sems can gyi lus la zhing gi lus kun tu ston kyang sems can gyi lus dang 'dres par yang mi byed/_zhing gi lus la sems can gyi lus kun tu ston kyang zhing gi lus dang 'dres par yang mi byed do/_/sangs rgyas 
[\[131b.6\]]kyi sku la nyan thos dang /_rang sangs rgyas kyi lus su kun tu ston kyang sangs rgyas kyi sku dman par yang mi byed do/_/nyan thos dang /_rang sangs rgyas kyi lus la sangs rgyas kyi sku kun tu ston kyang nyan thos dang /_rang sangs rgyas kyi lus rgya chen por yang mi byed do/_/
[\[131b.7\]]spyod pa'i lus la mngon par rdzogs par byang chub pa'i sku kun tu ston kyang spyod pa'i rgyun chad par yang mi byed do/_/mngon par rdzogs par byang chub pa'i sku la spyod pa'i lus kun tu ston kyang mngon par rdzogs par byang chub pa'i sku nyams par yang mi byed do/_/mya ngan las 'das 
[\[132a\]]
[\[132a.1\]]pa la 'khor ba'i rgyan du ston kyang mya ngan las 'das pa la mngon par zhen pa yang mi skyed do/_/'khor ba mya ngan las 'das par kun tu ston kyang gtan du yongs su mya ngan las 'da' bas yongs su mya ngan las 'da' bar yang mi byed do/_/mnyam par yang 
[\[132a.2\]]bzhag la bya ba thams cad kyang ston te/_'di lta ste/_'ong ba dang /_'gro ba dang /_'greng ba dang /_nyal bar byed do/_/spyod lam thams cad kyang kun tu ston la ting nge 'dzin rnam par 'khrugs par yang mi byed do/_/de bzhin gshegs pa gcig gi zhabs kyi drung na chos nyan 
[\[132a.3\]]par yang snang la/_phyogs bcu'i 'jig rten gyi khams rab 'byam thams cad na de bzhin gshegs pa thams cad kyi 'khor gyi dkyil 'khor dag na gzugs dang /_lus dang /_kha dog yongs su 'grub pa gzhan dang gzhan dag gis kyang chos nyan la ting nge 'dzin tha dad par 
[\[132a.4\]]yang mi byed cing chos kyang len la 'dzin te 'don cing kun chub par yang byed la sangs rgyas de dag las chos nyan pa'i rgyun chad par yang mi byed do/_/phyogs bcu'i 'jig rten gyi khams rab 'byam thams cad du gzugs dang /_lus dang /_kha dog yongs su 'grub pa tha dad pas 
[\[132a.5\]]sems can rnams yongs su smin par yang byed la lus tha dad par mi byed cing gnas nas kyang mi g.yo'o/_/phyogs bcu'i 'jig rten gyi khams rab 'byam thams cad du bya ba thams cad kun tu ston kyang ting nge 'dzin tha dad par yang mi byed do/_/sems kyi skad cig sems 
[\[132a.6\]]kyi skad cig la ting nge 'dzin bye ba khrag khrig 'bum phrag dpag tu med grangs med pa dag kyang mngon par sgrub la ting nge 'dzin tha dad par yang mi byed de/_'jam dpal rnam grangs des na rnam par thar pa dang ting nge 'dzin bsam gyis mi khyab pa la gnas pa'i byang chub sems 
[\[132a.7\]]dpa' sangs rgyas kyi zhing gi mthas klas pa'i bskal par ting nge 'dzin gyi sgo bsgrub pa mngon par sgrub kyang byang chub sems dpa'i ting nge 'dzin gyi sgo bsgrub pa rnams kyi mthar thug par mi 'gyur ro/_/'jam dpal byang chub sems dpa'i ting nge 'dzin phun sum tshogs pa 
[\[132b\]]
[\[132b.1\]]de dag thams cad ni dge ba'i bshes gnyen las nges par 'byung ngo /_/'jam dpal de bzhin du gzungs kyi sgo brjod du med pa mngon par bsgrub pa mtha' yas dpag tu med grangs med/_bsam gyis mi khyab/_mtshungs pa med/_gzhal du med/_tshad med pa dag dang 
[\[132b.2\]]gzungs thob pa phun sum tshogs pa de dag thams cad kyang dge ba'i bshes gnyen las nges par 'byung ngo /_/stobs dang /_mi 'jigs pa dang /_sangs rgyas kyi chos ma 'dres pa dpag tu med/_grangs med/_bsam gyis mi khyab/_mtshungs pa med/_gzhal du med/_
[\[132b.3\]]tshad med/_brjod du med pa phun sum tshogs pa rnams kyang de bzhin no/_/'jam dpal mdor bsdu na de ltar byang chub sems dpa'i sangs rgyas kyi chos bsgrub pa mtha' yas pa thams cad dang /_sangs rgyas kyi chos phun sum tshogs pa thams cad ni dge ba'i bshes gnyen las 
[\[132b.4\]]nges par byung ba yin no/_/'jam dpal dge ba'i bshes gnyen gyis yongs su zin pa'i byang chub sems dpa' ni chos kyi dbyings mtha' yas pa'i sgo la 'jug pa sems can la kun tu ston pa'i yul dang /_'jig rten gyi khams thams cad kyi rgyan sna tshogs su mngon par 
[\[132b.5\]]sgrub pa 'gro ba thams cad shes par byed pa'i yul dang /_'jig rten gyi khams thams cad du sprul pa mngon par bsgrub pa'i yul dang /_de bzhin gshegs pa'i sku byang chub sems dpa'i lus su mngon par bsgrub pa dang /_byang chub sems dpa'i lus de bzhin gshegs 
[\[132b.6\]]pa'i skur mngon par bsgrub pa'i yul dang /_nam mkha'i khams 'jig rten gyi khams su mngon par bsgrub pa dang /_'jig rten gyi khams nam mkha'i khams su mngon par bsgrub pa'i yul dang /_'khor ba mya ngan las 'das par mngon par bsgrub pa dang /_mya ngan 
[\[132b.7\]]las 'das pa 'khor bar mngon par bsgrub pa'i yul dang /_sems can gyi skad brjod pa gcig gis sangs rgyas kyi chos thams cad bstan pa'i yul dang /_gdong dang lus mtha' yas pa kun tu bstan pa lus gcig tu byin gyis rlob cing lus kyi rim pa thams cad mngon par 
[\[133a\]]
[\[133a.1\]]bsgrub pa'i yul dang lus gcig gis chos kyi dbyings rgyas par 'gengs pa'i yul dang /_sems can gcig gis sems bskyed pa rnams la sems kyi skad cig sems kyi skad cig re re la yang sgo mtha' yas pas bsgrub pa'i byang chub rnam par mi rtog pa'i yul 
[\[133a.2\]]dang /_'jam dpal de la sogs pa yul bye ba khrag khrig 'bum phrag dpag tu med/_grangs med/_bsam gyis mi khyab pa de dag byang chub sems dpa' la yang dag par 'grub bo/_/'jam dpal dge ba'i bshes gnyen gyis yongs su zin pa'i byang chub sems 
[\[133a.3\]]dpa' ni 'jig rten gyi khams thams cad 'jig rten gyi khams gcig tu mos shing 'jug go/_/'jig rten gyi khams gcig 'jig rten gyi khams thams cad du mos shing 'jug go/_/'jig rten gyi khams thams cad pad ma'i gdan gcig dang /_de bzhin gshegs 
[\[133a.4\]]pa'i sku gcig gis yongs su khyab par mos shing 'jug go/_/'jig rten gyi khams thams cad nam mkha'i ngo bo nyid du kun tu ston par mos shing 'jug go/_/'jig rten gyi khams thams cad sangs rgyas kyi rgyan du mos shing 'jug go/_/'jig rten gyi khams thams cad 
[\[133a.5\]]byang chub sems dpa'i lus kyis yongs su khyab par mos shing 'jug go/_/'jig rten gyi khams thams cad skra tsam gyi khyon gcig la 'jog par mos shing 'jug go/_/'jig rten gyi khams thams cad lus gcig tu 'jug pa dang ldan par mos shing 'jug go/_/
[\[133a.6\]]'jig rten gyi khams thams cad de bzhin gshegs pa gcig gi byang chub kyi shing dang byang chub kyi snying pos yongs su khyab par mos shing 'jug go/_/'jig rten gyi khams thams cad sgra skad gcig gis go bar byed cing sems can gyi khams sna tshogs kyi sgra la 'jug pas 
[\[133a.7\]]tshim par byed par mos shing 'jug go/_/sems can thams cad kyi ngo bo nyid dang lus su mos shing 'jug go/_/sems can gyi khams thams cad sems can gcig gi lus la 'jug pa dang ldan par mos shing 'jug go/_/sems can gyi khams thams cad byang chub 
[\[133b\]]
[\[133b.1\]]sems dpa'i khong du song bar mos shing 'jug go/_/sems can gyi khams thams cad de bzhin gshegs pa'i khong du zhugs par mos shing 'jug go/_/sems can gyi khams thams cad sems can gcig gi lus la rten par mos shing 'jug go/_/sems can gyi khams 
[\[133b.2\]]thams cad sangs rgyas kyi chos kyi snod du mos shing 'jug go/_/sems can gyi khams thams cad brgya byin dang tshangs pa dang /_'jig rten skyong ba gang 'dod pa dang mos pa'i gzugs dang /_lus dang /_kha dog dang rtags la mngon du phyogs pa ston par mos shing 'jug go/_/
[\[133b.3\]]sems can gyi khams thams cad nyan thos dang /_rang sangs rgyas kyi gzugs dang /_lus dang /_kha dog dang /_rtags dang /_tshul du ston par mos shing 'jug go/_/sems can gyi khams thams cad byang chub sems dpa'i yon tan gyis legs par brgyan pa'i byin 
[\[133b.4\]]gyi rlabs kun tu ston par mos shing 'jug go/_/sems can gyi khams thams cad de bzhin gshegs pa'i gzugs dang /_mtshan dang /_dpe byad bzang po dang /_gzugs dang /_lus dang /_kha dog sna tshogs dang /_spyod lam dang /_spyod pa kun tu ston pa gzhan 
[\[133b.5\]]shes par byed par mos shing 'jug go/_/'jam dpal dge ba'i bshes gnyen gyis yongs su zin pa'i byang chub sems dpa' ni 'dod pa'i khams nas kyang mi g.yo la gzugs dang gzugs med pa na spyod pa'i bsam gtan dang /_rnam par thar pa dang /_ting nge 'dzin dang /_
[\[133b.6\]]snyoms par 'jug pa rnams la yang snyoms par 'jug cing de dag gi dbang gis kyang mi skye'o/_/nyan thos kyi lam mngon du shes pa la zhugs pa yang yin la snying rje chen po'i stobs kyang rgyun mi gcod do/_/rang sangs rgyas kyi lam mngon du shes shing mthong ba la mkhas pa 
[\[133b.7\]]yang yin la snying rje chen po'i stobs kyang rgyun mi gcod do/_/g.yog 'khor mang pos yongs su bskor ba yin la lha dang mi'i g.yog 'khor mang po rnam par dag pa dang yang ldan no/_/lha'i bu mo 'bum dag glu dbyangs rjes su sgrogs shing sil snyan 'bum dag sil khrol 
[\[134a\]]
[\[134a.1\]]'byin pa dang yang ldan la byang chub sems dpa'i lam dang ldan pa'i bsam gtan dang /_ting nge 'dzin dang /_snyoms par 'jug pa rnams kyang mi 'dor ro/_/'gro ba'i dga' ba dang /_rtse ba dang /_bzhad gad dang /_'jo sgeg thams cad dang /_sems 
[\[134a.2\]]can brkam chags pa'i 'du 'dzi thams cad kyi nang na gnas pa yang yin la sems kyi skad cig gcig la yang byang chub kyi sems kyi mnyam pa nyid kyang mi 'dor ro/_/'jig rten las 'das pa yang yin te 'jig rten thams cad dang ma 'dres la pha rol tu 'gro ba'i lam la 
[\[134a.3\]]slob par yang snang zhing las dang nyon mongs par bying ba'i sems can rnams yongs su smin par yang byed do/_/lam la gnas shing lam ji lta ba bzhin du shes pa mthong ba la zhugs pa yang yin la/_lam ngan par lhung ba'i sems can yongs su smin par bya ba'i 
[\[134a.4\]]phyir lam ngan pa na yang snang zhing lam de la snying por 'du shes pa yang ma yin la des dag par 'dod pa yang ma yin no/_/lus dang /_ngag dang /_yid kyi las kyi mtha' kha na ma tho ba med pa yang yin te/_rtag tu tshul khrims legs par bsrungs shing de bzhin 
[\[134a.5\]]gshegs pa'i tshul khrims rnam par dag pa la yang gzhol la sems can tshul khrims 'chal pa yongs su smin par bya ba'i phyir byis pa so so'i skye bo phal pa'i spyod yul ba la yang kun tu snang ngo /_/bsod nams dang ye shes kyi tshogs bsags shing byang chub sems 
[\[134a.6\]]dpa'i 'gro ba la yang gzhol la ngan 'gror skyes pa'i sems can yongs su smin par bya ba'i phyir sems can dmyal ba dang /_dud 'gro'i skye gnas dang /_gshin rje'i 'jig rten dang /_mi khom pa dang /_dbul po'i khyim du skye ba'i 'gro ba yang kun tu ston la 'gro ba der 
[\[134a.7\]]yang dag par gzhol ba yang ma yin no/_/ye shes dang spobs pa thogs pa med pa'i sangs rgyas kyi chos la zhugs pas gzhan gyi dring la mi 'jog pa'i ye shes la mkhas pa yang yin no/_/de bzhin gshegs pa thams cad kyi byin gyi rlabs kyis byin gyis brlabs pa dang /_
[\[134b\]]
[\[134b.1\]]sangs rgyas thams cad kyi sku dang lus gzugs gcig tu gyur pa dang /_sems can thams cad dang thun mong ma yin pa'i chos kyi tshul dang dgongs pa snang ba rtogs pa dang /_theg pa thams cad mnyam pa nyid kyis byin gyis brlabs pa dang /_sangs rgyas thams cad kyi spyod 
[\[134b.2\]]yul la mngon du phyogs pa dang /_'gro ba thams cad kyis bsngags par 'os pa dang /_sems can gyi khams thams cad kyis gdong du lta ba dang /_'gro ba thams cad kyi slob dpon du gyur pa dang /_zab cing brtan pa'i rgya mtsho'i chu'i dus rlabs lta bu'i ting nge 'dzin 
[\[134b.3\]]gyis rnam par rtse ba dang /_sangs rgyas kyi sku dang /_kha dog mtha' yas pa yongs su 'grub pa sgrub pa'i gzungs thob pa yang yin la chos yongs su tshol ba'i rgyun yang mi gcod do/_/lha dang /_mi dang /_lha ma yin dang /_dri zar bcas pa'i 'jig rten gyi slob dpon 
[\[134b.4\]]dam pa yang yin la/_tsog tsog por 'dug ste thal mo sbyar nas mkhan po dang /_slob dpon las chos len par yang kun tu ston cing gus par bya ba thams cad kyi nye bar gnas par yang snang ste/_byang chub sems dpa'i lam la gnas nas thabs gang dang gang gis 
[\[134b.5\]]sems can rnams yongs su smin pa'am 'dul bar 'gyur ba'i thabs de dang de nyid sems can rnams la ston to/_/dge ba'i rtsa ba thams cad shin tu bsdus pa dang /_byang chub sems dpa'i spyod pa thams cad kyi rtse mor phyin pa dang /_de bzhin gshegs pa thams cad 
[\[134b.6\]]kyis dbang bskur bas dbang bskur ba dang /_chos kyi dbang phyug gi bdag po dam pa'i mchog thob pa dang /_chos kyi cod pan thogs pa med cing dri ma med pas bcings pa dang /_'jig rten gyi khams thams cad du thogs pa med par de bzhin gshegs pa'i sku kun tu ston pa 
[\[134b.7\]]dang /_thogs pa med par chos kyi 'khor lo skor ba'i byin gyi rlabs dang ldan pa dang /_lus gzugs 'jig rten gyi khams thams cad du zhugs pa dang ldan pa dang /_chos thams cad kyi dbang phyug dam pa'i mchog thob pa dang ldan pa dang /_byang chub sems dpa'i dbang 
[\[135a\]]
[\[135a.1\]]thams cad thob pa dang /_'gro ba'i zhing thams cad du skye ba ston pa'i shes pa dang ldan pa dang /_'das pa dang /_ma 'ongs pa dang /_da ltar byung ba'i de bzhin gshegs pa thams cad dang yul gcig tu gyur pa yang yin la byang chub sems dpa'i spyod pa'i 
[\[135a.2\]]rgyun yang mi gcod/_byang chub sems dpa'i mngon par 'du bya ba'i stobs las kyang yongs su mi nyams/_byang chub sems dpa'i spyod pa'i byin gyi rlabs las kyang thag ring du mi 'gyur/_byang chub sems dpa'i chos nyid kyang mi 'dor/_byang chub sems dpa'i las 
[\[135a.3\]]kyi mtha' las kyang mi 'da'/_byang chub sems dpa'i lam las kyang phyir mi ldog byang chub sems dpa'i bya ba la zhum par yang mi byed de/_'jam dpal dge ba'i bshes gnyen gyis yongs su zin pa'i byang chub sems dpa' ni chos thams cad la blang ba med pa dang /_
[\[135a.4\]]dor ba med pa dang /_'deg pa med pa dang /_'jog pa med pa dang /_sgyu ma dang /_smig rgyu dang /_rmi lam dang /_mig yor dang /_gzugs brnyan dang /_chu zla dang /_stong pa nyid dang /_mtshan ma med pa dang /_smon pa med pa dang /_mngon par 'du bya ba med pa dang /_brjod du 
[\[135a.5\]]med pa dang /_smrar med pa dang /_bsnyad du med pa dang /_de bzhin nyid dang /_yang dag pa'i mtha' dang /_rnam par 'jig pa med pa dang /_mnyam pa nyid dang /_dbyer med pa dang /_gnyis su med pa zhes bya ba de ni de'i dmigs pa yin te/_chos thams cad ni gnyen 
[\[135a.6\]]po med pa'i phyir ro/_/chos thams cad ces bya ba de ni de'i dmigs pa ste/_'du shes pa 'dzin pa'i phyir dmigs pa'o/_/de ci'i phyir zhe na/_sems med pa la sems su dmigs pa ni 'du shes phyin ci log yin pa'i phyir te/_sems phyin ci log tu gyur na sems myos 
[\[135a.7\]]par 'gyur ro/_/sems myos na sems bslad par 'gyur ro/_/sems bslad pa las sems skrag par 'gyur ro/_/sems skrag pa las byang chub kyi sems nyams par 'gyur ro/_/'jam dpal de lta bas na byang chub sems dpas sems la sems kyis rjes su 
[\[135b\]]
[\[135b.1\]]blta bar bya'o/_/'jam dpal dge ba'i bshes gnyen gyis yongs su zin pa'i byang chub sems dpa' ni dbang bcu 'thob par 'gyur te/_bcu gang zhe na/_'di lta ste/_tshe la dbang ba dang /_sems la dbang ba dang /_yo byad la dbang ba dang /_las la dbang ba dang /_skye ba 
[\[135b.2\]]la dbang ba dang /_mos pa la dbang ba dang /_smon lam la dbang ba dang /_rdzu 'phrul la dbang ba dang /_chos la dbang ba dang /_ye shes la dbang ba'o/_/rnam par 'phrul pa bcu yang 'thob ste/_bcu gang zhe na/_'di lta ste/_sems can rnam par sprul pa dang /_zhing 
[\[135b.3\]]rnam par sprul pa dang /_chos rnam par sprul pa dang /_lus rnam par sprul pa dang /_smon lam rnam par sprul pa dang /_spyod yul rnam par sprul pa dang /_ye shes rnam par sprul pa dang /_mngon par shes pa rnam par sprul pa dang /_rdzu 'phrul rnam par sprul pa dang /_stobs 
[\[135b.4\]]rnam par sprul pa'o/_/'jam dpal dge ba'i bshes gnyen gyis yongs su zin pa'i byang chub sems dpa' ni sems can gyi khams thams cad kyi mos pa la 'jug pa dang /_sangs rgyas kyi zhing tha dad pa nyid la 'jug pa dang /_phyogs thams cad kyi dri ba rnam par 'byed 
[\[135b.5\]]pa la 'jug pa dang /_'jig rten gyi khams steng g.yogs med cing gzhi phyal ba'i rgyud thams cad la 'jug pa dang /_chos thams cad gcig pa dang tha dad pa nyid rab 'byam rnam par gzhag pa la mkhas pa la 'jug pa dang /_las thams cad bsgyur bar gzhug pa 
[\[135b.6\]]la 'jug pa dang /_'du shes phyin ci log gis phyin ci log tu gyur pa'i 'jig rten gnas pa tha dad pa nyid kyi 'du shes can tha dad pa nyid la 'jug pa dang /_chos thams cad bsgyur ba la 'jug pa'i mtha' nges par 'byung ba gcig la 'jug pa dang /_chos kyi dbyings thams 
[\[135b.7\]]cad de bzhin gshegs pa'i rnam par sprul par byin gyis rlob pa la 'jug pa dang /_'gro ba thams cad dus gsum la 'jug pa dang /_sangs rgyas thams cad kyi gdung rgyun mi 'chad pa la zhugs pa'i ye shes mngon par bsgrub bo/_/'jam dpal dge ba'i bshes gnyen 
[\[136a\]]
[\[136a.1\]]gyis yongs su zin pa'i byang chub sems dpa' ni sangs rgyas bye ba khrag khrig 'bum phrag dpag tu med grangs med pa dag las dge ba'i rtsa ba bskyed pa sbyin pa las byung ba dang /_mchod pa las byung ba dang /_de dag gi thad nas bslab pa bzung ba las byung ba 
[\[136a.2\]]rnams snga dro gcig gis zil gyis gnon te/_'jam dpal de ltar dge ba'i bshes gnyen ni yon tan bsam gyis mi khyab pa dang ldan no/_/'jam dpal dge ba'i bshes gnyen gyis yongs su zin pa'i byang chub sems dpa' rnams ni bla na med pa yang dag par rdzogs 
[\[136a.3\]]pa'i byang chub mngon par rdzogs par 'tshang rgya ste/_de dag phyogs bcu'i 'jig rten gyi khams mtha' yas pa mu med pa dag tu 'jig rten gyi khams re re na yang rdul phra rab kyi rdul re re la dus gsum la 'jug cing bskal pa'i phyi ma'i mtha'i mur thug par bskal par byin 
[\[136a.4\]]gyis brlabs te/_dus gsum la 'jug pa'i chos ston to/_/de ci'i phyir zhe na/_'jam dpal de bzhin gshegs pa dgra bcom pa yang dag par rdzogs pa'i sangs rgyas rnams ni rtag pa/_brtan pa/_ther zug pa yin pa'i phyir ro/_/'jam dpal dge ba'i bshes 
[\[136a.5\]]gnyen gyis yongs su zin pa'i byang chub sems dpa' rnams kyi 'du shes phyin ci log tu mi 'gyur ro/_/'jam dpal 'du shes phyin ci log gis sems phyin ci log tu gyur pa'i sems can rnams 'di dag ni sangs rgyas kyi chos so/_/'di dag ni sangs rgyas kyi chos ma yin no/_/
[\[136a.6\]]zhes mngon par zhen nas chos spong bar byed do/_/mi dge ba'i las sna tshogs kyang byed do/_/'jam dpal sangs rgyas kyi chos rnams ni skye ba'am/_'gag pa med de/_'jam dpal sangs rgyas kyi chos rnams ni ma skyes pa/_ma 'gags pa/_yi ge med pa/_sgra med 
[\[136a.7\]]pa/_gnyis su med pa/_gnyen po med pa/_sgra las yang dag par 'das pa'o/_/de ci'i phyir zhe na/_gnyen po med pa'i phyir ro/_/'jam dpal 'di dag ni sangs rgyas kyi chos so/_/'jam dpal 'di dag ni sangs rgyas kyi chos ma yin no/_/zhes bya ba 'di gnyis 
[\[136b\]]
[\[136b.1\]]ni mtha' ste/_'jam dpal mtha' gang yin pa de ni sangs rgyas kyi chos ma yin te/_'jam dpal sangs rgyas kyi chos ni mtha' med pa'i ngo bo nyid do/_/'jam dpal mtha' med pa'i ngo bo nyid ni mi skye mi 'gag go/_/'jam dpal mi skye mi 'gag pa gang yin pa de ni mtha' dang 
[\[136b.2\]]mtha' med pa yongs su spangs pa ste/_yi ge med pa/_sgra med pa/_sgra las yang dag par 'das pa/_gdags par bya ba ma yin pa/_gnyis su med pa/_gnyen po med pa'o/_/'jam dpal gang gnyen po med pa de ni mi skye mi 'gag go/_/gang mi skye mi 'gag 
[\[136b.3\]]pa de ni sangs rgyas kyi bka' yin no/_/de ci'i phyir zhe na/_'jam dpal de bzhin gshegs pa ni chos kyi sku ste/_shin tu ma skyes pa/_ma byung ba/_ma 'gags pa'o/_/de la ni tshigs med mod kyi sngon gyi dge ba'i rtsa ba dang /_spyod pa dang /_smon lam gyi stobs 
[\[136b.4\]]bskyed pa'i byin gyi rlabs kyis sems can dag gis de bzhin gshegs pa mthong ngo /_/'jam dpal dper na nor bu rin po che chu 'dang bar byed pa chu'i nang du bcug ma thag tu 'dam rdzab dang rnyog pa thams cad 'dang bar byed kyang 'jam dpal nor bu rin po che chu 'dang bar byed pa ni mi rtog_/
[\[136b.5\]]rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du de bzhin gshegs pa byung ma thag tu phyogs bcu'i 'jig rten gyi khams rab 'byam thams cad kyi sems can thams cad kyi nyon mongs pa'i 'dam 
[\[136b.6\]]rdzab dang rnyog pa thams cad dang bar byed kyang de bzhin gshegs pa ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal dper na/_rdza mkhan gyi 'khor lo shin tu myur zhing stobs kyi shugs kyis 
[\[136b.7\]]'phangs pa ni rdza mkhan gyi dbang gis snod spyad sna tshogs mngon par 'du byed kyang 'jam dpal rdza mkhan gyi 'khor lo ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du de bzhin gshegs 
[\[137a\]]
[\[137a.1\]]pa dgra bcom pa yang dag par rdzogs pa'i sangs rgyas kyang sngon gyi dge ba'i rtsa ba dang /_spyod pa dang /_smon lam gyi stobs kyi byin gyi rlabs kyi shugs kyis sems can gyi dbang gis sems can rnams la dge ba'i rtsa ba sna tshogs mngon par 'du mdzad kyang de bzhin 
[\[137a.2\]]gshegs pa ni mi rtog_/rnam par mi rtog ste/_'on kyang lhun gyis grub cing rnam par mi rtog par de'i bya ba de lta bu de 'byung ste/_sangs rgyas kyi chos ma 'dres pa dang ldan pa'i phyir ro/_/'jam dpal sems can gang dag de bzhin gshegs pa la bshos gsol ba 
[\[137a.3\]]dang /_gang dag bshos mi gsol ba dang /_gang dag gis mthong ba dang /_gang dag gis ma mthong ba dang /_gang dag stod pa dang /_gang dag mi stod pa dang /_gang dag gshe ba dang /_gang dag mi gshe ba dang /_gang dag zhu ba byed pa dang /_gang dag zhu ba mi byed 
[\[137a.4\]]pa de dag thams cad kyi bya ba rnams kyang sangs rgyas kyi byin gyi rlabs kyis lhun gyis grub cing rnam par mi rtog par 'byung ngo /_/'jam dpal de bzhin gshegs pa'i khyu mchog tu gyur pa thams cad kyang dge ba'i bshes gnyen gyis yongs su zin pa las 'byung ngo /_/'jam 
[\[137a.5\]]dpal dge ba'i bshes gnyen gyis yongs su zin pa'i byang chub sems dpa' sangs rgyas kyi sku dang kha dog mtha' yas pa yongs su 'grub pa grub pa'i gzungs 'thob ste/_gzungs de thob pas phyogs bcu'i 'jig rten gyi khams thams cad sangs rgyas kyi skus khyab par byed 
[\[137a.6\]]do/_/'jig rten gyi khams re rer yang mngon par rdzogs par byang chub pa'i sku ston to/_/lhun gyis grub cing rnam par mi rtog par chos kyi 'khor lo bskor ba grangs med pa dang /_chos tha dad pa nyid grangs med pa ston te gnas nas kyang mi g.yo'o/_/'jam dpal de ltar na 
[\[137a.7\]]dge ba'i bshes gnyen rnams ni yon tan bsam gyis mi khyab pa dang ldan pa yin no/_/'jam dpal de lta bas na byang chub sems dpas de bzhin gshegs pa la bya ba bzhin du dge ba'i bshes gnyen rnams la bsten par bya'o/_/bsnyen par bya'o/_/bsnyen bkur bya'o/_/
[\[137b\]]
[\[137b.1\]]'jam dpal mi dge ba'i bshes gnyen rnams ni brag gi bya skyibs rab tu 'bar ba bzhin du yongs su spang bar bya'o/_/de ci'i phyir zhe na/_'jam dpal mi dge ba'i bshes gnyen la bsten na byang chub sems dpa'i sems dang 'du shes phyin ci log tu 'gyur ro/_/sems phyin 
[\[137b.2\]]ci log tu gyur na kun du 'khrul par 'gyur ro/_/sems kun du 'khrul par gyur na rnam par rmongs par 'gyur ro/_/sems rnam par rmongs na skrag par 'gyur ro/_/sems skrag par gyur na byang chub kyi sems 'dor bar 'gyur ro/_/byang chub kyi sems bor na lha yongs 
[\[137b.3\]]su gtong bar 'gyur ro/_/lha yongs su btang na lha rnams kyang de la bsngags pa ma yin pa smra bar 'gyur ro/_/klu rnams dang /_gnod sbyin rnams dang /_dri za rnams dang /_mi'am ci rnams dang /_lto 'phye chen po rnams dang /_mi rnams dang /_mi ma yin pa rnams 
[\[137b.4\]]nas sangs rgyas kyi bar dag kyang de la bsngags pa ma yin pa smra bar 'gyur ro/_/'jam dpal de lta bas na byang chub sems dpas dge ba'i bshes gnyen rnams la bsten par bya'o/_/bsnyen par bya'o/_/bsnyen bkur bya'o/_/'jam dpal dper na skyabs zhes bya ba'i sman ni 
[\[137b.5\]]gnod sems kyi sems dang ldan pa'am/_dang ba'i sems dang ldan pas mthong yang rung ste/_tha na dud 'gro'i skye gnas su song ba de dag gi nad thams cad med par 'gyur yang skyabs zhes bya ba'i sman ni mi rtog_/rnam par mi rtog ste/_ma 'dres pa'i chos dang ldan pa'i phyir lhun 
[\[137b.6\]]gyis grub cing rnam par mi rtog par de'i bya ba de lta bu de 'byung ngo /_/'jam dpal de bzhin du gnod sems kyi sems dang ldan pa'am/_dang ba'i sems dang ldan pa gang gis de bzhin gshegs pa'i sku ri mor bris pa'am/_gzugs su byas pa mthong na tha na dud 'gro'i skye gnas su 
[\[137b.7\]]song ba yang rung ste/_de dag gis nyon mongs pa'i nad thams cad med par 'gyur yang de bzhin gshegs pa ni mi rtog_/rnam par mi rtog ste/_ma 'dres pa'i chos dang ldan pa'i phyir lhun gyis grub cing rnam par mi rtog par bya ba de lta bu de 'byung ngo /_/'jam dpal dper na nyi 
[\[138a\]]
[\[138a.1\]]ma'i dkyil 'khor rgya mtsho chen po las mngon par 'phags te/_nam mkha'i spyod yul la gnas nas 'od zer bye ba khrag khrig 'bum phrag grangs med pa btang bas grong dang /_grong khyer dang /_grong rdal dang /_ljongs dang /_yul 'khor dang /_rgyal po'i 
[\[138a.2\]]pho brang 'khor thams cad du mthong ba sbyin par byed cing mun pa sel bar byed/_'dam rdzab dang /_rnyog pa thams cad skems par byed/_pad ma rnams kyang kha 'bye bar byed/_rtswa dang /_shing gel pa dang /_sman dang /_nags tshal thams cad kyang skye bar byed/_sman thams cad 
[\[138a.3\]]kyang yongs su smin par byed/_las kyi gnas thams cad ni gnas par byed la/_chu klung dang /_mtshe'u dang /_mtsho bran thams cad la yang dus gcig tu snang ba thob par 'gyur yang gnas las kyang mi g.yo zhing 'jam dpal nyi ma'i dkyil 'khor ni mi rtog_/rnam par mi rtog ste/_
[\[138a.4\]]'on kyang ma 'dres pa'i chos dang ldan pa'i phyir lhun gyis grub cing rnam par mi rtog par de'i bya ba de lta bu de rtag tu 'byung ngo /_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang srid pa'i rgya mtsho las mngon par 'phags te/_chos 
[\[138a.5\]]kyi dbyings kyi nam mkha'i spyod yul la gnas nas ye shes kyi 'od zer bye ba khrag khrig grangs med pa btang bas phyogs bcu'i 'jig rten gyi khams rab 'byam thams cad du snang ba sbyin par mdzad cing sems can thams cad kyi ma rig pa'i mun pa mun nag dang /_rab rib dang /_ling tog 
[\[138a.6\]]rnams rnam par sel bar mdzad/_nyon mongs pa'i 'dam rdzab dang /_rnyog pa thams cad skems par mdzad/_yun ring po nas gnyid kyis log pa'i sems can gyi khams ni sad par mdzad/_sems can thams cad kyi dge ba'i rtsa ba thams cad ni skye bar mdzad/_sems 
[\[138a.7\]]can thams cad kyi dge ba'i rtsa ba'i tshogs thams cad ni yongs su smin par mdzad/_dge ba'i rtsa ba'i sgo thams cad ni rab tu 'jog par mdzad de/_dus gcig tu de'i mdzad pa thams cad 'byung yang gnas nas kyang mi g.yo zhing 'jam dpal de bzhin gshegs pa ni mi rtog rnam 
[\[138b\]]
[\[138b.1\]]par mi rtog ste/_'on kyang ma 'dres pa'i chos dang ldan pa'i phyir lhun gyis grub cing rnam par mi rtog par de'i mdzad pa de lta bu de 'byung ngo /_/'jam dpal de ltar de bzhin gshegs pa'i lhun gyis grub cing rnam par mi rtog par sems can yongs su smin par mdzad pa'i gnas rnams kyang dge 
[\[138b.2\]]ba'i bshes gnyen gyis yongs su zin pa las 'byung ngo /_/'jam dpal dge ba'i bshes gnyen gyis yongs su zin pa'i byang chub sems dpa' ni chos rab tu rnam par 'byed cing dpyod pa la mkhas par 'gyur te/_de chos rnams la 'di ltar dpyod do/_/mig ni gzugs kyi dmigs 
[\[138b.3\]]pa'i rgyu ma yin/_gzugs kyang mig gi dmigs pa'i rgyu ma yin la dmigs pa'i rgyu rkyen nyid kyis kyang rnam par shes pa 'byung ste/_rnam par shes pa de yang mig las kyang ma byung /_gzugs las kyang ma byung zhing rnam par shes pa de ni byung nas zhig la zhu zhing mi gnas pa'o/_/
[\[138b.4\]]rna ba dang /_sna dang /_lce dang /_lus kyang de bzhin no/_/yid kyang chos kyi rkyen ma yin zhing chos kyang yid kyi rkyen ma yin la/_dmigs pa'i rgyu rkyen nyid kyis kyang rnam par shes pa 'byung ste/_rnam par shes pa de ni yid las kyang ma byung /_chos rnams las kyang ma byung zhing /_
[\[138b.5\]]yid kyi rnam par shes pa de ni byung nas zhig la zhu zhing mi gnas pa'o/_/de bzhin du dge ba'i rtsa ba yang byang chub kyi rkyen ma yin/_byang chub kyang dge ba'i rtsa ba'i rkyen ma yin mod kyi/_dge ba'i rtsa ba de yang byang chub kyi rkyen la dmigs pa las sems skye ba rnams kyis skye ste/_de dag 
[\[138b.6\]]kyang skyes nas zhig cing zhu la mi gnas pa'o/_/de la sems gang gis dge ba'i rtsa ba mngon par 'dus byas pa dang /_sems gang gis byang chub tu yongs su bsngos pa de gnyis ni phan tshun mi sbyor ro/_/dper na me ni gang nas kyang mi 'ong gang du yang mi 'gro ste/_'on kyang rgyu dang 
[\[138b.7\]]rkyen gyis 'bar ro/_/'jam dpal de bzhin du byang chub sems dpa'i shes rab kyi me 'bar ba yang gang nas kyang mi 'ong gang du yang mi 'gro ste/_'on kyang dge ba'i rtsa ba'i rgyu la brten nas byang chub sems dpa'i shes rab kyi me 'bar te/_shes pa de lta bu dang ldan pa de ni myur du 
[\[139a\]]
[\[139a.1\]]bla na med pa yang dag par rdzogs pa'i byang chub mngon par rdzogs par 'tshang rgya'o/_/'jam dpal de ltar na dge ba'i bshes gnyen rnams ni yon tan rgya mtsho tshad med pa yin no/_/'jam dpal rigs kyi bu'am rigs kyi bu mo gang la la zhig gis phyogs bcu'i 
[\[139a.2\]]'jig rten gyi khams thams cad kyi rdul snyed kyi sangs rgyas bcom ldan 'das byang chub sems dpa' dang bcas/_nyan thos dang bcas pa rnams la rtag par nyin gcig bzhin du zhal zas ro brgya dang ldan pa dang /_lha'i na bza' dag phul la/_de ltar 'bul ba bskal pa gang gA'i 
[\[139a.3\]]klung gi bye ma snyed dag tu phul zhing de bzhin gshegs pa de dag yongs su mya ngan las 'das nas de bzhin gshegs pa'i re re'i phyir yang phyogs bcu'i 'jig rten gyi khams rab 'byam thams cad du 'jig rten gyi khams re rer yang mchod rten 'dzam bu'i chu bo'i gser las byas pa nor bu 
[\[139a.4\]]rin po che glog gi sgron mas spras pa/_nor bu rin po che 'od thams cad bsdus pa'i stegs bus yongs su bskor ba/_nor bu dang /_mu tig dang /_rin po che'i phreng bas mdzes par byas pa/_gdugs dang /_rgyal mtshan dang /_ba dan bsgreng ba/_dril bu g.yer ka'i dra ba'i bla re 
[\[139a.5\]]bres pa/_tsan dan sbrul gyi snying po'i byug pas byugs pa/_nor bu rin po che dbang gi rgyal po'i dra bas khebs par byas pa/_phyogs bcu'i 'jig rten gyi khams thams cad kyi rdul snyed dag byas te/_mchod rten de dag la stong gsum gyi stong chen po'i tshad tsam gyi lha'i na bza' dag 
[\[139a.6\]]dang /_gdugs kyi sprin dag dang /_rgyal mtshan gyi sprin dag dang /_ba dan gyi sprin dag dang /_me tog gi sprin dag dang /_spos kyi sprin dag dang /_nor bu rin po che dbang gi rgyal po'i sprin dag dang /_yid bzhin gyi nor bu rin po che'i sprin dag gis gtor/_mngon par gtor la 
[\[139a.7\]]nyin gcig bzhin/_de ltar mchod cing bskal pa gang gA'i klung gi bye ma snyed dag tu mchod la/_sems can gzhan dpag tu med grangs med pa dag kyang mchod pa de nyid la 'god pa bas 'jam dpal rigs kyi bu'am rigs kyi bu mo gzhan gang gis de bzhin gshegs pa'i yon tan 
[\[139b\]]
[\[139b.1\]]dang ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la tha na mos par byed na 'di nyid de bas bsod nams ches grangs med par skyed do/_/'jam dpal chos kyi rnam grangs 'di la mos pa'i byang chub sems dpa' ni pha rol tu phyin pa bye ba khrag khrig 'bum 
[\[139b.2\]]phrag dpag tu med grangs med pa dag yongs su rdzogs par byed do/_/sa bye ba khrag khrig 'bum phrag dpag tu med grangs med pa dag gnon to/_/bskal pa bye ba khrag khrig 'bum phrag dpag tu med grangs med pa dag phyir snyil bar byed do/_/sangs rgyas kyi rnam par rol pa bye ba khrag 
[\[139b.3\]]khrig 'bum phrag dpag tu med grangs med pa dag rab tu shes so/_/nga rgyal gyi ri dpag tu med grangs med pa dag rnam par 'jig par byed do/_/phrag dog dang ser sna'i rgyal mtshan dpag tu med grangs med pa dag snyol bar byed do/_/srid pa'i chu klung dpag tu med grangs med pa dag 
[\[139b.4\]]skems par byed do/_/skye ba'i rgya mtsho dpag tu med grangs med pa dag las rgal bar byed do/_/bdud kyi zhags pa dpag tu med grangs med pa dag gcod do/_/nyi zla rnams dang /_brgya byin dang /_tshangs pa dang /_'jig rten skyong ba rnams kyi gzi brjid zil gyis mnan te 
[\[139b.5\]]'dug go/_/sangs rgyas kyi zhing nas sangs rgyas kyi zhing du 'gro'o/_/sems can dmyal ba dang /_dud 'gro'i skye gnas dang /[ {]yi dgas [,]yi dwags [}]dang /_gshin rje'i 'jig rten du skyes pa'i sems can rnams kyi skyabs su 'gyur ro/_/sangs rgyas rnams dang byang chub sems dpa' 
[\[139b.6\]]rnams dang yang phrad par 'gyur ro/_/rgya mtsho'i phyag rgya zhes bya ba'i ting nge 'dzin kyang 'thob bo/_/chos thams cad yang dag par 'du ba zhes bya ba'i ting nge 'dzin kyang 'thob bo/_/chos thams cad la dbang byed pa zhes bya ba'i ting nge 'dzin kyang 'thob bo/_/rnam par bkod pa zhes 
[\[139b.7\]]bya ba'i ting nge 'dzin kyang 'thob bo/_/rin po che 'byung ba zhes bya ba'i ting nge 'dzin kyang 'thob bo/_/dga' bar byed pa zhes bya ba'i ting nge 'dzin kyang 'thob bo/_/pad ma bkod pa zhes bya ba'i ting nge 'dzin kyang 'thob bo/_/nam mkha' mdzod ces bya ba'i ting nge 'dzin kyang 'thob bo/_/
[\[140a\]]
[\[140a.1\]]'jig rten thams cad kyi rjes su song ba zhes bya ba'i ting nge 'dzin kyang 'thob bo/_/dam pa'i chos pad ma dkar po zhes bya ba'i ting nge 'dzin kyang 'thob bo/_/yul la dbang byed pa zhes bya ba'i ting nge 'dzin kyang 'thob bo/_/cher bsgyings zhes bya ba'i ting nge 'dzin kyang 'thob 
[\[140a.2\]]bo/_/rnam pa dang sems la dbang byed pa zhes bya ba'i ting nge 'dzin kyang 'thob bo/_/seng ge bsgyings pa zhes bya ba'i ting nge 'dzin kyang 'thob bo/_/nyi ma'i sgron ma zhes bya ba'i ting nge 'dzin kyang 'thob bo/_/mtha' yas 'khyil pa zhes bya ba'i ting nge 'dzin kyang 'thob bo/_/rab tu g.yo ba'i 
[\[140a.3\]]rjes su song ba zhes bya ba'i ting nge 'dzin kyang 'thob bo/_/rdo rje'i dkyil 'khor zhes bya ba'i ting nge 'dzin kyang 'thob bo/_/rdo rje'i rgyal mtshan zhes bya ba'i ting nge 'dzin kyang 'thob bo/_/rdo rje lta bu zhes bya ba'i ting nge 'dzin kyang 'thob bo/_/rdo rje lte ba zhes bya ba'i ting nge 'dzin kyang 'thob bo/_/
[\[140a.4\]]sa 'dzin zhes bya ba'i ting nge 'dzin kyang 'thob bo/_/lhun po sgron ma zhes bya ba'i ting nge 'dzin kyang 'thob bo/_/lhun po rgyal mtshan zhes bya ba'i ting nge 'dzin kyang 'thob bo/_/rin po che'i mdzod ces bya ba'i ting nge 'dzin kyang 'thob bo/_/sems la dbang byed pa zhes bya ba'i ting nge 'dzin 
[\[140a.5\]]kyang 'thob bo/_/sems can thams cad kyi sems la dbang byed pa zhes bya ba'i ting nge 'dzin kyang 'thob bo/_/spyod pa thams cad kyi yul la nges par 'byung ba zhes bya ba'i ting nge 'dzin kyang 'thob bo/_/sbyor ba zab cing gsang ba zhes bya ba'i ting nge 'dzin kyang 'thob bo/_/sna tshogs 
[\[140a.6\]]snang ba'i spobs pa zhes bya ba'i ting nge 'dzin kyang 'thob bo/_/bltar mi mthong ba zhes bya ba'i ting nge 'dzin kyang 'thob bo/_/chos thams cad la rnam par lta ba zhes bya ba'i ting nge 'dzin kyang 'thob bo/_/rnam par rol pa zhes bya ba'i ting nge 'dzin kyang 'thob bo/_/mngon par shes pa 
[\[140a.7\]]thams cad las nges par skyes pa zhes bya ba'i ting nge 'dzin kyang 'thob bo/_/bdud kyi dkyil 'khor rnam par 'joms pa zhes bya ba'i ting nge 'dzin kyang 'thob bo/_/gzugs thams cad kun tu ston pa zhes bya ba'i ting nge 'dzin kyang 'thob bo/_/gzugs thams cad kyi khyad par zhes bya ba'i 
[\[140b\]]
[\[140b.1\]]ting nge 'dzin kyang 'thob bo/_/lus rnam par 'jig pa zhes bya ba'i ting nge 'dzin kyang 'thob bo/_/spyod pa thams cad la 'jug pa zhes bya ba'i ting nge 'dzin kyang 'thob bo/_/shes rab sgron ma zhes bya ba'i ting nge 'dzin kyang 'thob bo/_/mngon sum du byang chub snang ba zhes bya ba'i ting nge 
[\[140b.2\]]'dzin kyang 'thob bo/_/so so yang dag par rig pa rin po che bstan pa zhes bya ba'i ting nge 'dzin kyang 'thob bo/_/yon tan gyi rnam pa thams cad la 'jug pa zhes bya ba'i ting nge 'dzin kyang 'thob bo/_/chos thams cad 'dul bar rnam par nges par bstan pa zhes bya ba'i ting nge 'dzin 
[\[140b.3\]]kyang 'thob bo/_/rab tu zhi ba rnam par nges pa'i cho 'phrul zhes bya ba'i ting nge 'dzin kyang 'thob bo/_/dpa' bar 'gro ba zhes bya ba'i ting nge 'dzin kyang 'thob bo/_/zab cing brtan pa'i rgya mtsho'i chu'i dus rlabs zhes bya ba'i ting nge 'dzin kyang 'thob ste/_de dag la sogs pa'i 
[\[140b.4\]]ting nge 'dzin bye ba khrag khrig 'bum phrag grangs med pa dag 'thob bo/_/sangs rgyas kyi sku dang kha dog mtha' yas pa yongs su 'grub pa sgrub pa'i gzungs kyang 'thob bo/_/ye shes dang ldan pa zhes bya ba'i gzungs kyang 'thob bo/_/sgra dbyangs rnam par dag pa zhes bya ba'i gzungs kyang 
[\[140b.5\]]'thob bo/_/mi zad pa'i za ma tog ces bya ba'i gzungs kyang 'thob bo/_/mtha' yas 'khyil pa zhes bya ba'i gzungs kyang 'thob bo/_/rgya mtsho'i phyag rgya zhes bya ba'i gzungs kyang 'thob bo/_/pad ma bkod pa zhes bya ba'i gzungs kyang 'thob bo/_/chags pa med pa'i sgor 'jug pa zhes bya 
[\[140b.6\]]ba'i gzungs kyang 'thob bo/_/so so yang dag par rig pa rnam par nges pa la 'jug pa zhes bya ba'i gzungs kyang 'thob bo/_/sangs rgyas kyi rgyan gyis byin gyis brlabs pa zhes bya ba'i gzungs kyang 'thob bo/_/sangs rgyas kyi sku dang /_kha dog mtha' yas yongs su 'grub pa zhes bya 
[\[140b.7\]]ba'i gzungs kyang 'thob ste/_de dag la sogs pa gzungs bye ba khrag khrig 'bum phrag grangs med pa dag kyang 'thob bo/_/chos thams cad la spyod pa'i khyad par nyid kyang 'thob bo/_/chos thams cad la gzhan la rag ma las pa'i shes pa yang 'thob bo/_/chos thams cad la 
[\[141a\]]
[\[141a.1\]]som nyi gcod pa nyid kyang 'thob bo/_/sangs rgyas kyi rnam par rol pa stong phrag grangs med pa dag kyang 'thob bo/_/sems can thams cad kyi spyod pa'i bye brag la mkhas pa yang 'thob bo/_/'jam dpal dper na ri'i rgyal po ri rab ni ri thams cad zil gyis 
[\[141a.2\]]gnon nas lam me/_lhan ne lhang nge'o/_/'jam dpal de bzhin du chos kyi rnam grangs 'di la mos pa'i byang chub sems dpa' yang sems can thams cad kyi dge ba'i rtsa ba thams cad zil gyis gnon nas lam me lhan ne lhang nge'o/_/de nas 'jam dpal gzhon nur gyur pas byang chub sems 
[\[141a.3\]]dpa' sems dpa' chen po sgrib pa thams cad rnam par sel ba la 'di skad ces smras so/_/kye rgyal ba'i sras byang chub sems dpas gang dag la mos pas yon tan gyi khyad par 'di dag dang gzhan dag kyang 'thob pa'i chos kyi bye brag gzhan dag kyang yod dam/_de skad ces smras 
[\[141a.4\]]pa dang /_byang chub sems dpa' sgrib pa thams cad rnam par sel bas 'jam dpal gzhon nur gyur pa la 'di skad ces smras so/_/'jam dpal byang chub sems dpa' gang dag la mos na/_yon tan gyi khyad par 'di dag dang /_gzhan dpag tu med pa dag kyang 'thob pa'i chos 
[\[141a.5\]]lnga po 'di dag ste/_lnga gang zhe na/_chos thams cad gnyen po med pa dang /_ma skyes pa dang /_ma 'gags pa dang /_brjod du med par mos pa dang /_rtag tu rgyun mi 'chad par skad cig skad cig la de bzhin gshegs pa'i spyod pa dang spyod lam la 'jug pa'i gnas 'dzam bu'i 
[\[141a.6\]]gling gi rdul phra rab kyi rdul las kyang lhag pa dag la lhun gyis grub cing rnam par mi rtog par 'jug par mos pa dang /_seng ge bran [{]bzangs kyi [,]bzang gi [}]bu'i rtogs pa brjod pas sems can yongs su smin par byed pa de bcom ldan 'das shAkya thub pas/_bskal pa gang gA'i klung gi bye 
[\[141a.7\]]ma snyed nas mngon par rdzogs par sangs rgyas te/_mdzad par mos pa dang /_mar me mdzad kyis lung bstan pa nas bzung ste/_mngon par rdzogs par byang chub pa'i bar der bcom ldan 'das shAkya thub pa'i byang chub sems dpa'i spyod pa gang yin pa de thams cad sangs rgyas kyi 
[\[141b\]]
[\[141b.1\]]yul gyi mthas klas pa'i bskal pa nas mngon par rdzogs par sangs rgyas nas bstan pa yin par mos pa dang /_shAkya thub pas bstan pas sems can yongs su smin par byas pa gang yin pa de/_sangs rgyas kyi yul gyi mthas klas pa'i bskal pa nas/_bcom ldan 'das 
[\[141b.2\]]shAkya thub pa mngon par rdzogs par sangs rgyas nas mdzad pa yin par mos pa ste/_'jam dpal lnga po de dag ni byang chub sems dpas gang dag la mos pas yon tan gyi khyad par 'di dag dang /_gzhan dpag tu med pa dag kyang 'thob pa yin no/_/'jam dpal 
[\[141b.3\]]rigs kyi bu'am/_rigs kyi bu mo gang la la zhig gis 'jig rten gyi khams thams cad kyi rdul snyed kyi dgra bcom pa mngon par shes pa drug dang ldan pa/_rnam par thar pa brgyad la bsam gtan pa rnams la nyin gcig bzhin du lha'i zas ro brgya dang ldan pa dang /_lha'i gos 
[\[141b.4\]]dag byin te/_de ltar byin pa bskal pa gang gA'i klung gi bye ma snyed dag tu byin pa bas 'jam dpal rigs kyi bu'am rigs kyi bu mo gzhan gang zhig gis rang sangs rgyas gcig la nyi ma gcig zas byin na/_de ni de bas bsod nams ches grangs med par skyed do/_/'jam 
[\[141b.5\]]dpal rigs kyi bu'am/_rigs kyi bu mo gang la la zhig gis 'jig rten gyi khams re rer yang gtsug lag khang 'dzam bu'i chu bo'i gser las byas pa/_nor bu rin po che glog gi sgron mas spras pa/_nor bu rin po che 'od thams cad bsdus pa'i stegs bus yongs su 
[\[141b.6\]]bskor ba/_nor bu dang /_mu tig dang /_rin po che'i phreng bas mdzes par byas pa/_gdugs dang /_rgyal mtshan dang /_ba dan bsgreng ba/_dril bu g.yer ka'i dra ba'i bla re bres pa/_tsan dan sbrul gyi snying po'i byug pas byugs pa/_nor bu rin po che dbang gi rgyal 
[\[141b.7\]]pos khebs par byas pa/_rgya mtsho na gnas pa'i rin po che rnam par dag pa bkod pa kun nas 'od zer snang ba'i nor bu rin po che'i ka ba mang pos dkrigs pa/_nor bu rin po che seng ge ral pa zhes bya ba'i spang leb bres pa/_nor bu rin po che seng ge rgyal mtshan gyi rtse 
[\[142a\]]
[\[142a.1\]]mo las byas pa'i sgo gang dang /_rta babs dang /_skar khung gis brgyan pa/_dar gyi lda ldi mang pos bres pa/_phyogs bcu'i 'jig rten gyi khams thams cad kyi rdul snyed dag byas te/_rang sangs rgyas kyi gnas stong phrag grangs med pa dag dang /_
[\[142a.2\]]rang sangs rgyas de dag la nyin gcig bzhin lha'i zas ro brgya dang ldan pa dang /_lha'i gos dag kyang byin zhing de ltar byin pa bskal pa gang gA'i klung gi bye ma snyed dag tu byin pa bas 'jam dpal rigs kyi bu'am/_rigs kyi bu mo gzhan gang zhig gis sangs rgyas 
[\[142a.3\]]zhe'am/_'jig rten gyi mgon po zhe'am/_de bzhin gshegs pa zhe'am/_thams cad mkhyen pa zhes bya ba'i sgra thos na 'di ni de bas ches bsod nams grangs med par skyed na gang gis de bzhin gshegs pa'i sku ri mor bris pa'am/_gzugs su byas pa 
[\[142a.4\]]mthong ba lta ci smos te/_'di nyid de bas ches bsod nams grangs med par skyed do/_/gang gis mar me phul ba'am/_bdug pa'am/_spos sam/_me tog dag gam/_rol mo'i sgra'am/_mchod pa sna tshogs gzhan dag byed pa lta ci smos te/_'di nyid 
[\[142a.5\]]de bas ches bsod nams grangs med par skyed do/_/gang gis de bzhin gshegs pa'i phyir nyi ma gcig bslab pa gcig bsrung ba lta ci smos te/_'di ni de bas ches bsod nams grangs med par skyed do/_/'jam dpal rigs kyi bu'am/_rigs kyi bu mo 
[\[142a.6\]]gang la la zhig gis de bzhin gshegs pa byang chub sems dpa' dang bcas pa/_nyan thos dang bcas pa phyogs bcu'i 'jig rten gyi khams thams cad kyi rdul phra rab snyed rnams las nyin gcig bzhin du lha'i zas ro brgya dang ldan pa dang /_lha'i na bza' dag kyang 
[\[142a.7\]]'bul la/_de ltar 'bul ba bskal pa gang gA'i klung gi bye ma snyed dag tu 'bul zhing sangs rgyas bcom ldan 'das de dag yongs su mya ngan las 'das nas kyang de bzhin gshegs pa re re'i phyir mchod rten tshad gling bzhi pa tsam rnam pa thams cad kyi mchog dang ldan pa yon 
[\[142b\]]
[\[142b.1\]]tan thams cad yongs su rdzogs pa dang ldan pa dang /_'dzam bu'i chu bo'i gser las byas pa/_nor bu rin po che glog gi sgron mas spras pa/_nor bu rin po che 'od thams cad bsdus pa'i stegs bus yongs su bskor ba/_nor bu dang /_mu tig dang /_rin po 
[\[142b.2\]]che'i phreng bas mdzes par byas pa/_gdugs dang /_rgyal mtshan dang /_ba dan bsgreng ba/_dril bu g.yer ka'i dra ba'i bla re bres pa/_tsan dan sbrul gyi snying po'i byug pas byugs pa/_nor bu rin po che dbang gi rgyal po'i dra bas g.yogs pa/_phyogs bcu'i 'jig rten gyi khams 
[\[142b.3\]]thams cad kyi rdul snyed dag byas te/_mchod rten de dag la nyin gcig bzhin du stong gsum gyi stong chen po'i tshad tsam gyi lha'i gos dag dang /_gdugs kyi sprin dag dang /_rgyal mtshan gyi sprin dag dang /_ba dan gyi sprin dag dang /_me tog gi sprin dag dang /_spos kyi sprin 
[\[142b.4\]]dag dang /_rin po che'i sprin dag dang /_rol mo'i sgra'i sprin dag dang /_rgyan gyi sprin dag dang /_seng ge rgyal mtshan gyi rtse mo'i zla ba'i sprin dag dang lha'i sil snyan dang /_pheg rdob pa dang /_glu dbyangs kyi sgra'i sprin rnams kyis gtor/_mngon par gtor la chos kyi rnam 
[\[142b.5\]]grangs 'di la mos pa bas 'jam dpal rigs kyi bu'am/_rigs kyi bu mo gzhan gang zhig de bzhin gshegs pa'i yon tan dang /_ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la mos shing tha na dud 'gro'i skye gnas 
[\[142b.6\]]su song ba'i sems can gcig la zan kham gcig byin na 'di nyid de bas ches bsod nams grangs med par skyed do/_/'jam dpal mdo sde 'di la mos pa'i byang chub sems dpa' gang la la zhig gis/_mdo 'di las ji skad smos pa'i de bzhin gshegs pa rnams 
[\[142b.7\]]la mchod pa byed pa bas/_byang chub sems dpa' mdo 'di nyid la mos pa gzhan gang zhig gis mdo 'di nyid la mos pa'i byang chub sems dpa' gzhan zhig mthong nas byang chub sems dpa' 'di ni mdo 'di nyid la mos pa'o snyam ste dga' ba dang /_mchog tu dga' ba 
[\[143a\]]
[\[143a.1\]]chen po rnyed la/_de sems dang bas langs te/_de la thal mo sbyar nas phyag 'tshal te/_ci nus ci lcogs su de la yongs su bzung ba byas na/_'di nyid de bas ches sangs rgyas kyi ye shes thob par 'gyur ba'i bsod nams grangs med pa skyed do/_/
[\[143a.2\]]'jam dpal de lta bas na sangs rgyas kyi ye shes 'dod pa'i byang chub sems dpas chos kyi rnam grangs 'di mnyan pa'i phyir 'jig rten gyi khams mes yongs su gang ba gang gA'i klung gi bye ma snyed dag kyang rgal te 'gro bar bya'o/_/'jam dpal byang chub sems dpa' gang 
[\[143a.3\]]la la zhig gis bskal pa bye ba stong phrag brgyad du pha rol tu phyin pa lnga la spyad pa bas/_'jam dpal byang chub sems dpa' gzhan gang zhig de bzhin gshegs pa ni rtag pa'o snyam du mos par byed na 'di ni de bas ches bsod nams grangs med par skyed do/_/'jam 
[\[143a.4\]]dpal byang chub sems dpa' gang la la zhig gis sangs rgyas phyogs bcu'i 'jig rten gyi khams thams cad kyi rdul phra rab kyi rdul snyed dag la lha'i zas ro brgya dang ldan pa dang /_lha'i na bza' dag nyin gcig bzhin du 'bul zhing /_de ltar 'bul ba bskal pa gang 
[\[143a.5\]]gA'i klung gi bye ma snyed dag tu 'bul ba bas/_'jam dpal byang chub sems dpa' gzhan gang zhig de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la mos pa'i byang chub sems dpa' la ngo 
[\[143a.6\]]mtshar du 'dzin par gyur nas/_khyod chos kyi rnam grangs 'di la mos pa legs so legs so/_/khyod ni lha dang bcas pa'i 'jig rten gyis phyag bya ba'i 'os yin no zhes bsam pa thag pa nas legs so zhes bya ba byin la/_khyod de bzhin gshegs pa thams cad kyi 
[\[143a.7\]]gsang ba'i gnas rnams su zhugs la chos kyi 'khor lo skor cig ces byas na/_'jam dpal byang chub sems dpa' ni de bas ches bsod nams grangs med par 'phel te/_bsod nams mngon par 'du bya ba 'di la sbyin pa las byung ba'i bsod nams snga ma des 
[\[143b\]]
[\[143b.1\]]brgya'i char yang nye bar mi 'gro stong gi cha dang /_'bum gyi cha dang /_bye ba'i cha dang /_bye ba brgya'i cha dang /_bye ba stong gi cha dang /_bye ba 'bum gyi cha dang /_bye ba khrag khrig phrag 'bum gyi cha dang /_grangs dang /_cha dang /_bgrang ba dang /_dpe dang /_zla dang /_rgyur 
[\[143b.2\]]yang mi bzod do/_/bcom ldan 'das kyis gnang ste/_byang chub sems dpa' sgrib pa thams cad rnam par sel bas de skad ces smras nas/_byang chub sems dpa' 'jam dpal gzhon nur gyur pa dang /_byang chub sems dpa' de dag dang /_nyan thos chen 
[\[143b.3\]]po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa de bzhin gshegs pa'i yon tan dang ye shes bsam gyis mi khyab pa'i yul la 
[\[143b.4\]]'jug pa ston pa zhes bya ba theg pa chen po'i mdo rdzogs so//_//rgya gar gyi mkhan po dz+nyA na gar+b+ha dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//[ {D186}]@#/_/rgya gar skad du/_Ar+ya bud d+ha ba la 
[\[143b.5\]]war+d+ha na prA ti hAr+ya bi kurbA Na nir de sha nA ma ma hA yA na sUtra/_bod skad du/_'phags pa sangs rgyas kyi stobs skyed pa'i cho 'phrul rnam par 'phrul pa bstan pa zhes bya ba theg pa chen po'i mdo/_thams cad mkhyen pa la phyag 'tshal lo/_/'di skad bdag gis thos 
[\[143b.6\]]pa dus gcig na/_bcom ldan 'das chu bo chen po klung nai rany+dza nA'i 'gram na/_'phags pa spyan ras gzigs dbang phyug dang /_lag na rdo rje dang /_byams pa dang /_'jam dpal la sogs pa byang chub sems dpa' bdun stong dang /_rab 'byor dang /_shA ri'i bu 
[\[143b.7\]]dang /_maud gal gyi bu la sogs pa nyan thos chen po thams cad dang thabs cig tu bzhugs te/_brgya byin dang /_tshangs pa dang /_'jig rten skyong ba thams cad dang /_rgyal po dang /_blon po dang /_bram ze dang /_khyim bdag thams cad kyis bskor cing /_mdun 
[\[144a\]]
[\[144a.1\]]du bdar te/_zhal zas kyi bya ba byas nas 'khor gyi dkyil 'khor de dag chos dang ldan pa'i gtam gyis tshim par byas/_bskul/_gzengs bstod/_yang dag par dga' bar byas te/_'khor gyi dkyil 'khor dang /_thabs cig tu de bzhin gshegs 
[\[144a.2\]]pa'i rdzu 'phrul chen pos grong khyer gA rA Na sI'i gshegs te/_bA rA Na sI'i shing a mra srung ba'i tshal na bzhugs so/_/de nas de'i tshe na sa cher g.yos par gyur nas seng ge'i khri chen po rin po che sna bdun las byas pa/_'phang du dpag tshad gcig tsam/_zheng du 
[\[144a.3\]]dpag tshad phyed tsam gyi tshad legs par spras pa/_shin tu dga' bar 'gyur ba/_yid du 'ong ba dar gyi chun po btags shing dpyangs pa/_lha'i na bza' brgya stong du ma bting ba/_lha'i me tog gi chun po bye ba du ma rab tu dpyangs pa/_lha'i dri dang ldan pa/_kha dog 
[\[144a.4\]]dang ldan pa/_de bzhin gshegs pa'i sngon gyi dge ba'i rtsa ba las skyes pa/_de mthong ma thag tu sems can thams cad mi skye ba'i chos la bzod pa thob par 'gyur ba zhig byung ngo /_/de nas bcom ldan 'das seng ge'i khri de nyid la bzhugs te sangs rgyas phal po che 
[\[144a.5\]]zhes bya ba'i ting nge 'dzin la snyoms par zhugs nas byang chub sems dpa' 'phags pa spyan ras gzigs dbang phyug dang /_lag na rdo rje la bka' stsal pa/_spyan ras gzigs dbang phyug khyod song la mi mjed kyi 'jig rten gyi khams 'di dang /_phyogs bcu'i 'jig 
[\[144a.6\]]rten gyi khams gzhan dag na/_khyod kyis 'dul bar 'gyur ba'i sems can snyigs ma'i rang bzhin can ma dad pa/_sdig pa spyod pa/_nyon mongs pa dang /_nye ba'i nyon mongs pa dag gis bsgribs pa/_mar mi shes pa/_phar mi shes pa/_dge sbyong la 
[\[144a.7\]]dge sbyong du mi 'dzin pa/_bram zer mi 'dzin pa/_dkon mchog gsum la mngon par ma dad pa/_de dag thams cad lag na rdo rje dang /_gnyis kyis rdzu 'phrul chen po dang /_ting nge 'dzin gyi stobs kyi shugs kyis 'khor gyi dkyil 'khor 'dir bsdus shig_/de nas byang 
[\[144b\]]
[\[144b.1\]]chub sems dpa' 'phags pa spyan ras gzigs dbang phyug dang /_byang chub sems dpa' lag na rdo rjes de bzhin gshegs pa las tshig 'di thos na/_sems can thams cad la blta ba dang /_yang dag par skul bar 'gyur ba zhes bya ba'i ting nge 'dzin la 
[\[144b.2\]]snyoms par zhugs so/_/ting nge 'dzin de'i mthus sa chen po 'di rnam pa drug tu g.yos/_rab tu g.yos/_yang dag par rab tu g.yos so/_/de nas lus las 'od zer brgya stong du ma byung ngo /_/byung nas kyang stong gsum gyi stong chen po'i 'jig rten gyi khams 
[\[144b.3\]]'di kun tu snang bar byas te/_tshangs pa'i 'jig rten man chad gzugs yod pa dang /_gzugs kyis khyab pa man chad du snang bar byas te/_'od zer de dag las kyang yang dag par skul ba'i tshigs su bcad pa 'di dag byung ngo /_/bag yod pa dang nyon mongs 
[\[144b.4\]]med par byos/_/bag med pa yi dbang du ma 'gro zhig_/skye dang rga shis gtses pa'i sdug bsngal te/_/bde bar gshegs pa'i bstan pa 'byung bar dkon/_/bskal pa bye ba phrag brgya grangs med du/_/srid pa'i rgya mtshor nges par 'khor ba dang /_/nyon mongs dog par 
[\[144b.5\]]rtag tu 'khor ba na/_/'tsho ba ma rungs pa ni skrag mi 'gyur/_/rnyed dang chags dang bud med rtag pa min/_/rtag tu glu gar sgyu ma'i chos dang ldan/_/bskal pa du mar bde ba myong nas kyang /_/phyis ni sdug bsngal rjes su thob par 'gyur/_/rnam par slu bar 
[\[144b.6\]]gyur pa 'di la ltos/_/'di la mar gyur pa yang chung mar 'gyur/_/de yi sha dag yongs su zos nas kyang /_/mi mkhas pa dag mi shes dga' bar 'dzin/_/srid pa'i sdug bsngal rgya mtshor skye ba de/_/mis ni ma myong med la skrag pa med/_/mi rnams kyi ni 
[\[144b.7\]]dam pa'i chos 'chad kyis/_/bde bar gshegs la mchod par 'dod rnams deng /_/mi 'dul kha lo sgyur ba de mthong nas/_/ting 'dzin zhi ba bsgom pa thob 'gyur gyi/_/de phyir sdug bsngal rgya mtshor mi gang rnams/_/skrag par gyis la thar pa 'dod par byos/_/
[\[145a\]]
[\[145a.1\]]mi rnams kyis ni dam pa de la mchod/_/gzhan gyi srog ni ma gcod de bzhin du/_/gzhan gyi nor dag ma byin len ma byed/_/gzhan gyi bud med dag la 'tshe ma byed/_/sangs rgyas chos la rtag tu gus par byos/_/nga rgyal rgyags dang brlang 
[\[145a.2\]]ba spangs nas kyang /_/bA rA Na sI zhes ni bya ba yi/_/a mra srung ba mo yi tshal du deng /_/mi mchog la ni myur du blta bar gyis/_/de yi bkod pa rgya cher yid du 'ong /_/dge slong dge 'dun rtag tu rdzu 'phrul ldan/_/byang chub sems dpa' rgya chen rdzu 'phrul che/_/
[\[145a.3\]]sems can mi mkhas khong du chud bya dang /_/sems can bye ba mang po thar bya'i phyir/_/'od zer rtag tu gang gis btang ba de/_/mtshan ni spyan ras gzigs kyi dbang phyug go/_/gang dag nga rgyal rgyags khengs bgyid gyur cing /_/sangs rgyas chos la rim 
[\[145a.4\]]gro mi byed pa/_/lag na rdo rje mgon po sems can mchog_/rtag tu 'od zer gtong zhing go bar byed/_/de yi gzugs ni yangs shing rdzu 'phrul che/_/bskal pa bye bar de ni bshad mi rdzogs/_/'dir ni bde bar gshegs la mchod pa'i phyir/_/dri dang phreng 
[\[145a.5\]]ba gos mchog rgyan khyer la/_/mi yi 'dren pa 'di la mchod par byos/_/sangs rgyas 'byung bar 'gyur ba rab dkon no/_/'dod phyir bskal pa bye ba mang por yang /_/rtag tu sdug bsngal thob cing 'thob par 'gyur/_/mkhas pas rtag tu thar pa 'dod par 
[\[145a.6\]]gyis/_/mi mchog sangs rgyas la ni mchod par byos/_/bu dang bu mo de bzhin gnyen rnams dang /_/pha ma chung ma bshes mang skye bo rnams/_/thams cad sgyu ma 'dra bas don med de/_/rtag par gzhan dang gzhan du skye bar 'gyur/_/de ltar gser dang dngul yang 
[\[145a.7\]]glog dang 'dra/_/'di la snying po 'ga' yang snang ba med/_/byang chub go 'phang thob par bya ba'i phyir/_/mi rnams 'dren pa la ni mchod par byos/_/de nas de'i tshe na 'od zer las byung ba'i tshigs su bcad pas bskul ba gcig nas gcig tu brgyud pa 'dis stong gsum gyi stong 
[\[145b\]]
[\[145b.1\]]chen po'i 'jig rten gyi khams sgras gang bar gyur nas sems can thams cad la bskul bar gyur te/_sems can gang dag log par lta ba de dag ni yang dag pa'i lta ba la bkod par gyur/_gang dag nga rgyal dang /_rgyags pa dang /_khengs pa dang /_'gying ba de dag 
[\[145b.2\]]ni nga rgyal dang /_rgyags pa dang /_khengs pa rnams dang bral bar byed par 'gyur/_gang dag 'dod chags la rjes su spyod cing bag med par gyur pa/_de dag ni 'dod chags dang bral bar gyur/_gang dag srog gcod pa dang /_ma byin par len pa dang /_'dod pas 
[\[145b.3\]]log par g.yem pa dang /_mi dge ba'i chos brgyad la gnas pa de dag thams cad lus dang /_ngag dang /_yid kyi spyod pa rnams 'phags pa'i lam yan lag brgyad pa la gnas par gyur/_thams cad kyang rgod pa dang /_ku re dang /_dga' ba dang /_rtse ba dang /_'dod 
[\[145b.4\]]pa dang /_khro ba dang /_phrag dog dang /_chags pa yongs su spangs nas de bzhin gshegs pa la blta ba dang /_bsten pa dang /_bsnyen bkur bya ba la spro bar gyur/_thams cad kyang chos nyan par 'dod par gyur to/_/lha dang /_klu dang /_gnod sbyin dang /_dri za dang /_lha ma yin dang /_nam 
[\[145b.5\]]mkha' lding dang /_mi'am ci dang /_lto 'phye chen po dang /_mi dang /_mi ma yin pa dang /_klu'i rgyal po dang /_rgyal po mkhar gyi bdag po dang /_rgyal phran dang /_stobs kyi 'khor los sgyur ba'i rgyal po dang /_dge slong dang /_dge slong ma dang /_dge bsnyen dang /_dge 
[\[145b.6\]]bsnyen ma de dag thams cad kyis de bzhin gshegs pa la mchod pa'i phyir lha'i me tog dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_sil snyan dang /_dar gyi chun po rnams thogs te grong khyer chen po bA rA Na sI zhes bya ba gang 
[\[145b.7\]]na ba dang /_a mra srung ba mo'i tshal gang na ba der dong nas bdag gi bsod nams las skyes pa'i dge ba'i rtsa bas de bzhin gshegs pa dang 'khor gyi dkyil 'khor rnams la mngon par mchod de/_me tog gi char dang /_dri'i char chen po mngon par phab bo/_/de nas de'i 
[\[146a\]]
[\[146a.1\]]tshe na bcom ldan 'das 'dzam bu'i gling dang /_a mra srung ba mo'i tshal de dpag tshad khrag khrig brgya stong du ma srid du rgya che bar byin gyis brlabs te/_sa gzhi lag mthil ltar mnyam la/_lha'i yid du 'ong ba kha dog dang ldan pa/_dri dang ldan pa/_
[\[146a.2\]]lha'i me tog gi shing dang /_'bras bu'i shing dang /_spos kyi shing dang /_rin po che'i shing dang /_dpag bsam gyi shing dang /_gos kyi shing rnams kyis mdzes par byas pa/_lha'i seng ge'i khri dang ldan pa/_rin po che dang /_dar dang /_me tog gi chun po rab 
[\[146a.3\]]tu dpyangs pa/_lha'i dril bu'i sgras brgyan par gyur te/_'di lta ste/_dper na bde ba can gyi 'jig rten gyi khams de bzhin du yid 'phrog par byed pa/_tshim par byed pa/_mgu bar byed pa/_mngon par dga' bar byed pa/_byang chub sems dpa' dang /_nyan 
[\[146a.4\]]thos dang /_rang sangs rgyas dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po nas dge slong dang /_dge slong ma dang /_dge bsnyen dang /_dge bsnyen ma dang /_rgyal po dang /_blon 
[\[146a.5\]]po dang /_bram ze dang /_khyim bdag rnams kyi bar du de dag gis gang bar byin gyis brlabs so/_/de nas byang chub sems dpa' 'phags pa spyan ras gzigs dbang phyug dang /_byang chub sems dpa' lag na rdo rje ting nge 'dzin de las langs nas bcom ldan 
[\[146a.6\]]'das ga la ba der song ste phyin pa dang /_lan gsum du bskor ba byas te/_bcom ldan 'das la 'di skad ces gsol to/_/bcom ldan 'das de bzhin gshegs pa rnams kyi thabs mkhas pa dang sems can rnams yongs su smin par bgyi ba ni mang ngo /_/bde bar 
[\[146a.7\]]gshegs pa mang ngo /_/bcom ldan 'das de bzhin gshegs pa'i gzi brjid dang rdzu 'phrul gyi mthus byang chub sems dpa' sems dpa' chen po dang /_nyan thos chen po dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding 
[\[146b\]]
[\[146b.1\]]dang /_mi'am ci dang /_lto 'phye chen po dang /_rgyal po dang /_blon po dang /_bram ze dang /_khyim bdag dang /_dge slong dang /_dge slong ma dang /_dge bsnyen dang /_dge bsnyen ma rnams mang du 'dus so/_/bcom ldan 'das kyis bka' stsal pa/_rigs kyi bu legs 
[\[146b.2\]]so legs so/_/kye rgyal ba'i bu dag de bzhin te de bzhin gshegs pa'i thabs mkhas pa dang sems can yongs su smin par bya ba ni mang ngo /_/sems can rnams kyi bsam pa ji lta bu dang /_ji ltar 'dul ba dang /_dge ba'i rtsa ba ji lta bu dang /_sems can rnams 
[\[146b.3\]]kyi mos pa sna tshogs kyi spyod pa mkhyen nas chos ston te/_sems can kha cig ni byang chub sems dpas 'dul/_kha cig ni nyan thos kyis 'dul/_kha cig ni rang sangs rgyas kyis 'dul/_kha cig ni lhas 'dul/_kha cig ni brgya byin gyis 'dul/_kha cig ni 
[\[146b.4\]]tshangs pas 'dul/_kha cig ni klus 'dul/_kha cig ni rdzu 'phrul chen pos 'dul/_kha cig ni rgyal pos 'dul/_kha cig ni ting nge 'dzin gyis 'dul/_kha cig ni chos nyan pas 'dul/_kha cig ni cho 'phrul gyis 'dul/_kha cig ni de bzhin gshegs pa mya 
[\[146b.5\]]ngan las 'da' bas 'dul/_kha cig ni ring bsrel gyis 'dul/_kha cig ni mchod rten byed du gzhug pa dang /_gtsug lag khang dang /_'chag sa dang /_skyed mos tshal byed du gzhug pa'i dge ba'i rtsa ba la spro ba bskyed pas 'dul/_kha cig ni sku gzugs byed 
[\[146b.6\]]du gzhug pa dang /_ri mo dang /_gser dang /_dngul dang /_ra gan gyi sku gzugs byed du gzhug pa'i dge ba'i rtsa ba la spro ba bskyed pas 'dul/_kha cig ni dge slong gi dge 'dun la mchod pa dang bkur sti bya ba'i dge ba'i rtsa ba la spro ba bskyed pas 'dul/_kha cig ni 
[\[146b.7\]]mdo sde 'dri ba dang /_'drir gzhug pa dang /_bklag pa la spro ba bskyed pas 'dul/_kha cig ni mar me dang /_spos dang /_me tog dang /_dri dang /_phreng ba dang /_byug pa dang /_do shal la sogs pas brgyan pa la spro ba bskyed pas 'dul ba yin te/_don dam pa la mkhas 
[\[147a\]]
[\[147a.1\]]pa'i chos dang ldan pa dang /_mya ngan las 'das pa'i chos dang ldan pa ni ma yin no/_/kye rgyal ba'i bu dag yang de bzhin gshegs pa dag la mi mkhyen pa dang /_mi gzigs pa'am/_mi gsan pa dang /_rnam par mi mkhyen pa cung zad kyang mi mnga' 
[\[147a.2\]]ste/_'ongs pa yang mkhyen/_ma 'ongs pa yang mkhyen/_'das pa yang mkhyen/_da ltar byung ba yang mkhyen/_sems can thams cad kyi spyod lam yang mkhyen/_spyod pa yang mkhyen/_khams kyang mkhyen/_skye ba yang mkhyen/_'byung ba yang mkhyen to/_/kye rgyal 
[\[147a.3\]]ba'i sras dag 'di lta ste/_dper na sman pa legs par bslabs pa/_tshe'i rig pa yan lag brgyad pa thams cad la ches mkhas shing /_khams thams cad la mkhas pa/_sman dang yo byad sbyor ba la brtson pa ni sems can nad pa nad sna tshogs kyis lus yongs su gzir ba rnams 
[\[147a.4\]]kyi khams kyang shes/_dus kyang shes/_tshod kyang shes/_sman yang shes/_rlung las gyur pa dang /_mkhris pa las gyur pa dang /_bad kan las gyur pa dang /_'dus pa las gyur pa dang /_khrag las gyur pa dang /_ma zhu ba las gyur pa dang /_skran dang /_dmu rdzing dang /_snying 
[\[147a.5\]]nad dang /_mdze dang /_g.yan pa dang /_shu ba dang /_'bras la sogs pa dang dug dang me dbal la sogs pa yang shes so/_/des thams cad shes nas sman gyi rdzas sna tshogs kyis skyug pa dang /_bkru ba dang /_phye ma sbyar ba dang /_sna nas blug pa'i las dang /_
[\[147a.6\]]gtar ka gdab pa dang /_mar dang /_'bru mar bskol ba dang /_smin par bya ba rnams sbyor ba'i thabs kyis sems can thams cad kyi nad de dag thams cad nye bar zhi bar byed cing nad sna tshogs kyi 'jigs pa las yongs su thar bar byed do/_/kye rgyal ba'i bu dag de bzhin 
[\[147a.7\]]du de bzhin gshegs pas kyang ting nge 'dzin sna tshogs dang /_rdzu 'phrul gyi rkang pa dang /_stobs dang /_mi 'jigs pa dang /_lha'i mig dang /_rna ba rnams kyi tshe'i rig pa yan lag brgyad dang ldan te/_sems can gyi khams dang /_bsam pa dang /_sbyor ba sna tshogs 
[\[147b\]]
[\[147b.1\]]la mkhas pas 'dod chags dang /_zhe sdang dang /_gti mug gi nad dang /_nyon mongs pa dang /_nye ba'i nyon mongs pa'i nad kyis gzir ba'i sems can dang /_nga rgyal dang /_rgyags pa dang /_dregs pas bsgribs pa dang /_chags pa dang /_mya ngan dang /_'jigs 
[\[147b.2\]]pa dang /_khro bas bsgribs pa rnams sems can dmyal ba dang /_dud 'gro'i skye gnas dang /[ {]yi dgas [,]yi dwags [}]kyi skye gnas dang /_gshin rje'i 'jig rten gyi gnas nas yongs su thar bar bya ba'i phyir thabs mkhas pa sna tshogs dang /_sbyor ba sna tshogs dang /_ting nge 
[\[147b.3\]]'dzin sna tshogs dang /_rdzu 'phrul gyi rnam par rol pas sems can rnams yongs su grol bar byas nas bla na med pa yang dag par rdzogs pa'i byang chub kyi bar la bkod nas/_lhag ma ma lus pa'i mya ngan las 'das pa'i dbyings su yongs su mya ngan las 'da' bar 
[\[147b.4\]]mdzad do/_/mi dge ba'i chos brgyad las yongs su thar bar mdzad cing 'phags pa'i lam yan lag brgyad pa la so sor 'god de/_rigs kyi bu 'di lta ste/_dper na zla ba'i dkyil 'khor ni thabs la mkhas pa dang ldan pas ji ltar khams kyi dge ba'i rtsa ba 'dul ba'i 
[\[147b.5\]]sems can rnams kyi don du bdag nyid mi snang bar yang ston/_zla ba kham pa lta bu'i dkyil 'khor kyang ston/_zla ba mar gyi ngo dang /_yar gyi ngo yang ston/_zla ba'i dkyil 'khor yongs su rgyas pa yang ston/_mun nag thibs po thams cad kyang rnam par sel/_rtswa dang /_
[\[147b.6\]]shing gel pa dang /_sman dang /_'bras la sogs pa yang sim par byed do/_/kye rgyal ba'i bu dag de bzhin du de bzhin gshegs pas kyang sdug bsngal rnam pa sna tshogs kyis bsgribs pa'i sems can rnams dang /_khams sna tshogs kyis 'dul ba'i sems can 
[\[147b.7\]]rnams kyi spyod pa mkhyen nas yongs su mya ngan las 'da' ba yang ston/_skye ba yang ston/_'khor los sgyur ba'i rgyal po yang ston/_rtse ba dang /_dga' ba dang /_bud med kyi bzhad gad dang /_ku re dang /_dri dang /_phreng ba dang /_dga' zhing rtse ba yang ston/_/khyim 
[\[148a\]]
[\[148a.1\]]nas 'byung ba dang /_rab tu 'byung ba dang /_dka' ba spyad pa rnams kyang ston/_bdud btul ba dang /_chos kyi 'khor lo bskor ba nas chos kyi sprin chen po'i char phab pas sems can rnams tshim par byas pa'i bar du yang ston te/_de bzhin gshegs 
[\[148a.2\]]pa rnams yongs su mya ngan las 'das kyang sbyor ba sna tshogs kyis ring bsrel mchod pa dang /_mchod rten dang /_gtsug lag khang dang /_sku gzugs byed du gzhug pa dang /_rab tu 'byung ba'i phyir khyim nas 'byung ba dang /_dge slong gi dge 'dun la mchod pa dang /_dam 
[\[148a.3\]]pa'i chos 'dri ba dang /_bklag pa dang /_kha ton du bya ba la spro ba bskyed pa dag gis kyang sems can thams cad thar bar mdzad/_bslab pa 'dzin pa dang /_brtul zhugs dang /_sdom pa dang /_nye bar gnas pa dang /_dge bsnyen gyi sdom pa rnams 'dzin du gzhug pa'i thabs 
[\[148a.4\]]mkhas pas kyang sems can rnams thar bar mdzad de/_sems can dmyal ba dang /_dud 'gro'i skye gnas dang /_gshin rje'i 'jig rten dang /_mi khom pa dang /_ngan song dang /_ngan 'gro thams cad las yongs su thar bar mdzad nas chos nyan pas tshim par mdzad de/_
[\[148a.5\]]bla na med pa yang dag par rdzogs pa'i byang chub kyi bar du bkod do/_/de nas de'i tshe na lha'i bu blo chung ba kha cig ni 'di snyam du sems par gyur te/_ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis de bzhin gshegs pa'i 
[\[148a.6\]]mdzad pa mdzad de/_sku tshe shin tu ring por byin gyis brlabs nas sems can thams cad skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa thams cad las yongs su thar 
[\[148a.7\]]bar mdzad pa de ltar de bzhin gshegs pa 'dis de bzhin gshegs pa'i mdzad pa thams cad da dung ma mdzad kyis kyang /_'dis mya ngan las 'da' ba la shin tu bsngags shing brjod de/_'khor mang po bsdus nas rdzu 'phrul dang rnam par 'phrul ba'i cho 'phrul sna tshogs 
[\[148b\]]
[\[148b.1\]]ston pa las na/_de ci de bzhin gshegs pa 'di myur ba nyid du yongs su mya ngan las 'da' bar bzhed pa lta snyam nas de dag yid mi dga' ste cang mi smra bar gyur to/_/de nas 'jam dpal gzhon nur gyur pa'i sems kyis lha'i bu de dag gi sems shes nas lha'i bu de dag la 'di 
[\[148b.2\]]skad ces smras so/_/lha'i bu dag de ltar ma sems ma smra/_yid mi dga' bar ma byed cig_/de bzhin gshegs pa rnams kyi thabs mkhas pa ni mang ste/_thabs dang /_shes rab dang /_ting nge 'dzin sna tshogs kyi dge ba'i rtsa ba'i stobs kyi byin gyi rlabs kyis 
[\[148b.3\]]sems can bsam pa sna tshogs dag la chos ston te/_lha'i bu dag ngas sngon gyi de bzhin gshegs pa rnams kyi thabs mkhas pa'i rdzu 'phrul dang /_rnam par 'phrul ba'i cho 'phrul ji ltar mthong ba de ltar ngas shes pa las na/_de bzhin gshegs pa ni sangs rgyas kyi 
[\[148b.4\]]stobs skyed pa'i cho 'phrul zhes bya ba theg pa chen po'i mdo sde'i rgyal po 'chad par bzhed pa dang /_rgyas par mdzad par bzhed par mi 'gyur ram/_yang lha'i bu dag de bzhin gshegs pa rnams ni yongs su mya ngan las mi 'da' ste/_de bzhin gshegs pa rnams kyi 
[\[148b.5\]]yongs su mya ngan las 'da' ba yang med/_sku tshe zad par 'gyur ba yang med/_bskal pa bye ba dpag tu med pa'i bskal pa brjod du med pa'i yang brjod du med par de bzhin gshegs pa rnams bzhugs mod kyi/_thabs mkhas pas sems can rnams la yongs su 
[\[148b.6\]]mya ngan las 'da' ba yang ston/_dam pa'i chos nub par 'gyur ba yang ston to/_/sems can mya ngan las 'da' bas 'dul ba dang /_ring bsrel gyis 'dul ba'i snyigs ma'i rang bzhin can/_de bzhin gshegs pa la ma dad pa/_bla ma la bsti stang byed par mi 'gyur ba'i sems 
[\[148b.7\]]can dag ji lta ji ltar mthong ba/_de lta de ltar de bzhin gshegs pa yongs su mya ngan las 'da' ba ston mod kyi/_de bzhin gshegs pa ni byon pa yang med/_gshegs pa med do/_/gang gi tshe sems can rnams dge ba'i rtsa ba yongs su smin par gyur cing de bzhin gshegs 
[\[149a\]]
[\[149a.1\]]pa la blta bar 'dod pa dang /_mchod par 'os pa dang /_chos nyan par 'dod pa dang /_zla ba'i dkyil 'khor bzhin du 'dod par gyur pa de'i tshe lha dang mi rnams kyi skye bo mang po la phan pa dang /_skye bo mang po la bde bar bya ba dang /_dkon mchog 
[\[149a.2\]]gsum gsal bar bya ba dang /_rgyas par bya ba'i phyir de bzhin gshegs pa 'jig rten du 'byung mod kyi/_de bzhin gshegs pa la skye ba med de/_rga ba dang 'chi ba yang med do/_/rigs kyi bu 'di lta ste/_dper na me long gi dkyil 'khor shin tu legs par phyis pa la 
[\[149a.3\]]gzugs sna tshogs snang bar 'gyur/_mi snang bar yang 'gyur mod kyi/_gzugs brnyan ni der 'ong ba dang /_'gro bar snang ba ni med do/_/lha'i bu dag de bzhin gshegs pa'i sku la yang de ltar blta bar bya'o/_/rigs kyi bu 'di lta ste/_dper na sgyu ma byed pa legs par 
[\[149a.4\]]bslabs pa ni grong khyer dang /_rta babs dang /_skyed mos tshal sna tshogs dang /_shing rta sna tshogs dang /_'khor los sgyur ba'i gzugs dang /_dga' ba dang /_rtse ba sna tshogs bstan te mi snang bar byed kyang de la 'pho ba yang med/_'ong ba yang med/_'gro ba yang med do/_/de 
[\[149a.5\]]bzhin du/_de bzhin gshegs pa rnams 'byung ba dang /_yongs su mya ngan las 'da' ba la yang blta bar bya'o/_/yang lha'i bu dag sngon gyi smon lam gyis de bzhin gshegs pa mya ngan las 'das nas lo stong lon pa'am/_mya ngan las 'das nas bskal par lon pa'am/_mya ngan las 
[\[149a.6\]]'das nas bskal pa bye bar lon yang sems can rnams kyis mchod par bya ba dang /_bkur stir bya ba dang /_ring bsrel gyi mchod rten byed du gzhug pa dang /_sku gzugs byed du gzhug pa dang /_mtshan nas brjod pa dang /_dam pa'i chos 'dzin pa dang /_mchod pa byed 
[\[149a.7\]]pa'i sems can 'jig rten gyi khams sna tshogs na gnas pa rnams thar par mdzad de/_sems can dmyal ba dang /_dud 'gro'i skye gnas dang /_gshin rje'i 'jig rten dang /_mi khom pa dang /_ngan song dang /_ngan 'gro log par ltung ba thams cad dang /_sdug 
[\[149b\]]
[\[149b.1\]]bsngal thams cad las yongs su thar bar mdzad nas rim gyis bla na med pa yang dag par rdzogs pa'i byang chub kyi bar du mngon par rdzogs par 'tshang rgya bar 'gyur na/_gang dag de bzhin gshegs pa la mngon sum du me tog dang /_spos dang /_dri dang /_phreng ba 
[\[149b.2\]]dang /_byug pa dang /_na bza' dang /_rgyan rnams kyi mchod pas mchod pa lta smos kyang ci dgos/_lha'i bu dag gang sems can la las sangs rgyas bcom ldan 'das mya ngan las 'das nas lo brgya stong ngam/_bskal pa bye ba lon yang sangs rgyas la phyag 'tshal lo 
[\[149b.3\]]zhes mtshan nas lan bdun du brjod nas nam mkha' la me tog gtor na de dag thams cad sdug bsngal gyi mthar byed par 'gyur ro/_/me tog nam mkha' la gtor blta zhog gi/_gang dag dad pas de bzhin gshegs pa'i rjes su slob pa la la zhig gis de bzhin gshegs 
[\[149b.4\]]pa la mchod pa'i phyir de bzhin gshegs pa'i tshul khrims bslab pa gcig tsam 'dzin tam nyin gcig gam/_mtshan gcig gam/_yud tsam zhig la de bzhin gshegs pa la mchod pa yid la byed par brtson na/_de sdug bsngal mthar byas nas rim gyis bla na med 
[\[149b.5\]]pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/gang gis de bzhin gshegs pa la mchod pa'i phyir bzhad gad dam/_ku re'am/_byis pa'i kyal ka'am/_rtsed mor byed pa'am/_'jim pa las mchod rten byed na/_de 
[\[149b.6\]]dag thams cad sdug bsngal mthar byas nas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur na/_gang gis ring bsrel gyi mchod rten nam/_ring bsrel gyi sku gzugs byas te/_sems can thams cad la snying rje gtso bor 
[\[149b.7\]]shes nas sems can thams cad sdug bsngal las yongs su dgrol lo snyam ste bla na med pa yang dag par rdzogs pa'i byang chub tu sems skyes nas lha'i me tog dang /_lha'i spos dang /_phreng ba dang /_byug pa dang /_phye ma dang /_sil snyan dang /_gdugs dang /_rgyal 
[\[150a\]]
[\[150a.1\]]mtshan rnams kyis mchod pa byed pa lta smos kyang ci dgos te/_des de bzhin gshegs pa thams cad la mchod pa byas par 'gyur ro/_/de ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_
[\[150a.2\]]yid mi bde ba dang /_'khrug pa rnams las yongs su thar bar 'gyur te/_ji srid du bla na med pa yang dag par rdzogs pa'i byang chub tu mngon par rdzogs par sangs rgyas par ma gyur pa de srid kyi bar du bde 'gror 'gro bar 'gyur ro/_/lha'i bu dag de ltar na de bzhin 
[\[150a.3\]]gshegs pa rnams kyi sngon gyi smon lam la mkhas shing 'thun pa yongs su dag pa yin no/_/de nas lha'i bu de dag 'di snyam du sems par gyur te/_kye ma'o/_/'jam dpal gzhon nur gyur pa 'di ni shes rab chen po dang ldan no/_/de bzhin gshegs pa rnams 
[\[150a.4\]]mchog tu thabs mkhas pa dang ldan pa ni lags na/_gang 'jam dpal gyis de bzhin gshegs pa rnams mya ngan las 'das nas bskal pa bye ba du ma lon yang 'jig rten gyi khams dag na bzhugs shing thabs mkhas pa sna tshogs kyis sems can rnams yongs su 
[\[150a.5\]]smin par mdzad do zhes des smras pa de lta bu 'di ci zhig snyam mo/_/'jam dpal gzhon nur gyur pa'i sems kyis lha'i bu de dag gi sems shes nas 'di skad ces smras so/_/lha'i bu dag legs so legs so/_/yud tsam zhig sdod cig_/khyod kyi yid la byed pa skyes 
[\[150a.6\]]pa 'di dang sngar zhus par gyur pa yang de bzhin gshegs pa'i byin gyi rlabs yin no/_/de nas bcom ldan 'das kyis ji lta bu'i rdzu 'phrul mngon par 'du mdzad pa mngon par mdzad pas de bzhin gshegs pa gtsug phud can dang /_thams cad skyob dang /_log 
[\[150a.7\]]par dad sel dang /_gser thub dang /_'od srung dang /_rnam par gzigs dang /_mi 'khrugs pa dang /_'od dpag tu med pa de dag 'khor gyi dkyil 'khor na bzhugs shing de bzhin gshegs pa seng ge'i khri chen po la bzhugs nas nyan thos dang /_byang chub sems 
[\[150b\]]
[\[150b.1\]]dpar bcas pas bskor cing 'khor rgya mtsho lta bu la chos ston par snang ba dang /_shar dang /_lho dang /_nub dang /_byang gi phyogs kyi 'jig rten gyi khams dag na yang de bzhin gshegs pa du ma seng ge'i khri chen po la bzhugs nas chos 'chad cing bzhugs par mthong ba 
[\[150b.2\]]de lta bu'i rdzu 'phrul mngon par 'du mdzad pa mngon par mdzad do/_/de nas thams cad dang ldan pa'i 'khor dang /_lha'i bu de dag dga' bar gyur te/_mchog tu dga' zhing yid bde ba skyes nas bdag gis dge ba'i rtsa ba las skyes pa'i bsod nams kyi stobs bskyed pas de 
[\[150b.3\]]bzhin gshegs pa de dag la me tog dang /_spos dang /_dri dang /_phreng ba dang /_byug pa dang /_na bza' dang /_rgyan rnams kyis mngon par mchod de/_lan gsum du bskor ba byas nas tshigs su bcad pa 'di dag smras so/_/e ma ye shes ye shes ni/_/ting nge 
[\[150b.4\]]'dzin dang shes rab sgom/_/ji ltar 'jig rten sgron ma rnams/_/'das nas bskal pa du ma na/_/sems can rnams la phan pa'i phyir/_/dpa' bo chen po 'di na bzhugs/_/byang chub sems dpas yongs bskor cing /_/seng ge'i khri la bzhugs pa gda'/_/
[\[150b.5\]]sangs rgyas mthong ba legs pa ste/_/chos mnyan pa yang legs pa yin/_/dge ba'i bshes gnyen blta ba dang /_/mnyan pa'ang de bzhin legs pa yin/_/gang dag 'dir ni bslab 'dzin pa'i/_/lus kyi sdom pa legs pa yin/_/nan tan gyis ni sgrub pa 
[\[150b.6\]]dag_/de kun byang chub thob par 'gyur/_/thabs dang shes rab mkhas pa rnams/_/'dir ni sems can thar bar mdzad/_/zla ba'i dkyil 'khor 'dra ba dang /_/de bzhin sgyu ma byed pa 'dra/_/'ong ba dang ni 'gro ba yang /_/de bzhin gshegs pa ston par mdzad/_/
[\[150b.7\]]mchod rten dang ni ri mo dang /_/sku gzugs byed du gzhug pa dang /_/mchod dang bkur sti bya ba'i phyir/_/gang dag mtshan ni dran byed pa/_/byang chub phyir ni gnas pa rnams/_/thams cad thar pa thob par 'gyur/_/de bzhin gshegs la phyag 'tshal nas/_/dam pa'i 
[\[151a\]]
[\[151a.1\]]chos ni mnyan pa dang /_/mchod cing 'dzin pa'ang de bzhin te/_/sdug bsngal kun las grol bar 'gyur/_/de bzhin gshegs pa'i byin gyi rlabs dang rnam par 'phrul ba'i cho 'phrul 'di yang dag par bstan pa 'di bshad pa na srog chags drug khri bzhi 
[\[151a.2\]]stong gis mi skye ba'i chos la bzod pa thob par gyur to/_/srog chags nyi khris chos la chos kyi mig rnam par dag go/_/lha'i bu lnga stong gis len pa med par zag pa las sems rnam par grol lo/_/phyir mi ldog pa'i sa la gnas par gyur to/_/dge slong dang /_
[\[151a.3\]]dge slong ma dang /_dge bsnyen dang /_dge bsnyen ma bdun brgyas ting nge 'dzin sna tshogs thob par gyur to/_/'jam dpal gzhon nur gyur pa la rgyal po gsal rgyal gyis 'di skad ces smras so/_/rgyal ba'i sras khyod kyis sems can thams cad kyi don du dris pa'i 
[\[151a.4\]]lan bshad pa 'di ni khyod kyis legs par bshad de legs mod kyi/_kho bo the tsom cung zad cig skyes kyis/_gang thos nas sems can rnams kyis yid la byas te/_de dag thams cad 'khor ba'i sdug bsngal las grol bar 'gyur ba dang /_bde 'gror 'gro bar 'gyur ba 
[\[151a.5\]]dang /_bla na med pa yang dag par rdzogs pa'i byang chub las phyir mi ldog par 'gyur bar kho bos dris pa de bstan cing lung ston cig_/'jam dpal gyis smras pa/_rgyal po chen po khyod kyis sngon dge ba'i rtsa ba skyed pa dang /_de bzhin gshegs pa'i byin gyi rlabs kyis 
[\[151a.6\]]spobs pa skyes pa ni legs so/_/khyod gang dang gang 'dod pa dris shig dang ngas khyod la bshad par bya'o/_/smras pa/_kye rgyal ba'i sras de bzhin gshegs pa rnams kyi mtshan thos pa tsam dang /_mchod pa dang /_bkur sti byas pa nyid kyis sdig pa byed pa'i sems can 
[\[151a.7\]]rnams sems can dmyal ba dang /_dud 'gro'i skye gnas dang /_gshin rje'i 'jig rten las grol bar 'gyur zhing bde 'gror 'gro bar 'gyur ba de dag gang lags/_de dag 'jig rten gyi khams ni gang na bzhugs/_de dag la mchod pa ni ji ltar bgyi/_'jam dpal gyis 
[\[151b\]]
[\[151b.1\]]smras pa/_rigs kyi bu gang gi phyir sems can rnams ngan song du 'gro bar mi 'gyur ba dang /_gang ngan song du skyes pa de dag sems can dmyal ba dang /_dud 'gro'i skye gnas dang /_gshin rje'i 'jig rten las yongs su grol bar 'gyur ba'i bcom ldan 'das de bzhin 
[\[151b.2\]]gshegs pa de dag gi mtshan rnams dang /_'jig rten gyi khams su mchod cing bsti stang bya ba bshad kyis nyon cig_/'jig rten gyi khams bai dUr+ya snang ba na de bzhin gshegs pa dgra bcom pa yang dag par rdzogs pa'i sangs rgyas sman gyi bla bai dUr+ya'i 'od ces bya ba 
[\[151b.3\]]bzhugs te/_'tsho la gzhes shing chos kyang ston pa yod do/_/'jig rten gyi khams gtsug pud can na de bzhin gshegs pa dgra bcom pa yang dag par rdzogs pa'i sangs rgyas rin po che'i gtsug pud can zhes bya ba yod do/_/'jig rten gyi khams dri ma med pa na 
[\[151b.4\]]de bzhin gshegs pa dgra bcom pa yang dag par rdzogs pa'i sangs rgyas dri ma med par 'byung ba zhes bya ba yod do/_/'jig rten gyi khams zhi ba na de bzhin gshegs pa dgra bcom pa yang dag par rdzogs pa'i sangs rgyas rab tu zhi bar bkod pa zhes bya ba yod do/_/'jig 
[\[151b.5\]]rten gyi khams bde ba can na de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa zhes bya ba dang /_'jig rten gyi khams pad mo'i bla ma na de bzhin gshegs pa dgra bcom pa yang dag par rdzogs pa'i sangs rgyas pad mo 'byung 
[\[151b.6\]]ba zhes bya ba dang /_'jig rten gyi khams rdo rje na de bzhin gshegs pa rdo rje mkhregs pa zhes bya ba dang /_'jig rten gyi khams mya ngan med pa na de bzhin gshegs pa mya ngan bral ba zhes bya ba dang /_'jig rten gyi khams 'jigs pa med pa na de bzhin gshegs pa 'jigs 
[\[151b.7\]]pa thams cad rab tu zhi bar mdzad pa zhes bya ba dang /_'jig rten gyi khams rtogs pa dang blo gros su ldan pa na de bzhin gshegs pa 'gro ba thams cad yongs su sbyong ba zhes bya ba dang /_'jig rten gyi khams ngan 'gro dang bral ba na de bzhin gshegs pa ngan song thams cad zhi bar 
[\[152a\]]
[\[152a.1\]]mdzad pa zhes bya ba dang /_'jig rten gyi khams dri ma med pa na de bzhin gshegs pa blo gros rnam par dag pa zhes bya ba dang /_'jig rten gyi khams dbang po na de bzhin gshegs pa dbang po'i blo gros zhes bya ba yod de/_de'i mtshan bzung ba nyid kyis 
[\[152a.2\]]lha'i dbang por 'gyur ro/_/'jig rten gyi khams zla ba na de bzhin gshegs pa zla ba rgyas pa dri ma med pa zhes bya ba yod de/_de'i mtshan bzung zhing mchod pas nyon mongs pa thams cad las yongs su grol bar 'gyur ro/_/'jig rten gyi khams khyad par thob pa na 
[\[152a.3\]]de bzhin gshegs pa ngan 'gro thams cad zhi bar mdzad pa zhes bya ba yod de/_de'i mtshan bzung zhing mchod pas ngan 'gro thams cad las grol bar 'gyur ro/_/'jig rten gyi khams legs par snang ba na de bzhin gshegs pa sems can thams cad sdug par mthong ba zhes 
[\[152a.4\]]bya ba yod de/_de'i mtshan bzung zhing mchod pas 'jig rten pa thams cad mngon par dga' bar 'gyur ro/_/rigs kyi bu mdor na de bzhin gshegs pa dga' ba'i dpal dang /_de bzhin gshegs pa tsan dan gyi dpal dang /_de bzhin gshegs pa dpa' bo dang /_de bzhin 
[\[152a.5\]]gshegs pa bdud thams cad kyi stobs rab tu 'joms pa dang /_de bzhin gshegs pa gtsug pud can dang /_de bzhin gshegs pa thams cad skyob dang /_de bzhin gshegs pa log par dad sel dang /_de bzhin gshegs pa gser thub dang /_de bzhin 
[\[152a.6\]]gshegs pa 'od srung dang /_rgyal po chen po de bzhin gshegs pa de dag mya ngan las 'das nas lo bye ba khrag khrig brgya stong lon pa'am/_mya ngan las 'das nas bskal pa brgya lon pa'i sangs rgyas bcom ldan 'das rnams kyi mtshan bzung ba dang /_ring bsrel 
[\[152a.7\]]gyi mchod rten byed du 'jug pa dang /_ri mo dang sku gzugs byed du 'jug pa dang /_mar me dang /_spos dang /_me tog dang /_dri dang byug pa rnams kyis mchod cing bkur sti byas pa dang /_bslab pa 'dzin dang /_brtul zhugs dang /_dka' thub dang /_sdom pa 
[\[152b\]]
[\[152b.1\]]dang /_nye bar gnas pa rnams kyis sems can thams cad ngan song dang /_ngan 'gro thams cad las yongs su grol bar 'gyur ro/_/bskal par gnas pa'i las kyi sgrib pa mtshams med pa lnga la sogs pa yang yongs su dag par 'gyur te/_bde 
[\[152b.2\]]'gror 'gro bar 'gyur zhing ngan 'gror 'gro bar mi 'gyur ba nas/_rim gyis bla na med pa yang dag par rdzogs pa'i byang chub kyi bar du mngon par rdzogs par 'tshang rgya'o/_/gal te rigs kyi bu'am rigs kyi bu mo dad pa dang byang chub kyi sems dran pa nyams 
[\[152b.3\]]pa zhig gis sdig pa byed pa dang /_dam pa'i chos spong ba dang /_'phags pa dag la skur pa 'debs pa dang /_mtshams med pa lnga byed pa dang /_srog gcod pa dang /_dkon mchog gsum gyi nor rku ba dang /_sems can dmyal ba mnar med par 'gro ba 
[\[152b.4\]]dang /_ngan song gsum du skyes pa'i sems can rnams kyi don dang /_grogs po dang gnyen rnams yongs su thar bar bya ba'i phyir de bzhin gshegs pa de dag gi ri mo'i sku gzugs dang /_'jim pa'i sku gzugs byed du 'jug cing /_byed du bcug 
[\[152b.5\]]nas kyang sems can thams cad la snying rje ba'i sems gtso bor byas te/_'phags pa'i lam yan lag brgyad pa dang ldan par gyur nas zla ba yar gyi tshes brgyad nas brtsams te bco lnga'i bar du de bzhin gshegs pa de dag la me tog dang /_spos dang /_dri dang /_phreng 
[\[152b.6\]]ba dang /_byug pa dang /_mar me dang /_sil snyan dang /_rgyal mtshan dang /_ba dan rnams kyis mtshan lan gsum nyin lan gsum du mchod de/_sems can de dag thar par bya ba'i phyir ci nas kyang sangs rgyas bcom ldan 'das de dag de bzhin gshegs pa'i ye 
[\[152b.7\]]shes kyis ni mkhyen/_lha'i snyan gyis ni gsan/_lha'i spyan gyis ni gzigs shing sems can de dag bde 'gror 'gro bar 'gyur gyi ngan 'gror 'gro bar mi 'gyur ba dang /_legs par bya ba byed kyi ngan par bya ba mi byed par yongs su bsngo zhing /_de ltar sems 
[\[153a\]]
[\[153a.1\]]can ngan song du skyes pa de dag thar par bgyi ba'i slad du de bzhin gshegs pa de dag la gsol ba gdab bo/_/bshags pa dang mthol bas sdig pa bsrabs par gyur cig_/de bzhin gshegs pa'i mtshan thos par gyur cig_/ngan 'gro thams cad 
[\[153a.2\]]las yongs su grol bar gyur cig_/ji srid du bla na med pa yang dag par rdzogs pa'i byang chub tu mngon par rdzogs par sangs ma rgyas kyi bar du bdag gi spyod pa dang 'thun par spyod par gyur cig ces de ltar yongs su bsngo bar bya'o/_/chos kyi rnam grangs 'di yang 
[\[153a.3\]]bris pa dang /_'drir bcug pa dang /_bcangs pa dang /_bklag pa dang /_mchod pa de'i phyir sngon gyi de bzhin gshegs pa de dag gi smon lam gyi mthus sems can mnar med par 'gro ba dang /_ngan song gsum du skyes pa de dag gi rna bar mtshan rnams thos par 
[\[153a.4\]]'gyur ro/_/chos kyi rnam grangs 'di'i mthus kyang sdig pa thams cad bsrabs par 'gyur ro/_/de bzhin gshegs pa de dag gi gzi brjid kyi mthu dang /_chos kyi rnam grangs 'di'i mthus dge ba dang mi dge ba'i las rjes su dran par gyur nas phyis sdig pa'i las 
[\[153a.5\]]byed par mi 'gyur te/_de nas sdug bsngal de dag las yongs su grol bar 'gyur zhing bde 'gror 'gro bar 'gyur ro/_/bla na med pa yang dag par rdzogs pa'i byang chub mngon par rdzogs par sangs rgyas kyi bar du spyod pa 'thun par 'gyur ro/_/de lta bas na chos kyi 
[\[153a.6\]]rnam grangs 'di ni yon tan mang po dang ldan zhing nor bu rin po che chen po dang 'dra ste/_yid bzhin gyi nor bu rin po che bzhin du bsam pa thams cad 'grub ste/_sdig pa thams cad 'joms par byed/_ngan 'gro'i sgo thams cad gcod par byed bde 'gro'i sgo dang /_sangs 
[\[153a.7\]]rgyas kyi zhing gi sgo rnams ni 'byed do/_/rigs kyi bu de ltar na de bzhin gshegs pa rnams kyi thabs mkhas pa dang /_smon lam dang /_rnam par 'phrul pa dang /_byin gyi rlabs dang /_ting nge 'dzin sna tshogs pas mya ngan las 'das nas bskal pa brgya lon pa 'jig rten 
[\[153b\]]
[\[153b.1\]]gyi khams sna tshogs na gnas pa dag mnyan cing mchod pa gcig nas gcig tu brgyud pa nyid kyis ngan song thams cad las yongs su thar te bde 'gror bkod par 'gyur na/_gang 'chang ba dang /_klog pa dang /_'dri ba dang /_'drir gzhug pa dang /_gzhan la rgya 
[\[153b.2\]]cher yang dag par ston pa lta smos kyang ci dgos te/_yon tan de dag rigs kyi bu'am/_rigs kyi bu mos yongs su bzung bar 'gyur na/_de'i bsod nams mngon par 'du bya ba dang /_dge ba'i rtsa ba mngon par 'du bya ba'i yon tan de ni de bzhin gshegs pa ma gtogs 
[\[153b.3\]]par brjod par sla ba ma yin no/_/rgyal po chen po de lta bas na yon tan 'di dag la ltos la chos kyi rnam grangs 'di bcang bar bya'o/_/bklag par bya'o/_/bshad par bya'o/_/mchod par bya'o/_/dkon mchog gsum la dad pa mi phyed par bya'o/_/de bzhin 
[\[153b.4\]]gshegs pa la rtag tu mchod cing bsnyen bkur bya ba dang /_de bzhin gshegs pa'i bstan pa yang dag par gzung bar bya'o/_/'khor ba las yid skyo zhing bag yod pa dang /_'khor ba skad cig mar yid la byed pa dang ldan par bya'o/_/yang rgyal po chen po 'dod pa 
[\[153b.5\]]la bsten pas bskal pa bye ba khrag khrig brgya stong du mar sdug bsngal ba/_skye ba dang 'gag pa'i sdug bsngal dang /_mngal na gnas pa'i sdug bsngal dang /_sems can dmyal ba dang /_dud 'gro'i skye gnas dang /_gshin rje'i 'jig rten gyi sdug bsngal 
[\[153b.6\]]dang /_dbul ba'i sdug bsngal dang /_gcad pa dang /_gzhom pa dang /_brdung ba dang /_brdeg pa dang /_bsreg pa'i sdug bsngal myong bar 'gyur te/_'du byed thams cad yongs su spangs te/_'gro dgos pas rgyal po chen po khyod kyis snying brtse ba gtso bor bya ba 
[\[153b.7\]]dang /_chos dang thar pa 'dod par bya'o/_/de nas thams cad dang ldan pa'i 'khor de dang /_rgyal po gsal rgyal gyis 'jam dpal la legs so/_/zhes bya ba byin te/_'jam dpal legs so legs so/_/chos kyi char phab pas bdag cag tshim par bgyis 
[\[154a\]]
[\[154a.1\]]rangs par bgyis/_byang chub la rab tu bzhag pas bag yod par bgyis so/_/de nas bcom ldan 'das la byang chub sems dpa' ltad mo can gyis 'di skad ces gsol to/_/bcom ldan 'das gang la la zhig chos kyi rnam grangs 'di 'chang ba dang /_
[\[154a.2\]]klog pa dang /_gzhan dag la rgya cher yang dag par ston pa dang /_'dri ba dang /_'drir 'jug pa dang /_'dri ba po dang /_'chang ba po dang /_klog pa po de dag la me tog dang /_spos dang /_dri dang /_phreng ba dang /_byug pa dang /_gos dang /_rgyan rnams kyis mchod na bcom 
[\[154a.3\]]ldan 'das de'i bsod nams ji snyed cig skye bar 'gyur/_bcom ldan 'das kyis bka' stsal pa/_gang rigs kyi bu'am/_rigs kyi bu mo'am/_rgyal po'am/_blon po'am/_dge slong ngam/_dge slong ma'am/_dge bsnyen nam/_dge bsnyen ma la la zhig gis 
[\[154a.4\]]chos kyi rnam grangs 'di de bzhin gshegs pa la dad pas bcangs pa dang /_mchod pa dang /_'dri ba dang /_'drir 'jug pa dang /_yang dag par bstan na des yon tan chen po brgyad thob par 'gyur te/_brgyad gang zhe na/_gang dag 'jig rten na nad dang gnod pa de dag 
[\[154a.5\]]de la thams cad kyi thams cad du mi 'byung ba dang /_gang 'jig rten na gnod sbyin dang /_'byung po dang /_sha za mdangs 'phrog pa de dag thams cad byams pa la gnas par 'gyur ba dang /_gang dag gshed byed dang /_byad dang /_sngags dang /_ro langs gzhan gyi 
[\[154a.6\]]gnod pa de dag de'i lus la gnod par mi 'gyur ba dang /_rgyal po dang /_blon po dang /_bram ze dang /_khyim bdag dang /_dge slong dang /_dge slong ma dang /_dge bsnyen dang /_dge bsnyen ma thams cad de la dga' zhing mgu bar gyur nas de'i don thams cad 'grub 
[\[154a.7\]]par 'gyur ba dang /_lha thams cad kyis yongs su gang bar 'gyur ba dang /_bde 'gror 'gro bar 'gyur ba dang /_lag na rdo rjes yongs su bzung bar 'gyur ba dang /_ji ltar 'dod pa'i gnas su skye zhing tshe rabs dran par 'gyur ba ste/_yon tan chen po de brgyad thob 
[\[154b\]]
[\[154b.1\]]par 'gyur ro/_/des ni de bzhin gshegs pa 'di dag la de bzhin gshegs pa'i lha'i mchod pa dang /_mngon sum du mchod pas lo 'bum gyi bar du mchod par 'gyur ro/_/gang yang 'dzam bu'i gling 'di de bzhin gshegs pa'i ring bsrel gyi mchod rten rin 
[\[154b.2\]]po che sna bdun las byas pas gang bar byas te/_lha'i phreng ba dang /_byug pa dang /_me tog dang /_mar me dang /_rin po che'i gdugs dang /_sil snyan dang /_rgyal mtshan dang /_ba dan rnams kyis lo 'bum du bkur sti byas te rjed cing mchod pa bas gang chos kyi 
[\[154b.3\]]rnam grangs 'di 'chang ba dang /_klog pa dang /_mchod pa dang /_'dri ba dang /_'drir 'jug pa dang /_gzhan dag la yang dag par rab tu bstan na de bas 'di ches bsod nams mang du 'phel lo/_/rigs kyi bu gang la la zhig gis 'dzam bu'i gling gi sems can de 
[\[154b.4\]]dag 'phags pa'i lam yan lag brgyad pa la gzhog cing /_bzhag nas kyang lha'i lo stong du yo byad thams cad kyis mi brel bar rjed cing mchod pa bas/_gang gis chos kyi rnam grangs 'di las tshig bzhi pa'i tshigs su bcad pa tsam yang nyan pa dang /_'chang ba dang /_
[\[154b.5\]]'dri ba dang /_'drir 'jug pa dang /_gzhan la rgyas par byed na de bas 'di ches bsod nams mang du 'phel lo/_/de nas bcom ldan 'das kyis don 'di nyid rgya cher brjod par bya ba'i phyir de'i tshe tshigs su bcad pa 'di dag gsungs so/_/zhing stong bye ba gzhan du gnas pa yi/_/
[\[154b.6\]]sangs rgyas mkhas pa mtha' yas bye ba dag_/sems can rnams kyi phyir ni dgongs mdzad cing /_/ngan 'gro las ni sems can thar bar mdzad/_/bstir med las la gnas shing sbyin byed dag_/las byas nas ni ngan 'gror song ba rnams/_/de dag thar bar bya phyir 
[\[154b.7\]]chos 'dod pas/_/de bzhin gshegs pa 'di dag mchod par bgyi/_/ri mor mchod rten rnam pa sna tshogs byos/_/gser dang dngul dang de ltar lugs rnams dang /_/'jim pa'i sku gzugs dag ni byed bcug nas/_/mchod pa sna tshogs kyis ni mchod par gyis/_/
[\[155a\]]
[\[155a.1\]]me tog dang ni phreng ba byug pa dang /_/mar me sil snyan dri dang spos kyis mchod/_/shes rab che bas bsngo ba dag kyang gyis/_/mdo sde bshad cing 'dir yang bzhugs par gyis/_/de bzhin gshegs dang mdo sde'i gzi brjid kyis/_/sdig pa'i 
[\[155a.2\]]las las sems can de thar gyis/_/bla med byang chub reg par 'gyur bar du/_/dag pa'i gnas su skye ba 'dzin par 'gyur/_/sngon gyi las rnams rjes su dran 'gyur zhing /_/dran nas mkhas pa sdig pa byed mi 'gyur/_/mi yi byang chub sems dpas mdo sde 'di/_/
[\[155a.3\]]bshad pa des ni bsod nams mang du thob/_/de ni lha rnams kun gyis bsrung bar 'gyur/_/de yi lus 'di la ni nad mi 'byung /_/de yi rgyal srid kun la gnod mi 'byung /_/khyim dang grong dang grong khyer zhi bar 'gyur/_/gang zhig mdo sde 'di ni rtag 'dzin pa/_/
[\[155a.4\]]sangs rgyas rnams kyi mdzod ni rtag 'dzin 'gyur/_/gang zhig mchod cing rjed dang 'drir 'jug dang /_/las gzhan med par nyan du 'jug pa ni/_/des ni sangs rgyas yang dag mchod par 'gyur/_/des ni myur du byang chub mchog rtogs 'gyur/_/de nas bcom ldan 
[\[155a.5\]]'das la byang chub sems dpa' sems dpa' chen po ltad mo can gyis 'di skad ces gsol to/_/bcom ldan 'das bdag ni 'di la the tsom skyes te/_bcom ldan 'das ci lus 'dis rgyal srid kyi longs spyod bsgrubs nas slar yang sdug bsngal bsgrub par 'gyur ram/_
[\[155a.6\]]'khor bar 'khor ba'i tshe skyo bar mi 'gyur ram/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba rnams myong bar 'gyur zhing ji ltar skye/_ji ltar 'gum/_ji ltar 'tsho/_ji ltar bde ba sgrub 
[\[155a.7\]]par 'gyur/_ji ltar sdug bsngal myong bar 'gyur/_de nas bcom ldan 'das kyis byang chub sems dpa' sems dpa' chen po ltad mo can la 'di skad ces bka' stsal to/_/ltad mo can 'di ni las kyi rkyen yin par blta bar bya'o/_/rigs kyi bu yang 'di la gang yang 
[\[155b\]]
[\[155b.1\]]skye ba med/_'chi ba med/_'tsho ba med de/_rigs kyi bu 'di la rga ba dang /_'chi ba med kyi/_'tsho ba'i khams ni rtag tu lus kyi rnam par shes pa la gnas so/_/yang las kyi rkyen dang las kyi gzhis skye ba sna tshogs su 'ongs shing 'phos nas bde ba dang /_sdug bsngal 
[\[155b.2\]]myong bar 'gyur te/_bde ba la bde bar 'du shes/_sdug bsngal la sdug bsngal du 'du shes/_bde ba yang ma yin/_sdug bsngal ba yang ma yin pa la bde ba yang ma yin/_sdug bsngal ba yang ma yin pa'i 'du shes skyed mod kyi/_lhag ma ma lus pa'i mya ngan las 'das 
[\[155b.3\]]pa'i dbyings su yongs su mya ngan las 'da' ba'i chos can du gyur gyi bar du skyo ba'i sems skyed par 'gyur ro/_/rigs kyi bu 'di lta ste/_dper na skyes bu la la zhig gos sar pa gyon te/_de la de gyon nas las thams cad byed cing bde ba dang sdug bsngal yang myong bar 
[\[155b.4\]]'gyur ro/_/yang dus gzhan zhig na gos de rnyings shing mugs te dri ma can mthar bshad par gyur pa dang /_des de bor ba'i chos can du shes nas bor ro/_/bor nas yang gos sar pa gsar ma gzhan zhig btsal te gyon no/_/des gyon na yang las byed cing bde ba 
[\[155b.5\]]dang sdug bsngal myong bar 'gyur nas don dam pa'i gos sra zhing brtan la mi shigs shing mi chod pa gyon par ma gyur bar du gcig nas gcig tu brgyud pa 'di lta bus bskal pa du ma 'das kyang gos de bgos so she'am/_bor ro/_/zhes mi rtog rnam par mi rtog gis de ni 
[\[155b.6\]]lus kyi dbang du 'gro'o/_/rigs kyi bu de bzhin du gang gi tshe 'tsho ba'i khams des lus 'jig pa dang /_'gyel ba'i mthar gyur pa mthong ba de'i tshe lus de bor nas yang sar pa gzhon nu gzhan btsal te/_de de'i las byed cing de bgos nas bde ba dang sdug bsngal myong bar 'gyur 
[\[155b.7\]]ro/_/ji ltar rang gi bsod nams las skyes pa'i gos de 'jam pa dang /_sra ba dang /_rtsub pa'i bgo ba de bzhin du 'tsho ba'i khams kyis bgo ba lta bu'i lus blangs te/_ji ltar rang gi las kyi rkyen gyi dge ba'i rtsa ba las skyes pa bzhin du lha dang /_rgyal po dang /_sems 
[\[156a\]]
[\[156a.1\]]can dmyal ba dang /_dud 'gro'i skye gnas dang /_gshin rje'i 'jig rten rnams su skye bar 'gyur te/_lus de yang 'tsho ba'i khams kyi dbang gis 'gro zhing 'tsho ba'i khams kyis yongs su btang yang mi rtog_/rnam par mi rtog go/_/rigs kyi bu de 
[\[156a.2\]]bzhin du lus gos lta bur blta bar bya'o/_/rigs kyi bu 'di lta ste/_dper na sbrul ni las kyi rkyen gyis dus kyi mthar shun pa de bor nas rang gi lus kyi gzugs kyis 'gro zhing 'ong ste/_bde ba dang sdug bsngal myong bar gyur kyang shun pa de mi rtog_/rnam par mi 
[\[156a.3\]]rtog go/_/de bzhin du 'tsho ba'i khams ni sbrul lta bur blta'o/_/rigs kyi bu 'di lta ste/_dper na shing lo ma dang 'dab mar ldan par gyur pa las/_yang dus kyi rkyen gyis 'jig pa dang ltung bar mthar 'gyur ba'i chos can du gyur nas phyis yang dus kyi rkyen gyis myu gu dang /_
[\[156a.4\]]yal ga dang /_'dab ma dang /_me tog dang /_'bras bu rnams len te/_rigs kyi bu de bzhin du las kyi rkyen gyis skye ba dang 'gag par blta'o/_/rigs kyi bu yang phyi ma'i dus phyi ma'i dus kyi tshe na sems can dag rnyed pa dang /_chags pa dang /_khro ba dang /_phrag 
[\[156a.5\]]dog dang /_nga rgyal mang ba dag 'byung ste/_srang dang gzhal ba la g.yo byed par dga' ba 'dod chags kyi rjes su spyod pa dag 'byung ste/_de dag 'dod pa'i rgyu dang 'dod pa'i gzhis sdig pa mang du byed par 'gyur te/_sdig pa mang du byas nas sdug bsngal myong bar 'gyur zhing mi 
[\[156a.6\]]rtag pa la rtag pa'i 'du shes can dang /_mi gtsang ba la gtsang ba'i 'du shes can gyis sangs rgyas dang chos dang dge 'dun la mchod pa byed par mi 'gyur te/_byis pa'i blo can de dag dge ba'i bshes gnyen mi tshol gyi/_gang de lta bu'i sems can de dag la chos ston pa de dag la 
[\[156a.7\]]dgod cing kyal ka byed pa mang bar 'gyur gyi/_dad par mi byed/_yid ches par mi byed de/_de lta bu'i sems can de dag ni sdig pa spyod do/_/de dag gis 'tsho ba'i khams des las kyi rkyen ji lta ba bzhin du myong bar 'gyur ba'i bgo ba'i lus blangs nas sdug bsngal la dga' ba'i 'du shes 
[\[156b\]]
[\[156b.1\]]skyed do/_/rigs kyi bu de lta bas na de bzhin gshegs pas bka' stsal pa/_'di ni las kyi rkyen yin par blta ste/_'di la su yang 'chi ba med/_'tsho ba med/_bde ba dang /_sdug bsngal yang myong bar mi 'gyur te/_las kyi rgyu las kyi rkyen gyis skye ba dang 'gag par 'gyur ro/_/sems 
[\[156b.2\]]can de dag gi don du de bzhin gshegs pa rnams kyis dka' ba spyod pa bye ba khrag khrig brgya stong du ma mdzad nas bdog pa thams cad yongs su btang nas bla na med pa yang dag par rdzogs pa'i byang chub tu mngon par sangs rgyas par 'gyur te/_sems can thams cad 
[\[156b.3\]]kyang mya ngan las 'das pa chen po la bkod do/_/de nas de'i tshe na de bzhin gshegs pa'i byin gyi rlabs kyis sa chen g.yos par gyur to/_/ji ltar lhags pa'i 'khor de dag gis kyang bcom ldan 'das la legs so zhes gsol to/_/rgyal po gsal rgyal dang gzhan yang mthu chen po 
[\[156b.4\]]mthu che ba rdzu 'phrul chen po mang pos lha'i na bza' lnga brgyas de bzhin gshegs pa la mngon par mchod nas lus 'dar bzhin du bcom ldan 'das la lan gsum bskor ba byas te/_de bzhin gshegs pa thams cad kyi spyan sngar sdig pa thams cad nyes pa la nyes so zhes so sor bshags 
[\[156b.5\]]te bslab pa la yi dam bca' bar bya ste/_ji ltar lhags pa'i 'khor de dag gis 'di skad du smras so/_/de bzhin gshegs pa skye ba thams cad las slar log pa/_sems can thams cad sdug bsngal las sgrol ba/_grol ba thams cad la phyag bgyi'o/_/phyag 'tshal lo/_/bcom 
[\[156b.6\]]ldan 'das slan chad bdag cag skye ba'i 'khor bar sdug bsngal myong bar spro bar mi bgyid do/_/bcom ldan 'das bdag cag skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 
[\[156b.7\]]las grol bar mdzad du gsol/_bcom ldan 'das kyis bka' stsal pa/_rigs kyi bu dag nan tan snying por byed pa'i dge ba'i rtsa bas dkon mchog gsum la lhag pa'i bsam pa dang ldan par byos shig_/'du byed thams cad mi rtag cing sgyu ma lta bur shes par byos shig_/dam 
[\[157a\]]
[\[157a.1\]]pa'i chos yongs su gzung ba la spro bar byos shig_/mchod pa dang /_rjed pa dang /_bkur sti mang bar byos shig_/sems can thams cad la mchog tu snying rje bar shes par byos shig_/chos smra ba la de bzhin gshegs pa'i 'du shes bskyed par byos shig_/dge ba'i 
[\[157a.2\]]bshes gnyen la bla mar 'du shes bskyed par byos shig_/chos kyi rnam grangs 'di yid la bya ba dang /_sgom pa dang /_rgyas par byos shig_/rigs kyi bu sdug bsngal thams cad dang /_skye ba thams cad dang /_rga ba dang /_na ba dang /_'chi ba dang /_sdug bsngal ba dang /_yid 
[\[157a.3\]]mi bde ba dang /_'khrug pa chen po las yongs su grol bar 'gyur/_'khor ba'i zhags pa las yongs su grol bar 'gyur ro/_/'phags pa'i lam yan lag brgyad pa'i dge ba'i rtsa ba la bsgrub par byos shig_/bag med pa'i gnas las slar ldog par byos shig_/rigs 
[\[157a.4\]]kyi bu de bzhin gshegs pa'i bslab pa cig yud tsam pa bzung bas kyang sems can rnams sdug bsngal thams cad las yongs su grol zhing bde 'gror 'gro ste ngan 'gror mi 'gro bar 'gyur na/_gang dag dgod pa dang /_ku re dang /_dga' ba dang /_rtsed mo rnams yid 
[\[157a.5\]]kyis yongs su spangs nas de bzhin gshegs pa la mchog tu mos pas rim gro byed cing lhag pa'i bsam pas bzhugs te/_'phags pa'i nye bar gnas pa yan lag brgyad pa la nye bar gnas nas gso sbyin yang dag par blangs te/_spyod pa de dag ngan song gsum du mi skye zhing /_
[\[157a.6\]]bde 'gror 'gro bar 'gyur ba dang /_lha dang mi'i bde ba myong nas sdug bsngal mthar byas te/_rim gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba lta ci smos/_bud med kyi lus nyon mongs pa dang nye ba'i nyon mongs pas nyon 
[\[157a.7\]]mongs par gyur pa la la zhig nyin gcig gam nyi ma phyed dam/_yud tsam yang rung ste/_gsum la skyabs su 'gro ba yang dag par len cing bslab pa 'dzin par byed na de dag thams cad bud med kyi dngos po dang /_sdug bsngal dang /_yid mi bde ba dang /_'khrug pa thams 
[\[157b\]]
[\[157b.1\]]cad rnam par bzlog ste/_sdug bsngal mthar byas nas bla na med pa yang dag par rdzogs pa'i byang chub tu mngon par rdzogs par sangs rgyas kyi bar du bde 'gror 'gro bar 'gyur ro/_/rigs kyi bu de ltar lus dang /_ngag dang /_yid kyi yi dam 'cha' ba dang /_bslab pa 
[\[157b.2\]]'dzin pa yang dag par len par byed pa ni yon tan dang dge ba'i rtsa ba mang po dang ldan pa yin na/_byis pa dag gis ni de mi shes so/_/de nas de'i tshe na bar snang las sgra chen po byung bar gyur pa dang /_'khor de dag thams cad kyis e ma'o e ma'o zhes dam pa'i 
[\[157b.3\]]sgra byung nas me tog dang /_dri'i char chen po rab tu phab bo/_/sems can 'bum tshang ba rnams sdug bsngal thams cad las grol bar gyur te/_phyir mi ldog pa'i sa bla na med pa yang dag par rdzogs pa'i byang chub la bkod do/_/gzhan yang sems can bye ba rnams 
[\[157b.4\]]sangs rgyas dang /_chos dang /_dge 'dun la skyabs su 'gro ba yid la byas shing sems dang po bskyed par gyur to/_/de bzhin gshegs pa de dag thams cad kyang mi snang bar gyur to/_/de nas phyag na rdo rje la sogs pa rdo rje 'dzin pa thams cad dang /_brgya byin dang /_tshangs pa 
[\[157b.5\]]dang /_'jig rten skyong ba dang /_rgyal po chen po bzhi rnams kyis bcom ldan 'das la 'di skad ces gsol to/_/de bzhin gshegs pas bdag cag dbugs phyung ste/_bdag cag gis chos kyi rnam grangs 'di dang /_de bzhin gshegs pa de dag gi mtshan rnams 
[\[157b.6\]]thos te/_bcom ldan 'das la chos smra ba dang /_'chang ba dang /_'dri ba dang /_klog pa dang /_mchod pa dang /_sgrogs pa de dag gi yul lam/_grong khyer ram/_gtsug lag khang rnams bdag cag gi lus dang srog dang yang bsngos te/_bsrung bar bgyi/_yongs su bskyab 
[\[157b.7\]]par bgyi/_don thams cad grub par bgyi/_nor dang 'bru rnams legs par bsgrub par bgyi/_thams cad du mchod par 'gyur bar bgyi/_nad thams cad las yongs su thar bar bgyi/_dran pa dang /_stobs dang /_spro ba stsal bar bgyi'o/_/de nas bcom ldan 'das 
[\[158a\]]
[\[158a.1\]]kyis de dag la legs so legs so zhes bya ba byin nas 'di skad ces bka' stsal to/_/ci nas kyang de bzhin gshegs pa'i dam tshig gi chos kyi rnam grangs 'di myur du nub par mi 'gyur ba de ltar khyed kyis byos shig_/bcom ldan 'das kyis de skad ces 
[\[158a.2\]]bka' stsal pa dang /_'phags pa spyan ras gzigs dbang phyug dang /_lag na rdo rje la sogs pa byang chub sems dpa' sems dpa' chen po de dag thams cad dang nyan thos chen po rnams dang /_thams cad dang ldan pa'i 'khor de dag thams cad dang /_lha dang /_mi dang /_
[\[158a.3\]]lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa sangs rgyas kyi stobs skyed pa'i cho 'phrul rnam par 'phrul ba bstan pa zhes bya ba theg pa chen po'i mdo 
[\[158a.4\]]rdzogs so//[ {D187}]@##/_/rgya gar skad du/_Ar+ya bud d+ha d+ha rma a tsin t+ya nir de shA/_bod skad du/_'phags pa sangs rgyas kyi chos bsam gyis mi khyab pa bstan pa/_bam po dang po/_sangs rgyas dang byang chub sems dpa' mang po 'dus pa la 
[\[158a.5\]]phyag 'tshal lo/_/de nas de na byang chub sems dpa' mang po 'dus pa'i nang nas byang chub sems dpa' kha cig 'di snyam du gyur te/_kha cig ni sangs rgyas bcom ldan 'das rnams kyi sangs rgyas kyi zhing bsam gyis mi khyab snyam/_kha cig ni sangs rgyas bcom ldan 
[\[158a.6\]]'das rnams kyi sngon gyi smon lam las byung ba rnam par dag pa bsam gyis mi khyab snyam/_kha cig ni sangs rgyas bcom ldan 'das rnams kyi de bzhin gshegs pa'i rigs bsam gyis mi khyab snyam/_kha cig ni sangs rgyas bcom ldan 'das rnams kyi sangs rgyas 
[\[158a.7\]]'byung ba bsam gyis mi khyab snyam/_kha cig ni sangs rgyas bcom ldan 'das rnams kyi de bzhin gshegs pa'i sku bsam gyis mi khyab snyam/_kha cig ni sangs rgyas bcom ldan 'das rnams kyi de bzhin gshegs pa'i dbyangs bsam gyis mi khyab snyam/_kha cig ni sangs rgyas bcom 
[\[158b\]]
[\[158b.1\]]ldan 'das rnams kyi de bzhin gshegs pa'i ye shes bsam gyis mi khyab snyam/_kha cig ni sangs rgyas bcom ldan 'das rnams kyi de bzhin gshegs pa'i rnam par sprul pa bsam gyis mi khyab snyam/_kha cig ni sangs rgyas bcom ldan 'das rnams kyi mi chags par spyod 
[\[158b.2\]]pa bsam gyis mi khyab snyam/_kha cig ni sangs rgyas bcom ldan 'das rnams kyi sangs rgyas kyi rnam par thar pa bsam gyis mi khyab snyam mo/_/de nas bcom ldan 'das kyis byang chub sems dpa' de dag gi sems kyi rtog pa sems kyis mkhyen pas byang chub sems dpa' 
[\[158b.3\]]ud pa la'i snying po la sangs rgyas kyi byin gyi rlabs kyis byin gyi brlabs nas sangs rgyas kyi ye shes kyi shugs su gyur/_de bzhin gshegs pa'i snang bas snang bar gyur/_sangs rgyas kyi gzi brjid kyis kun tu khyab par gyur/_sangs rgyas kyi mi 'jigs pa la gnas par 
[\[158b.4\]]gyur/_sangs rgyas kyi chos kyi dbyings su 'jug cing 'bab pa dang ldan par gyur/_sangs rgyas kyi che ba dang rdzu 'phrul gyis yul la zhugs par gyur/_chags pa med pa'i rnam par spyod pa med pa bcu rdul yab la gnas par gyur/_sangs rgyas thams cad kyi gdung 
[\[158b.5\]]gcig nas gcig tu 'ba' zhig shes par gyur/_sangs rgyas kyi chos kyi tshul brjod du med pa la spyod cing bsgrub par gyur to/_/de nas ud pa la'i snying po byang chub sems dpa' chos kyi dbyings su 'jug pa rtogs shing shes nas/_yid la chags pa med pa'i dbyings 
[\[158b.6\]]su bsgrubs te/_byang chub sems dpa'i spyod pas chos thams cad kyi sgrib pa spangs pa dang /_kun tu bzang po'i smon lam dang ldan par zhugs pa dang /_sangs rgyas thams cad rjes su rtogs shing sangs rgyas mthong ba dang /_snying rje chen po'i go cha chen po bgos 
[\[158b.7\]]nas sems can thams cad la lta zhing yongs su sbyong ba dang /_byang chub sems dpa' thams cad kyi spyod pa'i yi dam gyi dkyil 'khor brtsams pa dang /_skad cig ma'i mthar song ba dang /_sangs rgyas kyi ye shes mngon par sgrub pa dang /_mi zad pa mthong ba dang /_thams 
[\[159a\]]
[\[159a.1\]]cad mkhyen pa mngon du bya ba dang /_gzungs thams cad snang bar gyur pa dang /_so sor yang dag par rig pa rtogs nas ud pa la'i snying po byang chub sems dpas sangs rgyas kyi mthus pad ma'i snying po byang chub sems dpa' la 'di skad ces smras so/_/kye rgyal ba'i 
[\[159a.2\]]sras sangs rgyas bcom ldan 'das kyis spyod pa dpag tu med do/_/kye rgyal ba'i sras sangs rgyas bcom ldan 'das kyis rnam par sprul pa chen po la gnas so/_/kye rgyal ba'i sras sangs rgyas bcom ldan 'das kyi sku'i mtshan thams cad kyi mdzad pa brnyes so/_/sangs rgyas 
[\[159a.3\]]bcom ldan 'das rnams ting nge 'dzin gyi bsam pa dang ldan zhing chos kyi 'khor lo bskor ro/_/sangs rgyas bcom ldan 'das rnams so sor yang dag par rig pa bzhi brjod du med par ston to/_/sangs rgyas bcom ldan 'das rnams sangs rgyas bcom ldan 'das thams cad kyi 
[\[159a.4\]]chos bsam du med pa la gnas so/_/sangs rgyas bcom ldan 'das rnams kyis sangs rgyas kyi sgra dbyangs dpag tu med par 'gro'o/_/sangs rgyas bcom ldan 'das rnams brjod du med pa'i chos kyi dbyings rtogs shing chud do/_/sangs rgyas bcom ldan 'das rnams mngon 
[\[159a.5\]]par shes pa thams cad kyi khyu mchog sangs rgyas so/_/kye rgyal ba'i sras sangs rgyas bcom ldan 'das rnams chos kyi dbyings kyi mtha' sgrib pa med pa la 'jug pa mdor bsdus pa'o/_/kye rgyal ba'i sras sangs rgyas bcom ldan 'das rnams kyi chos kyi dbyings mtha' dang 
[\[159a.6\]]dbus med pa'o/_/sangs rgyas kyi chos bcu ste/_bcu gang zhe na/_sangs rgyas bcom ldan 'das rnams kyi gzugs kyi sku mtha' dang dbus med pa rnam par dag cing ma brnyogs pas thams cad du 'gro ba spangs pa dang /_sangs rgyas bcom ldan 'das rnams chos thams cad la 
[\[159a.7\]]chags pa med pa'i spyan mtha' dang dbus med pas spyan mnyam pa nyid du mngon par rdzogs par sangs rgyas pa dang /_sangs rgyas bcom ldan 'das rnams chags pa med pa'i snyan mtha' dang dbus med pas 'gro ba thams cad kyi sgra sgrib pa med par gsan pa dang /_sangs rgyas 
[\[159b\]]
[\[159b.1\]]bcom ldan 'das rnams kyis shangs kyi skye mched mtha' dang dbus med pas sangs rgyas thams cad kyi mnga' mchog brnyes pa dang /_sangs rgyas bcom ldan 'das kyi ljags che zhing srab pa mtha' dang dbus med pas chos thams cad kyi dbyings su sgra dbyangs kyis 'gro 
[\[159b.2\]]ba dang /_sangs rgyas bcom ldan 'das rnams kyi sku mtha' dang dbus med pas las kyi lhag ma ma lus shing sems can gyi khams thams cad kyi sems can gyi rgyud du de bzhin gshegs pa ston cing dmigs pa dang /_sangs rgyas bcom ldan 'das rnams kyi yid kyi las mtha' dang 
[\[159b.3\]]dbus med pas chos kyi dbyings kyi sku dbyer med cing dus gsum la ma chags pas rjes su 'gro ba rnam par dag pa dang /_sangs rgyas bcom ldan 'das rnams kyi sangs rgyas kyi rnam par thar pa la gnas pa mtha' dang dbus med pas sangs rgyas kyi rnam par sprul 
[\[159b.4\]]pa dang cho 'phrul mi zad pa ston pa dang /_sangs rgyas bcom ldan 'das rnams 'jig rten gyi khams thams cad rnam par dag pa mtha' dang dbus med pas brjod du med pa'i rgyan byin gyis brlabs shing nyon mongs pa med pa'i sangs rgyas kyi zhing du bsam pa ji lta ba bzhin du ston pa 
[\[159b.5\]]dmigs pa dang /_sangs rgyas bcom ldan 'das rnams byang chub sems dpa' thams cad kyi spyod pa'i khyad par dang /_smon lam yongs su rdzogs pa dang /_ye shes kyis rnam par rol pa dang /_chos kyi yongs su rdzogs shing ye shes kyis rnam par rol pa'i chos 
[\[159b.6\]]yongs su rdzogs pas chos thams cad mngon par byang chub pa ste/_kye rgyal ba'i sras 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi chos kyi dbyings mtha' dang dbus med pa'i sangs rgyas kyi chos bcu'o/_/kye rgyal ba'i sras 
[\[159b.7\]]sangs rgyas bcom ldan 'das rnams sangs rgyas kyi ye shes mngon par sgrub pa'i mtshan nyid ston pa bcu ste/_bcu gang zhe na/_skad cig la 'jig rten gyi khams thams cad du mngon par dga' ldan gyi gnas nas shi 'pho bar ston pa dang /_skad cig la 'jig rten gyi 
[\[160a\]]
[\[160a.1\]]khams thams cad du byang chub sems dpa'i tshe ston pa dang /_skad cig la 'jig rten gyi khams thams cad du mngon par byung bar ston pa dang /_skad cig la 'jig rten gyi khams thams cad du byang chub kyi shing drung na bzhugs shing mngon par byang chub par 
[\[160a.2\]]ston pa dang /_skad cig la 'jig rten gyi khams thams cad du chos kyi 'khor lo bskor bar ston pa dang /_skad cig la 'jig rten gyi khams thams cad du sangs rgyas kyis sems can rnams ji ltar smin cing 'dul ba'i dus ji lta ba bzhin du mkhyen nas mgu bar mdzad pa ston 
[\[160a.3\]]pa dang /_skad cig la 'jig rten gyi khams thams cad du sems can rnams ji ltar 'dul ba bzhin du de bzhin gshegs pa'i sku sna tshogs brjod du med pa'i dmigs pa ston pa dang /_skad cig la 'jig rten gyi khams thams cad du brjod du med pa'i rgyan sna tshogs kyis brgyan 
[\[160a.4\]]cing /_khyu mchog de bzhin gshegs pa'i thams cad mkhyen pa'i mdzod ston pa dang /_skad cig la 'jig rten gyi khams thams cad du thams cad rnam par dag pa ston pa dang /_skad cig la 'jig rten gyi khams thams cad du 'das pa dang /_ma 'ongs pa dang /_da 
[\[160a.5\]]ltar byung ba'i sangs rgyas 'byung ba dang /_dbang po dang /_brtson 'grus dang /_dad pa sna tshogs kyis spyod pa'i rim pa dang /_dus gsum gyi sangs rgyas kyis rigs mngon par mkhyen pa ston pa ste/_kye rgyal ba'i sras 'di ni sangs rgyas bcom ldan 'das rnams sangs 
[\[160a.6\]]rgyas kyi ye shes mngon par sgrub pa'i mtshan nyid ston pa bcu'o/_/kye rgyal ba'i sras sangs rgyas bcom ldan 'das rnams kyi dus las mi 'da' ba bcu ste/_bcu gang zhe na/_sangs rgyas bcom ldan 'das rnams dus mkhyen nas mngon par rdzogs par 'tshang rgya ba las mi 'da' 
[\[160a.7\]]ba dang /_dus de rnams sangs rgyas bcom ldan 'das rnams dus mkhyen nas yang dag par dge ba'i rnam par smin pa'i rnam par smin pa las mi 'da' ba dang /_sangs rgyas bcom ldan 'das rnams dus mkhyen nas yongs su smin pa'i byang chub sems dpa' rnams lung 
[\[160b\]]
[\[160b.1\]]ston pa dang /_sangs rgyas bcom ldan 'das rnams dus mkhyen nas sems can gyi bsam pa bzhin du cho 'phrul ston pa dang /_sangs rgyas bcom ldan 'das rnams dus mkhyen nas sems can rnams ji ltar dad pa bzhin du sangs rgyas kyi sku'i byin gyi rlabs ston pa 
[\[160b.2\]]dang /_sangs rgyas bcom ldan 'das rnams dus mkhyen nas btang snyoms la gnas pa dang /_sangs rgyas bcom ldan 'das rnams dus mkhyen nas grong dang /_grong khyer dang /_grong rdal du 'jug pa dang /_sangs rgyas bcom ldan 'das rnams dus mkhyen 
[\[160b.3\]]nas ji ltar rab tu dang ba'i sems can rnams rab tu 'dzin pa dang /_sangs rgyas bcom ldan 'das rnams dus mkhyen nas nyon mongs shing gdul dka' ba'i sems can la mi btsams pas 'dul ba dang /_sangs rgyas bcom ldan 'das rnams dus mkhyen nas 
[\[160b.4\]]sangs rgyas kyi rnam par sprul pa bsam gyis mi khyab pa dmigs pa ston pa ste/_kye rgyal ba'i sras 'di ni sangs rgyas bcom ldan 'das rnams dus de nas dus las mi 'da' ba'o/_/kye rgyal ba'i sras sangs rgyas bcom ldan 'das rnams kyi yul mtshungs pa med 
[\[160b.5\]]cing bsam gyis mi khyab pa bcu ste/_bcu gang zhe na/_skyil mo krung gcig gis 'jig rten gyi khams thams cad ma lus par khyab pa dang /_sangs rgyas thams cad tshigs su bcad pa'i rtsa ba gcig yang dag par rab tu ston pa dang /_'od zer gcig gis 'jig rten 
[\[160b.6\]]gyi khams thams cad ma lus par snang ba dang /_sku gcig gis sku thams cad du ston pa dang /_phyogs gcig gis gnas dmigs pas 'jig rten gyi khams thams cad ma lus pa'i rjes su 'gro ba'i sku dang /_ye shes gcig gis chos thams cad bsgribs pa med 
[\[160b.7\]]par chud pa dang /_dus mkhyen nas sems gcig bskyed pas chos thams cad kyi dbyings kyis ma lus par khyab pa dang /_sangs rgyas kyi che ba tshad med pa'i rjes su song zhing gom pa gcig la de kho na nyid ston pa dang /_dus gsum thams cad du sangs rgyas kyi zhing 
[\[161a\]]
[\[161a.1\]]phun sum tshogs pas khyab pa dang /_sangs rgyas 'gro ba thams cad dang mi 'dre zhing 'das pa dang /_ma 'ongs pa dang /_da ltar byung ba'i ngo bo nyid gcig ste/_gnyis su med par spyod pa'o/_/kye rgyal ba'i sras 'di ni sangs rgyas bcom ldan 'das rnams 
[\[161a.2\]]kyi yul mtshungs pa med cing bsam gyis mi khyab pa bcu'o/_/kye rgyal ba'i sras de bzhin gshegs pa rnams sangs rgyas kyi byin gyis brlabs mngon par sgrub pa mkhyen pa bcu ste/_bcu gang zhe na/_chos thams cad la mi gnas par 'jug cing smon lam mngon par sgrub 
[\[161a.3\]]pa mkhyen pa dang /_lus med pa'i lus mngon par sgrub pa mkhyen pa dang /_chos thams cad gnyis su med pas mngon par rdzogs par byang chub par sgrub pa mkhyen pa dang /_sems can bdag med pa'i mthar gyur pa la sems can 'dul ba mngon par sgrub pa mkhyen pa dang /_
[\[161a.4\]]chos thams cad mtshan ma med pa la mtshan ma sna tshogs mngon par sgrub pa mkhyen pa dang /_'jig rten gyi khams kyi yul thams cad ma lus pa 'jig rten gyi khams thams cad sdud pa dang 'gyur ba mngon par sgrub pa mkhyen pa dang /_yul thams cad la mngon par 'du 
[\[161a.5\]]mi byed cing las kyi rnam par smin pa mngon par sgrub pa mkhyen pa dang /_chos thams cad brjod du med pa'i dbyings su mngon par sgrub pa mkhyen pa dang /_kun nas nyon mongs pa yang ma yin/_rnam par byang ba yang ma yin par mngon par sgrub pa mkhyen pa dang /_chos 
[\[161a.6\]]thams cad skye ba med pa la skye zhing 'god pa'i mtshan nyid rkyen dang 'du ba tshogs te byung ba mngon par sgrub pa mkhyen pa ste/_kye rgyal ba'i sras 'di ni de bzhin gshegs pa rnams sangs rgyas kyi byin gyis brlabs mngon par sgrub pa mkhyen pa bcu'o/_/kye rgyal ba'i sras 
[\[161a.7\]]sangs rgyas bcom ldan 'das rnams su gtogs pa tshad med pa bcu ste/_bcu gang zhe na/_dus gsum thams cad kyi rjes su 'gro ba sangs rgyas bcom ldan 'das rnams su gtogs pa dang /_sems can thams cad 'dul ba'i cho 'phrul gsum sangs rgyas bcom 
[\[161b\]]
[\[161b.1\]]ldan 'das rnams su gtogs pa dang /_sangs rgyas kyi chos dang /_gzungs dang /_tshigs su bcad pa'i rtsa ba rab tu dbye ba la mkhas pas sangs rgyas bcom ldan 'das rnams su gtogs pa dang /_chos kyi 'khor lo thams cad dang /_de bzhin gshegs pa'i 
[\[161b.2\]]so so yang dag par rig pa bzhi sangs rgyas bcom ldan 'das rnams su gtogs pa dang /_snying rje chen pos sems can thams cad yongs su mi gtong ba sangs rgyas bcom ldan 'das rnams su gtogs pa dang /_dus thams cad du sems can thams cad 
[\[161b.3\]]la rnam par gzigs shing rtag tu mnyam pas phan par mdzad pa sangs rgyas bcom ldan 'das rnams su gtogs pa dang /_dge ba'i rtsa bas sems can thams cad 'dul ba sangs rgyas bcom ldan 'das rnams su gtogs pa dang /_chos thams cad kyi 
[\[161b.4\]]dbyings la mi chags par gnas pa sangs rgyas bcom ldan 'das rnams su gtogs pa dang /_skad cig la 'das pa dang /_ma 'ongs pa dang /_da ltar byung ba'i sangs rgyas 'byung ba thams cad sangs rgyas bcom ldan 'das rnams su gtogs pa dang nyi ma gcig la dus gsum gyi bskal 
[\[161b.5\]]pa thams cad kyi rjes su 'gro zhing ston pa sangs rgyas bcom ldan 'das rnams su gtogs pa ste/_kye rgyal ba'i sras 'di ni sangs rgyas bcom ldan 'das rnams su gtogs pa tshad med pa bcu'o/_/kye rgyal ba'i sras sangs rgyas bcom ldan 'das rnams kyi shin tu bzod 
[\[161b.6\]]par dka' ba'i chos kyi bla re bcu ste/_bcu gang zhe na/_bdud kyi rgol ba bcom zhing gtor ba sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang /_gzhan mur 'dug dang pha rol rgol ba thams cad tshar gcod pa shin tu bzod 
[\[161b.7\]]par dka' ba'i chos kyi bla re chen po dang /_sems can thams cad 'dul zhing tshim par mdzad pa sangs rgyas bcom ldan 'das kyi shin tu bzod par dka' ba'i chos kyi bla re chen po dang /_sems can 'dul ba'i dbang gis 'jig rten gyi khams thams cad du gshegs 
[\[162a\]]
[\[162a.1\]]pa sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang /_chos kyi dbyings rab tu phigs shing mkhyen pa sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang /_'jig rten 
[\[162a.2\]]gyi khams thams cad ma lus pa'i rjes su 'gro ba'i sku gnyis su med pas sangs rgyas kyi sku sna tshogs rnam par phye ba sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang /_sangs rgyas bcom ldan 'das kyis dbyangs kyi 
[\[162a.3\]]yan lag thams cad kyis so so yang dag par rig pa bzhi la 'jug pa'i gnas dang /_so so yang dag par rig pa ston pa dang /_sems can gti mug med cing dang ba'i sems can thos pas 'dul ba shin tu bzod par dka' ba'i chos kyi bla re chen po dang /_sangs rgyas 
[\[162a.4\]]bcom ldan 'das rnams ba spu'i bu ga gcig bzhin du ba spu'i khams thams cad nas rab tu phra ba'i rdul dang mnyam pa de snyed gshegs pa gnas pa'i tshul gyis 'byung ba dang /_sangs rgyas kyi sku'i ba spu'i bu gnas 'di bzhin du rim pas 'jig rten gyi khams 
[\[162a.5\]]thams cad kyi rab tu phra ba'i rdul dang mnyam pa'i sems can 'byin pa ste/_'di ni sangs rgyas bcom ldan 'das rnams kyi shin tu bzod par dka' ba'i chos kyi bla re chen po'o/_/de bzhin gshegs pa dgra bcom pa yang dag par rdzogs pa'i sangs rgyas kyi 
[\[162a.6\]]gnas gcig gi rab tu phra ba'i rdul la 'jig rten gyi khams thams cad kyi rab tu phra ba'i rdul dang mnyam pa'i sangs rgyas kyi zhing ston pa dang /_sangs rgyas kyi rgyan rang bzhin gyis 'tsher bas chos kyi 'khor lo skor zhing sems can 'dul ba rgyun mi gcod la 
[\[162a.7\]]gtong ba med kyang gnod pa med cing 'jig rten gyi khams thams cad du'ang gnod pa med de/_rab tu phra ba'i rdul de rgyas par byas pa'ang med/_'jig rten gyi khams chung ngur byas pa'ang med pa chos kyi dbyings rab tu rtogs shing mkhyen nas gnas pa ste/_
[\[162b\]]
[\[162b.1\]]'di ni sangs rgyas bcom ldan 'das rnams kyi shin tu bzod par dka' ba'i chos kyi bla re chen po'o/_/mun pa med pa'i dbyings su de bzhin gshegs pas mngon par rdzogs par sangs rgyas te mun pa dang bcas pa snang bar gyur nas/_sangs rgyas kyi chos rab rib 
[\[162b.2\]]med pa/_rnam par rab rib med pa'i gnas la sems can pha rol 'dzud pa dang /_de na bcom ldan 'das de bzhin gshegs pa'i stobs bcu'i rjes su song ba ste/_'di ni sangs rgyas bcom ldan 'das rnams kyi shin tu bzod par dka' ba'i chos kyi bla re chen po bcu'o/_/
[\[162b.3\]]kye rgyal ba'i sras 'di ni sangs rgyas bcom ldan 'das rnams kyi zil gyis gnon pa'i chos kyi bla re chen po bcu'o/_/kye rgyal ba'i sras sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa bcu ste/_bcu gang zhe na/_
[\[162b.4\]]sangs rgyas bcom ldan 'das rnams kyi che ba shin tu bsgrubs te/_thams cad du kha na ma tho ba med cing shin tu rnam par dag pa dang /_sangs rgyas bcom ldan 'das rnams kyi rigs sngon nas mtho bas 'das pa dang /_ma 'ongs pa dang /_da ltar byung ba'i sangs rgyas 
[\[162b.5\]]bcom ldan 'das kyi rigs thams cad du kha na ma tho ba med cing shin tu rnam par dag cing de bzhin gshegs pa'i rigs rnam par dag pa dang /_sangs rgyas bcom ldan 'das rnam par shes pa la mi gnas shing phyi ma'i mtha' ma'i sangs rgyas bcom ldan 'das rnams 
[\[162b.6\]]kyi che ba thams cad du kha na ma tho ba med cing rnam par dag pa dang /_sangs rgyas bcom ldan 'das rnams chos thams cad la gnas pa bcom zhing dus gsum la mi gnas par spyod pa ste/_'di ni sangs rgyas bcom ldan 'das rnams kyi che ba thams cad du kha na ma 
[\[162b.7\]]tho ba med cing shin tu rnam par dag pa'o/_/sna tshogs kyi blang ba med pas sangs rgyas bcom ldan 'das rgyan gcig pa'i ngo bo ste/_'di ni sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/_/sangs 
[\[163a\]]
[\[163a.1\]]rgyas bcom ldan 'das bsod nams zad mi shes pas sngon gyi mtha' dang /_phyi ma'i mtha' mnyam pa'i chos kyi dbyings la gnas pa'i bsod nams zad mi shes pa dang ldan pa ste/_'di ni sangs rgyas bcom ldan 'das rnams kyi che ba thams 
[\[163a.2\]]cad du kha na ma tho ba med cing shin tu rnam par dag pa'o/_/sems can 'dul ba'i don gyi dbang gis sangs rgyas bcom ldan 'das gzugs dang kha dog mtha' med par 'jig rten gyi khams thams cad na chags pa med par bzhugs te/_'di ni sangs rgyas 
[\[163a.3\]]bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/_/sangs rgyas bcom ldan 'das 'jig pa med pa bzhi brnyes te/_bag tsha ba med par gnas nas khyu mchog seng ge'i sgra sgrog ste/_stag chen po ltar rgol ba 
[\[163a.4\]]rnam par gnon cing /_me mar lta bu'i kun tu rtog pas chos ston te/_'di ni sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/_/sangs rgyas bcom ldan 'das brjod du med pa'i yang brjod du med pa'i bskal 
[\[163a.5\]]pa nas yongs su mya ngan las 'das mod kyi/_'on kyang ming mang po rnam par rigs pas sems can rnams kyi sbyin gnas sbyong ste/_ji ltar zhugs pa bzhin no/_/de srid du yun ring po nas yongs su mya ngan las 'das pa rnams kyang rung ste/_sangs rgyas bcom ldan 
[\[163a.6\]]'das rnams la sbyin gnas bskrun pa ni yongs su zad par mi 'gyur te/_'di ni sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/_/sangs rgyas bcom ldan 'das brjod du med pa'i yang brjod du med pa'i 
[\[163a.7\]]'jig rten gyi khams thams cad las ring ba'i 'jig rten gyi khams na bzhugs kyang /_'jig rten gyi khams 'di na gnas pa'i sems can gyis sangs rgyas bcom ldan 'das rjes su dran na sku ston par mdzad de/_'di ni sangs rgyas bcom ldan 'das rnams kyi che 
[\[163b\]]
[\[163b.1\]]ba thams cad du kha na ma tho ba med cing shin tu rnam par dag pa'o/_/kye rgyal ba'i sras 'di ni sangs rgyas bcom ldan 'das kyi che ba ste/_thams cad du kha na ma tho ba med cing shin tu rnam par dag pa bcu'o/_/kye rgyal ba'i sras sangs rgyas bcom ldan 'das rnams kyi shin 
[\[163b.2\]]tu rnam par dag pa bcu ste/_bcu gang zhe na/_sangs rgyas bcom ldan 'das kyi sngon gyi smon lam shin tu rnam par dag pa dang /_sangs rgyas bcom ldan 'das kyi tshangs par spyod pa dang /_sangs rgyas bcom ldan 'das rnams kyi ma chags pa'i tshul khrims rnam par dag 
[\[163b.3\]]cing shin tu rnam par dag pa dang /_sangs rgyas bcom ldan 'das kyi sems can thams cad phung po las byung bar mdzad pa shin tu rnam par dag pa dang /_sangs rgyas bcom ldan 'das kyi sangs rgyas kyi zhing shin tu rnam par dag pa dang /_sangs rgyas bcom ldan 'das kyi 
[\[163b.4\]]g.yog 'khor shin tu rnam par dag pa dang /_sangs rgyas bcom ldan 'das kyi chos kyi sku shin tu rnam par dag pa dang /_sangs rgyas bcom ldan 'das kyi gzugs kyi sku'i mtshan dang dpe byad bzang po rnam par dag cing shin tu rnam par dag pa dang /_sangs rgyas bcom 
[\[163b.5\]]ldan 'das kyi chos kyi sku shin tu rnam par dag pa dang /_sangs rgyas bcom ldan 'das kyi bsgribs pa med pa'i thams cad mkhyen pa'i ye shes kyi phung po shin tu rnam par dag pa dang /_sangs rgyas bcom ldan 'das kyi sangs rgyas thams cad kyi rnam par thar pa dang /_
[\[163b.6\]]rnam par gnon par mdzad pa dam pa'i mchog brnyes pa shin tu rnam par dag pa ste/_kye rgyal ba'i sras 'di ni sangs rgyas bcom ldan 'das rnams kyi shin tu rnam par dag pa bcu'o/_/kye rgyal ba'i sras su dus thams cad du 'jig rten gyi yul khams thams cad na 
[\[163b.7\]]sangs rgyas bcom ldan 'das kyi mdzad pa bcu ste/_bcu gang zhe na/_sangs rgyas rjes su dran pa rab tu rnyed pa'i sems can rnams la dus thams cad du sangs rgyas ston pa dang /_dus thams cad du sems can shes kyi sems can la chos ston pa dang /_dus thams cad du 
[\[164a\]]
[\[164a.1\]]sangs rgyas la sems rab tu dang ba'i sems can la tshad med pa'i dge ba'i rtsa ba bskyed pa dang /_dus thams cad du chos mi 'gyur ba'i lam du 'das pa'i sems can la ye shes rtogs par mdzad pa dang /_dus thams cad du 'gro ba thams cad la sangs 
[\[164a.2\]]rgyas kyi mdzad pa rgyun mi gcod pa dang /_dus thams cad du 'jig rten gyi khams thams cad du de bzhin gshegs pa mi chags par bzhud pa dang /_dus thams cad du sems can thams cad la thugs rje chen po rgyun mi gcod pa dang /_dus thams cad du sangs rgyas bcom 
[\[164a.3\]]ldan 'das rnams rnam par sprul pa la bzhugs pa dang /_dus thams cad du sangs rgyas bcom ldan 'das rnams sangs rgyas sna tshogs su sprul par bzhugs pa dang /_dus thams cad du sangs rgyas bcom ldan 'das rnams sangs rgyas kyi mthus chos kyi dbyings la 
[\[164a.4\]]gnas pa ste/_kye rgyal ba'i sras 'di ni dus thams cad du 'jig rten gyi yul khams thams cad na sangs rgyas bcom ldan 'das rnams kyi sangs rgyas kyi mdzad pa bcu'o/_/kye rgyal ba'i sras de bzhin gshegs pa dgra bcom pa yang dag par rdzogs pa'i sangs rgyas rnams kyi 
[\[164a.5\]]ye shes kyi rgya mtsho'i tshul mi zad pa bcu ste/_bcu gang zhe na/_sangs rgyas bcom ldan 'das kyis de bzhin gshegs pa'i sku'i ye shes kyi rgya mtsho mi zad pa dang /_sangs rgyas bcom ldan 'das sangs rgyas kyi mdzad pa tshad med pa brnyes pa'i ye shes kyi rgya 
[\[164a.6\]]mtsho mi zad pa dang /_sangs rgyas bcom ldan 'das sangs rgyas kyi spyan gyi yul gyi ye shes kyi rgya mtsho mi zad pa dang /_sangs rgyas bcom ldan 'das kyi dge ba'i rtsa ba tshad med pa bsam gyis mi khyab pa'i ye shes kyi rgya mtsho mi zad pa dang /_sangs rgyas bcom 
[\[164a.7\]]ldan 'das kyi chos thams cad kyi char 'bebs pa'i ye shes kyi rgya mtsho mi zad pa dang /_sangs rgyas bcom ldan 'das kyi sangs rgyas kyi yon tan dang /_kha dog gi ye shes kyi rgya mtsho mi zad pa dang /_sangs rgyas bcom ldan 'das thams cad mkhyen pas 
[\[164b\]]
[\[164b.1\]]sngon gyi mtha' nas smon lam spyod pa'i ye shes kyi rgya mtsho mi zad pa dang /_sangs rgyas bcom ldan 'das phyi ma'i mthar 'gro ba thams cad la sangs rgyas kyi mdzad pa rgyun mi gcod pa'i ye shes kyi rgya mtsho mi zad pa dang /_sangs rgyas bcom ldan 'das sems can ma lus pa'i ris 
[\[164b.2\]]thams cad kyi sems kyi spyod pa'i ye shes kyi rgya mtsho mi zad pa dang /_sangs rgyas bcom ldan 'das kyi thams cad mkhyen pa'i bsod nams zil gyis mi gnon pa'i ye shes kyi rgya mtsho mi zad pa ste/_kye rgyal ba'i sras 'di ni de bzhin gshegs pa dgra bcom pa yang 
[\[164b.3\]]dag par rdzogs pa'i sangs rgyas rnams kyi ye shes kyi rgya mtsho mi zad pa bcu'o/_/kye rgyal ba'i sras sangs rgyas bcom ldan 'das rnams kyi sangs rgyas kyi spyan bcu ste/_bcu gang zhe na/_gang 'di ltar sangs rgyas bcom ldan 'das rnams thams cad kyi pha rol tu phyin 
[\[164b.4\]]cing mngon par byung ba'i spyan dang /_gang 'di ltar sangs rgyas bcom ldan 'das rnams kyis chos thams cad mi mkhyen pa mi mnga' ba'i spyan dang /_gang 'di ltar sangs rgyas bcom ldan 'das rnams thams cad la thugs rje che ba'i spyan dang /_gang 'di ltar sangs rgyas 
[\[164b.5\]]bcom ldan 'das rnams tshad med pa'i stobs bcu thams cad dang ldan pa'i spyan dang /_gang 'di ltar sangs rgyas bcom ldan 'das rnams bla na med pa'i chos kyi 'khor lo bskor ba'i spyan dang /_gang 'di ltar sangs rgyas bcom ldan 'das rnams sems can thams cad 'dul bar 
[\[164b.6\]]zhugs pa'i spyan dang /_gang 'di ltar sangs rgyas bcom ldan 'das 'gro ba thams cad mngon du rdzogs par sangs rgyas par mdzad pa'i spyan dang /_gang 'di ltar sangs rgyas bcom ldan 'das rnams bzhugs pas 'dul ba'i sems can la 'dul ba'i spyan dang /_gang 'di 
[\[164b.7\]]ltar sangs rgyas bcom ldan 'das rnams gnyis su med par spyod pa'i chos kyi mtshan nyid la dbang ba'i spyan dang /_gang 'di ltar sangs rgyas bcom ldan 'das rnams ji ltar sems can btul te smin par mdzad nas/_sangs rgyas kyi yul gyi mtha'i phyir sangs rgyas 
[\[165a\]]
[\[165a.1\]]yongs su mya ngan las 'da' bar ston pa ste/_kye rgyal ba'i sras 'di ni sangs rgyas bcom ldan 'das rnams kyi sangs rgyas kyi spyan bcu'o/_/kye rgyal ba'i sras sangs rgyas bcom ldan 'das rnams kyi sangs rgyas kyi chos mtha' yas par ston pa bcu ste/_bcu gang 
[\[165a.2\]]zhe na/_sangs rgyas bcom ldan 'das sems can gyi khams la mtha' yas par ston pa'i sgo dang /_sangs rgyas bcom ldan 'das sems can gyi spyod pa sna tshogs mtha' yas par ston pa'i sgo dang /_sangs rgyas bcom ldan 'das sems can thams cad kyi las kyi rnam 
[\[165a.3\]]par smin pa mtha' yas par ston pa'i sgo dang /_sangs rgyas bcom ldan 'das sems can thams cad la gdams pa rjes su bstan pa mtha' yas par ston pa'i sgo dang /_sangs rgyas bcom ldan 'das sems can gyi khams rnam par spyod pa'i nan tan mtha' yas par ston 
[\[165a.4\]]pa'i sgo dang /_sangs rgyas bcom ldan 'das byang chub sems dpa'i spyod pa gdams pa mtha' yas pa bstan pa la 'god pa'i sgo dang /_sangs rgyas bcom ldan 'das byang chub sems dpa'i rim pa'i khyad par bzhin smon lam gyis 'byung ba mtha' yas par ston pa'i sgo dang /_
[\[165a.5\]]sangs rgyas bcom ldan 'das sems can gyi khams ma lus pa thams cad la sdud pa dang 'gyur ba mtha' yas par ston pa'i sgo dang /_sangs rgyas bcom ldan 'das rnams kyi sangs rgyas kyi zhing rnam par dag par byang chub sems dpa' rnams kyi bsam pa dang dad pa bzhin 
[\[165a.6\]]ston pa'i sgo dang /_'jig rten gyi khams ma lus pa thams cad ni 'das pa dang /_ma 'ongs pa dang /_da ltar byung ba de dang de dag tu sangs rgyas thams cad gcig nas gcig tu bskal par 'byung ba sangs rgyas bcom ldan 'das rnams kyi mthus bsdus nas yongs su 
[\[165a.7\]]snang zhing /_sangs rgyas thams cad kyi ye shes rnam par rig pa mtha' yas pa'i sgo ste/_kye rgyal ba'i sras 'di ni sangs rgyas bcom ldan 'das rnams kyi chos mtha' yas par ston pa bcu'o/_/kye rgyal ba'i sras sangs rgyas bcom ldan 'das rnams kyi sangs rgyas 
[\[165b\]]
[\[165b.1\]]kyi mdzad pa bcu ste/_bcu gang zhe na/_sangs rgyas bcom ldan 'das rnams kyi gzugs kyi sku bstan pas kyang sems can rnams la sangs rgyas kyi mdzad pa mdzad pa dang /_sangs rgyas bcom ldan 'das rnams kyi gsung gis kyang sems can rnams la sangs rgyas 
[\[165b.2\]]kyi mdzad pa mdzad pa dang /_sangs rgyas bcom ldan 'das rnams kyi gzung bas kyang sems can rnams la sangs rgyas kyi mdzad pa mdzad pa dang /_sangs rgyas bcom ldan 'das rnams kyis mi 'dzin pas kyang sems can rnams la sangs rgyas kyi mdzad pa mdzad pa 
[\[165b.3\]]dang /_sangs rgyas bcom ldan 'das kyis sa dang /_chu dang /_me dang /_rlung gis kyang sems can rnams la sangs rgyas kyi mdzad pa mdzad pa dang /_sangs rgyas bcom ldan 'das rnams kyi byin gyi brlabs kyis yul gyi dbang gis brtsam pa'i yul thams cad kyis 
[\[165b.4\]]kyang sems can rnams la sangs rgyas kyi mdzad pa mdzad pa dang /_sangs rgyas bcom ldan 'das rnams kyi mtshan gyis kyang sems can rnams la sangs rgyas kyi mdzad pa mdzad pa dang /_sangs rgyas bcom ldan 'das kyi zhing rtsom pas kyang sems can rnams la 
[\[165b.5\]]sangs rgyas kyi mdzad pa mdzad pa dang /_sangs rgyas bcom ldan 'das kyi sangs rgyas kyi zhing yongs su dag pas kyang sems can rnams la sangs rgyas kyi mdzad pa mdzad pa dang /_sangs rgyas bcom ldan 'das cang mi gsungs pas kyang sems can rnams la 
[\[165b.6\]]sangs rgyas kyi mdzad pa mdzad pa ste/_kye rgyal ba'i sras 'di ni sangs rgyas bcom ldan 'das rnams sems can rnams kyi sangs rgyas kyi mdzad pa mdzad pa bcu'o/_/kye rgyal ba'i sras sangs rgyas bcom ldan 'das rnams kyi sems can gyi chos kyi snying po bcu ste/_bcu 
[\[165b.7\]]gang zhe na/_smon lam rgyun mi gcod cing smon lam brtan pa dang /_gnyis su med par bshad pa ji ltar smras pa de bzhin byed pa ste/_'di ni sems can gyi chos kyi snying po dang po'o/_/byang chub sems dpa'i spyod pa la rab tu brtson zhing ma zhum par phyi ma'i mtha' bskal par 
[\[166a\]]
[\[166a.1\]]'gro zhing yon tan gyi rgyan thams cad yongs su rdzogs pa ste/_'di ni sems can gyi chos kyi snying po gnyis so/_/brjod du med pa'i yang brjod du med pa'i 'jig rten gyi khams na 'dul bar 'os pa'i sems can gcig gzigs na yang mi 
[\[166a.2\]]bzhugs par 'jig rten gyi khams thams cad du gshegs te/_'di ni sems can gyi chos kyi snying po gsum mo/_/sems can gyi sems mi 'phrogs pa la thugs rje chen po mnyam pa dang /_sems can sems rab tu dang ba la thugs rje chen po mnyam pa ste/_
[\[166a.3\]]'di ni sems can gyi chos kyi snying po bzhi'o/_/de bzhin gshegs pa dgra bcom pa yang dag par rdzogs pa'i sangs rgyas 'byung ba'ang ma yin/_ma byung ba'ang ma yin/_gang nas bla na med pa yang dag par rdzogs pa'i byang chub tu zhugs nas nam bla na med pa yang 
[\[166a.4\]]dag par rdzogs pa'i byang chub tu mngon par rdzogs par sangs rgyas kyi bar du byang chub kyi sems mi 'jig ste/_'di ni sems can gyi chos kyi snying po lnga'o/_/dge ba'i rtsa ba thams cad bsdus nas thams cad mkhyen pa nyid du bsngo bar 'jug cing 'jig rten gyi 
[\[166a.5\]]phyir mi spyod pa ste/_'di ni sems can gyi chos kyi snying po drug go/_/thog mar sems kyis sangs rgyas thams cad kyi sangs rgyas kyi spyod pa'i rjes su lus kyi las dang /_ngag gi las dang /_yid kyi las la slob ste/_thams cad mkhyen par bsngo zhing nyan thos dang rang 
[\[166a.6\]]sangs rgyas kyi spyod par ma yin pas bla na med pa yang dag par rdzogs pa'i byang chub tu mngon par rdzogs par sangs rgyas pa ste/_'di ni sems can gyi chos kyi snying po bdun no/_/mtha' yas par 'od thams cad kun tu snang ba dang /_sangs rgyas kyi chos thams cad 
[\[166a.7\]]snang ba dang /_byang chub sems dpa' sems rnam par dag pa 'di snang ba thams cad mtshungs pa thams cad mtshungs par thams cad mkhyen pa nyid du yongs su rdzogs par byed pa ste/_'di ni sems can gyi chos kyi snying po brgyad do/_/'jig rten gyi bde ba thams cad spong 
[\[166b\]]
[\[166b.1\]]ba dang /_'jig rten gyi dga' ba la mi 'dod pa dang /_'jig rten thams cad kyis ma gos pa'i smon lam thams cad mtshungs par 'jig rten gyi bde ba thams cad dang ldan pas sdug bsngal thams cad 'jig cing spros pa thams cad med pa ste/_'di ni sems can gyi chos kyi 
[\[166b.2\]]snying po dgu'o/_/sangs rgyas kyi yul la dad pas dka' ba dang dka' thub kyi sems bskyed do/_/sangs rgyas thams cad kyi rigs bsrung ba la brtson pas 'gro ba thams cad dang mnyam par sdug bsngal thams cad rig pas rig cing stobs dang sa bcu'i bar gyi mthar byung ba 
[\[166b.3\]]ste/_'di ni sems can gyi chos kyi snying po bcu pa'o/_/kye rgyal ba'i sras 'di ni sangs rgyas bcom ldan 'das rnams kyi sems can gyi chos kyi snying po bcu'o/_/kye rgyal ba'i sras sangs rgyas bcom ldan 'das rnams kyi mi chags par spyod pa bcu ste/_bcu gang zhe na/_
[\[166b.4\]]sangs rgyas bcom ldan 'das 'jig rten gyi khams ma lus pa thams cad du gshegs pa yang mi chags par spyod pa dang /_sangs rgyas bcom ldan 'das 'jig rten gyi khams ma lus pa thams cad na bzhugs pa yang mi chags par spyod pa dang /_sangs rgyas bcom 
[\[166b.5\]]ldan 'das 'jig rten gyi khams ma lus pa thams cad na 'chag bzhengs bzhugs pa yang mi chags par spyod pa dang /_sangs rgyas bcom ldan 'das 'jig rten gyi khams ma lus pa thams cad na chos ston pa yang mi chags par spyod pa dang /_sangs rgyas bcom ldan 
[\[166b.6\]]'das 'jig rten gyi khams ma lus pa thams cad dang /_dga' ldan gnas su gshegs pa yang mi chags par spyod pa dang /_sangs rgyas bcom ldan 'das chos kyi dbyings ma lus pa thams cad dang /_sngon gyi mtha' dang /_phyi ma'i mtha' dang /_da ltar 
[\[166b.7\]]byung ba la yang mi chags par spyod pa dang /_sangs rgyas bcom ldan 'das 'jig rten gyi khams ma lus pa thams cad du tshad med pa'i 'khor gyi dkyil 'khor du gshegs pa yang mi chags par spyod pa dang /_sems can ma lus pa thams cad kyi sems kyi spyod pa la 
[\[167a\]]
[\[167a.1\]]rnam par gzigs shing sems kyi skad cig ma gcig la cho 'phrul gsum ston cing sems can 'dul ba yang mi chags par spyod pa dang /_sangs rgyas bcom ldan 'das kyi sku gcig gis tshad med bsam gyis mi khyab par gshegs shing sangs rgyas kyi spyod pa 
[\[167a.2\]]chen po spyod pa yang mi chags par spyod pa dang /_sangs rgyas bcom ldan 'das tshad med bsam gyis mi khyab par gshegs shing sems can tshad med pa bcu rdul yab ma lus pa thams cad la ston pa dang /_sangs rgyas bcom ldan 'das kyis de bzhin gshegs pa 
[\[167a.3\]]ma lus pa thams cad kyi mtha' yas bsdus pa yang mi chags par spyod pa ste/_kye rgyal ba'i sras 'di ni sangs rgyas bcom ldan 'das kyi mi chags par spyod pa bcu'o/_/kye rgyal ba'i sras sangs rgyas bcom ldan 'das rnams kyi sangs rgyas kyi sku'i rgyan mchog 
[\[167a.4\]]dam pa bla na med pa bcu ste/_bcu gang zhe na/_sangs rgyas bcom ldan 'das rnams kyi sku'i mtshan dang dpe byad bzang pos brgyan pa sangs rgyas kyi sku'i rgyan mchog dam pa bla na med pa'o/_/sangs rgyas bcom ldan 'das rnams yan lag drug cu mchog 
[\[167a.5\]]dam pa dang ldan zhing gsung gi yan lag brgya rtsa lnga yongs su bzung ba brgya stong du mas brgyan pa mtha' dang mu med pa'i dbyangs kyi yan lag rnam par dag pa brjod du med pa'i sangs rgyas kyi chos dang /_don tshig 'bru rab tu dang ba dang /_'jigs pa med pa chen 
[\[167a.6\]]pos mi 'jigs shing bag tsha ba med par seng ge'i sgra bsgrags pas chos kyi dbyings ma lus pa thams cad sems can thams cad la thos pa dang /_snang ba dang /_shes par mdzad pa dang /_sems can rnams kyi bsam pa sna tshogs dang /_dbang po sna tshogs 
[\[167a.7\]]kyi rim pa so sor slong zhing 'dul ba ste/_'di ni sangs rgyas bcom ldan 'das rnams kyi gsung gi rgyan mchog dam pa bla na med pa'o/_/sangs rgyas bcom ldan 'das kyi yid kyi las stobs bcus brgyan pa/_sangs rgyas thams cad ting nge 'dzin chen pos 
[\[167b\]]
[\[167b.1\]]rgyas shing sangs rgyas kyi chos ma 'dres pa bco brgyad kyi rgyan gyis shin tu brgyan te chags pa med pa'i yul gyi spyod yul ba/_chos kyi dbyings la rab tu gnas shing sangs rgyas kyi chos thams cad kyi yan lag brnyes te/_chos kyi dbyings ma lus pa thams cad kyi 
[\[167b.2\]]rgyan dang /_sems kyi skad cig ma gcig dang ldan pa'i shes rab kyi dus gsum ma lus pa dang /_chos thams cad kyi dbyings dang /_sems can thams cad kyi sems kyi spyod pa thams cad rab tu mkhyen pa ste/_'di ni sangs rgyas bcom ldan 'das rnams 
[\[167b.3\]]kyi thugs kyi rgyan dam pa mchog bla na med pa'o/_/sangs rgyas bcom ldan 'das kyis brjod du med pa'i 'od bye ba khrag khrig rab tu btang nas/_'od zer brjod du med pa gcig nas gcig tu 'od zer gyi dra bar bskor cing zhing med bcu rdul yab ma lus pa thams cad du 
[\[167b.4\]]snang bar byas pa/_'jig rten gyi khams thams cad kyi mun pa'i rigs ston pa/_'dzum pa ston pa'i zhal gyi sgo nas 'od zer kha dog sna tshogs du ma kha dog brgya stong bye ba khrag khrig tshad med grangs med pa byung bas phyogs bcu'i 'jig rten gyi khams tshad med grangs 
[\[167b.5\]]med pa ma lus pa thams cad kyi sems can gyi khams la snang bas shes par byed cing /_bla na med pa yang dag par rdzogs par byang chub par mdzad pa dang /_sangs rgyas 'byung ba dang mi bral zhing /_sangs rgyas kyi mdzad pa gdon mi za ba phyir mi ldog pa brjod du med pa'i 
[\[167b.6\]]sangs rgyas 'byung zhing bzhugs pa'i sku rnam par dag pas dga' ba med par 'byung ba ste/_'di ni sangs rgyas bcom ldan 'das rnams kyi 'od kyi rgyan mchog dam pa bla na med pa'o/_/sangs rgyas bcom ldan 'das rnams gzhan du lung ston pa dang /_'gro ba thams cad kyi 
[\[167b.7\]]sgrib pa med par mdzad pa ste/_'di ni sangs rgyas bcom ldan 'das rnams kyi rab rib med pas 'jig rten thams cad du 'dzum pa mdzad pa ston pa'i rgyan mchog dam pa bla na med pa'o/_/tshad med pa'i sangs rgyas bcom ldan 'das rnams kyi chos kyi sku sgrib pa med cing 
[\[168a\]]
[\[168a.1\]]rnam par dag pa/_chos thams cad la ma chags pa mtha' med pa'i chos kyi dbyings mtha' dang dbung med par chud pa/_'jig rten thams cad dang ma 'dres pa/_'jig rten thams cad de kho na nyid kyi rjes su 'brang ba 'jig rten thams cad 'jig rten las 
[\[168a.2\]]'das par spyod par 'jug pa'i tshig gi lam chad cing brjod du med par chud pa/_phung po dang /_khams dang /_skye mched dang bral ba ste/_'di ni sangs rgyas bcom ldan 'das rnams kyi chos kyi rgyan mchog dam pa bla na med pa'o/_/sangs rgyas bcom ldan 'das kyi 'od tshad med 
[\[168a.3\]]pa/_'jig rten gyi khams ma lus pa thams cad dbyer med pa'i 'od brjod du med pa'i yang brjod du med pa'i rgyan kha dog sna tshogs du ma'i rkyen kun nas mi 'phrogs pa'i 'od/_'jig rten thams cad la ma chags pa'i 'od/_tshad med pa sgrib pa med pa'i 'od kyi dkyil 
[\[168a.4\]]'khor gyi mdzod thams cad khang pa ltar gyur pa ste/_'di ni sangs rgyas bcom ldan 'das rnams kyi 'od kyi rgyan bla na med pa mchog dam pa'o/_/sangs rgyas bcom ldan 'das kyi kha dog mtha' yas pa/_kha dog 'tsher ba/_kha dog rang bzhin gyis 'tsher ba/_kha 
[\[168a.5\]]dog tshad med pa/_sems can ma lus pa thams cad kyi bsam pa dang /_dad pa ji lta ba bzhin du rnam par rig par byed pa'i kha dog ste/_sangs rgyas bcom ldan 'das mi zlog pa'i kha dog dang /_kha dog thams cad kyi mchog brnyes pas de las gzhan pa'i kha dog 
[\[168a.6\]]dang /_khams gsum gyi kha dog thams cad khyab pa zil gyis mnan pa ste/_'di ni sangs rgyas bcom ldan 'das rnams kyi kha dog gi rgyan mchog dam pa bla na med pa'o/_/sangs rgyas bcom ldan 'das kyi dge ba shin tu rnam par dag pas 'das pa dang /_ma 'ongs pa 
[\[168a.7\]]dang /_da ltar byung ba'i sangs rgyas kyi rigs dge ba rin po che 'byung ba'i 'jig rten thams cad kyis ma smad pa/_kha na ma tho ba med pas chos thams cad kyi de kho na mnyam pa dang /_mi mnyam par spyod pa rnam par dag pa'i rgyan dang /_de bzhin gshegs pa'i rigs sgrib 
[\[168b\]]
[\[168b.1\]]pa med cing rigs rnam par dag pa thams cad mkhyen pa nyid kyi ye shes las byung zhing 'dus pa ste/_'di ni sangs rgyas bcom ldan 'das rnams kyi rigs dang /_gdung rnam par dag pa'i rgyan mchog dam pa bla na med pa'o/_/sangs rgyas bcom ldan 'das kyi sku byams 
[\[168b.2\]]pa chen po'i stobs kyis brgyan pa shin tu dang zhing rnyog pa med pa'i kun tu rtog pa'i sku'i 'du byed nyam rangs pa/_shin tu rnam par phye ba blta bas mi ngoms pas/_thugs rje chen po'i thugs 'gro ba thams cad kyi sbyin gnas dang /_skyabs med kyi mchog bla na med pa so sor 
[\[168b.3\]]'dzin pa rnams la thugs brtse zhing phan par bzhed pa/_sems can thams cad la ye shes chen po'i byin gyis rlob pa bsod nams chen po 'phags pa/_'gro ba thams cad kyi bsod nams mtha' yas pa'i zhing sems can thams cad la yon tan dang ye shes kyi 
[\[168b.4\]]phung po thams cad rnam par 'phel bar mdzad pa ste/_'di ni sangs rgyas bcom ldan 'das rnams kyi byams pa chen po dang /_thugs rje chen po dang /_bsod nams kyi mtha'i rgyan mchog dam pa bla na med pa bcu'o/_/kye rgyal ba'i sras 'di ni sangs rgyas bcom 
[\[168b.5\]]ldan 'das rnams kyi sangs rgyas kyi rgyan mchog dam pa bla na med pa'o//_//'phags pa sangs rgyas kyi chos bsam gyis mi khyab pa bstan pa/_bam po gnyis pa/_kye rgyal ba'i sras sangs rgyas bcom ldan 'das rnams kyi bdag po dbang gi chos bcu ste/_
[\[168b.6\]]bcu gang zhe na/_sangs rgyas bcom ldan 'das chos thams cad kyi bdag po dbang gis chos thams cad snang bar mdzad pa dang /_mtha' med pa'i tshig dang 'bru la spobs pa chags pa med pa dang /_chos ma lus pa thams cad yongs su ston pa ste/_'di ni sangs 
[\[168b.7\]]rgyas bcom ldan 'das rnams kyi sangs rgyas kyi bdag po'i dbang gi chos dang po'o/_/sangs rgyas bcom ldan 'das kyi bdag pos ji ltar sems can gnas pa'i 'dul zhing yongs su smin pa de ltar smon lam dang chos ston te/_'di ni sangs rgyas kyi bdag po'i chos 
[\[169a\]]
[\[169a.1\]]gnyis so/_/sangs rgyas bcom ldan 'das kyi bdag pos 'jig rten gyi khams ma lus pa thams cad rnam pa drug tu g.yos kyang sems can gcig la yang gnod pa med pa tshad med grangs med pa'i rgyan gyis brgyan pa/_nam mkha'i khams kyi mtha'i 
[\[169a.2\]]'jig rten gyi khams ma lus pa thams cad gcig nas gcig tu 'deg pa dang /_'jog pa dang /_sad pa dang /_'phen pa dang /_'jig rten gyi khams gcig nas gcig dang /_phyogs gcig nas gcig tu 'jog kyang sems can gyi khams kun nas gti mi mug 
[\[169a.3\]]cing the tsom med de/_'di ni sangs rgyas kyi bdag po'i dbang gi chos gsum mo/_/sangs rgyas bcom ldan 'das kyi bdag po'i sems kyi skad cig ma gcig la 'jig rten gyi khams ma lus pa thams cad ye shes kyi byin gyis brlabs te/_rgyan sna tshogs 
[\[169a.4\]]'jig rten gyi khams gcig nas gcig tu byin gyis rlob pa dang /_'jig rten gyi khams thams cad du lhab lhub dang rgyan ston pa dang /_grangs med pa'i bskal par 'jig rten gyi khams ma lus pa thams cad du nyon mongs pa med pa'i lus su ston cing lhab lhub dang /_
[\[169a.5\]]rgyan thams cad kyi kha dog mi zad par ston pa dang /_sangs rgyas kyi zhing rnam par dag pa thams cad sangs rgyas kyi zhing gcig tu kun 'brang bar byin gyis rlob pa ste/_'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bzhi'o/_/
[\[169a.6\]]sangs rgyas bcom ldan 'das kyi bdag pos sangs rgyas kyis 'dul ba'i sems can gzigs nas sems can gcig gi phyir brjod du med pa'i yang brjod du med pa'i bskal par skyil mo krung mi 'jig pa gang zag de la dgongs kyang /_de bzhin gshegs pa'i sku dang 
[\[169a.7\]]thugs la skyo ba mi mnga' zhing 'dul ba'i dus su de las mi 'da' ste/_ji ltar gang zag re re la yang de bzhin du rim pas 'jig rten gyi khams ma lus pa thams cad kyi phyi ma'i mthar tshe la dbang ba byin gyis brlabs te bzhugs kyang sangs rgyas bcom ldan 'das la kun 
[\[169b\]]
[\[169b.1\]]du bsnyengs pa mi mnga'/_skyo ba mi mnga' ste/_de bzhin du sems can gyi khams ma lus pa thams cad du sangs rgyas kyis 'dul ba'i gang zag gi phyir rim pas rab tu skyong ste/_'di ni sangs rgyas bcom ldan 'das rnams kyi sangs rgyas kyi bdag po'i dbang gi chos 
[\[169b.2\]]lnga'o/_/sangs rgyas bcom ldan 'das kyi bdag pos sems kyi skad cig ma de bzhin gshegs pa 'jig rten gyi khams ma lus pa thams cad du 'brang zhing gshegs nas/_phyogs bcu'i 'jig rten gyi khams 'gyur ba rgya mtsho med pa bcu rdul yab ma lus pa 
[\[169b.3\]]thams cad kyi chos kyi dbyings gcig nas gcig tu thams cad byin gyis brlabs pa dang /_phyogs kyi 'jig rten gyi khams thams cad kyi rigs kyi dra ba bzlog cing tshad med par gshegs te/_chos kyi dbyings ston pa dang /_mi 'phrogs pa'i chos kyi 'khor lo 
[\[169b.4\]]bskor ba ste/_'di ni sangs rgyas bcom ldan 'das rnams kyi sangs rgyas kyi bdag po'i dbang gi chos drug go/_/sangs rgyas bcom ldan 'das kyi bdag pos sems kyi skad cig ma la sems can gyi khams 'dul ba'i phyir sems kyi skad cig ma la bla na med pa 
[\[169b.5\]]yang dag par rdzogs pa'i byang chub tu mngon par rdzogs par sangs rgyas kyang 'di ltar mngon du rdzogs par sangs rgyas pa'ang med/_sangs rgyas kyi chos thams cad las mngon par sangs rgyas pa'ang med/_mngon du rdzogs par 'tshang rgya bar 'gyur ba'ang med/_slob 
[\[169b.6\]]pa'i sa la gnas pa dang /_mngon par rdzogs par byang chub tu phye ba dang /_sangs rgyas kyi chos thams cad sgrib pa med par rtogs shing rig pa'ang med de/_sems can 'dul ba'i phyir sangs rgyas rnam par sprul pa chen po'i yul rgyun mi gcod cing dpag tu med pa'i ye 
[\[169b.7\]]shes brnyes te 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bdun no/_/sangs rgyas bcom ldan 'das kyi bdag pos gang spyan gyi skye mched kyis sangs rgyas kyi mdzad pa de snyan gyi skye mched kyis kun tu sgrub/_gang snyan gyi skye mched kyis 
[\[170a\]]
[\[170a.1\]]sangs rgyas kyi mdzad pa de shangs kyi skye mched kyis kun tu sgrub/_gang shangs kyi skye mched kyis sangs rgyas kyi mdzad pa de ljags kyi skye mched kyis kun tu sgrub/_gang ljags kyi skye mched kyis sangs rgyas kyi mdzad pa de sku'i skye mched kyis kun tu sgrub/_gang 
[\[170a.2\]]sku'i skye mched kyis sangs rgyas kyi mdzad pa de thugs kyi skye mched kyis kun tu sgrub/_gang thugs kyi skye mched kyis sangs rgyas kyi mdzad pa de'i bar gyis 'jig rten gyi khams ma lus pa thams cad du sna tshogs su rtsom zhing 'jig rten dang /_'jig rten las 'das pa'i rnam par 
[\[170a.3\]]phye ba brnyes te/_de bzhin du rtsom pa re res sgrub cing sprul pas sangs rgyas kyi mdzad pa rtsom pa gcig ji lta ba bzhin du rtsom pa ma lus pa thams cad kyang de bzhin te/_'di ni sangs rgyas bcom ldan 'das rnams kyi sangs rgyas kyi bdag po'i dbang gi chos brgyad do/_/
[\[170a.4\]]sangs rgyas bcom ldan 'das kyis dbang pos rang gi sku'i ba spu gcig gi bu gar sems can re re'i lus kyang brjod du med pa'i yang brjod du med pa'i sangs rgyas kyi ltar che ba'i sems can gyi khams ma lus pa thams cad bcug cing nang du 'dus par mdzad de/_de la sems can re 
[\[170a.5\]]res kyang bskal pa grangs med par gnas kyang sems can de dag la gnod pa yang med/_kun tu gnod pa med do/_/'jig rten gyi khams brjod du med pa'i 'jig rten gyi khams gcig nas gcig tu gom pa gcig gis gshegs te 'jig rten gyi khams de dag gis 
[\[170a.6\]]sangs rgyas byung zhing sangs rgyas byung ba dang /_de dag gis brjod du med pa'i 'jig rten gyi khams 'das te/_de'i dbang gis sems can gyi snying pos brjod du med pa'i yang brjod du med pa'i chos kyi 'khor lo bskor bar shes so/_/de la ba spu'i bu ga'i sems can brjod du med pa dag gcig 
[\[170a.7\]]nas gcig tu sangs rgyas su gyur te/_gcig nas gcig tu brjod du med pa'i chos kyi 'khor lo bskor zhing /_gcig nas gcig tu brjod du med pa'i chos kyi dbyings ston/_gcig nas gcig tu 'das pa brjod du med pa dang /_gcig nas gcig tu ma 'ongs pa brjod du med pa 
[\[170b\]]
[\[170b.1\]]dang /_gcig nas gcig tu da ltar byung ba brjod du med pa snang bar byed/_mtha' dang dbung med pa'i nam mkha'i khams skabs byed pa ston/_sems can thams cad 'ong ba dang /_'gro ba dang /_thams cad skye ba'i skye mched dang /_bsgribs pa med pa dang /_'dod chags 
[\[170b.2\]]la yongs su spyod par 'jug pa mkhyen te/_'di ni sangs rgyas bcom ldan 'das rnams kyi sangs rgyas kyi bdag po'i dbang gi chos dgu'o/_/sangs rgyas bcom ldan 'das rnams kyi bdag pos chos kyi dbyings ma lus pa thams cad pad mo'i rgyan chen pos brgyan te pad mo'i 
[\[170b.3\]]snying po'i seng ge'i gdan la de bzhin gshegs pa re re bzhugs pa dang /_chos thams cad kyi dbyings dang /_sku dpag tu med pa dang /_byang chub tu mngon par rdzogs par sangs rgyas pa dang /_sangs rgyas thams cad rnam par rol pa ston te/_ji ltar de bzhin gshegs pa 
[\[170b.4\]]gcig pa de ltar 'jig rten gyi khams thams cad kyi rab tu phra ba'i rdul dang mnyam par sems can gyi snying po re re sems kyi skad cig ma la byin gyis rlob bo/_/sems kyi skad cig ma gcig ji lta ba bzhin du sems kyi skad cig ma thams cad kyang de bzhin no/_/ji ltar pad ma'i le'u 
[\[170b.5\]]dang /_rnam par dag cing mngon du rdzogs par sangs rgyas pa de ltar chos kyi dbyings ma lus pa thams cad dang /_med bcu rdul yab brjod du med pa'i yang brjod du med pa'i sangs rgyas kyi zhing rnam par dag pa dang /_bsam gyis mi khyab pa'i rgyan sna tshogs dang /_'jig rten 
[\[170b.6\]]gyi khams su rtsom pa sna tshogs kyi rim pa dang /_med bcu rdul yab brjod du med pa'i zhing rnam par dag pa dang /_sna tshogs kyi mtshan nyid dang /_mtshan nyid sna tshogs med pa dang /_rigs med bcu rdul yab tshad med pa dang /_grangs med pa'i dus 'gyur ba dang /_mi 
[\[170b.7\]]chags pa ston pa dang /_tshad med pa'i blo rgyas pa'i dad pa dang /_skad cig ma sna tshogs dang /_gnas med pa dang /_skad cig ma bsam gyis mi khyab pa dang /_tshad med par gshegs pa dang /_sems kyi skad cig ma dang /_sems kyi skad cig ma gcig la thams cad 
[\[171a\]]
[\[171a.1\]]ston te/_sangs rgyas bcom ldan 'das mchod du mdzad pa ni mi mnga'o/_/'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bcu'o/_/kye rgyal ba'i sras 'di ni sangs rgyas bcom ldan 'das rnams kyi 
[\[171a.2\]]bdag po'i dbang gi chos bcu'o/_/kye rgyal ba'i sras sangs rgyas bcom ldan 'das rnams kyi sangs rgyas kyi chos tshad med bsam gyis mi khyab pa yongs su rdzogs pa bcu ste/_bcu gang zhe na/_gang gis bsod nams brgya pa'i mtshan mtshan re re nas 
[\[171a.3\]]yongs su dag nas sangs rgyas bcom ldan 'das byang chub tu mngon par rdzogs par 'tshang rgya ste/_'di ni yongs su rdzogs pa dang po'o/_/sangs rgyas bcom ldan 'das sangs rgyas kyi chos thams cad yongs su rdzogs nas byang chub tu mngon par rdzogs par 'tshang 
[\[171a.4\]]rgya ba dang /_sangs rgyas bcom ldan 'das dge ba'i rtsa ba thams cad yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das yon tan thams cad kyi 'byung gnas dang /_spyod pa rnam par dag pa phun sum tshogs 
[\[171a.5\]]pa yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das sems can 'dul zhing yongs su smin par mdzad pa yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das 
[\[171a.6\]]sangs rgyas kyi bdag po 'gro ba thams cad gang gis kyang zil gyis mi gnon pa yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das zhing yongs su dag par mdzad pa yongs su rdzogs nas byang chub tu mngon par 
[\[171a.7\]]rdzogs par 'tshang rgya ba dang /_sangs rgyas bcom ldan 'das thams cad mkhyen pa'i ye shes yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das gzugs kyi sku'i mtshan dang dpe byad gti mug med par ston pa 
[\[171b\]]
[\[171b.1\]]yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das de bzhin gshegs pa thams cad dang mnyam pa nyid yongs su rdzogs nas byang chub tu mngon par rdzogs par 'tshang rgya ba dang /_sangs rgyas bcom ldan 'das sangs 
[\[171b.2\]]rgyas kyi mdzad pa mdzad pa thams cad yongs su rdzogs nas yongs su mya ngan las 'da' ste/_kye rgyal ba'i sras 'di ni sangs rgyas bcom ldan 'das rnams kyi sangs rgyas kyi thabs bsam gyis mi khyab pa'i sangs rgyas kyi chos yongs su rdzogs pa bcu'o/_/kye rgyal ba'i 
[\[171b.3\]]sras sangs rgyas bcom ldan 'das rnams kyi sangs rgyas kyi thabs la mkhas pa bcu ste/_bcu gang zhe na/_sangs rgyas bcom ldan 'das kyi byin gyis brlabs ma yin pa'i chos thams cad mkhyen nas spros pa med pa dang /_dge ba dang /_sangs rgyas kyi byin gyis brlabs 
[\[171b.4\]]ston cing snang bar mdzad de/_'di ni sangs rgyas bcom ldan 'das rnams kyi thabs la mkhas pa dang po'o/_/sangs rgyas bcom ldan 'das rnams kyis chos thams cad bltar med pa dang /_phan tshun shes par mi rung ba dang /_ma bcing ba dang /_ma grol ba dang /_gzung 
[\[171b.5\]]du med pa dang /_reg par mi rung ba dang /_ma byung ba'i chos thams cad la mnga' dam pa'i pha rol tu phyin pa brnyes shing /_sangs rgyas bcom ldan 'das chos de dag thams cad yang dag pa nyid dang /_de kho na dang /_ma nor ba de bzhin nyid dang /_gzhan ma yin pa'i 
[\[171b.6\]]chos thams cad dang /_bdag med pa dang /_gzung ba med pa'i chos rnams kyi de kho na'i mtha' la chags pa med pa'i dbang du gyur pa de la dbang gis chen po bslabs te/_bslab pa'i rjes su 'brang zhing chos thams cad la gzigs te/_'di ni sangs rgyas bcom 
[\[171b.7\]]ldan 'das rnams kyi sangs rgyas kyi thabs la mkhas pa gnyis pa'o/_/sangs rgyas bcom ldan 'das mtshan ma thams cad kyi mtha' dang bral zhing mtshan ma thams cad la mi gnas pa/_mtshan ma mngon par mkhyen pas mi chags pa de'i ngo bo nyid dang ngo bo nyid med pa 
[\[172a\]]
[\[172a.1\]]dang /_ji ltar ngo bo nyid smra ba'i tshul gyis rjes su song ba/_grangs med pa'i gzugs kyi mtshan ma'i tshogs kyi sku rnam par dag pa sna tshogs kyi zhing thams cad kyi mtshan ma dang spyod pa'i mtshan ma zad par ston pa/_mun pa'i 'du shes kyi phung po 
[\[172a.2\]]yang dag par rab tu 'chang ba mun pa'i 'gro ba thams cad la sgron ma chen pos snang ba ston te/_'di ni sangs rgyas bcom ldan 'das rnams kyi sangs rgyas kyi thabs la mkhas pa gsum pa'o/_/sngon gyi mtha' dang /_phyi ma'i mtha' dang /_da ltar byung ba la ma chags pa dang /_
[\[172a.3\]]'das pa dang /_ma 'ongs pa dang /_da ltar byung ba dang /_chos kyi dbyings la mi gnas pa/_de bzhin nyid kyi mtshan nyid ma byung ba dang /_'das pa dang /_ma 'ongs pa dang /_da ltar byung ba'i sangs rgyas byung ba snang bar mdzad pa/_brjod du med par 
[\[172a.4\]]bstan pa/_de ltar tshad med pa'i rigs kyi phyir dang /_sangs rgyas kyi phyir lta ba/_sangs rgyas kyi yul kun tu gzigs pa ste/_'di ni sangs rgyas bcom ldan 'das rnams kyi sangs rgyas kyi thabs la mkhas pa bzhi pa'o/_/sangs rgyas bcom ldan 'das 
[\[172a.5\]]lus kyi las dang /_ngag gi las dang /_yid kyi las mngon par 'du mi byed pa/_blang ba med pa dang /_rgya med pa'i mtha' la gnas pa/_dor ba med pa'i chos kyi gnas kyi pha rol tu song ba/_ma nges pa'i rnam pa'i mdzod dang /_grangs kyi spyod pa las legs par 
[\[172a.6\]]tshogs mtha' yas pa sgrub pa dang /_sna tshogs kyi rim pa 'jig rten pa dang /_'jig rten las 'das pa'i grangs su gtogs pa'i rjes su song ba/_sgrib pa med pa'i ye shes kyi lta ba tshad med mtha' yas pa'i rdzu 'phrul sna tshogs mngon par 'du mdzad pa/_chos kyi 
[\[172a.7\]]dbyings ma lus pa thams cad sems can rnams 'dul zhing rnam par rig par byed pa ste/_'di ni sangs rgyas bcom ldan 'das rnams kyi sangs rgyas kyi thabs la mkhas pa lnga'o/_/chos thams cad bltar med pa dang /_sna tshogs med par song ba de ni med med par song ba/_
[\[172b\]]
[\[172b.1\]]ma byung bar song ba/_mtshan nyid med par song ba/_sna tshogs med par song ba/_rgyan med par song ba/_blang ba med par song ba/_ngo bo nyid med par song zhing chos thams cad mkhyen te/_chos kyi klong las rim par 'byin pa rab tu mkhyen pa/_'jig rten gyi chos dang mi 
[\[172b.2\]]'gal bar mdzad pa/_yang dag pa'i ngo bo nyid med par lta ba/_thams cad mkhyen cing thams cad gzigs pa/_ye shes kyis ma lus par gzigs pa/_chos thams cad dbang gis snang bar mdzad cing de bzhin nyid kyi ngo bo nyid las mi 'pho ste/_'di ni sangs rgyas 
[\[172b.3\]]bcom ldan 'das rnams kyi sangs rgyas kyi thabs la mkhas pa drug pa'o/_/dus gcig tu mtshan ma gcig phan tshun rtogs shing mkhyen pa de chos gsha' mar 'jug pa yongs su mi gnas pa'i dge ba'i rtsa ba mnyam pa rnam par dag pa/_chos gsha' ma nyid dang /_
[\[172b.4\]]dus thams cad du mi gnas pa de la nyi ma gcig dang /_zla ba phyed dang /_lo gcig dang /_lo brgya dang /_bskal pa sdud pa dang 'gyur ba'i rjes su 'jug pa'ang ma yin/_ldog pa'ang ma yin/_tshad med pa'i dus dang /_nyi ma gcig dang /_yud tsam gyi dus dang /_
[\[172b.5\]]snga dro dang /_nyi ma phyed kyi dus dang /_phyem red dang /_srod dang /_nam gyi gung dang /_tho rangs kyi dus dang /_nyi ma dang /_grangs su gtogs pa'i dus dang /_zhag bdun dang /_zla ba phyed kyi dus dang /_zla ba gcig dang /_lo gcig dang /_lo brgya'i dus dang /_bskal 
[\[172b.6\]]pa gcig gi dus dang /_tshad med/_grangs med/_bsam gyis mi khyab/_brjod du med pa'i dus dang /_phyi ma'i dus kyi mtha'i bar dus chos ston te/_chos kyi 'khor lo la gnas pa'ang med ldog pa'ang med/_rgyun kyang mi gcod/_sbyor ba'ang med/_mtshams su'ang 
[\[172b.7\]]mi 'gyur/_mi 'dor/_mi 'pho/_mi g.yo/_ring ba'ang ma yin/_de mtha' la yang gnas pa ma yin te/_'di ni sangs rgyas bcom ldan 'das rnams kyi sangs rgyas kyi thabs la mkhas pa bdun pa'o/_/sangs rgyas bcom ldan 'das kyis chos kyi dbyings ma lus pa 
[\[173a\]]
[\[173a.1\]]thams cad dang /_tshad med pa'i mi 'jigs pa brnyes pa/_so so yang dag par rig pa grangs med pa dang /_so so yang dag par rig pa tshad med pa dang /_so so yang dag par rig pa mi zad pa dang /_so so yang dag par rig pa gnas pa med pa dang /_
[\[173a.2\]]so so yang dag par rig pa mtha' yas pa dang /_so so yang dag par rig pa dang /_so so yang dag par rig pa kun nas gzung ba med pa dang /_de kho na nyid so so yang dag par rig pa dang /_tshig dang /_tshul dang /_rtog pa so so'i yang dag par rig pa dang /_chos 
[\[173a.3\]]thams cad so so yang dag par rig pa dang /_ji ltar bsam pa dang /_dad pa dang /_dbang po dang /_ji ltar btags pa'i chos rnams dang /_chos kyi gzhung gi mtshams ston pa dang /_de dang de dag tu brjod du med pa'i yang brjod du med pa'i mdo sde bye ba khrag khrig brgya stong 
[\[173a.4\]]gi thog ma dang /_bar ma dang /_tha ma'i mdo yang dag par rab tu ston te/_'di ni sangs rgyas bcom ldan 'das rnams kyi sangs rgyas kyi thabs la mkhas pa brgyad pa'o/_/ming med pa dang /_ming dang /_rigs dang /_'byung ba yang chos thams cad kyi ming dang /_
[\[173a.5\]]'byed pa dang /_khams 'bar ba dang /_mngon du rdzogs par sangs rgyas pa dang /_'das pa med pa'i ming dang /_ma 'ongs pa med pa'i ming dang /_da ltar byung ba med pa'i ming dang /_sems can med pa'i ming dang /_zhing med pa'i ming dang /_chos med 
[\[173a.6\]]pa'i ming dang /_yon tan med pa'i ming dang /_byang chub sems dpa' med pa'i ming dang /_sangs rgyas med pa'i ming dang /_grangs med pa'i ming dang /_grangs med pa ma yin pa'i ming dang /_ma byung ba'i ming dang /_mi 'gog pa'i ming dang /_med pa'i ming 
[\[173a.7\]]dang /_med pa ma yin pa'i ming dang /_gcig ma yin pa'i ming dang /_rnam pa thams cad ma yin pa'i ming rang bzhin gyis brjod du med pa'o/_/chos thams cad ni phyogs ma yin/_brda ma yin/_ngag gi lam gyi sgra dang bral ba/_sgra byung ba thams cad kyis 
[\[173b\]]
[\[173b.1\]]ma bsgrubs pa/_ma bskyed pa dang /_sna tshogs su bskyed pa dang /_rnam pa gcig ma yin pa dang /_rnam pa mang po ma yin pa dang /_smra ba thams cad brjod du med pa'i dam pa'i pha rol tu phyin pa brnyes pa/_kun tu mi rtog pa'i yul mngon par 'du mi byed pa 
[\[173b.2\]]dang ldan pa/_rtog pa dang /_kun tu rtog pa dang /_yongs su rtog pa thams cad 'gags pa/_smra ba thams cad la mi gnas pa gnas pa ste/_'di ni sangs rgyas bcom ldan 'das rnams kyi sangs rgyas kyi thabs la mkhas pa dgu'o/_/gzugs kyi chos thams cad 
[\[173b.3\]]ma skyes par mkhyen te/_tshor ba ma yin/_spros pa ma yin/_grangs ma yin/_'du shes kyi spyod pa ma yin/_'du byed ma yin/_len pa ma yin/_rnam par shes pa ma yin te/_rang bzhin gyis zhi bar rab tu mkhyen/_skye mched med par 'jug pa dang /_
[\[173b.4\]]chos thams cad kyi dbyings mi dmigs pa dang /_chos thams cad mi 'jigs pa dang /_chos thams cad ldang ba med de/_rang bzhin gyis nam mkha' dang mnyam pa/_chos thams cad dben pa/_las ma yin pa spyod pa med pa las byung ba/_ma skyes pa/_ma 
[\[173b.5\]]byung ba/_grangs mang bar rtogs pa/_yod pa ma yin pa/_med pa ma yin pa/_ma skyes pa/_ma 'gags pa/_kun nas nyon mongs pa ma yin/_rnam par byang ba ma yin/_ming med pa/_gsha' ma ma yin pa/_mi gnas pa yongs su mi gnas pa yongs su 
[\[173b.6\]]smin pa ma yin pa/_dul ba ma yin pa/_sems can med pa/_sems can med pa ma yin pa/_srog med pa/_srog med pa ma yin pa/_rkyen med pa/_rkyen med pa ma yin pa/_rkyen dang 'du ba med pa ma yin par chos thams cad mkhyen te/_chos thams 
[\[173b.7\]]cad kyi dbyings ston pa'i dam pa'i pha rol tu phyin pa brnyes pa/_tshogs gsum pa rnam par gnas pas nges pa dang /_ma nges pa dang /_log par nges pa dang /_ma nges pa dang /_de bzhin gshegs pa'i stobs bcu dang /_thams cad mkhyen pa'i ye shes dang /_mi 
[\[174a\]]
[\[174a.1\]]'jigs pa bzhi rnam par dag pa dang /_sangs rgyas kyi yul chen po ste/_'di ni sangs rgyas bcom ldan 'das rnams kyi sangs rgyas kyi thabs la mkhas pa bcu'o/_/kye rgyal ba'i sras 'di ni sangs rgyas bcom ldan 'das rnams kyi sangs rgyas 
[\[174a.2\]]kyi thabs la mkhas pa bcu'o/_/kye rgyal ba'i sras 'di ni sangs rgyas bcom ldan 'das kyi mdzad pa dang /_sangs rgyas kyi byin gyis brlabs yangs pa/_tshad med pa bsam gyis mi khyab pa/_lha dang 'jig rten du bcas pa gang gis kyang tshad gzung bar mi nus 
[\[174a.3\]]pa/_'das pa dang /_ma 'ongs pa dang /_da ltar byung ba'i nyan thos dang /_rang sangs rgyas thams cad kyis 'jug par mi nus pa bcu ste/_bcu gang zhe na/_phyogs bcu'i 'jig rten gyi khams ma lus pa'i nam mkha'i dbyings kyi mtha' dang /_chos thams cad kyi dbyings dang /_
[\[174a.4\]]'jig rten gyi khams thams cad du dga' ldan du skye ba ston pa dang /_byang chub sems dpa'i spyod pa dang /_sangs rgyas kyi mdzad pa mtha' med pa dang /_kha dog tshad med pa dang /_gzi brjid tshad med pa dang /_snang ba tshad med pa dang /_dbyings tshad med pa dang /_dbyangs kyi yan lag rnam par 
[\[174a.5\]]dag pa tshad med pa dang /_sgra sgrogs pa rnam par rig pa tshad med pa dang /_ting nge 'dzin tshad med pa la gnas pa dang /_shes rab dang /_ye shes kyi yul tshad med pa dang /_mtha' dang 'jig rten du bcas pa rjes su 'dzin pa dang /_bdud du bcas/_tshangs par bcas/_
[\[174a.6\]]dge sbyong dang /_bram zer bcas pa dang /_skye dgu dang /_lha dang /_mir bcas pa dang /_lha ma yin gyi 'jig rten rjes su 'dzin pa/_mi 'phrogs pa'i byams pa chen po'i spyod yul ba/_snying rje chen po la phyogs pa'i mtha' la phyogs pas sems can rjes su 'dzin pa/_
[\[174a.7\]]gzhan mtho ris su skye ba'i sems can rjes su 'dzin pa/_bsod nams kyi stobs kyi dbang po phun sum tshogs pa/_dbang po rnam par dag pa dang /_sems cang shes yongs su dag pa'i sems can yang rjes su 'dzin pa/_theg pa sna tshogs rnam par dag pa'i sems 
[\[174b\]]
[\[174b.1\]]can yang rjes su 'dzin pa/_theg pa chen po yongs su rdzogs pa'i sems can yang rjes su 'dzin pa/_'gro ba thams cad las 'byung ba'i sems can yang rjes su 'dzin pa ste/_'di ni sangs rgyas bcom ldan 'das rnams kyi mdzad pa dang spyod pa rnam par dag pa rdzogs 
[\[174b.2\]]pa'o/_/dga' ldan gnas nas 'pho zhing yum gyi lhums su gshegs pa dang /_byang chub sems dpa'i tshe dang /_bdag gi lus su skye ba dang /_sgyu ma lta bur spyod pa dang /_sprul pa lta bu'i ting nge 'dzin la thug pa dang /_mig yor lta bu'i rnam par rig pa dang /_yul 
[\[174b.3\]]nam mkha' ltar tshad med par song ba/_'dod pa lta bur skye ba la ma chags pa/_smig rgyu dang /_mnyam par snang ba dang /_nyon mongs pa med pa'i chos la 'brang ba/_gnas med pa'i ye shes la 'jug pa/_rang bzhin gyis 'dod chags dang bral zhing rnam par dag pa/_bla 
[\[174b.4\]]re dang rgyan chen po'i mdzod bdag gi lus skye ba'i mtha' yang sangs rgyas kyi mdzad pa mdzad pa dang /_rin po che chen pos spras pa'i khang bu brtsegs pa rin po ches mchod pa'i gnas chen po la gnas shing sangs rgyas kyi mdzad pa mdzad pa dang /_rdzu 'phrul gyis kyang sangs 
[\[174b.5\]]rgyas kyi mdzad pa mdzad pa dang /_yid la byed pa chen po'i byin gyi brlabs kyis kyang sangs rgyas kyi mdzad pa mdzad pa dang /_rnam par sprul pa chen po'i mdzod ston pas kyang sangs rgyas kyi mdzad pa mdzad pa dang /_ye shes chen po'i nyi ma'i dkyil 'khor gyis kyang sangs rgyas 
[\[174b.6\]]kyi mdzad pa mdzad pa dang /_ma las skyes pa de la gnas pas kyang sangs rgyas kyi mdzad pa mdzad pa dang /_yul chen po sangs rgyas kyi yul rab tu brnyes pas kyang sangs rgyas kyi mdzad pa mdzad pa dang /_'jig rten du sangs rgyas kyi byin gyi rlabs mtha' yas pas kyang sangs rgyas 
[\[174b.7\]]kyi mdzad pa mdzad pa dang /_grangs med pa'i ting nge 'dzin chen po la rnam par spyod cing mnyam par 'jog pas kyang sangs rgyas kyi mdzad pa mdzad pa dang /_ting nge 'dzin de dang de dag las bzhengs pas kyang sangs rgyas kyi mdzad pa mdzad pa dang /_thog ma dang /_bar ma dang /_tha ma dang /_
[\[175a\]]
[\[175a.1\]]spyod pa dang po nas yongs su mya ngan las 'da' ba chen po'i mtha'i bar gyis kyang sangs rgyas kyi mdzad pa mdzad pa dang /_sa 'di nas gnyis kyi bar du thams cad byin gyis brlabs nas phyis 'jig rten gyi grangs la shes par ston pa dang /_gzi brjid sna tshogs 
[\[175a.2\]]kyis kyang 'jig rten thams cad du sangs rgyas kyi mdzad pa mdzad pa dang /_gzhon nur gyur pas kyang 'jig rten thams cad du sangs rgyas kyi mdzad pa mdzad pa dang /_byang chub sems dpar gyur pas kyang 'jig rten thams cad du sangs rgyas kyi mdzad pa mdzad pa dang /_
[\[175a.3\]]mngon par byung ba dang /_rdzogs par sangs rgyas pa dang /_chos kyi 'khor lo bskor bas kyang 'jig rten ma lus pa thams cad du sangs rgyas kyi mdzad pa mdzad pa dang /_thabs rnam pa sna tshogs kyis kyang 'jig rten ma lus pa thams cad du sangs rgyas kyi mdzad pa mdzad 
[\[175a.4\]]pa dang /_sna tshogs kyis kyang 'jig rten du sangs rgyas kyi mdzad pa mdzad pa dang /_'jig rten dpag tu med pa dang /_'jig rten kun dang /_phyogs thams cad du rgya mtsho'i rgyun dang /_rigs kyis 'jig rten thams cad du sangs rgyas kyi mdzad pa mdzad pa dang /_zhing dang 
[\[175a.5\]]dus ma lus pas 'jig rten du sangs rgyas kyi mdzad pa mdzad pa dang /_las kyi rnam par smin pa ma lus pas 'jig rten du sangs rgyas kyi mdzad pa mdzad pa dang /_sems can gyi rigs ma lus pas kyang 'jig rten du sangs rgyas kyi mdzad pa mdzad pa dang /_'chi 'pho zhing skye ba dang /_
[\[175a.6\]]rigs ma lus pas kyang 'jig rten du sangs rgyas kyi mdzad pa mdzad pa dang /_sprul pa chen po dang /_rigs dang /_sangs rgyas kyi rigs dang /_chos dran pa'i sgo'i 'khor los kyang sangs rgyas kyi mdzad pa mdzad de/_'di ni sangs rgyas bcom ldan 'das rnams kyi sangs 
[\[175a.7\]]rgyas kyi mdzad pa gnyis pa'o/_/dge bar spyod pa las rnam par dag pa dang /_skye ba thams cad dang /_ye shes dang /_spyod pa rnam par dag pa dang /_skye ba bstan pa'i rjes su song ba dang /_sems can 'dul zhing rjes su chud par byed pa dang /_dge ba'i rtsa ba 
[\[175b\]]
[\[175b.1\]]thams cad dang yongs su rdzogs par byed pa dang /_sems can rnams la dgos pa'i slas ston pa'i rjes su song zhing sangs rgyas thams cad 'dod chags dang bral te gnas la gnas pa dang /_gnas pa med pa dang /_sgra dbyangs thams cad dang bral bar so sor rtog pa 
[\[175b.2\]]dang /_srid pa thams cad dang /_mi dang srid par 'byung ba la rtog pa dang /_dngos po thams cad ye shes su 'jug pa dang /_tshul khrims thams cad mkhyen pa'i mthar yongs su rdzogs par byed pa dang /_snying rje chen pos slas ltar 'gro ba la rnam par lta ba dang /_
[\[175b.3\]]byams pa chen pos sems yul la so sor rtog pa dang /_dga' ba chen pos 'jig rten las mngon par dga' ba shes par byed pa dang /_btang snyoms chen pos sems la dbang sgyur zhing 'jug par byed pa dang /_thams cad mkhyen pa'i yon tan bdag la yongs 
[\[175b.4\]]su rdzogs par byed pa dang /_chos kyi dbyings ma lus pa thams cad du lus mngon par sgrub pa dang /_thams cad du gnas pa med pa'i lus yongs su rdzogs par byed pa dang /_g.yog 'khor thams cad rnam par dag par nan tan byed pa dang /_chos ston cing 
[\[175b.5\]]smra ba rjod pa dang /_'jig rten gyi dbang po smad pa dang /_'gro ba thams cad kyi nyes pa rtogs pa ji ltar spyod pa'i dge ba'i rtsa ba rnams kyi rnam par smin pa ston pa dang /_ji ltar gnas pa'i sems can rnams 'dul ba dang /_yongs su ma smin pa'i sems can yongs su smin 
[\[175b.6\]]par byed pa dang /_ji ltar yongs su smin pa 'dul ba dang /_thabs la mkhas pa grangs med pa mngon par sgrub pa dang /_sangs rgyas kyi mdzad pa las mi ldog par ston pa dang /_spyod pa'i sgo sna tshogs kyi chos snang bar byed pa dang /_gnas med pa'i rnam pa'i sems can 
[\[175b.7\]]rnams kyi bsam pa rnam par dag pa byed pa dang /_snying rje chen po skyes pa'i chos kyi sprin mngon par 'bebs par byed pa dang /_sbrang bu 'gro ba ltar byams pa la 'jug cing cho 'phrul gsum yongs su 'bebs par byed pa dang /_sangs rgyas thams cad la lta ba rnam par 
[\[176a\]]
[\[176a.1\]]rig cing slas kyi dbus na 'dug pa ston pa dang /_de las mtha'i mtha' dang /_dbung med pa'i 'jig rten du sangs rgyas kyi mdzad pa ston pa dang /_ye shes chen po la gnas pas gnod cing sgrib pa med pa'i sangs rgyas kyi mngon par shes pa 
[\[176a.2\]]mngon par sgrub pa dang /_las kyi mtha'i chos gsum la thabs mkhas pa ste/_lus kyi las shin tu rnam par dag pa dang /_ngag gis mi 'phro ba'i ye shes shin tu rnam par dag pa dang /_yid kyi las zab mo chags pa med pa'i mthar phyin pa'i thabs la mkhas pa'i sems 
[\[176a.3\]]can rnams kyi don mdzad de/_'di ni sangs rgyas bcom ldan 'das rnams kyi sangs rgyas kyi mdzad pa gsum pa'o/_/mngon par byung ba'i rnam par rgyal ba chen pos slas tshad med pa'i rgyan gyis brgyan pa yid du 'ong ba spangs te/_'byung ba'i spyod pa ston cing 'jig rten gnas 
[\[176a.4\]]pa'i sems can 'dzud pa dang /_'jig rten mngon par chags par 'gyur bar byed pa dang /_'jig rten gyi grangs mi rtog go zhes shes par byed pa dang /_'jig rten sna tshogs la mngon par chags pa zlog par byed pa dang /_'jig rten gyi dga' ba'i sred pa gcod pa dang /_
[\[176a.5\]]nyon mongs pa spangs pa 'jig rten sbyong du 'jug pa dang /_don thams cad rjes su dran par byed pa dang /_'byung ba'i don gyi phyir 'brang bar byed pa dang /_khyim pa'i mtshan ma yongs su gtong ba ston pa dang /_nyon mongs pa med pa'i chos la sbyor zhing gnas par byed pa dang /_
[\[176a.6\]]sngon gyi smon lam yongs su rdzogs par byed pa dang /_dpag tu med pa'i yon tan gyi dkyil 'khor snang bar byed pa dang /_ye shes chen po'i dkyil 'khor so sor rnyed par byed cing sems can rnams kyi mi shes pa'i rab rib la lta ba dang /_bdag bla na med pa'i bsod nams 
[\[176a.7\]]kyi zhing du gyur pas 'gro ba thams cad nye bar khrid pa dang /_dge ba'i rtsa ba thams cad 'du zhing sangs rgyas las bskyed pa'i dge ba'i rtsa ba thams cad skye dgu thams cad la bsngags pa dang /_bdag ye shes kyi don mthong ba'i ston pa dang /_sems can rnams la rnam par 
[\[176b\]]
[\[176b.1\]]dag pa'i sgo brjod pa dang /_sems can rnams la kha na ma tho ba med pa'i sgo sgrub tu 'dzud pa dang /_'jig rten thams cad la 'byung ba'i sgo rab tu ston pa dang /_mngon par 'byung zhing thams cad mkhyen pa'i rgyal mtshan kun sgreng bar byed pa ste/_'di ni sangs rgyas bcom 
[\[176b.2\]]ldan 'das rnams kyi sangs rgyas kyi mdzad pa bzhi pa'o/_/mdzad pa dang ye shes du ma dang rab tu ldan pas byang chub kyi shing drung du gshegs te/_thams cad mkhyen pa'i ye shes kyi mthar phyin nas byang chub tu mngon par sangs rgyas pas chos thams cad thugs su chud de/_
[\[176b.3\]]bdud kyi stobs rab tu bcom zhing zil gyis mi non pa'i sku'i byin gyi brlabs kyi mdzod dang /_chos kyi dbyings ma lus pa thams cad du khyab par byed pa dang /_byin gyi brlabs mi zad pa'i mthas mtha' rnam par spangs pa dang /_tshad med pa'i spyod pa rab tu brnyes pas thams 
[\[176b.4\]]cad mkhyen pa'i yul la rnam par rol pa'i ye shes kyi don gyi rjes su gshegs pa dang /_thams cad mkhyen pa'i yon tan bsgrubs pa yongs su rdzogs pa dang /_'jig rten gyi khams ma lus pa thams cad du spras pa'i gdan yongs su gsal ba dang /_sangs rgyas kyi 
[\[176b.5\]]zhing ma lus pa thams cad du byang chub sems dpa' rnam par rig par byed pa dang /_byang chub sems dpa'i spyod pa'i mchog rab tu brnyes pa dang /_byang chub sems dpa'i rnam pa'i 'khor gyi dkyil 'khor thams cad dang /_yang dag pa'i khyad par gyi smon lam la 
[\[176b.6\]]rnam par lta ba dang /_byang chub sems dpa' thams cad la dgongs pa dang /_zab mo'i byang chub sems dpa' la chos zab mo'i 'khor lo bskor ba dang /_tshad med pa'i sangs rgyas kyi yul rtsom pa dang /_brjod du med pa'i byang chub sems dpa'i 'byung gnas kyi phyir 'brang 
[\[176b.7\]]zhing sna tshogs kyi spyad pa spyod pa dang /_byang chub sems dpa'i 'khor gyi dkyil 'khor rnam par dag pa dang /_'jig rten thams cad la sangs rgyas kyi byin gyis brlabs kyi yul du byas pa dang /_sems can la dge ba'i rtsa ba rnam par rig par byed pa dang /_dge ba'i rtsa ba 
[\[177a\]]
[\[177a.1\]]thams cad dbyer med pas 'byung ba'i sa dang byang chub sems dpa'i spyod pa mtha' yas pa'i stobs la gnas shing yon tan thams cad kyi khyad par ma lus pa'i mtha' rab tu rnyed de 'dug pa dang /_'jig rten thams cad du 'gro ba dang /_sems can 
[\[177a.2\]]thams cad ma lus pa'i mthar 'gro ba dang /_zhing thams cad du 'gro ba dang /_chos thams cad du 'gro ba dang /_byang chub sems dpa' thams cad du 'gro ba dang /_yongs su smin pa thams cad du 'gro ba dang /_dus thams cad du 'gro ba dang /_'dul ba thams cad du 
[\[177a.3\]]'gro ba dang /_sangs rgyas thams cad kyi rnam par rol par 'gro ba dang /_'gro ba ma lus pa thams cad kyi dad pa ji lta ba bzhin du rnam par chud par byed pa sangs rgyas kyi mdzad pa mdzad pa ste/_'di ni sangs rgyas bcom ldan 'das rnams kyi sangs rgyas kyi mdzad 
[\[177a.4\]]pa lnga pa'o/_/sangs rgyas bcom ldan 'das rnams phyir mi ldog pa'i tshul gyis phyir mi ldog pa'i chos kyi 'khor lo bskor te/_'jig rten thams cad mngon par shes par byed pa'i tshul gyis 'khor lo dang /_ma lus pa thams cad du ma lus par rdzogs par sangs rgyas shing mi 'jigs pa'i 
[\[177a.5\]]seng ge'i sgra chen po'i tshul gyis 'khor lo dang /_chos thams cad kyi ye shes kyi mdzod dang /_mun pa med pa'i chos kyi mdzod kyi sgo snang ba'i tshul gyis 'khor lo dang /_nam mkha'i ngos ltar chags pa med pa'i ye shes tshad med pa'i tshul gyis 'khor lo dang /_chos thams 
[\[177a.6\]]cad ngo bo nyid med pa'i ngo bo nyid bsgribs pa med pa la so sor rtog pa'i tshul gyis 'khor lo dang /_sems can thams cad kyi chos kyi mig rnam par dag pa dang /_'jig rten thams cad kyi sgron ma'i tshul gyis 'khor lo dang /_thams cad mkhyen pa'i chos snang bar byed pa'i dus 
[\[177a.7\]]gsum du 'jig rten thams cad la khyab pa'i tshul gyis 'khor lo dang /_sangs rgyas thams cad kyi gcig tu snyug pa sangs rgyas thams cad kyi chos dang mi 'gal ba'i tshul gyis 'khor lo dang /_de la sogs pa grangs med pa'i rnams bye ba khrag khrig brgya stong gi chos kyi 'khor lo bskor te/_
[\[177b\]]
[\[177b.1\]]sems can thams cad kyi sems kyi spyod par 'gro ba'i chos kyi 'khor lo skor ro/_/'di ltar chos kyi 'khor lo skor bas kyang sangs rgyas bcom ldan 'das bsam gyis mi khyab pa'i sangs rgyas kyi mdzad pa mdzad de/_'di ni sangs rgyas bcom ldan 'das rnams kyi sangs rgyas 
[\[177b.2\]]kyi mdzad pa drug pa'o/_/grong dang /_grong khyer dang /_grong rdal dang /_rgyal po'i pho brang du 'jug pas kyang sangs rgyas bcom ldan 'das sems can rnams la sangs rgyas kyi mdzad pa mdzad de/_mi'i rgyal po'i pho brang dang /_lha'i rgyal po'i pho brang dang /_klu'i rgyal po'i pho brang dang /_
[\[177b.3\]]gnod sbyin gyi rgyal po'i pho brang dang /_dri za'i rgyal po'i pho brang dang /_lha ma yin gyi rgyal po'i pho brang dang /_nam mkha' lding gi rgyal po'i pho brang dang /_mi'am ci'i rgyal po'i pho brang dang /_lto 'phye chen po'i rgyal po'i pho brang dang /_'bar ba'i rgyal po'i pho brang dang /_sha za'i rgyal po'i 
[\[177b.4\]]pho brang de dag tu sangs rgyas bcom ldan 'das 'jug pas kyang sangs rgyas kyi mdzad pa mdzad de/_gang 'di grong khyer gyi sgor gshegs nas sa g.yo zhing 'od zer gyi snang bas long ba rnams ni so sor mig thob/_'on pa rnams ni so sor sgra thos/_smyon pa rnams ni so sor dran pa rnyed/_
[\[177b.5\]]gcer bu rnams kyang so sor gos rnyed/_sdug bsngal ba rnams ni so sor bde ba thob/_sil snyan dang brdung ba rnams ma brdungs par yid du 'ong ba'i sgra skad 'byin pa dang /_brdung ba ma brdungs pa dang /_'phyang 'phrul rnams 'phyang ba dang /_brdungs pa'i sgra dang /_bram ze sna 
[\[177b.6\]]tshogs mang po rnams kyi sgra skad yid du 'ong ba dang /_lta bas mi ngoms shing mi mthun pa med pa gzugs kyi sku ston pas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang /_mtshan dang dpe byad bstan pas kyang sangs rgyas bcom ldan 'das 
[\[177b.7\]]sangs rgyas kyi mdzad pa mdzad pa dang /_kun tu gzigs pa dang /_rnam par gzigs pa dang /_brkyang ba dang bskum pas kyang sems can la sangs rgyas kyi mdzad pa mdzad pa dang /_mngon par shes pa dang /_byon pa dang /_bzhengs pa dang /_'chag pa dang /_bzhugs pa dang /_
[\[178a\]]
[\[178a.1\]]gzims pas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang /_chos 'chad pa dang /_cang mi gsung bas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang /_rdzu 'phrul gyi 
[\[178a.2\]]cho 'phrul dang /_ston pa'i cho 'phrul dang /_rjes su bstan pa'i cho 'phrul gyis kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang /_sna tshogs kyi sems can gyi bsam pa rgya mtsho ma lus pa dang /_'jig rten gyi spyod pa grangs med pa 
[\[178a.3\]]thams cad dang /_'jig rten gyi khams kyi yul dang /_dge ba'i rtsa ba chen po la gnas pa dang /_sangs rgyas dang /_sngon gyi gnas rjes su dran pa dang /_byang chub sems dpa' dang /_yang dag par rdzogs pa'i sangs rgyas kyi gzugs lta bas mi ngoms pa'i phyir 'brang ba dang /_
[\[178a.4\]]sangs rgyas rnams 'byung zhing skye ba dang /_smra ba dang /_de bzhin gshegs pa mthong ba dang /_smra ba shin tu dkon pa dang /_dkar po'i chos thams cad dang /_bsod nams kyi 'byung gnas dang /_sangs rgyas mnyes par bya ba dang /_de bzhin gshegs pa kha dog mtha' 
[\[178a.5\]]yas pa la 'jug pa dang /_sems can thams cad de bzhin gshegs pa'i mngon du rtogs pa dang /_de bzhin gshegs pa sems can gyi tshogs bsam gyis mi khyab pa la rtogs pa dang /_de bzhin gshegs pa zhing thams cad la gzigs shing 'jug pa dang /_'di ltar dge 
[\[178a.6\]]ba'i rtsa ba thams cad nye bar spyod pas kyang 'jig rten gyi sems can thams cad la sangs rgyas kyi mdzad pa mdzad pa dang /_de dag dang ba dang /_phyag 'tshal ba dang /_thal mo sbyar ba'i las dang /_rjes su ston pa dang /_tshig tu 'byin pa dang /_yang dang yang du yid la byed pa dang /_
[\[178a.7\]]mngon par lta ba dang /_mngon du dran pa dang /_sems dang bas sangs rgyas la sdug par sems pa'i sems can rnams la yang sangs rgyas bcom ldan 'das sangs rgyas kyi mdzad pa mdzad pa dang /_sangs rgyas rjes su dran pa'i sems can rnams la yang sangs rgyas bcom 
[\[178b\]]
[\[178b.1\]]ldan 'das sangs rgyas kyi mdzad pa mdzad pa dang /_sangs rgyas lta bar 'dod pa'i sems can rnams la yang sangs rgyas bcom ldan 'das sangs rgyas kyi spyod pa'i ro dang /_sangs rgyas 'byung bas 'jig rten thams cad rnam par dag par 'jug pa dang /_sangs rgyas 
[\[178b.2\]]kyi yon tan dang /_kha dog mtha' yas pa la lta ba dang /_ma 'ongs pa'i sangs rgyas 'byung ba'i de bzhin gshegs pa'i rigs 'dzin pas dge ba'i rtsa ba dang /_dad pa sna tshogs dang /_sangs rgyas bcom ldan 'das sangs rgyas kyi mdzad pa mdzad pa dang /_de bzhin gshegs 
[\[178b.3\]]pa'i sku kha dog dang /_dbyibs sna tshogs tshad med pa la lta ba'i sems can rnams la yang sangs rgyas kyi mdzad pa mdzad pa dang /_de bzhin gshegs pa'i sgra thos pa'i sems can rnams la yang sangs rgyas bcom ldan 'das sangs rgyas kyi mdzad pa mdzad de/_de la sogs 
[\[178b.4\]]pa'i mtha' med bsam gyis mi khyab brjod du med pa'i rnam pa bye ba khrag khrig brgya stong du sangs rgyas bcom ldan 'das rnams sangs rgyas kyi mdzad pa la 'jug cing 'jig rten gyi khams ma lus pa thams cad du sems can thams cad kyi bsam pa'i stobs ji lta ba bzhin du 'dul 
[\[178b.5\]]ba las mi 'da' ste/_'di ltar sangs rgyas kyi mdzad pa thams cad la 'jig rten thams cad 'dzud de/_yul las phyir mi ldog cing thugs rje chen po gtong ba dang /_sngon gyi smon lam la mi skyo ba dang /_sangs rgyas kyi mdzad pa'i ye shes kyi stobs kyis 'gro ba thams cad 
[\[178b.6\]]la rtog pa dang /_sems can thams cad kyi sems kyi spyod pa la gnas shing dge ba rgyas pa tshad med pa brnyes te/_'di ni sangs rgyas bcom ldan 'das rnams kyi sangs rgyas kyi mdzad pa bdun pa'o/_/dgon pa na bzhugs pa dang /_sangs rgyas bcom ldan 'das 
[\[178b.7\]]rnams zhi bar bzhugs pa dang /_dben pa na bzhugs pa dang /_sangs rgyas bcom ldan 'das rnams zhi bar bzhugs pa dang /_dben pa na bzhugs shing sangs rgyas kyi spyod yul la bzhugs pa dang /_ting nge 'dzin chen po la gnas shing bzhugs pa na gcig pur dgyes 
[\[179a\]]
[\[179a.1\]]pa na bzhugs pa dang /_sku bltar mi snang bar bzhugs pa dang /_ye shes zab mo la gnas shing bzhugs pa dang /_dpag tu med pa'i sangs rgyas kyi yul gyi stobs la bzhugs pa dang /_sku'i spyod pa bltar med pa la bzhugs pa rgyun mi gcod 
[\[179a.2\]]pas kyang sangs rgyas bcom ldan 'das sangs rgyas kun gyi mdzad pa la 'jug pa dang /_sems can rnams kyi bsam pa dang dang ba ji lta ba bzhin du 'dul zhing gzhan gyis mi thub pa'i ye shes dang /_smon lam gyi tshul gyis sangs rgyas lha yongs su 'tshol zhing sangs rgyas 
[\[179a.3\]]kyi mdzad pa la 'jug pa dang /_sangs rgyas klu yongs su 'tshol bas kyang sangs rgyas kyi mdzad pa la 'jug pa dang /_sangs rgyas nam mkha' lding yongs su tshol ba dang /_sangs rgyas mi'am ci yongs su tshol ba dang /_sangs rgyas lto 'phye chen po yongs su tshol ba dang /_
[\[179a.4\]]sangs rgyas 'bar ba yongs su tshol ba dang /_sangs rgyas mi dang mi ma yin pa yongs su tshol ba dang /_nyan thos dang /_rang sangs rgyas kyi theg pa can dang /_byang chub sems dpa' dang /_sangs rgyas yongs su tshol bas kyang sangs rgyas kyi mdzad pa la 'jug pa dang /_
[\[179a.5\]]chos ston pas kyang sangs rgyas kyi mdzad pa la 'jug pa dang /_sangs rgyas gcig gi mthus kyang sangs rgyas kyi mdzad pa la 'jug pa dang /_sangs rgyas thams cad kyi mthus kyang sangs rgyas kyi mdzad pa la 'jug pa dang /_byang chub sems dpa' thams cad kyi spyod pa'i 
[\[179a.6\]]khyad par dang /_smon lam gcig tu bsdus pa dang /_byang chub sems dpa' gcig gi spyod pa rnam par phye ba dang /_spyod pa'i rim pa'i mthu dang /_'jig rten gyi yul dang /_sangs rgyas kyi yul gyi mthu dang /_sangs rgyas kyi yul dang /_'jig rten gyi yul gyi mthu dang /_yul 
[\[179a.7\]]ma yin pa dang /_sangs rgyas kyi yul gyi mthus kyang sangs rgyas kyi mdzad pa mdzad pa dang /_mtshan mo dang /_nyin par dang /_zla ba phyed dang /_lo gcig dang /_bgrang bar gnas na bzhugs pa nas brjod du med pa'i yang brjod du med pa'i bskal par gnas na bzhugs pa'i bar 
[\[179b\]]
[\[179b.1\]]gyis kyang sangs rgyas bcom ldan 'das sems can rnams la sangs rgyas kyi mdzad pa mdzad de/_'di ni sangs rgyas bcom ldan 'das rnams kyi sangs rgyas kyi mdzad pa brgyad pa'o/_/khang pa lta bur gyur pa dang /_dge ba'i rtsa ba rnams rnam par sbyangs par gyur pa dang /_
[\[179b.2\]]sangs rgyas sems can thams cad kyi bsam pa rnams dad par gyur pa dang /_mos par gyur pa la sems 'jug cing sgrub par gyur pa dang /_dbang po rnams 'dul bar gyur pa dang /_sems can dang skye dgu thams cad la dad par gyur pa dang /_'gro ba thams cad 'byung 
[\[179b.3\]]bar gyur pa dang /_byang chub sems dpa' thams cad bskur bar gyur pa dang /_rtog pa la gnas shing ye shes snang bar gyur pa dang /_gzhan dring la mi 'jog pa'i yongs su mya ngan las 'da' ba dang /_sangs rgyas bcom ldan 'das rnams mya ngan las 'das pa ston cing 
[\[179b.4\]]sangs rgyas kyi mdzad pa rgyun mi gcod pa dang /_'jig rten mi rtag pa ston pa dang /_sangs rgyas kyi snang bar mdzad pa rgyun mi gcod pa dang /_byas pa'i dgos pa'i mtha' bsdus pa dang /_ngo bo ma tshang ba med pas chos la 'jug pa snang bar byas pa dang /_rtsa ba bcad 
[\[179b.5\]]pa la srid pa'i mig snang bar byed pa dang /_sems can rnams la skyo ba ston pa dang /_sangs rgyas kyi rjes su song ba'i sems dang 'thun par byed pa dang /_sems can rnams tshe'i mtha' ston pa dang /_sems can thams cad la 'jig rten gyi mngon par mi dga' ba nye bar ston pa dang /_
[\[179b.6\]]sems can rnams ma 'ongs pa'i sangs rgyas 'byung ba la mnyes par byed pa dang /_sangs rgyas bcom ldan 'das rnams bltar mi smad pa'i chos kyi 'khor lo bskor zhing rnam par chud par mdzad pa dang /_'jig rten spro ba snang bar mdzad pa dang /_sangs rgyas sems rtsom pa 
[\[179b.7\]]dang ldan pa dang /_ldan par 'jog pa dang /_su de bzhin gshegs pa rjes su dran zhing lta ba rnam par dag pa'i yongs su rtog pa'i sems can rnams la sems can rnams slong bar mdzad pa dang /_dbang po skyo ba zlog cing yongs su sbyong bar mdzad pa dang /_sangs rgyas 
[\[180a\]]
[\[180a.1\]]la mngon par dga' ba thams cad sgrub par mdzad pa dang /_skyo ba rnyed pa'i sems can rnams la byin gyis rlob pa dang /_'jig rten gyi khams ma lus pa thams cad du sangs rgyas kyi brtse bar dgongs pa'i rkyen brnyes pa dang /_lus gyes pa thams cad la de bzhin 
[\[180a.2\]]gshegs pa'i skus sems can rnams 'dzin pa dang /_'jig rten gyi sems can 'khrugs pa dang myos pa rnams sdom pa la 'jog par mdzad de/_'di ni sangs rgyas bcom ldan 'das rnams kyi sangs rgyas kyi mdzad pa dgu pa'o/_/kye de bzhin gshegs pa rnams mya ngan las 
[\[180a.3\]]'das nas 'jig rten gyi sems can rnams thams cad smre sngags 'don pa dang /_ngu ba dang /_mya ngan slos pa dang /_mchi ma byung bar 'gyur te/_yang dag par rdzogs pa'i sangs rgyas zhes bya ba dang /_thugs rje chen po zhes bya ba dang /_ded dpon chen po zhes pa dang /_thugs brtse 
[\[180a.4\]]ba zhes pa dang /_lha dang /_'jig rten du bcas pa dang /_sems can thams cad kyi mgon du gyur pa dang /_skyabs su gyur pa/_dpung gnyen du gyur pa/_bla na med pa'i bsod nams kyi zhing 'das par gyur ces pa dang /_sangs rgyas bcom ldan 'das 'byung bar dga' ba zhes pa dang /_
[\[180a.5\]]rnam pa 'di lta bur smre sngags 'don/_mya ngan slos shing sangs rgyas mthong ba rjes su dran pa'i sems can rnams tshad med pa'i sangs rgyas kyi mdzad pa la 'jug pa ste/_de dang de dag tu sems can gyi bsam pa dang /_yid la byed par yongs su mya ngan las 'das nas sangs 
[\[180a.6\]]rgyas bcom ldan 'das rnams kyis sems can rnams kyi bsam pa dang dad pa ji lta ba bzhin du sku gdung dang ring bsrel byin gyis rlob ste/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi'i 
[\[180a.7\]]gnas thams cad du ji ltar 'dul ba dang /_ji ltar dad pa bzhin du sku gdung dang ring bsrel byin gyis rlob ste/_rang gi sku bor nas tshad med grangs med/_bsam gyis mi khyab/_brjod du med pa'i yang brjod du med par sku gdung dang ring bsrel byin gyis rlob cing /_gang 'di'i 
[\[180b\]]
[\[180b.1\]]sems can rnams kyi sems dang ba'i dbang dang /_sems can rnams kyi dad pas mchod pa'i dbang dang /_sems can rnams kyi lhag pa'i bsam pa rnam par dag pa'i dbang dang /_sems can rnams yongs su smin pa'i dbang dang /_sems can rnams yongs su sbyangs pa'i 
[\[180b.2\]]dbang dang /_sems can rnams kyi 'dul ba'i dbang dang /_sems can rnams kyi bsod nams kyi tshogs yongs su rdzogs pa'i dbang dang /_sems can rnams de bzhin gshegs pa la mchod par rtsom pa'i dbang dang /_de bzhin gshegs pa'i mchod rten gyi rgyan sna tshogs 
[\[180b.3\]]yul dang /_ljongs sna tshogs kyi sems can rnams kyi dge ba'i rtsa ba 'phel ba'i dbang dang /_sangs rgyas kyi sku gdung bgos shing 'jig rten thams cad kyis mchod rten du byas shing yul dang phyogs der lha'i gnas sam/_klu'i gnas sam/_gnod sbyin dang /_dri za dang /_lha 
[\[180b.4\]]ma yin dang /_nam mkha' lding dang /_mi'am ci dang /_lto 'phye chen po'i gnas dang /_mi'i gnas dang /_'bar ba'i gnas su sku gdung dang ring bsrel mchod par 'gyur/_sku gdung dang /_ring bsrel dang /_dbu skra dang /_sen mo'i mchod rten dang /_sangs rgyas bzhugs 
[\[180b.5\]]par mchod rten brtsigs pa/_'gro ba thams cad nges par sangs rgyas rjes su dran par 'gyur/_chos kyi phyir 'brang bar 'gyur/_dge 'dun la dad pa so sor rnyed par 'gyur/_yul dang phyogs de dang der gnas shing rgyun mi 'chad par mchod par bsam pas gnas nas/_sbyin 
[\[180b.6\]]pa byin zhing bsod nams byed par 'gyur te/_de dang de dag mtho ris kyi yongs su dag pa so sor rnyed par 'gyur/_rigs chen po so sor rnyed par 'gyur/_longs spyod chen po dang g.yog 'khor rnam par dag pa so sor rnyed par 'gyur/_lha dang mi'i phun sum tshogs pa so sor myong 
[\[180b.7\]]bar 'gyur/_ngan par mi lhung ba'i nan tan yongs su rdzogs par 'gyur/_de dag sangs rgyas byung ba na gti mug med pas sgrub par 'gyur/_dkar po'i chos la gnas pa so sor rdzogs par 'gyur/_khams gsum nas 'byung ba'i yon tan yongs su rdzogs par 'gyur/_
[\[181a\]]
[\[181a.1\]]ji ltar theg pa la dad pa dang /_smon lam gyis 'byung bar 'gyur/_de dang de dag de bzhin gshegs pa la byas pa shes shing byas pa gzo ba so sor rnyed par 'gyur te/_phyir 'brang ba dang /_gnas dang /_mgon dang /_skyabs dang /_dpung gnyen sangs rgyas bcom ldan 'das 
[\[181a.2\]]rnams 'byung bar 'gyur te/_sangs rgyas bcom ldan 'das yongs su mya ngan las 'das pas kyang bsam gyis mi khyab pa'i sbyin gnas sbyong ste/_bsod nams yongs su mi gnas pa'i sbyin gnas sangs rgyas bcom ldan 'das 'jig rten du skye ba 'di lta bu'i rnam pa mang 
[\[181a.3\]]por sems can rnams kyi dge ba'i rtsa ba 'phel zhing bsod nams kyi tshogs yongs su rdzogs par 'gyur te/_'di ni sangs rgyas bcom ldan 'das rnams kyi sangs rgyas kyi mdzad pa bcu pa'o/_/kye rgyal ba'i sras 'di ni sangs rgyas bcom ldan 'das rnams kyi 
[\[181a.4\]]sangs rgyas kyi mdzad pa yangs pa dpag tu med pa bsam gyis mi khyab pa ste/_sangs rgyas kyi byin gyis brlabs ma gtogs par gzhan 'jig rten gyi yul thams cad kyi lha dang 'jig rten du bcas pa gang gis kyang tshad gzung bar mi nus/_'das pa dang /_ma 'ongs 
[\[181a.5\]]pa dang /_da ltar byung ba'i nyan thos dang /_rang sangs rgyas su bcas pas kyang 'jug par nus pa ma yin no//_//'phags pa sangs rgyas kyi chos bsam gyis mi khyab pa bstan pa/_bam po gsum pa/_kye rgyal ba'i sras sangs rgyas bcom ldan 'das 
[\[181a.6\]]rnams gnyis su med pa'i ngo bo chos kyi dbang po'i chos mi gnyis par 'gro ba bcu ste/_bcu gang zhe na/_'di ni sangs rgyas bcom ldan 'das thams cad lung ston te/_mi gnyis par 'gro ba dang /_sangs rgyas bcom ldan 'das sangs rgyas rjes su dran pa dang ldan 
[\[181a.7\]]pa'i sems can rnams kyi sems dang bsam pa sna tshogs med bcu rdul yab brjod du med par gshegs pa mi gnyis pa dang /_chos kyi don ma lus pa thams cad las rdzogs par sangs rgyas pa'i sku mi gnyis pa dang /_'das pa dang /_ma 'ongs pa dang /_da ltar byung ba'i ngo bo 
[\[181b\]]
[\[181b.1\]]dang /_de bzhin gshegs pa'i ye shes gnyis su med pa dang /_'byung ba'i skad cig ma'i mtha'i ye shes mi gnyis shing thog ma'i mtha' dang /_tha ma'i mtha' dang /_da ltar byung ba gnyis su med pa dang /_dus gsum gyi sangs rgyas kyi zhing thams cad dang /_sangs rgyas 
[\[181b.2\]]gcig gi zhing gi rjes su 'gro ba bstan pa'i ye shes gnyis su med pa dang /_sangs rgyas gcig gi gsung dang /_sangs rgyas thams cad kyi gsung gnyis su med pa dang /_de bzhin gshegs pa thams cad kyi 'dul ba dang /_rab tu phigs pa dang /_rnam par rig pa gnyis 
[\[181b.3\]]su med pa dang /_'jig rten thams cad kyi chos nyid dang /_sangs rgyas kyi chos nyid gnyis su med pa dang /_'das pa dang /_ma 'ongs pa dang /_da ltar byung ba'i sangs rgyas thams cad kyi dge ba'i rtsa ba thams cad dang /_gcig gi dge ba'i rtsa ba gnyis su med de/_kye rgyal 
[\[181b.4\]]ba'i sras 'di ni sangs rgyas bcom ldan 'das rnams kyi gnyis su med pa'i chos kyi dbang po'i chos kyis mi gnyis par gshegs pa'o/_/kye rgyal ba'i sras sangs rgyas bcom ldan 'das de bzhin gshegs pa rnams chos thams cad la nan tan gyis gnas pa bcu ste/_
[\[181b.5\]]bcu gang zhe na/_sangs rgyas bcom ldan 'das chos kyi dbyings la gnas shing ye shes kyi rjes su sangs rgyas pa la gnas pa dang /_sangs rgyas bcom ldan 'das thugs rje chen po la gnas pa dang /_sangs rgyas bcom ldan 'das ji ltar smon lam gyis 'byung ba la 
[\[181b.6\]]gnas pa dang /_sangs rgyas bcom ldan 'das sems can yongs su mi gtong zhing 'dul ba la gnas pa dang /_sangs rgyas bcom ldan 'das ngo bo med pa la rab tu gnas pa'i chos nyid la gnas pa dang /_sangs rgyas bcom ldan 'das don med pa ma yin pa dang /_de 
[\[181b.7\]]bzhin gshegs pa rnams skal ba mnyam pa ma yin par gnas pa dang /_sangs rgyas bcom ldan 'das rtag tu sems mnyam pa la gnas pa dang /_sangs rgyas bcom ldan 'das chos thams cad ma nyams pa'i dbang po la gnas pa dang /_sangs rgyas bcom ldan 'das 
[\[182a\]]
[\[182a.1\]]sems chags pa med par spyod pa la gnas pa dang /_sangs rgyas bcom ldan 'das chos thams cad mnyam pa nyid la 'jug cing mi 'jigs pa yang dag pa'i mtha'i mtshan nyid la gnas pa ste/_kye rgyal ba'i sras 'di ni sangs rgyas bcom ldan 'das de bzhin 
[\[182a.2\]]gshegs pa rnams chos thams cad kyi nan tan la gnas pa bcu'o/_/kye rgyal ba'i sras sangs rgyas bcom ldan 'das rnams kyis chos thams cad ma lus par mngon par mkhyen pa bcu ste/_bcu gang zhe na/_'di lta ste/_chos kyi dbyings ma lus pa thams cad kyi 'das pa'i 
[\[182a.3\]]grangs thams cad mngon par mkhyen pa dang /_ma 'ongs pa thams cad kyi grangs thams cad mngon par mkhyen pa dang /_da ltar byung ba thams cad kyi grangs thams cad mngon par mkhyen pa dang /_ngag thams cad kyi lam thams cad mngon par mkhyen pa dang /_'jig rten 
[\[182a.4\]]thams cad kyi 'jug pa thams cad mngon par mkhyen pa dang /_sems can thams cad kyi ngo bo'i ye shes thams cad mngon par mkhyen pa dang /_byang chub sems dpa' thams cad kyi dge ba'i rtsa ba chung ngu dang /_'bring dang /_chen po dang /_sna tshogs rnam par gnas pa'i 
[\[182a.5\]]mtshan nyid dang /_dge ba'i rtsa ba thams cad dang /_bsam pa tshad med pa rgyun mi gcod pa'i mtshams kyi skad cig ma'i ye shes yongs su rdzogs par byed pa thams cad mngon par mkhyen pa dang /_chos thams cad rkyen dang 'dus pa tshogs par khong du chud pa thams cad 
[\[182a.6\]]mngon par mkhyen pa dang 'jig rten gyi khams thams cad kyi rigs rab tu 'byed pa'i ye shes mthong ba thams cad mngon par mkhyen pa dang /_chos kyi dbyings dbye ba mig 'phrul mkhan gyis rnam par phye ba ltar thams cad mngon par mkhyen pa ste/_kye rgyal ba'i sras 'di ni 
[\[182a.7\]]sangs rgyas bcom ldan 'das rnams kyis chos thams cad ma lus par mngon par mkhyen pa bcu'o/_/kye rgyal ba'i sras sangs rgyas bcom ldan 'das rnams kyi stobs chen po dang /_stobs dang /_stobs tshad med pa dang /_stobs kyi bdag nyid che ba dang /_bzod 
[\[182b\]]
[\[182b.1\]]par dka' ba'i stobs dang /_yongs su ma nyams pa'i stobs dang /_snying po'i stobs dang /_mi phyed pa'i stobs dang /_'jig rten thams cad kyis bsam gyis mi khyab pa'i stobs dang /_sems can thams cad kyis mi 'phrogs pa'i stobs dang /_sangs rgyas kyi mthu 
[\[182b.2\]]chen po'i stobs kyi dpal gyi chos bcu ste/_bcu gang zhe na/_gang 'di sangs rgyas kyi sku pha rol rgol ba thams cad kyis mi phyed pa dang /_'tsho ba'i dbang po 'jig rten gyi khams thams cad kyis mi chod cing dug gis mi 'jigs pa dang /_'jig rten gyi khams thams cad 
[\[182b.3\]]'tshig pa'i me'i bskal pas mi tshig pa dang /_'jig rten gyi khams thams cad sdud pa dang 'dzin pa'i chu'i phung po'i chus mi 'chi ba dang /_bdud thams cad dang /_bdud kyi sde thams cad dang /_lha thams cad kyi stobs dang /_klu thams cad dang /_gnod sbyin 
[\[182b.4\]]thams cad dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa'i stobs dang /_sha za dang /_'bar ba thams cad kyi stobs dang /_sems can ma lus pa thams cad kyi mig gi stobs kyis mi tshugs 
[\[182b.5\]]pa dang /_ri rab lhun po'i ri dang mnyam pa'i rdo rje'i char 'bebs pa dang /_gzhan yang 'khor yug chen po'i ri dang mnyam pa dang /_gzhan yang stong gsum gyi stong chen po'i tshad kyi rdo rje'i char babs te/_des bcom ldan 'das de bzhin gshegs pa dgra bcom pa 
[\[182b.6\]]yang dag par rdzogs pa'i sangs rgyas kyi ba spu yang mi 'gul/_bag tsha bar yang mi 'gyur/_bzhud pa dang /_bzhengs pa dang /_bzhugs pa dang /_mnal ba'i spyod lam spang ba'ang mi mnga' ste/_yul gang du de bzhin gshegs pa de ni de bzhin gshegs pa kun tu ji 
[\[182b.7\]]tsam du bzhed pa kun tu de tsam du ma bab bo/_/sangs rgyas kyi bsngags pa la yang gtses par ma gyur/_sangs rgyas kyi byin gyis brlabs kyi sems can la yang gtses par ma gyur na de bzhin gshegs pa'i sku mi 'khrugs pa lta ci smos te/_'di ni sangs rgyas bcom 
[\[183a\]]
[\[183a.1\]]ldan 'das rnams kyi mthu chen po'i stobs kyi dpal la gnas pa'i chos dang po'o/_/gzhan yang sangs rgyas bcom ldan 'das bzhed na chos thams cad kyi dbyings mchog ma lus pa thams cad dang /_'jig rten gyi khams thams cad dang /_ri rab 
[\[183a.2\]]lhun po'i ri dang bcas/_kho ra khor yug dang /_khor yug chen po'i ri dang bcas/_rgya mtsho'i ri dang nags stug por bcas pa dang /_sems can gnas pa'i gnas sna tshogs dang /_'jig rten gyi khams ma lus pa de dag thams cad de bzhin gshegs pa'i ba spu'i 
[\[183a.3\]]bu ga gcig tu bcug ste tha ma'i mtha'i bskal pa'i mtha' bzung na/_de bzhin gshegs pa'i byin gyis brlabs ma gtogs par sems can gzhan gyis shes par mi nus so/_/'jig rten gyi khams du ma de dag thams cad de bzhin gshegs pa nyid kyi sku'i ba spu'i bu 
[\[183a.4\]]gar bcug nas mtha' ma'i mtha'i bskal par bzung ste/_bzhengs pa dang /_bzhud pa dang /_bzhugs pa dang /_mnal ba dang /_bskal par gshegs kyang de bzhin gshegs pa'i thugs la skad cig kyang sdug bsngal du mi 'gyur/_skyo ba mi mnga' ste/_stobs 
[\[183a.5\]]dang mthu yongs su nyams par mi 'gyur/_spyod lam la rnam par rtog par mi 'gyur ro/_/kye rgyal ba'i sras 'di lta ste/_dper na nam mkha' ni chos kyi dbyings ma lus pa thams cad dang /_'jig rten gyi khams thams cad 'dzin te/_'bying ba ma yin/_zhum pa ma 
[\[183a.6\]]yin/_'phel ba ma yin/_'bri ba ma yin/_'byung ba ma yin/_skye ba ma yin/_rnam pa ma yin no/_/de bzhin du sangs rgyas bcom ldan 'das rnams ba spu'i bu ga gcig tu 'jig rten gyi khams ma lus pa thams cad kun 'dzin kyang de'i phyir sdug bsngal tshor ba'i 
[\[183a.7\]]sems skye ba gcig kyang mi mnga' ste/_'di ni sangs rgyas bcom ldan 'das rnams sangs rgyas kyi mthu chen po'i stobs kyi dpal la gnas pa'i chos brnyes pa'o/_/gzhan yang sangs rgyas bcom ldan 'das gom pa gcig gi spyod pa'i sangs rgyas kyi zhing brjod du med pa'i 
[\[183b\]]
[\[183b.1\]]yang brjod du med pa'i rab tu phra ba'i rdul dang mnyam pa'i 'jig rten gyi khams 'dra'o/_/sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par gom pas spyod do/_/du ma'i sems skye zhing 'jug pa de ltar gshegs shing 
[\[183b.2\]]'jig rten gyi khams rab tu phra ba'i rdul dang mnyam pa'i bskal par gshegs te/_'jig rten gyi khams ma lus pa thams cad du sems bskyed pa bzhin du bskal par gshegs shing 'jig rten gyi khams thams cad kyi rab tu phra ba'i rdul dang mnyam pa'i 'jig rten gyi 
[\[183b.3\]]khams kun gnas shing tshad med pa dang /_khor yug chen po'i ri brjod du med pa'i yang brjod du med par 'gyur ba dang mnyam pa'i sangs rgyas kyi zhing tha dad pa'i rab tu phra ba'i rdul dang mnyam pa 'das shing ba spu'i bu ga gcig 'gag par 'gyur te/_ji ltar ba spu'i bu ga 
[\[183b.4\]]gcig pa de ltar sku'i spu'i bu ga thams cad de sems can thams cad ji snyed pa ba spu'i bu gar gyur la/_de ltar sems can thams cad lci bar gyur la/_sems can de dag thams cad de bzhin gshegs pa'i sor mo gcig gi rtse mos tha ma'i mtha'i bskal par 
[\[183b.5\]]'dzin te/_ji ltar sor mo gcig gis dang por 'dzin pa de ltar sor mo thams cad kyi rtse mos 'dzin kyang de'i phyir de bzhin gshegs pa'i sku bsnyel ba yang mi mnga'/_thugs la skyo bar yang mi 'gyur/_sdug bsngal gyi reg pa tshor ro snyam pa'i sems phra rab gcig tsam 
[\[183b.6\]]yang mi skye'o/_/de ltar 'jig rten gyi khams re rer gshegs shing 'jug pa dang /_nam mkha' la gshegs shing 'jug pa dang /_rgya mo'i phyogs thams cad du gshegs shing 'jug pa dang /_de ltar nam mkha'i khams kyi mtha' ma lus pa thams cad dang /_chos kyi 
[\[183b.7\]]dbyings kyi mthar 'jug pa dang /_skra'i rtse mo'i mtha'i tshad kyi khams thams cad du 'jug pa dang /_skra rtse re re'i mtha' tshad kyi grangs kyi nam mkha'i khams ma lus pa thams cad yongs su gsol ba'i skra'i rtse mo'i mtha'i tshad kyi nam mkha'i khams su 'jug pa 'dis de bzhin 
[\[184a\]]
[\[184a.1\]]gshegs pa'i spyod lam thog ma'i mtha' dang tha ma'i mtha'i bskal par zad cing 'das kyi bar du phyogs dang phyogs na skyil mo krung gcig gis bzhugs shing yongs su longs spyod de/_'di ni sangs rgyas bcom ldan 'das rnams kyi sangs rgyas kyi mthu chen 
[\[184a.2\]]po'i stobs kyi dpal la gnas pa'i chos bzhi pa'o/_/gzhan yang sangs rgyas bcom ldan 'das sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i sku dang dbu du mar gyur la/_dbu gcig la sangs rgyas kyi zhing brjod du med pa'i 
[\[184a.3\]]yang brjod du med pa'i rab tu phra ba'i rdul dang mnyam pa'i ljags su gyur pa la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i dbyangs kyi yan lag dang /_sgra dang gsung 'jug ste/_chos kyi dbyings ma lus pa thams cad sems can gyi khams la 
[\[184a.4\]]go bar byed pa dang /_dbyangs kyi yan lag dang /_sgra dang /_gsung re res kyang sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i mdo sde dam pa rab tu bshad la/_mdo sde re re la yang sangs rgyas kyi zhing brjod du med pa'i yang brjod 
[\[184a.5\]]du med pa'i rab tu phra ba'i rdul dang mnyam pa'i chos ston pa'i rjes su 'brang la chos bstan pa re re la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i chos kyi tshig dang 'byed pa rnams kyi brjod pa 'gro ste/_ji ltar gang gi phyir chos 
[\[184a.6\]]ston pa de ltar chos thams cad ston te/_de dag la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par ston cing sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal pa rnams yongs 
[\[184a.7\]]su zad nas yang sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par ston te/_gzhung 'dis 'jig rten gyi khams thams cad kyi rab tu phra ba'i rdul dang mnyam pa'i bskal par ston la/_gzhung 'dis 'jig rten gyi khams 
[\[184b\]]
[\[184b.1\]]thams cad kyi rab tu phra ba'i rdul dang mnyam pa'i bskal pa zad pa dang /_sems can thams cad kyi sems kyi spyod pa snyed kyi bskal pa zad cing 'das kyang de bzhin gshegs pa'i sprul pa ni de lta ma yin te/_chos thams cad mgal me'i 'khor lo ltar 'jug cing chos thams 
[\[184b.2\]]cad shes rab kyis ston te/_brda sprod cing the tsom thams cad gcod pa'i chos kyi 'khor lo skor ba dang /_chos thams cad snang bar byed pa'i chos kyi 'khor lo skor ba dang /_chags pa med pa'i mdzod kyi 'khor lo skor ba dang /_sems can mtha' yas pa tshim par byed pa'i 
[\[184b.3\]]'dul ba'i rgyan gyi chos kyi 'khor lo skor ba dang /_byang chub sems dpa'i spyod pa thams cad bsdus pa'i rgyan gyi 'khor lo skor ba dang /_ye shes kyi nyi ma'i dkyil 'khor chen po'i rgyun gyi 'khor lo skor ba dang /_'gro ba ma lus pa thams cad la ye shes kyi sgron ma chen po'i rgyun 
[\[184b.4\]]gyi 'khor lo skor ba dang /_so so yang dag par rig pa dang /_mi 'jigs pa chen po'i rgyan gyi chos kyi 'khor lo skor zhing ji ltar sangs rgyas gcig gi sku'i byin gyi brlabs kyis chos kyi 'khor lo skor ba'i sprin chen po yang dpe thams cad kyis dper bya ba ma yin te/_de ltar chos kyi 
[\[184b.5\]]dbyings ma lus pa thams cad dang /_nam mkha'i khams kyi mthar skra'i rtse mo'i mtha' nas rnam par phye ba chags pa med pa ma lus pa thams cad dang /_sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i sems kyi skad cig ma dang /_sems 
[\[184b.6\]]kyi skad cig ma re re de snyed kyi sangs rgyas kyi sprul pa sprul pa dang /_ji srid du mtha' ma'i bskal par de bzhin gshegs pa thams cad kyi sprul pa'i sku rnams kyi de bzhin gshegs pa'i sku re re ba de snyed de snyed kyi dbur gyur pa'i bar du sngar kun tu brjod pa bzhin du dbu re re la de snyed de snyed 
[\[184b.7\]]kyi ljags su gyur pa'i ljags re re la de snyed de snyed kyi dbyangs kyi yan lag dang /_gsung dang /_sku dang /_gsung 'jug ste/_chos kyi dbyings ma lus pa thams cad sems can gyi khams na go bar byed pa dang /_dbyangs kyi yan lag dang /_sgra dang /_gsung re res de snyed de snyed kyi mdo 
[\[185a\]]
[\[185a.1\]]sde rnams 'chad de/_mdo sde re re la de snyed de snyed kyi chos ston pa rjes su 'brang la chos ston pa re re la de snyed de snyed kyi chos kyi tshig dang 'byed pa'i brjod pa 'gro ste/_chos kyi tshig dang 'byed pa re res chos kyi dbyings ma lus pa thams cad sgra gsal bar byed cing sems 
[\[185a.2\]]can gyi khams ma lus pa thams cad la go bar byed kyang de bzhin gshegs pa'i gsung 'dzin pa'ang med/_nyams pa'ang med/_zad pa'ang med/_dmas pa'ang med de/_de ltar tha ma'i mthar bskal pa'i bar du gnas shing chos kyi 'khor lo bskor te/_'di ni sangs rgyas 
[\[185a.3\]]bcom ldan 'das rnams kyi sangs rgyas kyi mthu chen po'i stobs kyi dpal la gnas pa'i chos lnga pa'o/_/gzhan yang sangs rgyas bcom ldan 'das kyi thugs dpal gyi be'u'i rgyun dang ldan zhing /_rdo rje'i snying po chen pos bzung ba de dag byang chub kyi shing drung du gshegs pa 
[\[185a.4\]]rnams la bzhag nas sems can thams cad snyed kyis bdud sdig can gyi sde gzugs sna tshogs bskrad cing mi sdug pa/_mchog tu 'jigs pa'i gzugs 'jig rten thams cad 'jigs pa'i gzugs mchog tu sems bskyed pa'i gzugs su 'phrul par byed do/_/byang chub kyi 
[\[185a.5\]]shing mchog gi drung du song nas chos thams cad kyi dbyings nam mkha'i mthar bdud kyi mi sdug pa'i gzugs 'dzin pa/_skrag pa chen pos 'jigs pa chen por byed pa/_'gro ba thams cad 'joms pas/_'jig rten thams cad 'jig pa'o/_/de na de bzhin gshegs pa byang chub kyi 
[\[185a.6\]]shing drung du gshegs nas thams cad la gzigs te/_gzigs nas mi bsnyengs/_bag mi tsha/_spu 'ga' yang mi g.yo/_gzugs sna tshogs kyi mtshan ma sna tshogs 'dzin pa yang mi mnga'/_sems phra mo yang mi mnga' bar gnas te mi g.yo/_mi bskyod mi 'gyur rnam par mi 
[\[185a.7\]]rtog_/shin tu rab tu zhi/_bsnyengs shing ba spu ldang ba shin tu mi mnga'/_'dod pa dang khong khro ba shin tu mi mnga'/_sangs rgyas kyi mdzad pa byams pa chen po chags pa med pa'i stobs kyis gtong ba/_dbang po sbed cing thugs rje chen po la gnas pa/_bag mi tsha ba'i thugs dbyer mi 
[\[185b\]]
[\[185b.1\]]phyed pa'i snying po thugs mi dang ngas shing zil gyis mi non pa'i thugs kyis bdud dang /_bdud kyi ris kyi lha thams cad dang /_bdud kyi sde mang po sna tshogs thams cad zil gyis gnon cing gzod nas zil gyis gnon/_bzung nas de bzhin gshegs pa la skyabs su dong ste/_de dag 
[\[185b.2\]]la bcom ldan 'das kyis cho 'phrul gsum dang de bzhin gshegs pas 'dul ba bstan te/_bla na med pa yang dag par rdzogs pa'i byang chub las phyir mi ldog par gyur to/_/'di lta ste/_sangs rgyas bcom ldan 'das rnams kyi sangs rgyas kyi mthu chen po'i stobs kyi dpal la 
[\[185b.3\]]gnas pa'i chos drug pa'o/_/gzhan yang sangs rgyas rnams kyi gsung thogs pa med pas 'jig rten gyi khams ma lus pa thams cad du 'jug cing de dang de dag tu 'jig rten thams cad kyis rnam par rig cing sems can rnams 'dul ba'i dbang gis de bzhin gshegs 
[\[185b.4\]]pa'i sgra de ri la thogs pa med de/_ri rab lhun po la mi thogs rin po che'i ri la ma yin/_khor yug dang khor yug chen po la ma yin/_lha'i gnas la ma yin/_klu'i gnas la ma yin/_gnod sbyin gyi gnas la ma yin/_dri za'i gnas la ma yin/_lha ma yin gyi 
[\[185b.5\]]gnas la ma yin/_nam mkha' lding gi gnas la ma yin/_mi'am ci'i gnas la ma yin/_mi dang mi ma yin pa'i gnas la lta zhing chags par mi 'gyur ro/_/gal te 'jig rten gyi khams thams cad du gshegs na'ang mi chags te/_'jig rten srid pa'i khams 
[\[185b.6\]]thams cad kyi sgra chen po dang /_'jig rten thams cad kyi sgra sna tshogs rab tu rdzogs pa de la de bzhin gshegs pas brjod pa'i sgras bsgribs par 'gyur te/_ji ltar 'dul ba'i sems can rnams kyi rna bas rnam par rig ste/_gang 'di rna bas rnam par rig cing rnam par rig pa'i 
[\[185b.7\]]tshig dang 'byed pa nyams par mi 'gyur te/_de ni 'di ltar de bzhin gshegs pa'i sgra/_lham me/_lhan ne/_lhang nge'o/_/'di ni sangs rgyas bcom ldan 'das rnams kyi sangs rgyas kyi mthu chen po'i dpal gyi stobs la gnas pa'i chos kyi sgra bdun pa'o/_/gzhan yang sangs rgyas 
[\[186a\]]
[\[186a.1\]]bcom ldan 'das rnams kyi thugs brjod du med pa'i yang brjod du med pa'i bskal pa bye ba khrag khrig brgya stong du shin tu yongs su sbyangs pas chags pa med/_'das pa dang /_ma 'ongs pa dang /_da ltar byung ba'i sangs rgyas thams cad kyi rgyan dang zhing rnyog 
[\[186a.2\]]pa med pa/_bdag gi med pa'i chos thams cad la gnas pa/_nang dang phyi dang ldan pa ma yin/_ma skyes pa la brtsam pa thams cad rnam par phye ba/_zhi ba/_gnas med pa/_rtsom pa sna tshogs thams cad med pa/_ngo bo thams cad rnam par rtog pa'i 'du shes la gnas 
[\[186a.3\]]pa 'gag pa/_rang bzhin 'od gsal ba/_shin tu yongs su dag pa/_rtsom pa dang yid la byed pa thams cad la ma chags pa'i nyon mongs pa med pa'i chos thams cad kyi yul gyi rjes su song ba/_yang dag pa'i mtha' 'dod chags dang bral zhing dag pa/_chos kyi 
[\[186a.4\]]dbyings ston pa'i mthar song ba/_chos kyi dbyings kun tu mi zad pa'i rjes su song ba/_'du shes su gyur pa thams cad dang /_tshad dang /_tshad med pa dang /_'dus byas dang /_'dus ma byas dang /_mngon par smra ba thams cad 'gags pa dag gis lam brjod du med pa'i mtha'i 
[\[186a.5\]]yul mi zad cing chags pa med pa'i dbyings kyi mtha'i sngon du ye shes 'gro zhing 'jug pa dang /_stobs bcu'i rgyan dang chos thams cad rnam par dag pa/_thabs mkhas pa la zhugs pas chos sna tshogs dang /_chos du ma dang /_chos thams cad dang /_ston pa 'gal ba 
[\[186a.6\]]med pa/_dus gsum du dbyer med pa/_chos kyi dbyings thams cad dang /_chos thams cad dang /_chos thams cad dngos po med pa'i dbang gi pha rol tu song ba/_chos thams cad kyi dbang gi 'byung gnas kyi mdzod kyi khyad par chos thams cad kyi tshul dran zhing kun nas gti 
[\[186a.7\]]mug pa zhing thams cad du 'gro ba'i dbang dang /_rgya mo'i phyogs ma lus pa thams cad kyi mdo med bcu rdul yab la mi gnas pa/_brtan par gnas shing mi 'pho ba/_ye shes kyi lta ba chos ma lus pa thams cad kyi mthar thug pa/_zag pa thams cad yongs su zad cing zag 
[\[186b\]]
[\[186b.1\]]pa med pa/_sems rnam par grol ba/_shes rab rnam par grol ba/_shin tu rnam par grol ba yang dag pa'i mtha' mi zad pa'i mchog chags pa med par gnas pa/_rtag tu mnyam pa dang rab tu ldan pa/_dus gsum la chags pa med par gnas pa/_sems kyi skad cig ma la 
[\[186b.2\]]dus gsum gyi sems kyi spyod pa thams cad ma lus par rab tu shes pa ste/_'di ni sangs rgyas bcom ldan 'das rnams kyi mthu chen po'i stobs kyi dpal la gnas pa'i stobs brgyad pa'o/_/gzhan yang sangs rgyas bcom ldan 'das rnams kyi chos kyi sgra dang lus gcig 
[\[186b.3\]]tu 'dus pa/_sangs rgyas thams cad kyi sku dang yul tshad med pa mtha' dang dbung med pa'i sku yongs su grub pa/_'jig rten thams cad yongs su 'dzin pa'i sku/_khams gsum gyis mi gos pa'i sku/_rkyen gyi sku rnam par rig cing lhag pa'i bsam pas rjes su dran pa la byin 
[\[186b.4\]]gyi brlabs kyi su'i tshogs ston pa/_mi bden mi [{]brdzun [,]rdzun [}]zhing mnyam pa nyid rnam par dag pa'i sku/_'ong ba dang /_'gro ba med pa'i chos kyi sku 'dus pa/_'dus ma byas shing 'jig pa med pa'i sku/_mtshan nyid gcig dang /_mtshan nyid med pa'i chos kyi ngo bo nyid kyi sku/_yul na mi 
[\[186b.5\]]gnas phyogs na mi gnas pa'i sku/_tshogs ma lus pa thams cad kyi sku/_sangs rgyas khyu mchog rnam par sprul pa'i sku/_kha dog mtha' yas pa'i sku/_sku thams cad rjes su 'brang ba/_sku sna tshogs su rnam par rig pa/_chos kyi sku'i tshul gyi rjes su song ba/_mtha' yas par 
[\[186b.6\]]snang ba'i ye shes kyi snying po'i dkyil 'khor gyi mdzod kyi sku/_bya ba sna tshogs med pa/_chos thams cad kyi dbyings ston pa'i sku/_sems can gyi khams ma lus pa thams cad la khyab par gsol ba'i sku 'dus pa/_mi g.yo mi sems pa'i sku rnam par dag pa/_med pa dang med pa ma 
[\[186b.7\]]yin pa dang /_tshul dang tshul ma yin pas phye ba'i sku/_sems can thams cad kyi dad pa sna tshogs kyi rjes su song zhing 'dul ba'i sku/_'gags pa dang /_'gags pa ma yin pa 'dul ba la gzigs pa'i yon tan dkon mchog thams cad byung ba bsgreng ba'i sku/_chos thams cad sangs 
[\[187a\]]
[\[187a.1\]]rgyas kyi chos dang de bzhin nyid bsdus pa'i sku/_rang bzhin gyis shin tu zhi ba dang bsgribs pa med pa'i mtha'i sku/_thogs pa med pa'i chos thams cad las skyes pa'i sku/_thams cad kyi rjes su song ba/_chos kyi dbyings dag pa/_'jig rten thams cad 
[\[187a.2\]]du rnam par phye ba'i sku/_brtsam pa las mi ldog pa/_sangs rgyas kyi rnam par thar pa'i ye shes thams cad kyi rjes su 'brang ba/_kun 'brang ba'i rjes su song ba'i sku ste/_'di ni sangs rgyas bcom ldan 'das rnams kyi mthu chen po'i dpal gyi stobs dang /_sangs rgyas kyi chos kyi sku 'dus 
[\[187a.3\]]pa dgu pa'o/_/gzhan yang sangs rgyas bcom ldan 'das rnams mnyam pa dang /_mnyam pa'i ye shes rnam par chud pa de bzhin gshegs pa thams cad byang chub sems dpa'i spyod pa thams cad las byung ba/_spyod pa las mngon par byung ba/_smon lam gyi khyad par 
[\[187a.4\]]dang byang chub sems dpa'i spyod pa rnam par dag pa/_byang chub sems dpa'i spyod pa thams cad yongs su rdzogs pa'i ye shes bya ba sna tshogs med pa'i sangs rgyas thams cad dang /_byang chub sems dpa'i spyod pa thams cad las byung ba/_byang chub sems dpa'i spyod 
[\[187a.5\]]pa rgya mtsho'i spyod pa thams cad kyi cho ga shes pa/_smon lam chen po dang /_spyod pa mi chung ba/_spyod pa thams cad yongs su rdzogs par dga' ba ma yin pa/_spyod pa'i stobs bzod par dka' ba'i spyod pa thams cad las byung zhing spyod pa thams cad rnam par dag pa/_byang chub 
[\[187a.6\]]sems dpa'i spyod pa bzang po spyad pa mi 'bri bar spyod pa/_sangs rgyas thams cad ting nge 'dzin tshad med pa thams cad la gnas pa/_spyod yul mtha' yas pa lam thams cad ston pa/_lam ma yin pa'i yul dang lam thams cad la zhugs pa/_ye shes mchog gi stobs 
[\[187a.7\]]kyi cho ga shes pa/_'dzem pa med par chos kyi 'khor lo 'bebs pa/_dge ba 'dri ba dang /_mi 'dri ba dang /_btsun pa'i chos kyi tshul ston pa'i ye shes mnyam pa dang mnyam pa'i ye shes shin tu yongs su dag pa lus dang /_ngag dang /_yid kyi spyod pa gsum yongs su dag pa/_
[\[187b\]]
[\[187b.1\]]sangs rgyas kyi sgo ma rnyed pa dang /_sangs rgyas kyi spyod pas song ba de bzhin gshegs pa thams cad kyi rigs dang /_sangs rgyas kyi ye shes dang /_mdzad pa thams cad la zhugs pa/_thams cad mkhyen pa la gnas pa/_tshad med par ston pa dag gnas pa/_rtsa ba med 
[\[187b.2\]]cing mtha' med pa'i mngon par shes pa thams cad kyi ye shes bsam gyis mi khyab pa/_ye shes 'jig rten gyi sems can rnams kyi rjes su 'gro ba/_'gro ba ma lus pa thams cad kyi thams cad chos thams cad kyi ye shes kyi mthong ba dang /_phra ba ma lus pa mtha' dang 
[\[187b.3\]]dbung med pa'i ye shes/_dus gsum thams cad la 'jug pa'i tshul dang phra ba'i ye shes rjes su rtogs pa/_'jig rten gyi khams ma lus pa thams cad rnam par dag pa dang /_'jig rten las 'das pa'i don dang /_ye shes dang /_sangs rgyas kyi mdzad par brjod du med 
[\[187b.4\]]pa 'jig rten gyi khams thams cad dang ldan zhing phyir mi ldog pa'i ye shes kyi sangs rgyas thams cad kyi sku/_grangs la 'jug pa'i ye shes kyi chos yi ge med par rab tu rtog pa/_brjod du med pa'i ye shes sna tshogs rnam par phye ba dang /_yi ge thams cad brjod du med par shes 
[\[187b.5\]]par byed/_ye shes kyi dge bar spyod pa'i chos thams cad rnam par dag pa kun tu bzang po'i ye shes kyi rim pa/_sems skad cig ma gcig dang ldan pa'i ye shes kyis chos thams cad khong du chud pa'i ye shes ji ltar 'os pa dang /_sems can thams cad kyi lus dang /_ji ltar 
[\[187b.6\]]skye mched kyi chos gtong bar rab tu yid la byed pa'i ye shes chos thams cad kyi yul gyi mtshams ma yin pa/_'jig rten gyi yul khams ma lus pa thams cad dang /_'gro ba ma lus pa thams cad dang /_sems can ma lus pa thams cad dang /_chos kyi dbyings ma lus pa 
[\[187b.7\]]thams cad dang /_dus gsum gyi sems kyi skad cig ma gcig la chags pa med pa'i ye shes kyi mthong ba'i yul de bzhin gshegs pa ma lus pa thams cad kyi sangs rgyas 'byung ba'i yul la 'jug cing thams cad 'dul ba'i yul ma lus pa thams cad kyi rjes su song ba/_rnam 
[\[188a\]]
[\[188a.1\]]par dag par sangs rgyas kyi yid kyi mtshams su thob pa mngon par mkhyen cing yul thams cad las mngon par sangs rgyas pa/_sems can gyi sems dang yid kyi rnam par shes pa ma lus pa thams cad rtogs pa/_dus gsum gyis phye ba'i sems kyi skad cig ma la ye 
[\[188a.2\]]shes kyi rjes su sangs rgyas shing mtshams ma yin pa'i sangs rgyas pa/_sems can thams cad du 'gro ba mtha' yas pa dang /_'jig rten gyi khams thams cad du 'gro ba mtha' med pa dang /_'jig rten gyi khams thams cad du 'gro ba mtha' yas pa dang /_dus gsum 
[\[188a.3\]]thams cad du 'gro ba dpag tu med pa dang /_sangs rgyas khyu mchog thams cad du 'gro ba dang /_khong du chud pa ma lus pa thams cad du 'gro ba dang /_de dag ma lus pa thams cad las mngon par rdzogs par sangs rgyas pa rnam par chud pa thams cad kyi rjes su 'gro 
[\[188a.4\]]zhing sangs rgyas kyi ye shes mi gtong ba/_sangs rgyas thams cad rdzu 'phrul rnam par sprul pa la bzhugs te/_de na sangs rgyas bcom ldan 'das mtha' dang dbung med par gnas pa/_sangs rgyas khyu mchog gi sku mtha' dang dbung med par gnas pa/_sems chags pa med par 
[\[188a.5\]]gnas pa/_mtha' dang dbung med pa'i snying rje chen po sbyor ba la gnas pa/_dus thams cad du rtag tu rgyun mi 'chad par chos ston par gnas pa ste/_'di ni sangs rgyas bcom ldan 'das rnams kyi sangs rgyas kyi mthu chen po'i dpal dang /_ye shes chen po la gnas pa'i chos bcu 
[\[188a.6\]]pa'o/_/kye rgyal ba'i sras 'di ni sangs rgyas bcom ldan 'das rnams kyi sangs rgyas kyi mthu chen po'i stobs kyi dpal la gnas pa'i chos bcu ste/_sems can thams cad dang /_'das pa dang /_ma 'ongs pa dang /_da ltar byung ba'i nyan thos dang /_rang sangs rgyas 
[\[188a.7\]]thams cad kyis bsam gyis mi khyab cing tshad mi zin pa'o/_/kye rgyal ba'i sras sangs rgyas bcom ldan 'das rnams bzhugs pa'i chos bcu ste/_bcu gang zhe na/_sangs rgyas bcom ldan 'das rnams tshe ji tsam par dga' ldan na bzhugs shing tshe zad nas 'pho bar byed pa dang /_sangs 
[\[188b\]]
[\[188b.1\]]rgyas bcom ldan 'das rnams zla ba bcur bzhugs pa'i tshe ston pa dang /_sangs rgyas bcom ldan 'das rnams mngon par 'byung zhing 'byung bar bzhed pa'i thugs kyis bzhugs pa dang /_sangs rgyas bcom ldan 'das rnams byang chub kyi shing drung na bzhugs shing sangs rgyas kyi 
[\[188b.2\]]chos thams cad kyis mngon par rdzogs par sangs rgyas te bzhugs pa dang /_sangs rgyas bcom ldan 'das rnams kyi skad cig ma gcig la sangs rgyas kyi chos thams cad kyi mngon par rdzogs par byang chub nas bzhugs shing /_'jig rten gyi khams thams cad du de bzhin 
[\[188b.3\]]gshegs pa thams cad rnam par sprul par ston pa dang /_sangs rgyas bcom ldan 'das rnams 'dul ba'i dus ji lta ba bzhin du chos kyi 'khor lo bskor zhing bzhugs pa dang /_sangs rgyas bcom ldan 'das rnams dge ba'i rtsa ba skyed pa'i dus ji lta ba bzhin du ston te brda sprod cing 
[\[188b.4\]]bzhugs pa dang /_sangs rgyas bcom ldan 'das rnams dus ji lta ba bzhin du sangs rgyas kyi mdzad pa la bzhugs pa dang /_sangs rgyas bcom ldan 'das rnams yongs su rdzogs pa'i byang chub sems dpa' rnams la brda sprod cing bzhugs pa dang /_sangs rgyas bcom ldan 'das 
[\[188b.5\]]skad cig la sems can thams cad kyis dri ba dris pa rnams skad cig la brda sprod cing bzhugs te/_kye rgyal ba'i sras 'di ni sangs rgyas bcom ldan 'das rnams bzhugs pa'i chos bcu'o/_/kye rgyal ba'i sras sangs rgyas bcom ldan 'das gzigs ma thag tu myur ba'i de bzhin gshegs 
[\[188b.6\]]pa'i chos bcu ste/_bcu gang zhe na/_sangs rgyas bcom ldan 'das rnams sems can ngan par 'gro ba'i sems can rnams gzigs ma thag tu de dag myur du zlog pa dang /_sangs rgyas bcom ldan 'das rnams sems can gzigs ma thag tu myur du bsod nams yongs su rdzogs 
[\[188b.7\]]par lhag par 'gro ba dang /_sangs rgyas bcom ldan 'das rnams sems can gzigs ma thag tu myur du dge ba'i rtsa ba yongs su smin par mdzad pa dang /_sangs rgyas bcom ldan 'das rnams sems can gzigs ma thag tu myur du mtho ris su skye ba rnam par dag pa so sor thob par 
[\[189a\]]
[\[189a.1\]]mdzad pa dang /_sangs rgyas bcom ldan 'das rnams sems can gzigs ma thag tu myur du nem nur dang /_yid gnyis 'joms par nye bar gshegs pa dang /_sangs rgyas bcom ldan 'das rnams byang chub tu sems bskyed pa'i sems can gzigs ma thag tu 
[\[189a.2\]]phyir mi ldog par mdzad pa'i phyir myur du gshegs shing sems rgya chen po la dad pa dang /_sangs rgyas kyis 'dul ba'i 'gro ba byang chub tu sems ma bskyed pa bla na med pa yang dag par rdzogs pa'i byang chub tu sems bskyed par mdzad pa dang /_sangs rgyas bcom ldan 'das rnams gsha' 
[\[189a.3\]]mar zhugs pa gzigs ma thag tu dmigs par lta ba dang /_gsha' mar 'jug pa'i rgyu rab tu 'dzin pa dang /_sangs rgyas bcom ldan 'das rnams sems can rnams gzigs ma thag tu myur du sems can rnams kyi dbang po 'jig rten las 'das pa rnam par dag par mdzad pa 
[\[189a.4\]]dang /_sangs rgyas bcom ldan 'das rnams sems can gzigs ma thag tu myur du bsgribs pa thams cad zad par mdzad du gshegs pa dang /_sangs rgyas bcom ldan 'das rnams sems can gzigs ma thag tu myur du snang ba so sor rnyed cing zhum pa med de/_mi 'jigs pa la 
[\[189a.5\]]spobs pa rtsom par mdzad pa ste/_kye rgyal ba'i sras 'di ni sangs rgyas bcom ldan 'das gzigs ma thag tu myur ba'i de bzhin du gzigs pa'i chos bcu'o/_/kye rgyal ba'i sras sangs rgyas bcom ldan 'das bdag rjes su dgongs pa rnam par dag pa bcu ste/_bcu gang zhe na/_
[\[189a.6\]]sangs rgyas bcom ldan 'das byang chub sems dpa' rnams kyi sems kyi spyod pa rjes su dgongs pa rnams yin/_sangs rgyas bcom ldan 'das byang chub sems dpa' rnams kyi pha rol tu phyin pa yongs su rdzogs pa yang rjes su dgongs pa rnams yin/_sangs rgyas bcom ldan 
[\[189a.7\]]'das byang chub sems dpa' rnams kyi smon lam chen po yongs su rdzogs pa yang rjes su dgongs pa rnams yin/_sangs rgyas bcom ldan 'das byang chub sems dpa' rnams kyi bsgrubs pa'ang rjes su dgongs pa rnams yin/_sangs rgyas bcom ldan 'das rnams kyi sangs 
[\[189b\]]
[\[189b.1\]]rgyas kyi sngon gyi tshangs par spyod pa dang /_byang chub sems dpa' rnams kyi'ang rjes su dgongs pa rnams yin/_sangs rgyas bcom ldan 'das byang chub sems dpa' rnams mngon par rdzogs par byang chub pa'i sgo'ang rjes su dgongs pa rnams yin/_sangs rgyas bcom ldan 
[\[189b.2\]]'das byang chub sems dpa' rnams kyi gzugs kyi lus tshad med mtha' yas pa'ang rjes su dgongs pa rnams yin/_sangs rgyas bcom ldan 'das sangs rgyas kyi yul dang rnam par sprul pa tshad med mtha' yas pa dang /_byang chub sems dpa' rnams kyi yang rjes su dgongs 
[\[189b.3\]]pa rnams yin/_sangs rgyas bcom ldan 'das byang chub sems dpa' sems kyi stobs bcu dang /_mi 'jigs pa yang rjes su dgongs pa rnams yin te/_kye rgyal ba'i sras 'di ni sangs rgyas bcom ldan 'das bdag rjes su dgongs pa rnam par dag pa bcu'o/_/kye rgyal ba'i 
[\[189b.4\]]sras de bzhin gshegs pa thams cad mkhyen pa la gnas pa bcu ste/_bcu gang zhe na/_'di lta ste/_chos thams cad kyi dbyings ma lus pa thams cad dang /_dus gsum gyi sems can thams cad kyi sems sna tshogs dang /_sems gcig gi spyod pa dang /_rnam par g.yo 
[\[189b.5\]]ba ldog pa sems kyi skad cig ma la mkhyen pa dang /_sems can ma lus pa thams cad kyi dus gsum kun gyi las rnams dang /_las dang ldan pa sna tshogs dang /_rnam pa dang /_rim pa dang /_las rnams kyi 'phel zhing sog pa'ang phyi ma'i rnam par smin pa'i rim pa sems kyi 
[\[189b.6\]]skad cig ma gcig la mkhyen pa dang /_chos kyi dbyings ma lus pa thams cad dang /_sems can gyi ris sna tshogs dang /_sems can gyi ris gcig dang /_sems can ma lus pa thams cad dus ji lta ba bzhin du sems can rnams 'dul zhing ston pa'i cho 'phrul dang rjes su 
[\[189b.7\]]bstan pa'i cho 'phrul dang /_rdzu 'phrul gyis cho 'phrul gyi byin gyis brlabs ston pa mkhyen pa dang /_chos kyi dbyings ma lus pa thams cad dang /_rgya mo'i phyogs kyi ris thams cad dang /_'jig rten gyi khams thams cad du song ba dang /_sems can thams cad kyi sems 
[\[190a\]]
[\[190a.1\]]kyis mtshan mar bzung ba dang /_sangs rgyas 'byung ba lta ba rnam par phye ba mkhyen pa dang /_'jig rten gyi khams ma lus pa thams cad kyi sems can rnams kyi bsam pa ji lta ba dang /_dad pa ji lta ba dang /_'dul ba ji lta ba bzhin du skad cig la tshad med 
[\[190a.2\]]pa'i rim pas sangs rgyas la lta ba dang /_rnam par rig pa'i byin gyis brlabs mkhyen pa dang /_'jig rten gyi khams ma lus pa thams cad kyi sems can pha rol gyi bsam par sangs rgyas kyi byin gyis brlabs ston pa mkhyen pa dang /_chos kyi dbyings ma lus pa thams 
[\[190a.3\]]cad 'dzin pa med pas sangs rgyas nas sems can rnams ji lta bus 'dul ba bzhin du 'doms shing rjes su bstan pa dang /_de bzhin gshegs pa 'byung ba ston par mkhyen pa dang /_chos kyi dbyings ma lus pa thams cad dang sems can thams cad kyi thams cad du 'gro 
[\[190a.4\]]zhing sems kyi skad cig ma la de dang de dag tu 'gro ba'i nan tan mkhyen pa dang /_sems kyi skad cig ma la chos kyi dbyings ma lus pa thams cad kyi sems can rnams kyi phyogs thams cad la sangs rgyas rjes su dran pa gtong zhing sbyor ba mkhyen pa dang /_sems kyi skad cig 
[\[190a.5\]]ma la chos kyi dbyings ma lus pa thams cad kyi sems can rnams kyi dad pa tshad med pa ji lta ba bzhin du sangs rgyas kyi sku la lta ba dang /_gzugs kyi sku'i kha dog gi gnas mtha' yas pa ston pa mkhyen pa ste/_kye rgyal ba'i sras 'di ni de bzhin gshegs pa dgra bcom 
[\[190a.6\]]pa yang dag par rdzogs pa'i sangs rgyas rnams thams cad mkhyen pa la gnas pa bcu'o/_/kye rgyal ba'i sras de bzhin gshegs pa dgra bcom pa yang dag par rdzogs pa'i sangs rgyas rnams kyis sangs rgyas kyi ting nge 'dzin tshad med pa bsam gyis mi khyab pa bcu ste/_bcu 
[\[190a.7\]]gang zhe na/_'di lta ste/_sangs rgyas bcom ldan 'das chos thams cad la rtag tu snyoms par 'jug cing sems kyi skad cig ma la chos kyi dbyings ma lus pa thams cad sems can rnams la chos ston pa dang /_sangs rgyas bcom ldan 'das chos kyi dbyings ma lus pa 
[\[190b\]]
[\[190b.1\]]thams cad la snyoms par 'jug cing sems kyi skad cig ma la sems can gyi khams sna tshogs kyi rim pa bdag med pa'i mthar gyur pa kun nas snang bar mdzad pa dang /_sangs rgyas bcom ldan 'das chos kyi dbyings ma lus pa thams cad dang /_dus gsum la snyoms 
[\[190b.2\]]par 'jug cing sems kyi skad cig ma'i mtha' la snyoms par 'jug cing gnas pa dang /_sangs rgyas bcom ldan 'das chos kyi dbyings ma lus pa med bcu rdul yab thams cad kyi rgya mo thams cad dang /_sangs rgyas kyi rigs dang zhing thams cad la rtag tu snyoms par zhugs 
[\[190b.3\]]shing zhing mi zad pa'i mthar gyur par gnas pa dang /_sangs rgyas bcom ldan 'das chos kyi dbyings ma lus pa thams cad dang /_sangs rgyas kyi sku mtha' yas pa la snyoms par zhugs shing skad cig la 'jig rten thams cad du sangs rgyas kyi sku sna tshogs rnam par rig pa ston pa dang /_sangs rgyas 
[\[190b.4\]]bcom ldan 'das chos kyi dbyings ma lus pa thams cad dang /_lus dang /_ngag dang /_sems yongs su gsal ba la rtag tu snyoms par zhugs shing sems can thams cad kyi sems sna tshogs kyi gnas mdzod du gnas shing skad cig la dad pa ji lta ba bzhin du yid la byed pa dang /_sangs rgyas 
[\[190b.5\]]bcom ldan 'das chos kyi dbyings ma lus pa dang /_chos thams cad kyi ngo bo nyid la snyoms par zhugs shing 'dod chags dang bral ba'i mthar gyur pa dang /_sangs rgyas bcom ldan 'das chos kyi dbyings ma lus pa thams cad dang /_'jig rten thams cad kyi rkyen la snyoms par 'jug cing 
[\[190b.6\]]skad cig la smra ba'i rkyen ston pa dang /_sangs rgyas bcom ldan 'das chos kyi dbyings ma lus pa thams cad dang 'jig rten gyi dang 'jig rten las 'das pa med bcu rdul yab thams cad la rtag tu snyoms par zhugs shing skad cig la mtha' yas pa'i rkyen gyi rjes su song ba ste/_sangs rgyas 
[\[190b.7\]]la lta ba mi gcod cing sems can sangs rgyas mtha' yas pa la lta bar mdzad pa dang /_sangs rgyas bcom ldan 'das chos kyi dbyings ma lus pa thams cad bsgrub pa med pa la snyoms par zhugs shing skad cig la sangs rgyas kyi chos thams cad rtogs shing rig nas sangs rgyas kyi rnam par thar pa 
[\[191a\]]
[\[191a.1\]]mtha' yas pa'i pha rol tu phyin pa brnyes pa ste/_kye rgyal ba'i sras 'di ni sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams kyi sangs rgyas kyi ting nge 'dzin tshad med bsam gyis mi khyab pa bcu'o/_/
[\[191a.2\]]kye rgyal ba'i sras sangs rgyas bcom ldan 'das rnams kyi rnam par thar pa bcu ste/_bcu gang zhe na/_rab tu phra ba'i rdul gcig la brjod du med pa'i yang brjod du med pa'i sangs rgyas 'byung ba ston pa rnam par thar pa dang /_rab tu phra ba'i rdul gcig la brjod du med pa'i yang 
[\[191a.3\]]brjod du med pa'i chos kyi 'khor lo skor ba ston pa rnam par thar pa dang /_rab tu phra ba'i rdul gcig la brjod du med pa'i yang brjod du med pa'i sems can 'dul zhing yongs su smin par mdzad pa ston pa rnam par thar pa dang /_rab tu phra ba'i rdul gcig la brjod du med pa'i 
[\[191a.4\]]yang brjod du med pa'i zhing ston pa rnam par thar pa dang /_rab tu phra ba'i rdul gcig la 'das pa dang /_ma 'ongs pa dang /_da ltar byung ba'i sangs rgyas 'byung bar ston pa rnam par thar pa dang /_rab tu phra ba'i rdul gcig la 'das pa dang /_ma 'ongs pa dang /_da ltar 
[\[191a.5\]]byung zhing rje ba rnam par thar pa dang /_rab tu phra ba'i rdul gcig la 'das pa dang /_ma 'ongs pa dang /_da ltar byung ba'i de bzhin gshegs pa thams cad kyi rdzu 'phrul dang /_rnam par sprul pa ston pa rnam par thar pa dang /_rab tu phra ba'i rdul gcig la 'das pa dang /_ma 'ongs 
[\[191a.6\]]pa dang /_da ltar byung ba'i sems can rnams la chos ston pa rnam par thar pa dang /_rab tu phra ba'i rdul gcig la 'das pa dang /_ma 'ongs pa dang /_da ltar byung ba'i sangs rgyas thams cad kyi mtshan ston pa rnam par thar pa ste/_kye rgyal ba'i sras 'di sangs rgyas bcom ldan 'das rnams kyi rnam par thar 
[\[191a.7\]]pa bcu'o/_/snyan gyi gong rgyan rgyas pa chen po'i mdo le'u 'bum pa las sangs rgyas kyi chos bsam gyis mi khyab pa bstan pa'i le'u nyi shu dgu pa rdzogs so//_//
[\[191b\]]
[\[191b.1\]{D188}]@#/_/rgya gar skad du/_Ar+ya dI paM ka ra byA ka ra Na nA ma ma hA yA na sU tra/_bod skad du/_'phags pa mar me mdzad kyis lung bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis 
[\[191b.2\]]thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/_/de'i tshe bcom ldan 'das 'khor brgya stong mang pos 
[\[191b.3\]]yongs su bskor cing mdun gyis bltas te chos ston to/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo de'i phyir khyod kyis dge ba'i rtsa ba la so sor brtag pa nyid kyis bsam pa shin tu yongs su dag par bya'o/_/de ci'i phyir zhe na/_
[\[191b.4\]]kun dga' bo ngas sangs rgyas brgya stong mang po la zhe sa dang bcas pas bsnyen bkur byas kyang sangs rgyas bcom ldan 'das rnams kyis nga sngar bla na med pa yang dag par rdzogs pa'i byang chub tu lung ma bstan gyi/_gang gi tshe ngas de bzhin gshegs pa mar me mdzad mthong nas ud 
[\[191b.5\]]pal lnga phul ba de'i 'og tu nga chos bdag med pa nyid la mos par gyur cing mi skye ba'i chos la bzod pa thob pa'i phyir ro/_/kun dga' bo de bas na khyod dge ba'i rtsa bas chog shes par mi bya'o/_/de ci'i phyir zhe na/_kun dga' bo sngon byung ba 'das pa'i dus bskal pa grangs med pa'i 
[\[191b.6\]]yang ches grangs med pa yangs pa tshad med pa/_bsam gyis mi khyab pa 'das pa de'i tshe de'i dus na 'dzam bu'i gling 'dir rgyal po ma skyes dgra zhes bya ba gzugs bzang ba/_mdzes pa/_blta na sdug pa/_kha dog bzang po/_rgyas pa mchog dang ldan pa zhig byung ste/_kun dga' 
[\[191b.7\]]bo rgyal po ma skyes dgra de la grong khyer brgyad khri bzhi stong yod de thams cad kyang bkra ba/_blta na sdug pa/_skyed mos tshal phun sum tshogs pa/_rdzing bu phun sum tshogs pa/_me tog phun sum tshogs pa/_'bras bu phun sum tshogs pa/_bde ba lo legs pa/_nyams dga' ba/_
[\[192a\]]
[\[192a.1\]]'byor pa/_rgyas pa/_skye bo dang mi mang pos gang ba sha stag go/_/kun dga' bo rgyal po ma skyes dgra de la rgyal po'i pho brang pad ma can zhes bya ba zhig yod de/_rgyal po ma skyes dgra de de na gnas so/_/de nas rgyal po ma skyes dgra'i mdun na 'don bram ze gling ldan zhes 
[\[192a.2\]]bya ba snying du sdug cing mthong na mi 'thun pa med pa dang ldan pa zhig yod do/_/kun dga' bo de nas rgyal po ma skyes dgras rigs bzhi'i mi thams cad bsdus nas bram ze gling ldan bkug ste/_cod pan bcings nas rgyal srid phyed byin te 'di skad ces kyang smras so/_/bram ze khyod rang gi 
[\[192a.3\]]yul du song ste/_rgyal po'i pho brang byos la ming yang pad ma can du thogs shig_/kun dga' bo de nas rgyal po gling ldan gyis rang gi yul du rgyal po'i pho brang byas te/_ming yang pad ma can du btags so/_/kun dga' bo de ltar de'i tshe de'i dus na 'dzam bu'i gling 'di na rgyal po gnyis rgyal 
[\[192a.4\]]srid byed de/_gcig ni ma skyes dgra'o/_/cig shos ni gling ldan no/_/kun dga' bo de nas rgyal po gling ldan gyi btsun mo dam pa khang [{]bzangs kyi [,]bzang gi [}]yang thog na bde bar nyal zhing 'dug go/_/de nas byang chub sems dpa' mar me mdzad dga' ldan gyi gnas nas shi 'phos nas glang po 
[\[192a.5\]]che'i phru gu thal kar du bsgyur te/_'od zer rab tu 'gyed cing ma'i glo g.yas par zhugs par gyur to/_/de nas de'i tshe btsun mo dam pa des rgyal po gling ldan la skabs 'dir smras so/_/kun dga' bo de nas rgyal po gling ldan gyis bram ze mtshan mkhan dang /_ltas mkhan dang /_mchod sbyin mkhan 
[\[192a.6\]]rnams bsdus te rmi lam gyi skabs 'di bsnyad pa dang /_bram ze mtshan mkhan rnams kyis smras pa/_rgyal po chen po khyod kyis rnyed pa legs par rnyed de/_khyod kyi sras sems can rin po che zhig bltam par 'gyur ro/_/kun dga' bo de nas rgyal po gling ldan rmi lam bstan pa 'di thos nas 
[\[192a.7\]]dga' zhing mgu la yi rangs te/_rab tu dga' nas/_dga' ba dang yid bde ba skyes te/_rgyal po gling ldan de'i rgyal khams su gtogs pa thams cad la sbyin pa byin te/_'di lta ste/_zas 'dod pa rnams la ni zas/_skom 'dod pa rnams la ni skom/_bzhon pa 'dod pa rnams la ni bzhon 
[\[192b\]]
[\[192b.1\]]pa/_spos dang /_phreng ba rgyu dang /_byug pa dang /_gnas mal rung ba kha na ma tho ba med pa dang /_gang ci dang ci 'dod pa thams cad byin no/_/kun dga' bo de nas zla ba bcu 'das pa dang /_rgyal po gling ldan gyi bu gzugs bzang ba/_mdzes pa/_blta na sdug pa/_kha dog bzang po 
[\[192b.2\]]rgyas pa mchog dang ldan pa zhig btsas te/_btsas ma thag tu lus las 'di lta bu'i 'od byung ste/_'od des rgyal po gling ldan gyi rgyal po'i pho brang thams cad snang bas khyab par gyur to/_/de nas de'i tshe lha'i dbang po brgya byin rang gi gnas nas mi snang bar gyur nas/_gzhon nu gang na ba 
[\[192b.3\]]der song ste phyin nas gzhon nu de la shis par brjod pa byas te/_'di skad ces kyang smras so/_/'di btsas ma thag tu lus las 'di lta bu'i 'od byung ste/_'od des rgyal po gling ldan gyi rgyal po'i pho brang thams cad snang bas khyab par gyur pas gzhon nu'i ming mar me mdzad du btags 
[\[192b.4\]]so/_/de nas gzhon nu'i ming mar me mdzad mar me mdzad ces bya bar gyur to/_/kun dga' bo de nas rgyal po gling ldan dga' zhing mgu la yi rangs te rab tu dga' nas/_dga' ba dang yid bde ba skyes te/_yang de'i rgyal khams su gtogs pa thams cad la sbyin pa byin te/_'di lta ste/_
[\[192b.5\]]zas 'dod pa rnams la ni zas/_skom 'dod pa rnams la ni skom/_bzhon pa 'dod pa rnams la ni bzhon pa/_spos dang /_phreng ba rgyu dang /_byug pa dang /_gnas mal rung ba kha na ma tho ba med pa dang /_gang ci dang ci 'dod pa thams cad byin no/_/kun dga' bo de nas rgyal po gling ldan gyis rgyal 
[\[192b.6\]]bu gzhon nu mar me mdzad bkug ste/_cod pan bcings nas rgyal srid phyed byin te/_'di skad ces kyang smras so/_/gzhon nu khyod song la btsun mo'i 'khor gyi nang na 'dug cing rtses shig_/dga' bar gyis shig_/dga' dgur spyod cig_/kun dga' bo de nas re zhig na rgyal bu gzhon nu mar me 
[\[192b.7\]]mdzad btsun mo'i 'khor gyi nang du song nas bzhon pa chen po la zhon te/_bud med kyi tshogs kyis yongs su bskor nas skyed mos tshal gyi gnas su song ba dang /_gnas gtsang ma'i ris kyi lha'i bu dag gcig gis bdag cag nyid rgas shing 'khogs pa dang /_nad kyis btab pa dang /_
[\[193a\]]
[\[193a.1\]]shi ba yang bstan te dge sbyong zhig kyang der bzhag pa dang /_rgyal bu gzhon nu mar me mdzad kyis mthong nas kha lo sgyur ba la 'di skad ces smras so/_/kye kha lo sgyur ba rnam pa sna tshogs snang ba 'di dag ci yin/_kha lo sgyur bas smras pa/_gzhon nu 'di dag ni rgas 
[\[193a.2\]]pa zhes bgyi ba dang /_na ba zhes bgyi ba dang /_shi ba zhes bgyi ba lags te/_gzhon nu ji srid du chos nyid gdags pa mchis pa de srid du rga ba dang /_na ba dang /_'chi ba'i chos rnams mchis te gzhon nu khyod dang 'o skol yang de lta bu lags te/_'khor ba na gnas pa kho na lags 
[\[193a.3\]]so/_/gzhon nus smras pa/_kha lo sgyur ba mgo bregs te gos ngur smrig gyon la zhi zhing nye bar zhi ba gnya' shing gang tsam du blta ba 'di su zhig_/kha lo sgyur bas smras pa/_gzhon nu 'di ni dge slong ste/_sdig pa thams cad spangs pa thar pa la mngon par dga' ba'i 'du shes bskyed nas 
[\[193a.4\]]khyim nas khyim med par rab tu byung ba lags so/_/gzhon nus smras pa/_kha lo sgyur ba legs so legs so/_/dge slong 'di'i lam 'di ni 'dod pa yin no zhes nas phyir log ste khyim du song ngo /_/kun dga' bo de nas re zhig na rgyal bu gzhon nu mar me mdzad yang skyed mos 
[\[193a.5\]]tshal gyi gnas su song ngo /_/de skyed mos tshal gyi gnas su phyin pa dang /_de na sangs rgyas brgya stong mang pos bstan pa'i byang chub kyi snying po mthong ngo /_/kun dga' bo de nas byang chub sems dpa' mar me mdzad kyis byang chub kyi snying po de mthong nas skyes pa dang bud med kyi tshogs 
[\[193a.6\]]thams cad ha cang thag mi ring bar bor nas byang chub kyi snying po ga la ba der song ste phyin nas/_des byang chub kyi snying po mthong ba dang /_lan gsum bskor ba byas nas byang chub kyi snying po der skyil mo krung bcas te 'dug go/_/byang chub sems dpa' mar me mdzad 'dug ma thag tu de nas de'i 
[\[193a.7\]]tshe de nyid kyi mtshan mo'i skya rengs dang po shar ba'i dus na de bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo de bzhin gshegs pa mar me mdzad bla na med pa yang dag par rdzogs pa'i byang chub mngon par rdzogs par sangs rgyas ma thag 
[\[193b\]]
[\[193b.1\]]tu de'i tshe sku las 'di lta bu'i 'od byung ste/_'od des stong gsum gyi stong chen po'i 'jig rten gyi khams thams cad snang bas khyab par gyur to/_/de nas de'i tshe lha'i dbang po brgya byin rang gi gnas nas mi snang bar gyur te/_de bzhin gshegs pa dgra bcom pa yang dag par rdzogs 
[\[193b.2\]]pa'i sangs rgyas mar me mdzad ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la mchod pa byas nas sgra 'di skad ces kyang bsgrags so/_/kye ma'o de bzhin gshegs pa mar me mdzad 'di 'jig rten du byung ste/_
[\[193b.3\]]'di ltar de'i 'od kyis 'jig rten gyi khams thams cad snang bas khyab par mdzad do/_/de bzhin gshegs pa mar me mdzad lo lnga bcu'i bar du byang chub kyi snying po de na bzhugs kyang tha na sems can gcig tsam yang blta ba dang /_phyag bya ba dang /_bsnyen bkur bya ba'i phyir nye bar mi 
[\[193b.4\]]'gro'o/_/de ci'i phyir zhe na/_rgyal po gling ldan gyi rgyal po'i pho brang gi 'khor gyi mi rnams bde ba dang ldan pa'i phyir blta ba dang /_phyag bya ba dang /_bsnyen bkur bya ba'i phyir nye bar mi 'gro'o/_/kun dga' bo de nas de bzhin gshegs pa mar me mdzad 'di snyam du dgongs te/_rgyal 
[\[193b.5\]]po gling ldan gyi rgyal po'i pho brang 'khor ba'i mi rnams bde ba dang ldan pas ha cang bag med par gyur gyi/_ngas de rnams cung zhig yid byung bar bya gor ma chag snyam mo/_/de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis de'i tshe 
[\[193b.6\]]'di lta bu'i rdzu 'phrul mngon par 'du mdzad pa mngon par 'du mdzad de/_rdzu 'phrul ji lta bu mngon par 'du mdzad pa mngon par 'du mdzad pas rgyal po gling ldan gyi rgyal po'i pho brang 'khor ba'i mi rnams kyi nang du bai dUr+ya las byas pa'i grong khyer chen po blta na sdug pa/_skye bo dang mi mang 
[\[193b.7\]]pos gang la/_mi de dag kyang lhag par mdzes pa/_lhag par blta na sdug pa/_rgyan thams cad kyis brgyan pa dag cig mngon par sprul to/_/de nas rgyal po gling ldan gyi rgyal po'i pho brang 'khor ba'i mi rnams bai dUr+ya las byas pa'i grong khyer na gnas pa'i mi rnams kyis spa 
[\[194a\]]
[\[194a.1\]]gong bar ni gyur na gang yang skyo bar ni ma gyur to/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad 'di snyam du dgongs te/_rgyal po gling ldan gyi rgyal po'i pho brang 'khor ba'i mi rnams ha cang bag 
[\[194a.2\]]med pa dang ldan par gyur pas ngas yang cung zhig skyo ba bskyed par bya gor ma chag snyam mo/_/de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis yang 'di lta bu'i rdzu 'phrul mngon par 'du mdzad pa mngon par 'du mdzad de/_
[\[194a.3\]]rdzu 'phrul ji lta bu mngon par 'du mdzad pa mngon par 'du mdzad pas bai dUr+ya las byas pa'i grong khyer chen po de la me chen po 'bar bar byin gyis brlabs so/_/byin gyis brlabs ma thag tu de la me 'bar bar gyur to/_/de nas de'i tshe sems can de dag dang grong khyer chen po 
[\[194a.4\]]de yang yongs su zad cing mthar thug pa dang zhig par gyur nas sems can de dag kyang tshul ma yin pa mthong bas sdug bsngal bar gyur to/_/kun dga' bo de nas rgyal po gling ldan gyi rgyal po'i pho brang 'khor ba'i mi rnams kyis bai dUr+ya las byas pa'i grong khyer chen po rgud par 
[\[194a.5\]]mthong nas dngangs skrag par gyur cing skyo bar gyur nas spu zing zhes byed de/_de dag 'di snyam du sems par gyur to/_/gang gi phyir grong khyer de yongs su zad cing mthar thug pa dang zhig par gyur pa las na ring po mi thogs par bdag cag kyang de lta bu'i mi rtag pa'i gnas skabs su gyur 
[\[194a.6\]]na su zhig bdag cag gi skyabs su 'gyur snyam mo/_/de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad 'di snyam du dgongs te/_rgyal po gling ldan gyi rgyal po'i pho brang 'khor ba'i mi 'di rnams yongs su smin pas ngas chos bstan pa 
[\[194a.7\]]kun shes par nus shing skal ba dang ldan pa dang mthu yod par gyur to snyam mo/_/de nas de bzhin gshegs pa mar me mdzad kyis mi de rnams kyi bsam pa thugs su chud nas de'i tshe dran pa dang shes bzhin gyis byang chub kyi snying po de las bzhengs te/_phyi bzhin 'brang ba'i dge sbyong lha'i dbang po 
[\[194b\]]
[\[194b.1\]]brgya byin dang thabs cig tu rgyal po gling ldan gyi rgyal po'i pho brang ga la ba der gshegs so/_/kun dga' bo de bzhin gshegs pa mar me mdzad byon ma thag tu de nas de'i tshe de bzhin gshegs pa mar me mdzad kyis chos bstan pa dang po'i tshe srog chags nyi khri rab tu phyung ste/_de dag thams 
[\[194b.2\]]cad len pa med par zag pa rnams las sems rnam par grol lo/_/chos bstan pa gnyis pa'i tshe srog chags sum khri rab tu phyung ste/_de dag thams cad kyang len pa med par zag pa rnams las sems rnam par grol lo/_/chos bstan pa gsum pa'i tshe srog chags bzhi khri rab 
[\[194b.3\]]tu phyung ste/_de dag thams cad kyang chos rnams la chos kyi mig rdul med cing dri ma dang bral ba rnam par dag go/_/chos bstan pa bzhi pa'i tshe srog chags lnga khri bar tu phyung ste/_de dag thams cad kyang len pa med pa zag pa rnams las sems rnam par grol lo/_/kun dga' bo de nas de bzhin 
[\[194b.4\]]gshegs pa dgra bcom pa yang dag par rdzogs pa'i sangs rgyas mar me mdzad dge slong gi dge 'dun mang pos yongs su bskor cing mdun gyis bltas te chos ston to/_/kun dga' bo de nas rgyal po ma skyes dgras rgyal po gling ldan gyi bu zhig skyes nas de bla na med pa yang dag par rdzogs pa'i 
[\[194b.5\]]byang chub mngon par rdzogs par sangs rgyas so zhes thos nas de la pho nya btang ste/_'di ltar bdag kyang mchod par 'tshal na bdag gi thad du gshegs par gsol zhes spring ngo /_/de nas pho nya des rgyal po ma skyes dgra las mnyan nas rgyal po gling ldan gyi rgyal po'i pho brang ga la ba dang /_rgyal 
[\[194b.6\]]po gling ldan ga la ba der song ste phyin nas phrin de skad smras so/_/de nas rgyal po gling ldan de bzhin gshegs pa dgra bcom pa yang dag par rdzogs pa'i sangs rgyas mar me mdzad ga la ba der song ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 
[\[194b.7\]]'dug nas skabs de gsol pa dang /_bcom ldan 'das kyis bka' stsal pa/_rgyal po chen po khyod snying las chung ngur gyis la slar song shig_/nga ni rgyal po'i pho brang pad ma can du gshegs so/_/de nas de bzhin gshegs pa dgra bcom pa yang dag par rdzogs pa'i sangs rgyas mar 
[\[195a\]]
[\[195a.1\]]me mdzad dge slong gi dge 'dun dang /_byang chub sems dpa'i tshogs dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams kyis yongs su bskor cing /_
[\[195a.2\]]rgyal po gling ldan yang rgyal po'i mthu chen po dang /_rgyal po'i tshogs mang po dang /_rgyal po'i rnam par 'phrul pa chen po dang /_rgyal po'i bdog pa chen po dang /_rgyal po'i 'byor pa chen po dang /_rgyal po'i rnam par rtse ba chen po dang chas te yongs su bskor cing mdun gyis bltas te 
[\[195a.3\]]thabs cig tu gshegs so/_/kun dga' bo de nas de bzhin gshegs pa mar me mdzad de rim gyis rgyal po'i pho brang pad ma can ga la ba der gshegs so/_/de'i tshe na ri'i rgyal po gangs ri la bram ze rin po che zhes bya ba zhig 'dug ste/_bram ze'i khye'u lnga brgya tsam la bstan bcos 
[\[195a.4\]]dang rig byed dang /_gsang sngags thams cad slob tu 'jug go/_/de na bram ze'i khye'u lnga brgya tsam po de dag gi nang na bram ze'i khye'u sprin ces bya ba gzhon nu dar la bab pa/_gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa/_gsang 
[\[195a.5\]]sngags dang /_bstan bcos dang /_chog shes pa ji snyed pa thams cad la mkhas pa zhig yod do/_/kun dga' bo de nas bram ze'i khye'u sprin ces bya bas mkhan po'i rkang pa la mgo bos phyag 'tshal nas 'di skad ces smras so/_/kye mkhan po bdag grong dang /_grong khyer dang /_ljongs 
[\[195a.6\]]dang /_yul 'khor dang /_rgyal po'i pho brang 'khor rnams su mchi'o/_/mkhan pos smras pa/_kye bram ze'i khye'u bdag cag bram ze rnams kyi chos nyid ni 'di yin te/_gang gis bstan bcos dang /_rig byed dang /_gsang sngags thams cad lobs pa des mkhan po la zong lnga brgya 
[\[195a.7\]]dang /_ras zung gcig dang /_khar ba dang /_ril ba rnams sbyin dgos so/_/bram ze'i khye'u sprin gyis smras pa/_mkhan po bdag la pags pa dang /_khar ba dang /_ril ba ma gtogs par ci yang ma mchis pas mchi'o/_/lan gsum gyi bar du gsol nas de bzhin gyis shig 
[\[195b\]]
[\[195b.1\]]ces smras so/_/de nas bram ze'i khye'u sprin rim gyis ri'i rgyal po gangs las babs nas grong dang /_grong khyer dang /_ljongs dang /_yul 'khor dang /_rgyal po'i pho brang 'khor du zhugs so/_/de'i tshe na grong khyer chen po bde bar pha rol tu 'gro ba na bram ze sa ga bzang po zhes bya ba zhig 
[\[195b.2\]]gnas te/_de la bu mo bzang len ldan zhes bya ba gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa zhig yod pa de'i phyir nyi ma re re zhing bram ze bzhi khri la zan sbyin par byed cing /_de rnams kyi nang na thams cad las khyad par du 'phags pa 
[\[195b.3\]]gang yin pa de la bdag gi bu mo sbyin no snyam pa dang /_gnas gtsang ma'i ris kyi lha'i bu zhig gis bram ze'i khye'u sprin la grong khyer chen po bde bar pha rol tu 'gro ba'i lam bstan no/_/de nas bram ze'i khye'u sprin mchod sbyin gyi gnas ga la ba der song ste phyin to/_/bram ze'i khye'u 
[\[195b.4\]]sprin mchod sbyin gyi gnas der phyin ma thag tu de'i tshe bu mo des rang gi pha ma la 'di skad ces smras so/_/yab bram ze'i khye'u 'di'i mtshan ma ji ltar gda' ba las na 'di bdag gi khyim thab tu 'gyur ro/_/de nas bram ze'i khye'u sprin bram ze de dag thams cad dang lhan cig kun tu smra bar 
[\[195b.5\]]byed cing /_de na bram ze sprin nyid bstan bcos dang /_gsang sngags dag gis khyad par du 'phags so/_/de'i tshe na mchod sbyin gyi gnas der bram ze dum bu byin zhes bya ba zhig rgan gral du 'dug ste/_mchod sbyin byed do/_/de nas bram ze'i khye'u sprin bram ze dum bu byin ga la ba der song ste 
[\[195b.6\]]phyin nas/_bram ze dum bu byin dang lhan cig tu rig byed dang gsang sngags dag smra bar byed cing /_de na 'di lta ste/_sprin nyid rig byed dang /_gsang sngags dang /_bstan bcos dag gis khyad par du 'phags so/_/de nas bram ze'i khye'u sprin gyis bram ze dum bu byin la 'di skad ces 
[\[195b.7\]]smras so/_/kye bram ze bdag cag bram ze rnams kyi chos nyid ni gang gis bstan bcos thams cad rtogs shing khong du chud pa de stan mchog la 'dug pa yin no/_/de nas yang bram ze'i khye'u sprin gyis bram ze dum bu byin la 'di skad ces smras so/_/bram ze chen po 'dir kho bo 'dug gis stan 
[\[196a\]]
[\[196a.1\]]'di las longs shig_/de nas bram ze dum bu byin gyis 'di skad ces smras so/_/bram ze'i khye'u nga stan 'di las ma bslang shig dang /_kho bos zong lnga brgya thob pa khyod la sbyin no smras pa/_kho bo la mi dgos so/_/de ma langs pa dang de'i mgrin pa nas bzung 
[\[196a.2\]]ste bslang ngo /_/de nas bram ze dum bu byin gyis bram ze'i khye'u sprin la smras pa/_bram ze'i khye'u khyod kyis kho bo stan 'di las bslangs nas tho btsams shing dngangs par byas pas khyod gang dang gang du skyes pa'i skye ba thams cad du sbyin pa'i bar chad bya'o zhes dam bcas so/_/
[\[196a.3\]]de nas bram ze'i khye'u sprin seng ge'i khri de la 'dug go/_/de nas bram ze sa ga bzang pos bu mo bzang len ldan lag g.yas pas bzung ste/_gser gyi khar ba dang /_ril ba dang /_ras zung gcig dang /_zong lnga brgya khyer nas bram ze'i khye'u sprin ga la ba der song ste phyin nas/_bram ze'i 
[\[196a.4\]]khye'u sprin la 'di skad ces smras so/_/rigs kyi bu 'di dag long shig_/de nas bram ze'i khye'u sprin gyis zong lnga brgya dang /_ras zung gcig dang /_khar ba dang /_ril ba rnams blangs te bu mo de ma blangs so/_/'di skad ces kyang smras so/_/bud med 'dis ci zhig bya/_bud med ni spre'u dang 
[\[196a.5\]]'dra ste/_rgod pa 'phyar ba dge ba'i bar chad byed pa yin la/_kho bo ni dgon pa dang rab tu dben pa rnams na gnas pas 'di kho bo la mi dgos so/_/rigs kyi bu bdag la snying brtse ba'i phyir long shig_/des ma blangs so/_/de nas bram ze'i khye'u sprin mchod sbyin gyi gnas de nas 
[\[196a.6\]]song ste ri'i rgyal po gangs ga la ba der song ngo /_/de nas bram ze sa ga bzang pos bu mo bzang len ldan la smras pa/_bu mo khyod khyim thab kyi phyi bzhin ci'i phyir mi 'gro/_des de'i tshig mnyan te/_mnyan nas ri'i rgyal po gangs ga la ba de logs su 'phags so/_/de'i tshe na 
[\[196a.7\]]gnas gtsang ma'i ris kyi lha'i bu zhig gis ri'i rgyal po gangs su 'gro ba'i lam mi snang bar byas nas rgyal po'i pho brang pad ma can du gang nas 'gro ba'i lam bstan cing /_gang du bram ze'i khye'u sprin dro 'debs pa der bu mo bzang len ldan yang dgongs 'debs so/_/de nas bram 
[\[196b\]]
[\[196b.1\]]ze'i khye'u des rgyal po'i pho brang pad ma can dar gyi lda ldi bres pa/_me tog bkram pa/_bdug spos 'thul ba'i snod dngar ba mthong nas des dris pa/_grong khyer chen po 'di ci'i rgyus mngon par brgyan par gyur/_de nas rgyal po'i pho brang pad ma can gyi rgyal po'i pho brang 'khor ba'i mi rnams 
[\[196b.2\]]kyis bram ze'i khye'u sprin la 'di skad ces smras so/_/bram ze'i khye'u khyod kyis ma thos sam/_'di ltar de bzhin gshegs pa dgra bcom pa yang dag par rdzogs pa'i sangs rgyas mar me mdzad ces bya ba 'jig rten du byung ste/_de rgyal po ma skyes dgras spyan drangs nas de 'dir byon pa'i 
[\[196b.3\]]phyir grong khyer chen po mngon par brgyan to/_/de nas bram ze'i khye'u sprin 'di snyam du sems te/_bdag cag bram ze rnams kyi nang na gang bstan bcos thams cad la spyod pa gsal zhing mkhas pa yang dkon na/_sems can rin po che 'di ltar 'jig rten du byung ba lta smos kyang ci 
[\[196b.4\]]dgos kyis bdag gis zong lnga brgya po 'dis me tog nyos la de bzhin gshegs pa la mchod pa bya gor ma chag snyam nas des phan tshun me tog btsal na gang nas kyang ma rnyed pa dang /_rgyal po'i pho brang pad ma can gyi rgyal po'i pho brang 'khor ba'i mi rnams na re bram ze'i khye'u khyod kyis ma 
[\[196b.5\]]thos sam/_rgyal po ma skyes dgras bka' stsal te/_me tog thams cad de bzhin gshegs pa mar me mdzad la mchod pa bya dgos kyis/_'di ltar su yang me tog nyor yang mi gnang /_'tshong du yang mi gnang ngo /_/gang zhig gis nyos sam btsongs na ngas de chad pa chen pos 
[\[196b.6\]]gcad do zhe'o/_/de me tog tshol ba na bu mo bzang len ldan mdun du 'dug ste 'di skad ces smras so/_/bram ze'i khye'u ci tshol/_bram ze'i khye'u sprin gyis smras pa/_bu mo me tog tshol lo/_/de nas bu mo bzang len ldan me tog phreng brgyud mkhan zhig gi khyim ga la ba der 
[\[196b.7\]]song ste phyin nas me tog phreng brgyud mkhan de la 'di skad ces smras so/_/rigs kyi bu kho mo la me tog byin cig_/kho mo'i khyim thab la dgos so/_/me tog phreng brgyud mkhan gyis smras pa/_bu mo khyod kyis ma thos sam/_'di ltar rgyal po ma skyes dgras 'di skad ces bka' stsal te/_
[\[197a\]]
[\[197a.1\]]me tog thams cad de bzhin gshegs pa mar me mdzad la mchod pa bya dgos kyis/_'di ltar su yang me tog 'tshong du 'ang mi gnang /_nyor yang mi gnang ngo /_/gang zhig gis nyos sam btsongs na ngas de chad pa chen po gcad do zhe'o/_/lan gsum gyi bar du 
[\[197a.2\]]bslang ba dang de bzhin bya'o zhes zer ro/_/de nas bu mo bzang len ldan gyis bum pa blangs nas ud pa la bdun bcug ste/_grong khyer du song nas bram ze'i khye'u sprin mthong ba dang mdun du 'dug ste 'di skad ces smras so/_/bram ze'i khye'u ci tshol/_bu mo me tog tshol lo/_/smras 
[\[197a.3\]]pa/_bram ze'i khye'u ci bya/_smras pa/_bu mo bskyed par bya'o/_/bu mos smras pa/_ud pa la btogs zin pa gang dag yang skye bar 'gyur ba ni kho mos nam yang ma thos ma mthong ngo /_/smras pa/_bu mo gang la bskyed pa tsam gyis skye ba'i bsod nams kyi zhing de lta bu la bskyed 
[\[197a.4\]]do/_/des smras pa/_gal te kho mo gang dang gang du skyes pa'i skye ba thams cad du khyod kho mo'i khyim thab tu 'gyur ba dam 'cha' na de'i phyir ud pa la sbyin no/_/de nas bram ze'i khye'u sprin 'di snyam du sems te/_bdag ni dgon pa dang rab tu dben pa na gnas pa yin la/_
[\[197a.5\]]bud med ni rgod pa/_'phyar ba/_dge ba'i rtsa ba'i bar chad byed pa yin pas bud med 'dis ci zhig bya snyam mo/_/lan bdun gyi bar du smras pa dang /_de bzhin du gyur cig ces smras so/_/de nas de'i tshe bcom ldan 'das kyis tshigs su bcad pa 'di dag bka' stsal to/_/'di skad 
[\[197a.6\]]ngas thos sngon srid na/_/sangs rgyas mar me 'jig rten byung /_/'khor ni mang po bdun stong dang /_/pad ma can du de phyin to/_/de yi phyir ni rgyal mtshan bsgrengs/_/rnga ni brgya phrag de phyir brdungs/_/grong khyer thams cad kun sbyangs shing /_/lam srang bzhi ni de phyir brgyan/_/grong khyer 
[\[197a.7\]]brgyan pa de mthong nas/_/bram ze'i khye 'us dris pa ni/_/gang gi phyir ni rgyal mtshan bsgrengs/_/gang phyir rnga ni brgya phrag brdungs/_/grong khyer thams cad kun sbyangs shing /_/gang phyir lam srang bzhi brgyan pa'i/_/bsam pa de ni lung ston cig_/rig byed shes khyod ma thos sam/_/
[\[197b\]]
[\[197b.1\]]sangs rgyas mar me 'jig rten byung /_/'khor ni mang po bdun stong dang /_/pad ma can du de byon te/_/de yi phyir ni rgyal mtshan bsgrengs/_/de phyir rnga ni brgya phrag brdungs/_/grong khyer thams cad kun sbyangs shing /_/de phyir lam srang bzhi brgyan to/_/sangs rgyas kyi ni sgra thos 
[\[197b.2\]]nas/_/sangs rgyas yon tan gyis mgu ste/_/rings par myur du song ba dang /_/rgyang nas bram ze'i bu mo mthong /_/pad ma ud pal g.yo ba'i mig_/chu skyes thogs shing sgo na 'dug_/de yis bram ze'i khye'u mthong nas/_/snyan pas smra bar bya ba'i phyir/_/ka la 
[\[197b.3\]]ping ka rma bya'i sgra/_/yid 'ong ngang mo khu byug sgra/_/sgra chen spangs nas tshangs pa'i sgras/_/bram ze'i khye'u la bu mos smras/_/khye'u ci nags kyi nang na de/_/sbyin sreg byed cing rig 'don la/_/rgyal po'i dmag gis ma gtses sam/_/'khrugs shing lam srang dag tu 
[\[197b.4\]]rgyu/_/bu mo nga khyim gnyen 'dun med/_/yongs su gzung ba'ang nga la med/_/'dod pa'i yon tan nga mi 'dod/_/bu mo rgyal dmag nga mi gnod/_/nga de dag las zan mi za/_/chos gos gos kyang mi len te/_/shes bzhin [{]brdzun [,]rdzun [}]ni mi smra na/_/bu mo rgyal dmag nga mi gnod/_/
[\[197b.5\]]'bras bu rtsa bas nags na gnas/_/bu mo rgyal dmag nga mi gnod/_/seng phrug dag gis ma gtses sam/_/'bras rtsa nags na med dam ci/_/ci'i phyir khyod ni brtan par 'ongs/_/seng ge'i phrug gus ma gtses te/_/nags na 'bras bu rtsa ba yod/_/bzang mo ud pal dgos 
[\[197b.6\]]pa'i phyir/_/de phyir nga 'dir grong khyer 'ongs/_/gal te shed bu lang tso yis/_/dregs lus brgyan phyir bram ze khye'u/_/bdag gi ud pal 'tsham pa yin/_/bdag gi phreng phyir mi nyo la/_/ud pal bsnams phyir 'dod pa min/_/brtse ldan mar me mdzad kyi phyir/_/bzang mo 
[\[197b.7\]]bdag ni ud pal slong /_/bde bar pha rol 'gro ba na/_/gang du pha las zan zos tshe/_/bslang ba'i tshig smras mi dran nas/_/'dzem med ci phyir me tog slong /_/bzang mo ud pal rin du dbyig_/lnga brgya 'di byin dge mas gnang /_/sangs rgyas yon tan tshol ba la/_/bzang 
[\[198a\]]
[\[198a.1\]]mo bgegs ni ma byed cig_/bzang mo bdag gi gzhi byas nas/_/slong ba rnams kyi bgegs su 'gyur/_/gzhan lta zhog gi bram ze'i khye'u/_/gal te slong la bdag byin na/_/bdag ni khyod kyi bgegs mi byed/_/bdag smon 'dir gyur gzhan du min/_/de 
[\[198a.2\]]gnyis smon lam btab nas ni/_/bram ze'i khye 'us ud pal blangs/_/de dag ud pal thogs nas kyang /_/rgyal ba'i zhabs la phyag 'tshal nas/_/gal te bdag lus skams gyur cing /_/bdag gi rus pa dkar gyur kyang /_/byang chub lung ma bstan bar du/_/bdag ni de ring 
[\[198a.3\]]mi ldang ngo /_/bdag smon der gyur gzhan du min/_/de nas bu mo bzang len ldan gyis ud pal lnga blangs te bram ze'i khye'u sprin la byin nas bram ze'i khye'u ud pal 'di dag long la rang gi ming gis skrun cig_/bram ze'i khye'u ud pal 'di gnyis kyang kho mo'i ming gis skrun cig_/
[\[198a.4\]]de nas bram ze'i khye'u sprin ud pa la de dag khyer nas/_grong khyer gyi phyi rol tu byung ba dang /_de bzhin gshegs pa dgra bcom pa yang dag par rdzogs pa'i sangs rgyas mar me mdzad mdzes pa dang bar bya ba/_dbang po dul ba/_thugs dul ba/_mchog tu dul ba/_dang zhing zhi ba'i pha 
[\[198a.5\]]rol tu phyin pa/_dul ba dang zhi ba'i dam pa'i pha rol tu phyin pa/_glang po chen po dbang po bsrung zhing thul ba/_mtsho ltar dang zhing rnam par dang la rnyog pa med pa'i gser gyi mchod sdong ltar mngon par 'phags pa/_dpal gyis brjid pa/_gzi brjid kyis 'bar ba mthong ngo /_/sems 
[\[198a.6\]]can bye ba brgya stong phrag du ma dang /_khye'u dang /_bu mo brgya phrag du ma dang /_lha dang /_lha ma yin dang /_klu dang /_gnod sbyin dang /_dri za dang /_nam mkha' lding dang /_mi'am ci dang /_lto 'phye chen po mang po dang /_rgyal po ma skyes dgra yang btsun mo'i 'khor dang lhan cig tu me 
[\[198a.7\]]tog dang /_me tog phreng dang /_spos dang byug pa thogs te/_bcom ldan 'das la mchod pa'i phyir 'ong ba yang mthong nas/_yang 'di snyam du sems par gyur to/_/de bzhin gshegs pa dgra bcom pa yang dag par rdzogs pa'i sangs rgyas mar me mdzad ni skyes bu chen po'i 
[\[198b\]]
[\[198b.1\]]mtshan sum cu rtsa gnyis kyis de bzhin gshegs pa dgra bcom pa yang dag par rdzogs pa'i sangs rgyas yin par bdag gis thos na/_de bzhin gshegs pa 'di la ni mtshan sum cu zhig snang ste/_mtshan gnyis ni mi snang bas mtshan sum cu rtsa gnyis dang ldan pa ma yin no snyam 
[\[198b.2\]]mo/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis bram ze'i khye'u sprin gyi sems kyi kun tu rtog pa thugs su chud nas/_rdzu 'phrul ji lta bu mngon par 'du mdzad pa mngon par 'du mdzad pas skyes bu chen po'i 
[\[198b.3\]]mtshan sum cu rtsa gnyis po de dag snang bar 'gyur ba de lta bu'i rdzu 'phrul mngon par 'du mdzad pa mngon par 'du mdzad de/_bram ze'i khye'u sprin gyis de mthong nas yang bram ze'i khye'u sprin dga' zhing mgu la yi rangs te/_rab tu dga' ba dang /_yid bde ba skyes nas pags pa de bting ba 
[\[198b.4\]]dang /_de nas rgyal po'i pho brang pad ma can gyi rgyal po'i pho brang 'khor ba'i mi de dag gis pags pa de blangs nas/_phan tshun du bor te bram ze'i khye'u sprin la 'di skad ces smras so/_/bram ze'i khye'u ma smyos sam/_gang du rgyal po'i na bza' gding ba der khyod kyis pags pa btsog 
[\[198b.5\]]pa 'di gding bar byed/_de nas bram ze'i khye'u sprin gyis pags pa blangs nas/_lam las bzur te/_lam gol bar 'dug nas bden pa'i tshig 'di byas so/_/bden pa dang bden tshig gang gis 'di ltar de bzhin gshegs pa thams cad mkhyen pa thams cad gzigs pa/_
[\[198b.6\]]'jig rten la thugs brtse ba yin na/_shul las bzur te bdag gi ral pa la zhabs 'jog par gyur cig_/de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad zhal phyir gzigs nas dge slong rnams la bka' stsal pa/_dge 
[\[198b.7\]]slong dag gang du nga'i zhabs gnyis 'jog pa der khyod kyis gzhag par mi bya'o/_/de ci'i phyir zhe na/_de ni sangs rgyas bye ba khrag khrig brgya stong mang po la bsnyen bkur byas pa'i ral pa yin pa'i phyir ro/_/de nas de bzhin gshegs pa dgra bcom pa yang dag par rdzogs pa'i 
[\[199a\]]
[\[199a.1\]]sangs rgyas mar me mdzad shul las bzur nas bram ze'i khye'u sprin gang na bar gshegs te byon pa dang /_zhabs gnyis ral pa'i steng der bzhag go/_/de nas bram ze'i khye'u sprin zhing sa'i steng de nas langs nas de bzhin gshegs pa dgra bcom pa yang dag par rdzogs pa'i sangs 
[\[199a.2\]]rgyas mar me mdzad la ud pa la de dag gtor to/_/gtor ma thag tu de'i tshe de bzhin gshegs pa'i dbu'i gtsug gi steng gi drang thad du ud pa la'i khang pa brtsegs pa grwa bzhir ka ba bzhi zug pa/_cha mnyam pa shin tu rnam par phye ba/_nyams dga' ba/_yid du 'ong ba zhig 
[\[199a.3\]]gnas par gyur te/_khang pa brtsegs pa de na yang /_/de bzhin gshegs pa'i sku snang ngo /_/de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis bram ze'i khye'u sprin la 'di skad ces bka' stsal to/_/bram ze'i khye'u khyod dge 
[\[199a.4\]]ba'i rtsa ba 'dis ma 'ongs pa'i dus bskal pa grangs med pa na/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo 
[\[199a.5\]]sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das su 'gyur ro/_/de nas bram ze'i khye'u sprin bdag nyid lung bstan pa thos nas dga' zhing mgu la yi rangs te/_rab tu dga' ba dang /_yid bde ba skyes nas/_de'i tshe mi skye ba'i chos la bzod pa rab 
[\[199a.6\]]tu thob bo/_/de bzod pa thob nas steng gi nam mkha' bar snang la ta la bdun srid du 'phags nas ting nge 'dzin drug stong mngon du gyur cing /_de bzhin gshegs pa gang gA'i klung gi bye ma snyed dag kyang mngon du gyur to/_/de nas bram ze'i khye'u sprin bar snang las babs te/_bcom ldan 
[\[199a.7\]]'das kyi zhabs la phyag 'tshal nas/_bcom ldan 'das las rab tu byung ba dang dge slong gi dngos po gsol to/_/kun dga' bo de'i tshe de'i dus na bram ze'i khye'u sprin ces bya bar gyur pa de gzhan zhig yin pa snyam du som nyi'am/_yid gnyis sam/_the tsom za na kun dga' bo de de ltar 
[\[199b\]]
[\[199b.1\]]mi blta'o/_/de ci'i phyir zhe na/_nga nyid de'i tshe de'i dus na bram ze'i khye'u sprin ces bya ba der gyur to/_/kun dga' bo de'i tshe de'i dus na bram ze'i bu mo bzang len ldan zhes bya bar gyur pa de gzhan zhig yin pa snyam du som nyi'am/_yid gnyis sam/_the tsom za na kun dga' bo de de ltar mi 
[\[199b.2\]]blta'o/_/de ci'i phyir zhe na/_shAkya'i bu mo sa 'tsho ma de'i tshe de'i dus na bu mo bzang len ldan zhes bya bar gyur to/_/kun dga' bo de'i tshe de'i dus na bram ze dum bu byin zhes bya bar gyur pa gang rgan gral du 'dug ste sbyin sreg byed pa de gzhan zhig yin pa snyam du som nyi'am/_yid gnyis 
[\[199b.3\]]sam/_the tsom za na kun dga' bo de de ltar mi blta'o/_/de ci'i phyir zhe na/_mi gti mug can lhas byin 'di de'i tshe de'i dus na bram ze dum bu byin du gyur to/_/kun dga' bo de lta bas na de'i phyir dge ba'i rtsa bas chog shes par mi bya'o/_/bcom ldan 'das kyis de skad ces bka' stsal 
[\[199b.4\]]nas/_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas pa'i 'jig rten thams cad dang ldan pa'i 'khor de yi rangs te/_bcom ldan 'das kyis gsungs pa la mngon par bstod do//_//'phags pa mar me mdzad kyis lung bstan pa zhes 
[\[199b.5\]]bya ba theg pa chen po'i mdo rdzogs so//_//rgya gar gyi mkhan po bi shud+d+ha sing ha dang /_lots+tsha ba ban de dge dpal gyis bsgyur/_rgya gar gyi mkhan po dz+nyA na gar+b+ha dang /_zhu chen gyi lots+tsha ba ban de klu'i rgyal mtshan gyis zhu chen bgyis te gtan la phab pa//_//
[\[199b.6\]{D189}]@#/_/rgya gar skad du/_Ar+ya brah+ma shrI byA ka ra Na nA ma ma hA yA na sU tra/_bod skad du/_'phags pa tshangs pa'i dpal lung bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig 
[\[199b.7\]]na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun mang po dang thabs cig tu bzhugs so/_/de nas bcom ldan 'das snga dro sham thabs dang chos gos gsol te lhung bzed bsnams nas mnyan yod kyi grong khyer du bsod 
[\[200a\]]
[\[200a.1\]]snyoms la gshegs so/_/yang de'i tshe mnyan yod kyi grong khyer gyi phyi rol na byis pa phal po che dag sa rdul gyi khyim dang /_sa rdul gyi ra ba dang /_sa rdul gyi khang pa brtsegs pa dag gis rtse zhing 'khod pa las byis pa phal po che de dag gis thag ring po zhig nas bcom 
[\[200a.2\]]ldan 'das gshegs pa mthong ngo /_/mthong nas kyang lhag par dga' ba dang /_rab tu dga' ba dang /_yid bde ba skyes te rtse dga' zhing 'khod do/_/de nas bcom ldan 'das khye'u de dag la thugs brtse ba'i phyir gang na khye'u de dag rtse zhing 'khod pa'i sa phyogs der gshegs so/_/
[\[200a.3\]]de nas byis pa de dag gi nang nas khye'u tshangs pa'i dpal zhes bya ba zhig bcom ldan 'das kyi zhabs la phyag 'tshal nas/_bcom ldan 'das kyi spyan sngar 'dug go/_/de nas bcom ldan 'das kyis mkhyen bzhin du byis pa de dag la 'di skad ces bka' stsal to/_/byis pa khyed 'di na 
[\[200a.4\]]ci byed/_de skad ces bka' stsal pa dang /_bcom ldan 'das la khye'u de dag gis 'di skad ces gsol to/_/bcom ldan 'das bdag cag 'di nas rdul gyi khyim dag dang /_sa rdul gyi ra ba dag dang /_sa rdul gyi khang pa brtsegs pa dag gis rtse zhing mchis lags so/_/de nas bcom 
[\[200a.5\]]ldan 'das la khye'u tshangs pa'i dpal gyis 'di skad ces gsol to/_/bcom ldan 'das bdag la thugs brtse ba'i slad du sa rdul gyi khang pa brtsegs pa 'di bzhes su gsol/_de nas bcom ldan 'das kyis khye'u tshangs pa'i dpal gyi lhag pa'i bsam pa dang /_dga' ba'i sems thugs 
[\[200a.6\]]su chud nas thugs brtse ba'i phyir sa rdul gyi khang pa brtsegs pa de bzhes so/_/de nas sangs rgyas kyi mthus skad cig de dang /_yud tsam de las rdul gyi khang pa brtsegs pa de rin po che sna bdun las grub pa'i khang pa brtsegs pa zhig tu gyur nas/_bcom ldan 'das kyi spyan snga na 
[\[200a.7\]]'dug par gyur te/_de'i shar phyogs kyi ngos su ni gser gyi ka ba brgyad khri bzhi stong zug par gyur/_lho phyogs kyi ngos su ni dngul gyi ka ba brgyad khri bzhi stong zug par gyur/_nub phyogs kyi ngos su ni bai dUr+ya'i ka ba brgyad khri bzhi stong zug par gyur/_byang phyogs kyi ngos su ni shel gyi ka 
[\[200b\]]
[\[200b.1\]]ba brgyad khri bzhi stong zug par gyur to/_/de nas de'i tshe khye'u tshangs pa'i dpal gyis rdzu 'phrul gyi cho 'phrul de mthong nas lhag par yang ches dga' ba dang /_mchog tu dga' ba rgya chen po skyes par gyur to/_/de nas bcom ldan 'das la khye'u tshangs pa'i dpal gyis tshigs su bcad 
[\[200b.2\]]pa 'di dag gsol to/_/kye ma 'jig rten mgon po yis/_/rdzu 'phrul shin tu rgya chen bstan/_/bdag nyid la ni thugs brtse'i phyir/_/sangs rgyas kyis ni rdzu 'phrul bstan/_/drang srong che la bdag gis ni/_/sa rdul khang brtsegs phul ba de/_/rin po che las grub par gyur/_/kye ma 
[\[200b.3\]]sangs rgyas bsam mi khyab/_/kye kye zhing ni 'di 'dra ba/_/sangs rgyas zhing ni bla med pa/_/mig med mig ni nyams pa dang /_/shes rab chung ngus mi shes so/_/rkang gnyis dam pa 'gro ba'i zhing /_/'di ni bdag gis rnyed pa dang /_/dal ba rab dkon thob pas na/_/byang chub tu ni smon lam 
[\[200b.4\]]gdab/_/bdag kyang 'dren pa khyod kyi ni/_/yon tan rjes su slob par 'tshal/_/bla med byang chub thob nas ni/_/rdzu 'phrul 'di 'dra bdag gis bgyi/_/de nas de'i tshe bcom ldan 'das kyis 'dzum pa mdzad nas bcom ldan 'das kyi zhal gyi sgo nas 'od zer kha dog sna tshogs 'di lta ste/_
[\[200b.5\]]sngon po dang /_ser po dang /_dmar po dang /_dkar po dang /_btsod ka dang /_shel gyi kha dog dang /_dngul gyi kha dog lta bu dag byung ngo /_/de dag byung nas tshangs pa'i 'jig rten gyi bar du song ste/_yang slar log nas bcom ldan 'das la lan gsum bskor ba byas te/_bcom ldan 'das kyi 
[\[200b.6\]]dbu'i gtsug tor du nub par gyur to/_/de nas bcom ldan 'das la tshe dang ldan pa kun dga' bos tshigs su bcad de gsol pa/_rgyal mchog 'dren pa 'gro ba'i gtso bo rnams/_/rgyu ma mchis par 'dzum pa mi mdzad na/_/thugs rje ldan pa 'jig rten sman slad du/_/deng 'dir ci phyir 'dzum 
[\[200b.7\]]mdzad bdag la gsungs/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis khye'u tshangs pa'i dpal 'di mthong ngam/_gsol pa bcom ldan 'das mthong lags so/_/bcom ldan 'das kyis 
[\[201a\]]
[\[201a.1\]]bka' stsal pa/_kun dga' bo khye'u 'di dge ba'i rtsa ba 'di dang /_sems kyi smon pa 'dis ni bskal pa sum stong nyis brgya'i bar du nams kyang sems can dmyal bar 'gro bar mi 'gyur ro/_/des byang chub bsgrubs nas de bzhin gshegs pa dgra bcom pa yang dag 
[\[201a.2\]]par rdzogs pa'i sangs rgyas 'jig rten thams cad las mngon par 'phags pa zhes bya bar 'gyur ro/_/zhes gsungs so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas la ni dad pa yis/_/bsod nams chung ngu skye mi 'gyur/_/chos 
[\[201a.3\]]mchog thos dang dge 'dun la/_/gus par byas pa'ang de bzhin no/_/sangs rgyas la ni dad pa la/_/byang chub thob par dka' ba med/_/de phyir byang chub 'dod pas 'dir/_/'jig rten 'dren rnams mchod par bya/_/kun dga' khye'u 'di rkang gnyis kyi/_/mchog ste dpal dang ldan pa 
[\[201a.4\]]yi/_/mngon par 'phags pa zhes bya ba/_/'jig rten gyi ni 'dren par 'gyur/_/de ltar sangs rgyas bsam mi khyab/_/sangs rgyas chos kyang de bzhin te/_/bsam mi khyab la dad pa yi/_/rnam par smin pa'ang de bzhin no/_/bcom ldan 'das kyis de skad ces bka' stsal nas/_tshe dang 
[\[201a.5\]]ldan pa kun dga' bo dang /_khye'u tshangs pa'i dpal bcom ldan 'das kyis gsungs pa la yi rangs te mngon par bstod do//_//'phags pa tshangs pa'i dpal lung bstan pa zhes bya ba theg pa chen po'i mdo rdzogs so//_//rgya gar gyi mkhan po bi shud+d+ha sid+ha dang /_lots+tsha ba 
[\[201a.6\]]ban de dge ba dpal gyis bsgyur/_rgya gar gyi mkhan po bid+yA ka ra sid+ha dang /_zhu chen gyi lo ts+tsha ba ban de de ba tsan+d+ras zhus te gtan la phab pa//[ {D190}]@##/_/rgya gar skad du/_Ar+ya s+t+rI bi brta byA ka ra Na nA ma ma hA yA na sU tra/_bod skad du/_'phags 
[\[201a.7\]]pa bud med 'gyur ba lung bstan pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod phung po'i ri la dge slong lnga stong gi dge slong 
[\[201b\]]
[\[201b.1\]]gi dge 'dun chen po dang /_byang chub sems dpa' brgyad stong mngon par grags pa/_mngon par shes pa thob pa/_spobs pa thogs pa med pa/_mi 'jigs pa thob pa/_mi skye ba'i chos la bzod pa dang ldan pa/_sangs rgyas dpag tu med pa la dge ba'i rtsa ba bskyed pa/_theg pa chen 
[\[201b.2\]]po'i rjes su song ba sha stag la 'di lta ste/_byang chub sems dpa' sems dpa' chen po mu khyud 'dzin dang /_sa 'dzin dang /_bang rim 'dzin dang /_mchod sbyin rus 'dzin dang /_snang ba'i blo gros dang /_rnam par dag pa'i blo gros dang /_sbyangs pa'i blo gros dang /_khyad par blo gros 
[\[201b.3\]]dang /_mtha' yas blo gros dang /_'phel ba'i blo gros dang /_mthong dga' dang /_legs mthong dang /_cher snang dang /_byang chub sems dpa' sems dpa' chen po don kun mthong la sogs pa dang thabs cig tu bzhugs so/_/byams pa la sogs pa bskal pa bzang po'i byang 
[\[201b.4\]]chub sems dpa' sems dpa' chen po thams cad kyang 'khor de nyid du 'dus par gyur te 'khod do/_/de nas bcom ldan 'das rgyal po'i khab kyi grong khyer chen po na rten cing bzhugs te/_rgyal po dang /_rgyal po'i bu rnams dang /_tshong dpon rnams dang /_khyim bdag rnams dang /_
[\[201b.5\]]blon po rnams dang /_'khor rnams dang /_grong rdal pa dang /_yul gyi mi rnams kyis bkur sti byas/_bla mar byas/_ri mo byas/_mchod pa byas so/_/de nas tshe dang ldan pa rab 'byor snga dro'i dus kyi tshe smad g.yogs dang /_chos gos bgos/_lhung bzed thogs nas bcom ldan 
[\[201b.6\]]'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das mdang sum bdag gi rmi lam na de bzhin 
[\[201b.7\]]gshegs pa byang chub kyi snying po la bzhugs pa zhig mthong ste/_des phyag g.yas pa gser gyi mdog can brkyang nas bdag gi spyi bor bzhag ste/_rab 'byor sang khyod kyi sngon ma thos pa'i chos ston pa thos par 'gyur ro zhes de skad ces bka' stsal na/_bcom ldan 'das de 
[\[202a\]]
[\[202a.1\]]gang gi snga ltas lags/_bcom ldan 'das kyis bka' stsal pa/_rab 'byor de ni rigs kyi bu'am/_rigs kyi bu mo chos 'dod pa rnams kyi sngon ma thos pa'i chos thos par 'gyur ba'i snga ltas yin no/_/de nas bcom ldan 'das la tshe dang ldan pa rab 'byor gyis 'di 
[\[202a.2\]]skad ces gsol to/_/bcom ldan 'das bdag rgyal po'i khab kyi grong khyer chen por bsod snyoms la mchi'o/_/bcom ldan 'das kyis bka' stsal pa/_rab 'byor de'i dus la dbab par shes na song shig_/de nas tshe dang ldan pa rab 'byor bcom ldan 'das kyis gnang nas/_bcom 
[\[202a.3\]]ldan 'das kyi zhabs la mgo bos phyag 'tshal te/_rgyal po'i khab kyi grong khyer chen por bsod snyoms la zhugs so/_/de nas tshe dang ldan pa rab 'byor rgyal po'i khab kyi grong khyer chen por mthar chags su bsod snyoms la rgyu zhing song ba las/_khyim bdag cig gi gnas ga la ba 
[\[202a.4\]]der song ste phyin nas sgo khang gi nang logs su cang mi smra bar sdod do/_/de nas khyim de'i nang nas bud med mchog gi gzugs dang ldan pa/_blta na sdug pa/_rgyan gyis legs par bklubs te/_nor bu dang /_mu tig dang /_byi ru dang /_gser gyi rgyan gyis brgyan pa/_dpal shin tu 
[\[202a.5\]]'bar ba/_kha dog rgyas shing mdzes pa dang ldan pa zhig byung ngo /_/de nas bud med des tshe dang ldan pa rab 'byor gyi rkang pa la mgo bos phyag 'tshal nas tshe dang ldan pa rab 'byor la 'di skad ces smras so/_/btsun pa rab 'byor khyod ci zhig bzhed pa'i slad du sgo khang 'di na gzhes/_rab 'byor 
[\[202a.6\]]gyis smras pa/_che zhe bdag ni bsod snyoms 'dod pa'i phyir sgo gang 'di na sdod do/_/bud med des smras pa/_btsun pa rab 'byor khyod la da dung yang bsod snyoms kyi 'du shes 'byung lags sam/_btsun pa rab 'byor khyod la da dung yang bsod snyoms kyi 'du shes thugs 
[\[202a.7\]]su ma chud dam/_rab 'byor gyis smras pa/_che zhe bdag gis bsod snyoms kyi 'du shes ni khong du chud mod kyi/_'on kyang pha ma las skyes pa'i lus 'bras chan dang zan dron gyis bskyed pa 'di zas med kyi bar du 'tsho bar mi nus so/_/bud med des smras pa/_btsun pa rab 'byor gyis 
[\[202b\]]
[\[202b.1\]]ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags 
[\[202b.2\]]pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba dang /_
[\[202b.3\]]yid mi bde ba dang /_'khrug pa 'gag pa mngon sum du ma mdzad dam/_rab 'byor gyis smras pa/_che zhe bdag gis 'gog pa mngon sum du byas so/_/smras pa btsun pa rab 'byor ci zhig ni 'gog par 'gyur/_chos gang ni rab tu bsgom par bgyi/_smras pa che zhe 'gog pa ni 
[\[202b.4\]]chos gang gi rab tu bsgom par bya ba yang ma yin no/_/smras pa/_btsun pa rab 'byor gal te 'gog pa chos gang gi rab tu bsgom pa yang ma lags na btsun pa rab 'byor gyi lus bsod snyoms kyis ji ltar 'tsho bar 'gyur/_smras pa/_che zhe 'gog pa la snyoms par zhugs te 
[\[202b.5\]]tshor ba thams cad bkag pa las langs pa'i lus 'tsho bar byed do/_/smras pa/_btsun pa rab 'byor gal te gtan du mya ngan las 'das na khyod kyi lus ji ltar 'tsho ba la 'jug par 'gyur/_smras pa/_che zhe bcom ldan 'das kyi nyan thos rnams ni lus 'tsho bar bya ba'i phyir bsod 
[\[202b.6\]]snyoms la rgyu'o/_/smras pa/_des na bcom ldan 'das kyis btsun pa rab 'byor nyon mongs pa med par gnas pa rnams kyi mchog tu ma bstan tam/_smras pa/_che zhe de yin no/_/smras pa/_ci nyon mongs pa med pa de rgyu ba'am rab tu rgyu ba lags sam/_smras pa/_che zhe ma 
[\[202b.7\]]yin no/_/smras pa/_'o na ci'i slad du btsun pa rab 'byor bsod snyoms la rgyu ba mdzad/_smras pa/_che zhe bdag ni lus cha ba'i phyir bsod snyoms la rgyu ba ma yin gyi/_srog gi phyir tshor ba dgag pa'i don du bsod snyoms la rgyu'o/_/smras pa/_btsun pa rab 'byor da dung yang tshor 
[\[203a\]]
[\[203a.1\]]bas 'phrogs sam/_smras pa/_che zhe bdag ni tshor bas mi 'phrogs mod kyi/_tshor ba dgag pa'i phyir bsod snyoms la rgyu'o/_/smras pa/_btsun pa rab 'byor nyon mongs pa med pa ni mtshungs pa med pa ste/_de ci'i slad du zhe na/_nyon mongs pa med par gnas pa ni 
[\[203a.2\]]lus dang sems kyi tshor ba myong ba ma mchis so/_/nyon mongs pa med pa ni lus dang sems dang mtshungs par ldan pa ma lags so/_/nyon mongs pa med pa ni dga' ba'am/_yid mi dga' ba skyed pa mi bgyid do/_/nyon mongs pa med pa ni su la yang nyon mongs pas nye bar gnas 
[\[203a.3\]]pa ma mchis so/_/gzhan yang gang gi slad du bcom ldan 'das kyis btsun pa rab 'byor nyon mongs pa med par gnas pa rnams kyi mchog tu bstan na/_ci'i slad du ni nyon mongs pa med pa nyon mongs pa med pa zhes bgyi/_rab 'byor gyis smras pa/_che zhe dmigs pa med 
[\[203a.4\]]pa'i nyon mongs pa med pa ni 'dod chags kyi rdul dang bral ba yin no/_/smras pa/_btsun pa rab 'byor ci nyon mongs pa med pa'i phyir 'dod chags dang bral bar 'gyur ram/_smras pa/_che zhe ma yin no/_/smras pa/_btsun pa rab 'byor 'o na nyon mongs pa med pa de ji ltar 'dod 
[\[203a.5\]]chags kyi rdul dang bral bar gyur/_smras pa/_che zhe nyon mongs pa med par bstan pa 'di ni bshad pa tsam du zad do/_/smras pa/_btsun pa rab 'byor ci nyon mongs pa med pa la bshad pa mchis sam/_smras pa/_che zhe med do/_/smras pa/_btsun pa rab 'byor gal te 
[\[203a.6\]]nyon mongs pa med pa la bshad pa ma mchis na ci zhig 'chad cing bzhugs/_smras pa/_che zhe bcom ldan 'das kyi nyan thos rnams ni tha snyad tsam gyis tha snyad du 'dogs par zad do/_/smras pa/_btsun pa rab 'byor ji tsam du brjod pa mchis pa de tsam du tha snyad 'dogs so/_/ji tsam 
[\[203a.7\]]du tha snyad 'dogs pa de tsam du phyin ci log go/_/ji tsam du phyin ci log pa de tsam du rtsod par 'gyur ro/_/ji tsam du rtsod pa de tsam du dge sbyong gi chos ma lags so/_/smras pa/_che zhe 'o na dge sbyong gi chos gang yin/_smras pa/_btsun pa rab 'byor dge sbyong gi chos ni tha snyad ma mchis 
[\[203b\]]
[\[203b.1\]]pa/_phyin ci ma log pa rtsod pa ma mchis pa'o/_/dge sbyong gi chos ni chos dang chos ma lags pa dang bral ba'o/_/dge sbyong gi chos ni chags pa dang ma chags pa dang bral ba'o/_/dge sbyong gi chos ni yul ma mchis pa dang /_yul ma lags pa'o/_/dge sbyong gi chos ni 
[\[203b.2\]]chags pa ma mchis pa dang /_ma bcings ma grol ba'o/_/dge sbyong gi chos ni sems ma mchis pa ste/_sems dang /_yid dang /_rnam par shes pa dang bral ba'o/_/dge sbyong gi chos ni chog shes pa'o/_/dge sbyong gi chos ni phrag dog dang chags pa spangs pa'o/_/dge 
[\[203b.3\]]sbyong gi chos ni 'dod pa chung zhing chog shes pa'o/_/dge sbyong gi chos ni 'dod pa thams cad dang bral ba'o/_/dge sbyong gi chos ni yul thams cad las yang dag par 'das pa dang zhen pa ma mchis pa'o/_/dge sbyong gi chos ni phung po'i bdud las nges par grol ba'o/_/dge 
[\[203b.4\]]sbyong gi chos ni nyon mongs pa ma mchis pa ste/_nyon mongs pa'i bdud las yang dag par 'das pa'o/_/dge sbyong gi chos ni ma skyes pa'o/_/dge sbyong gi chos ni 'chi bdag gi bdud dang bral ba'o/_/dge sbyong gi chos ni g.yo ba ma mchis pa dang /_rlom sems ma mchis pa dang /_
[\[203b.5\]]rtog pa ma mchis pa dang /_rnam par ma bsgribs pa dang /_spyad pa ma lags pa'o/_/dge sbyong gi chos ni bdud kyi yul las yang dag par 'das pa'o/_/dge sbyong gi chos ni blang ba ma mchis pa dang /_dor ba ma mchis pa'o/_/dge sbyong gi chos ni skye ba dang /_'jig pa dang bral 
[\[203b.6\]]ba'o/_/dge sbyong gi chos ni lha'i bu'i bdud dang ma 'bags pa'o/_/dge sbyong gi chos ni yid la byed pa ma mchis pa dang /_thams cad du gos pa ma mchis pa'o/_/dge sbyong gi chos ni mngon par zhen pa ma mchis pa dang /_mtshan ma ma mchis pa dang /_mtshan ma thams cad dang bral ba'o/_/
[\[203b.7\]]dge sbyong gi chos ni khams dang khams ma lags pa'i tshul thams cad kyis bcos pa ma lags pa dang /_bgrang ba dang /_bral ba dang /_gnas ma mchis pa dang /_nam mkha' dang mnyam pa'o/_/dge sbyong gi chos bstan pa 'di bshad pa na sgo gang der lha'i bu gang dag chos mnyan pa'i phyir 
[\[204a\]]
[\[204a.1\]]'dus pa de dag las lha'i bu bzhi stong chos rnams la chos kyi mig rdul med cing dri ma dang bral ba rnam par dag go/_/rgya chen po la mos pa'i lha'i bu lnga brgya ni bud med de'i spobs pa thos nas bla na med pa yang dag par rdzogs pa'i byang chub tu sems skyes so/_/de nas tshe dang ldan pa 
[\[204a.2\]]rab 'byor 'di snyam du sems te/_che zhe 'di 'di ltar spobs pa phun sum tshogs pa dang ldan pa de ni ngo mtshar te/_che zhe 'di'i spobs pa 'di 'dra ba las na 'di ni de bzhin gshegs pa'i sprul pa yin par the tsom med do snyam mo/_/de nas bud med de'i sems kyis tshe dang ldan pa rab 'byor gyi 
[\[204a.3\]]sems shes nas gnas brtan rab 'byor la 'di skad ces smras so/_/btsun pa rab 'byor 'di ltar 'di ni de bzhin gshegs pa'i sprul pa yin par the tsom med do snyam du dgongs pa de ni ji ltar dgongs pa de bzhin te/_de ci'i slad du zhe na/_ji ltar de bzhin gshegs pas de bzhin nyid thugs 
[\[204a.4\]]su chud pa de bzhin du bdag gis kyang de bzhin nyid khong du chud de/_des na bdag ni de bzhin gshegs pa'i sprul pa'o/_/de bzhin gshegs pa'i gzugs kyi de bzhin nyid dang /_tshor ba dang /_'du shes dang /_'du byed rnams dang /_rnam par shes pa'i de bzhin nyid gang lags pa de bdag 
[\[204a.5\]]gi de bzhin nyid kyang de nyid de/_des na bdag ni de bzhin gshegs pa'i sprul pa'o/_/de bzhin gshegs pa'i de bzhin nyid gang lags pa de ni nams kyang /_de bzhin nyid ma lags par mi 'gyur ro/_/bdag gi de bzhin nyid gang lags pa dang /_sems can thams cad kyi de 
[\[204a.6\]]bzhin nyid gang lags pa de ni nams kyang de bzhin nyid ma lags par mi 'gyur te/_des na bdag ni de bzhin gshegs pa'i sprul pa'o/_/de bzhin gshegs pa'i de bzhin nyid gang lags pa de ni res 'ga' de bzhin nyid du 'gyur ba ma lags la/_bdag gi de bzhin nyid gang 
[\[204a.7\]]lags pa de yang res 'ga' de bzhin nyid du 'gyur ba ma lags kyi/_rtag tu de bzhin nyid de kho na lags so/_/des na bdag ni de bzhin gshegs pa'i sprul pa'o/_/bdag gi de bzhin nyid gang lags pa dang /_sems can thams cad kyi de bzhin nyid gang lags pa dang /_chos thams 
[\[204b\]]
[\[204b.1\]]cad kyi de bzhin nyid gang lags pa de ni yang dag pa ji lta ba dang /_gzhan ma yin pa de ni de bzhin nyid de/_des na bdag ni de bzhin gshegs pa'i sprul pa'o/_/de nas tshe dang ldan pa rab 'byor gyis bud med de la 'di skad ces smras so/_/che zhe ci khyod kyis de bzhin gshegs pa'i 
[\[204b.2\]]mthus bdag gi sems shes sam/_'on te rang gi shes pas shes smras pa/_btsun pa rab 'byor nyan thos rnams sam/_rang sangs rgyas rnams sam/_byang chub sems dpa' rnams sam/_drang srong mngon par shes pa lnga dang ldan pa gang yang rung ste/_sems can gzhan gyi sems shes 
[\[204b.3\]]pa de dag thams cad ni sangs rgyas kyi mthus gzhan gyi sems shes pa lags so/_/de ltar gnas brtan rab 'byor gzhan gyi sems mkhyen pa gang lags pa de yang sangs rgyas kyi mthus mkhyen pa lags so/_/btsun pa rab 'byor dper na zla ba dang /_nyi ma dang /_me dang /_nor bu 
[\[204b.4\]]dang /_mar me dang /_skar ma la brten nas skyes bu mig dang ldan pa rnams kyis gzugs rnams mthong ba de bzhin du btsun pa rab 'byor ma rig pa'i mun pa ni 'jig rten gnas pa las gang su dag pha rol gyi sems shes pa de dag thams cad ni de bzhin gshegs pa la brten nas shes 
[\[204b.5\]]pa lags so/_/de nas tshe dang ldan pa rab 'byor gyis bud med de la 'di skad ces smras so/_/che zhe khyod 'di lta bu'i spobs pa dang ldan pa khyod su yin pa dang /_ga las 'ongs pa bdag la ston cig_/bud med des smras pa/_btsun pa rab 'byor gang zhig de bzhin gshegs pa'i sprul pa la 
[\[204b.6\]]'dri ste/_rigs kyi bu khyod su yin pa dang /_ga las 'ongs pa bdag la ston cig ces de skad smras na/_ji skad du lan 'debs par 'gyur/_smras pa/_che zhe cung zad kyang lan gdab tu med do/_/smras pa/_btsun pa rab 'byor de bzhin du chos thams cad sprul pa'i ngo bo nyid kyi mtshan nyid 
[\[204b.7\]]du shes na bdag gis ci zhig zhes su mchis/_gzhan yang gang zhig btsun pa rab 'byor la 'dri ste/_ci khyod so so'i skye bo yin nam/_'on te slob pa'am/_dgra bcom pa yin zhes de skad smras na/_lan ji skad gdab/_de nas tshe dang ldan pa rab 'byor sems pa la zhugs te/_che zhe 'di'i 
[\[205a\]]
[\[205a.1\]]lan ji skad gdab par bya snyam mo/_/de nas bar snang las btsun pa rab 'byor khyod kyis cung zad cig thob pa'am/_rtogs pa'am/_mngon sum du byas pa'am/_mngon par rtogs pa gang gis dgra bcom pa yin par shes pa de che zhe 'di la ston cig ces sgra byung 
[\[205a.2\]]ngo /_/de nas tshe dang ldan pa rab 'byor gyis bar snang de las sgra byung ba de thos nas bud med de la 'di skad ces smras so/_/che zhe bdag ni so so'i skye bo yang ma yin/_slob pa yang ma yin/_dgra bcom pa yang ma yin no/_/smras pa/_btsun pa rab 'byor de bdag gis ji ltar gzung bar 
[\[205a.3\]]bgyi/_smras pa/_che zhe de bzhin gshegs pa'i sprul pa'i gdags pa ji lta ba de bzhin du bdag la zung shig_/smras pa/_btsun pa rab 'byor ni dgra bcom pa/_zag pa zad pa/_nyon mongs pa med par gnas pa rnams kyi mchog dang yon gnas zhes bgyi ba lags so/_/
[\[205a.4\]]smras pa/_che zhe bdag ni dgra bcom pa/_zag pa zad pa/_nyon mongs pa med par gnas pa rnams kyi mchog dang yon gnas ma yin no/_/smras pa/_btsun pa rab 'byor de ltar na shes bzhin gyis [{]brdzun [,]rdzun [}]gsung bar mi 'gyur ram/_smras pa/_che zhe gal te bdag zag pa 
[\[205a.5\]]zad pa/_nyon mongs pa med par gnas pa rnams kyi mchog dang /_yon gnas yin par 'dzin par gyur na ni de ltar na bdag [{]brdzun [,]rdzun [}]du smra bar 'gyur na/_gang gi phyir ba dag de ltar mi 'dzin pa de'i phyir ba dag ni yang dag par smra ba yin gyi [{]brdzun [,]rdzun [}]du smra ba zhes mi bya'o/_/smras 
[\[205a.6\]]pa/_btsun pa rab 'byor sgo gang 'dir lha bden pa mthong ba chos mnyan pa'i phyir 'dus pa rnams la slu bar mi 'gyur ram/_smras pa/_che zhe bden pa mthong ba gang dag yin pa de dag ni slu bar mi nus so/_/smras pa/_btsun pa rab 'byor gyis bden pa rnams gzigs sam/_
[\[205a.7\]]smras pa/_mthong ngo /_/smras pa/_gal te bden pa rnams mthong du rung na ni de dag bden pa ma lags par 'gyur ro/_/de ci'i slad du zhe na/_bden pa rnams ni sus kyang mthong bar mi nus pa'i slad du'o/_/rab 'byor gyis smras pa/_che zhe bden pa mthong ba zhes bya ba de gang gi tshig 
[\[205b\]]
[\[205b.1\]{]bla dgas [,]bla dwags [}]yin/_smras pa/_btsun pa rab 'byor bden pa mthong ba zhes bgyi ba de ni chos thams cad mnyam pa nyid du yang dag par mthong ba'i tshig [{]bla dgas [,]bla dwags [}]so/_/bden pa mthong zhes bgyi ba de ni phyin ci log yang dag par mthong ba'i tshig [{]bla dgas [,]bla dwags [}]so/_/smras pa/_che zhe khyod kyis 
[\[205b.2\]]gang las bsams te de skad smras/_smras pa/_btsun pa rab 'byor phyin ci log gis nyon mongs pa kun nas bslang ba gang lags pa de ni bden pa mthong bas skye bar 'gyur te/_des na phyin ci log yang dag par mthong bas bden pa mthong zhes bgyi'o/_/de nas sgo gang der 
[\[205b.3\]]chos mnyan pa'i phyir lha 'dus pa de dag gis gnas brtan rab 'byor la rags pa'i lus bstan nas 'di skad ces smras so/_/btsun pa rab 'byor khyod kyis che zhe 'di'i spobs pa thos pa de ni khyod kyis rnyed pa legs pa rnyed do/_/sems can gang dag gis bstan pa 'di thos 
[\[205b.4\]]nas mos pa de dag kyang rnyed pa legs par rnyed pa yin no/_/gang dag mos pa de dag ni gang las kyang rnam par grol ba med do/_/de ci'i phyir zhe na/_mos pa mang ba rnams ni gang las kyang rnam par grol ba med do/_/mos pa mang ba la ni 'ching ba med pas na de ni gang las kyang rnam 
[\[205b.5\]]par grol ba med do/_/de nas bud med des yang tshe dang ldan pa rab 'byor la 'di skad ces smras so/_/btsun pa rab 'byor bsod snyoms la rgyur mi bzhud dam/_bshos bcad de ci bgyi/_smras pa/_che zhe bdag gi zas ni 'di nyid yin te/_chos mnyan pa 'di lta bus chog go/_/che zhe 
[\[205b.6\]]gang chos gos dang bsod snyoms kyi phyir yid mi bde ba skye ba de ni chos 'dod pa ma yin no/_/gang rnyed pa dang /_bkur sti dang /_tshigs su bcad pa 'dod pa de ni chos 'dod pa ma yin no/_/gang lus dang /_srog dang /_bsod snyoms 'dod pa de ni chos 'dod pa ma yin no/_/gang tha na 
[\[205b.7\]]legs so zhes bya ba 'dod pa de yang chos 'dod pa ma yin no/_/smras pa/_che zhe rigs kyi bu'am rigs kyi bu mo dag chos 'dod pa ji lta bu yin/_smras pa/_btsun pa rab 'byor gang 'dod pa la mi sred pa de ni chos 'dod pa'o/_/gang mig dang gzugs mi 'dod pa dang /_rna ba dang /_
[\[206a\]]
[\[206a.1\]]sgra dang /_sna dang /_dri dang /_lce dang /_ro dang /_lus dang /_reg bya dang /_yid dang /_chos mi 'dod pa de ni chos 'dod pa'o/_/gang chos ci la yang mi rten pa de ni chos 'dod pa'o/_/btsun pa rab 'byor gzhan yang gang dag phung po dang /_khams dang /_skye mched mi 'dod pa 
[\[206a.2\]]de ni chos 'dod pa'o/_/gang 'dod pa dang /_gzugs dang /_gzugs med pa mi 'dod pa de ni chos 'dod pa'o/_/gang dmigs pa'i mtshan ma la dmigs pa mi 'dod pa de ni chos 'dod pa'o/_/de nas tshe dang ldan pa rab 'byor gyis bud med de la 'di skad ces smras so/_/che zhe bzod 
[\[206a.3\]]par gyis shig_/bdag sgo gang 'di nas 'gro'o/_/bud med des smras pa/_btsun pa rab 'byor dper na sa'i khams la bzod pa gsol mi 'tshal ba de bzhin du btsun pa rab 'byor gang gi sems sa dang 'dra ba de la ni bzod pa gsol mi 'tshal lo/_/btsun pa rab 'byor chu la 
[\[206a.4\]]bzod pa gsol mi 'tshal ba de bzhin du gang gi sems chu dang 'dra ba de la ni bzod pa gsol mi 'tshal lo/_/btsun pa rab 'byor me dang /_rlung dang /_nam mkha' la bzod pa gsol mi 'tshal ba de bzhin du gang gi sems me dang /_rlung dang /_nam mkha' dang 'dra ba de la ni bzod pa gsol 
[\[206a.5\]]mi 'tshal lo/_/btsun pa rab 'byor gru dang /_stegs dang /_zam pa dang /_lam po che la bzod pa gsol mi 'tshal ba de bzhin du btsun pa rab 'byor gang gi sems gru dang /_stegs dang /_zam pa dang /_lam po che dang 'dra ba de la ni bzod pa gsol mi 'tshal lo/_/btsun pa 
[\[206a.6\]]rab 'byor byis pa rnams la ni bzod pa gsol 'tshal gyi 'phags pa rnams la ni bzod pa gsol mi 'tshal lo/_/btsun pa rab 'byor gang dag la gnod sems dang /_khro ba dang /_bag la nyal skye ba de dag la ni bzod pa gsol 'tshal gyi/_gang dag la mi skye ba de dag la ni bzod pa gsol 
[\[206a.7\]]mi 'tshal lo/_/btsun pa rab 'byor dper na me 'bar ba ni zhi bar bgyi 'tshal gyi/_me mi 'bar ba ni zhi bar bgyi mi 'tshal ba de bzhin du btsun pa rab 'byor gang dag gi nyon mongs pa 'bar ba de dag la ni bzod pa gsol 'tshal gyi/_gang dag nyon mongs pa med pa de dag la ni bzod pa 
[\[206b\]]
[\[206b.1\]]gsol mi 'tshal lo/_/de nas tshe dang ldan pa rab 'byor gyis bud med de la 'di skad ces smras so/_/che zhe khyod ci zhig 'dod na 'di ltar seng ge'i sgra sgrogs/_smras pa/_btsun pa rab 'byor gang 'dod pa mchis pa des ni seng ge'i sgra sgrogs par mi nus so/_/gang dag ci yang mi 'dod pa 
[\[206b.2\]]de dag ni seng ge'i sgra sgrogs par bgyid do/_/de ci'i slad du zhe na/_dmigs pa mchis pa la ni 'dod pa mchis la/_gang la dmigs pa ma mchis pa de la ni seng ge'i sgra ci yang ma mchis so/_/'jig tshogs la lta ba mchis pa la ni 'dod pa mchis la/_gang la lta ba'i rnam pa ma mchis 
[\[206b.3\]]pa de la ni seng ge'i sgra ci yang ma mchis so/_/btsun pa rab 'byor gzhan yang ci zhig bzhed pa las len pa med par zag pa rnams las sems rnam par grol bar 'gyur/_smras pa/_che zhe 'dod pa yod pa la ni rnam par grol ba ci yang med do/_/smras pa/_btsun pa rab 'byor 
[\[206b.4\]]gang bzhed pas len pa med par zag pa rnams las sems rnam par grol ba de bzhin du bdag kyang de lta bu'i 'jug pas zhugs so/_/bdag kyang de lta bu'i rnam par grol ba'i 'jug pas zhugs so/_/bdag kyang de lta bu'i chos kyi dbyings kyi 'jug pas zhugs so/_/de 
[\[206b.5\]]nas tshe dang ldan pa rab 'byor gyis bud med de la 'di skad ces smras so/_/che zhe theg pa'i rnam pa gang yin pa rnams dang /_rtags gang yin pa rnams dang /_mtshan ma gang dag yin pa 'di lta bu dag bdag la ston pa las na/_khyod ni theg pa chen po la yang dag par zhugs pa yin 
[\[206b.6\]]par the tsom med do/_/bud med des smras pa/_btsun pa rab 'byor theg pa chen po'i rnam pa rnams dang /_rtags rnams dang /_mtshan ma rnams mkhyen tam/_smras pa/_che zhe nyan thos kyis ni ma thos par theg pa chen po'i rnam pa rnams dang /_rtags rnams dang /_mtshan ma 
[\[206b.7\]]rnams shes par mi nus kyi/_che zhe theg pa chen po'i rnam pa rnams dang /_rtags rnams dang /_mtshan ma rnams shod cig_/smras pa/_btsun pa rab 'byor theg pa chen po zhes bgyi ba de ni chags pa ma mchis pa'i theg pa dang /_sgrib pa ma mchis pa'i ye shes dang /_tha dad pa ma mchis 
[\[207a\]]
[\[207a.1\]]pa'i ye shes kyi tshig [{]bla dgas [,]bla dwags [}]so/_/btsun pa rab 'byor dper na las su 'gro ba'i lha'i bu rnams dang /_zla ba dang /_nyi ma'i gzhal med khang rnams ni sems can rnams la snang bar bgyi ba'i slad du chags pa ma mchis pa dang /_sgrib pa ma mchis pa dang /_
[\[207a.2\]]rgyun mi 'chad par nam mkha' la shugs kyis mchi ba de bzhin du/_btsun pa rab 'byor theg pa chen po la yang dag par zhugs pa'i skyes bu dam pa rnams ni sems can thams cad la chos kyi snang ba bgyi ba'i slad du chags pa ma mchis pa dang /_sgrib pa ma mchis pa dang /_rgyun mi 
[\[207a.3\]]'chad par pha rol tu phyin pa drug po dag gi shugs kyis mchi'o/_/btsun pa rab 'byor dper na gling bzhi ni 'khor los sgyur ba'i rgyal po'i lags te/_de gang dang gang du mchi ba de dang der gling bzhi pa'i mi rnams kyis bsten pa'i 'os su 'gyur ba lags la/_'khor los sgyur ba'i 
[\[207a.4\]]rgyal po yang sems can de dag la bsam pa mi mnyam pa'i rnam pa ma mchis te byams par bgyid pa de bzhin du/_btsun pa rab 'byor theg pa chen po la yang dag par zhugs pa'i byang chub sems dpa' rnams ni grong dang /_grong khyer dang /_grong rdal dang /_ljongs dang /_yul 'khor 
[\[207a.5\]]dang /_rgyal po'i pho brang thams cad du gang dang gang du mchi ba de dang der sems can thams cad kyis bsten pa'i 'os su gyur pa lags la/_sems can thams cad la sems snyoms shing tha dad du spyod pa ma mchis so/_/byang chub sems dpa' rnams ni bsdu ba rnams bzhis sdud pa 
[\[207a.6\]]na sems can rnams la byams pa tha dad pa ma mchis te des na theg pa chen po zhes bgyi'o/_/btsun pa rab 'byor theg pa chen po zhes bgyi ba ni theg pa de che ba lags la/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci 
[\[207a.7\]]dang /_lto 'phye chen po rnams dang /_mi dang mi ma yin pa rnams dang /_brgya byin dang /_tshangs pa dang /_'jig rten skyong ba rnams dang /_mkhas pa rnams dang /_skyes bu dam pa rnams dang /_shes pa rnams dang /_yang dag par song ba rnams dang /_yang dag par zhugs pa rnams 
[\[207b\]]
[\[207b.1\]]kyis mchod pa lags te/_des na theg pa chen po zhes bgyi'o/_/theg pa de ni ma skyes pa'i phyir mi zad pa'o/_/theg pa de ni sangs rgyas kyi rigs mi 'chad pa'o/_/theg pa de ni chos kyi rigs sdud pa'o/_/theg pa de ni dge 'dun gyi rigs yongs su 'dzin pa'o/_/theg pa de ni sems can 
[\[207b.2\]]thams cad la go skabs 'byed cing sgrib pa med pa'i phyir yangs pa'o/_/theg pa de ni phan ma mchis pa'i phyir 'dus ma byas pa'o/_/theg pa de ni pha rol tu phyin pa drug gis shin tu sbyang ba byas pa'o/_/theg pa de ni bsdu ba rnam bzhis legs par bsdus pa'o/_/theg 
[\[207b.3\]]pa de ni 'phags pa'i lam yan lag brgyad pa'i rjes su 'brang ba'i phyir shin tu yang dag par song ba'o/_/theg pa de ni zhi gnas dang /_lhag mthong bsgoms pas bzhon pa bzang po ldan pa'o/_/theg pa de ni dran pa nye bar gzhag pa dang /_byang chub kyi sems mi brjed pa'i phyir kha lo 
[\[207b.4\]]sgyur ba bzang po'i gnas so/_/theg pa de ni snying rje chen pos shin tu brtan pa'o/_/theg pa de ni thams cad mkhyen pa nyid kyis legs par gnas pa'o/_/theg pa de ni bdud thams cad pham par byas pas 'jigs pa dang bral ba'o/_/theg pa de ni shes rab kyi snang ba yang 
[\[207b.5\]]dag par ston pa'i phyir mun pa dang bral ba'o/_/theg pa de ni dge ba'i rtsa ba thams cad sdud cing sogs pas shin tu 'byor ba'o/_/theg pa de ni lha dang bcas pa'i 'jig rten gyis phyag bgyis pa'o/_theg pa de ni phas kyi rgol ba thams cad kyis mi rdzi ba'o/_/theg pa de ni 
[\[207b.6\]]nyan thos dang rang sangs rgyas thams cad kyis rtogs par dka' ba'o/_/theg pa de ni ma dad pa rnams dga' bar bgyid pa'o/_/theg pa de ni sdang ba rnams byams par bgyid pa'o/_/theg pa de ni ser sna can rnams kyi gtong ba bgyid pa'o/_/theg pa de ni tshul khrims 'chal 
[\[207b.7\]]pa rnams kyi tshul khrims bgyid pa'o/_/theg pa de ni gnod sems kyi sems dang ldan pa rnams kyi bzod pa bgyid pa'o/_/theg pa de ni le lo can rnams kyi brtson 'grus bgyid pa'o/_/theg pa de ni brjed ngas pa rnams dran par bgyid pa'o/_/theg pa de ni sems rnam par g.yengs 
[\[208a\]]
[\[208a.1\]]pa rnams nye bar zhi bar bgyid pa'o/_/theg pa de ni shes rab 'chal pa rnams kyi shes rab bgyid pa'o/_/theg pa de ni dbul po rnams kyi nor bgyid pa'o/_/theg pa de ni sdug bsngal ba rnams bde bar bgyid pa'o/_/theg pa de ni mkhas pa rnams mchog 
[\[208a.2\]]tu dga' bar bgyid pa'o/_/theg pa de ni shes pa rnams dang bar bgyid pa ste/_des na theg pa chen po zhes bgyi'o/_/de nas tshe dang ldan pa rab 'byor gyis bud med de la 'di skad ces smras so/_/che zhe khyod kyis theg pa chen po'i rnam pa rnams dang /_rtags rnams dang /_mtshan 
[\[208a.3\]]ma rnams legs par smras so/_/bud med des smras pa/_btsun pa rab 'byor theg pa chen po'i rnam pa rnams dang /_rtags rnams dang /_mtshan ma rnams ni bskal pa'am/_de bas ches lhag par bdag gis bshad du lags kyang mthar phyin par mi 'gyur ro/_/btsun pa 
[\[208a.4\]]rab 'byor theg pa chen po ji ltar tshad ma mchis pa de bzhin du rnam pa rnams dang /_rtags rnams dang /_mtshan ma rnams kyang tshad ma mchis so/_/tshe dang ldan pa rab 'byor gyis bud med de la gzhan yang 'di skad ces smras so/_/che zhe khyod kyis bdag la khyod ci zhig 'dod 
[\[208a.5\]]de bsod snyoms la rgyu bar byed ces glags btsal ba de ni de bzhin gshegs pa chos kyi mnga' bdag nyid kyang bsod snyoms la rgyu ba mdzad na khyod kyis de bzhin gshegs pa la yang de'i glags btsal lam/_bud med des smras pa/_btsun pa rab 'byor gal te de bzhin gshegs 
[\[208a.6\]]pa thabs gang gis bsod snyoms la rgyu ba mdzad pa mkhyen pa lta na de spobs par mdzod cig_/rab 'byor gyis smras pa/_che zhe de bzhin gshegs pa thabs ji lta bu zhig gis bsod snyoms la rgyu ba mdzad/_bud med des smras pa/_btsun pa rab 'byor de bzhin gshegs pa ni don 
[\[208a.7\]]gyi dbang nyi shu rtsa gcig gzigs nas bsod snyoms la rgyu ba mdzad de/_nyi shu rtsa gcig po gang zhe na/_gzugs kyi sku bzang po bstan pa'i phyir de bzhin gshegs pa bsod snyoms la rgyu ba mdzad de/_der sems can gang dag gis de bzhin gshegs pa'i sku skyes bu chen po'i mtshan 
[\[208b\]]
[\[208b.1\]]sum cu rtsa gnyis kyis brgyan pa rnam pa thams cad kyi mchog dang ldan pa mthong ba de dag_/de bzhin gshegs pa'i gzugs kyi sku'i mtshan 'thob par bgyi ba'i phyir/_bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin 
[\[208b.2\]]gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa grong dang /_grong khyer du bsod snyoms la gshegs na sems can long ba rnams kyis ni gzugs rnams mthong bar 'gyur/_sems can 'on 
[\[208b.3\]]pa rnams kyis ni sgra thos par 'gyur/_sems can smyon pa rnams kyis ni dran pa rnyed par 'gyur/_sems can gcer bu rnams kyis ni gos rnyed par 'gyur/_sems can bkres pa rnams kyis ni zas rnyed par 'gyur/_sems can skom pa rnams kyis ni btung ba rnyed par 'gyur la/_
[\[208b.4\]]sems can su la yang 'dod chags sam/_zhe sdang ngam/_gti mug dang /_phrag dog dang /_ser sna dang /_khro ba dang /_rgyags pa dang /_'chab pa dang /_yongs su gdung ba'i gnod pa ma mchis so/_/sems can thams cad byams pa'i sems dang ldan te gcig la gcig 
[\[208b.5\]]pha ma'i 'du shes skyed par 'gyur te/_der sems can mang pos de bzhin gshegs pa grong dang /_grong khyer du gshegs pa'i yon tan phun sum tshogs pa de mthong nas bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin 
[\[208b.6\]]gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa ni grong dang /_grong khyer dang /_grong rdal du gshegs na/_lha dang /_klu dang /_gnod sbyin dang /_dri za dang /_lha ma yin dang /_nam mkha' 
[\[208b.7\]]lding dang /_mi'am ci dang /_lto 'phye chen po rnams dang /_brgya byin dang /_tshangs pa dang /_'jig rten skyong ba rnams mchod pa'i las bgyi ba'i slad du phyi bzhin du 'brang ste/_der sangs rgyas kyi mthus mi rnams kyis lha dang /_klu dang /_gnod sbyin dang /_dri za dang /_lha ma yin dang /_
[\[209a\]]
[\[209a.1\]]nam mkha' lding dang /_mi'am ci dang /_lto 'phye chen po rnams dang /_brgya byin dang /_tshangs pa dang /_'jig rten skyong ba rnams bcom ldan 'das la mchod pa bgyid pa mthong nas de dag de bzhin gshegs pa la 'dod pa skye ste/_de bzhin gshegs pa ni ngo mtshar 
[\[209a.2\]]che ba nas rmad du byung ba'i bar gyi chos dang ldan no snyam ste/_de dag gis de bzhin gshegs pa la 'dod pa bskyed nas bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas bsod 
[\[209a.3\]]snyoms la rgyu ba mdzad do/_/btsun pa rab 'byor gzhan yang de bzhin gshegs pa bsod snyoms la rgyu ba mthong na sems can dpag tu med pa longs spyod dang dbang phyug gis rgyags shing myos pa dang /_gzugs dang /_rigs dang /_'tsho ba dang /_nad med pas rgyags shing myos 
[\[209a.4\]]pa 'di rnams 'di snyam du sems te/_'di 'khor los sgyur ba'i rgyal srid bor nas rab tu byung zhing bsod snyoms la rgyu zhes grags te/_des kyang 'di ltar nga rgyal bcom na/_kye ma bdag cag gis kyang nga rgyal gzhom par bya'o snyam ste/_de dag gis de lta bu mthong nas bla na med pa yang 
[\[209a.5\]]dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa grong dang /_grong khyer du bsod snyoms la rgyu ba na/_lha gzi 
[\[209a.6\]]byin che ba gzi byin che ba rnams kyis dgongs pa la bltas nas 'di skad du 'di la ni bkres pa dang /_skom pa'i gnod pa yang med la/_lus nyam chung ba yang med kyi/_sems can rnams la snying brtse ba ched cher byas nas bsod snyoms la rgyu ba mdzad kyis/_bdag cag kyang de bzhin 
[\[209a.7\]]du sems can rnams la snying brtse ba ched cher bya ba'i sems kyis bsod snyoms la rgyu bar bya'o zhes smra zhing de dag gis de lta bu mthong nas bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs 
[\[209b\]]
[\[209b.1\]]nas bsod snyoms la rgyu ba mdzad do/_/btsun pa rab 'byor gzhan yang sems can le lo can snyom las can de bzhin gshegs pa la blta ba dang /_phyag 'tshal ba dang /_bsnyen bkur bgyi ba'i slad du mi mchi ba de dag de bzhin gshegs pa grong dang /_grong khyer du gshegs 
[\[209b.2\]]na 'bad mi 'tshal bar mthong bar 'gyur la/_mthong nas kyang dga' ba dang /_mchog tu dga' ba chen po 'thob par 'gyur te/_dga' ba dang mchog tu dga' ba thob nas kyang bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin 
[\[209b.3\]]gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang sangs rgyas bcom ldan 'das rnams ni mthong na don yod pa ste/_tha na sems can gang dag gis sems kyi skad cig gcig tsam la zhi ba'i mig gis de bzhin gshegs 
[\[209b.4\]]pa mthong na yang de 'ba' zhig gis kyang de dag thams cad kyi yongs su mya ngan las 'da' bar 'gyur ba'i bar gyi rgyur 'gyur te/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin 
[\[209b.5\]]gshegs pa grong dang /_grong khyer du gshegs na sems can bcing pas bcings pa rnams bcing ba las grol bar 'gyur la/_de dag gis de bzhin gshegs pa'i mthus bdag cag bcing ba 'di dag las grol bar gyur to/_/zhes shes te de bzhin gshegs pa la byas pa gzo 
[\[209b.6\]]ba dang /_byas pa tshor bar gyur nas bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang rigs kyi bu'am/_rigs 
[\[209b.7\]]kyi bu mo de bzhin gshegs pa'i yon tan bsngags pa thos na/_kye ma ma la bdag cag gis de bzhin gshegs pa la bsod snyoms dbul bar bya'o/_/chos gos dbul ba dang /_mchod pa dang /_bkur stir bya ba ci yang rung bas mchod pa bya'o snyam du sems pa de lta bu dag mchis 
[\[210a\]]
[\[210a.1\]]la de dag las kyang mas bsrungs pa'am/_phas bsrungs pa'am/_ming pos bsrungs pa'am/_phu nu mos bsrungs pa'am/_khyim thab kyis bsrungs pa'am/_mdza' bos bsrungs pa rnams de dang de'i rkyen gyis de bzhin gshegs pa'i thad du mchi mi nus te/_de 
[\[210a.2\]]dag gis de bzhin gshegs pa grong dang /_grong khyer du gshegs pa mthong na tshim zhing mgu la rab tu dga' zhing dga' ba dang yid bde ba skyes nas de bzhin gshegs pa la bsod snyoms dbul bar bgyid do/_/phul nas kyang bla na med pa yang dag par rdzogs pa'i byang chub 
[\[210a.3\]]tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa la rgyal chen bzhi'i ris kyi lha rnams kyis lhung bzed phul nas de bzhin gshegs 
[\[210a.4\]]pas bzhes pa mchis te/_der sems can longs spyod chung ba dang /_chung ngu sbyin par 'tshal ba gang dag lags pa de dag gis ni de bzhin gshegs pa'i lhung bzed gang bar mthong ngo /_/sems can longs spyod che zhing mang du sbyin par 'tshal ba gang dag lags pa de dag 
[\[210a.5\]]gis ni de bzhin gshegs pa'i lhung bzed ma gang bar mthong nas de dag gis ji tsam dgos pa phul te/_lhung bzed gang bar bgyis nas bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas 
[\[210a.6\]]bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa'i lhung bzed kyi nang du bca' ba dang /_bza' ba dang /_myang bar bya ba ro brgya dang ldan pa blugs na/_bca' ba dang /_bza' ba dang /_myang bar bya ba de dag 'dre bar mi 'gyur te/_ji ltar snod 
[\[210a.7\]]tha dad pa'i nang na mchis pa de kho na bzhin du mchis te/_der lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po mang po dag gis de bzhin gshegs pa'i lhung bzed kyi cho 'phrul de lta bu mthong nas bla na 
[\[210b\]]
[\[210b.1\]]med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa'i lhung bzed kyi nang du dge slong thams cad kyi 
[\[210b.2\]]zas blugs kyang des lhung bzed de ma gang ba 'am/_gang bar yang mi 'gyur te/_der lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po mang po dag gis de bzhin gshegs pa'i lhung bzed kyi cho 'phrul de lta 
[\[210b.3\]]bu mthong ste ngo mtshar du gyur nas bla na med pa yang dag par rdzogs pa'i byang chub tu sems skyed par bgyid de/_de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa'i sku ni gcig tu 
[\[210b.4\]]mkhregs shing khong stong ma lags la rdo rje ltar mkhregs pa ste/_de bzhin gshegs pa'i sku la pho ba 'am/_long ka yang mi mnga'/_phyis yang mi mnga'/_gcin yang mi mnga' mod kyi/_'on kyang bsod snyoms la rgyu ba dang /_bshos gsol ba de ltar yang gda' la khong du 
[\[210b.5\]]mid pa yang mi mnga' ste/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa mang po dag gis de mthong nas bla na med pa yang dag par rdzogs pa'i byang chub tu sems skyed 
[\[210b.6\]]par bgyid de/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad de/_btsun pa rab 'byor gzhan yang de bzhin gshegs pa grong dang /_grong khyer du gshegs na sems can mang po dag gis bsod snyoms mang po 'am/_
[\[210b.7\]]nyung ngu'am/_bzang po 'am/_ngan pa yang rung ste/_dbul bar bgyid la/_sems can de dag gis kyang de bzhin gshegs pa la bskyed pa'i yon tan rnams mthar thug par bgyid mi nus te/_lha dang mi rnams kyi phun sum tshogs pa mang po dag kyang nyams su myong bar 'gyur 
[\[211a\]]
[\[211a.1\]]la yon tan de yang yongs su mya ngan las 'da' bar 'gyur ba'i bar du bas par mi 'gyur te/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa ni rtag tu mnyam par 
[\[211a.2\]]bzhag pa ste ting nge 'dzin las nyams pa mi mnga' la/_der tshangs pa 'am/_de ma yin pa'i gzugs na spyod pa'i lha gzi byin che ba gzi byin che ba rnams kyis de bzhin gshegs pa bsod snyoms la rgyu zhing ting nge 'dzin las kyang mi g.yo ba mthong na de dag 'di snyam du sems te/_'di 
[\[211a.3\]]ni sems can gyi don la brtson pa yin gyi/_zas 'dod pa ma yin par the tsom med do snyam nas de dag dga' ba thob nas bla na med pa yang dag par rdzogs pa'i byang chub tu sems skyed par bgyid de/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad 
[\[211a.4\]]do/_/btsun pa rab 'byor gal te de bzhin gshegs pa bsod snyoms la rgyu ba mi mdzad de/_zhal zas kyang mi gsol bar gyur na ni de lta na rigs kyi bu dang /_rigs kyi bu mo legs par gsungs pa'i chos 'dul ba la khyim nas khyim med par rab tu byung ba de dag kyang zas mi 
[\[211a.5\]]za ba la zhugs te/_bdag cag kyang bsod snyoms la rgyu bar mi bya/_zas kyang bza' bar mi bya'o snyam nas de dag kyang bkres shing nyam chung bar gyur pas khyad par thob par rtogs par mi nus te/_de dag gis ma 'ongs pa na khyad par 'thob pa'i bsam pa rdzogs par mdzad pa'i 
[\[211a.6\]]phyir yang de bzhin gshegs pa bsod snyoms la rgyu zhing gsol bar mdzad do/_/btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa ni 'phags pa'i rigs rnams 
[\[211a.7\]]yang dag par yongs su gzung ba'i phyir bsod snyoms la rgyu ba mdzad do/_/btsun pa rab 'byor gzhan yang de bzhin gshegs pa ni skye bo phyi ma rnams la thugs brtse ba'i phyir bsod snyoms la rgyu ste/_phyi ma'i dus na bram ze dang /_khyim bdag ma dad pa rnams 'di skad du gal te 'di dag 
[\[211b\]]
[\[211b.1\]]gi ston pa nyid kyis kyang bsod snyoms la rgyu ba ma byas na 'di dag ci'i phyir bsod snyoms la rgyu bar byed ces de dag dge slong dang /_dge slong ma rnams la shas cher mi dga' bar mi 'gyur bar bya ba'i phyir ro/_/de bas na de dag kyang 'di snyam du sems te/_'di dag gi ston pas kyang 
[\[211b.2\]]bsod snyoms la rgyu bar byas na 'di dag ci'i phyir bsod snyoms la rgyu bar mi byed snyam ste/_de dag gis bsngags pa yang rjod par bgyid la/_bsod snyoms yang ster bar 'gyur te/_'di skad du bsod snyoms la rgyu ba 'di ni gtsug lag las 'byung ba'i bsod snyoms yin no/_/
[\[211b.3\]]spyod pa 'di ni de bzhin gshegs pas bsngags pa yin no zhes kyang smra bar 'gyur te/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/btsun pa rab 'byor gzhan yang rgyal po dang /_blon po dang /_bram ze dang /_khyim 
[\[211b.4\]]bdag dang /_blon po'i bu rnams las legs par gsungs pa'i chos 'dul ba la dad pas khyim nas khyim med par rab tu byung ba de dag_/bdag cag ni 'di ltar rigs chen por skyes pa yin na/_zas kyi phyir khyim nas khyim du bsod snyoms la ci'i phyir rgyu bar bya snyam ste/_ngo tsha nas 
[\[211b.5\]]bsod snyoms la rgyu bar mi bgyid pa de dag de bzhin gshegs pa'i bsod snyoms dang /_gzi byin dang ldan pa'i sku'i rjes su slob cing bsod snyoms la rgyu bar 'gyur te/_btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/_/
[\[211b.6\]]btsun pa rab 'byor gzhan yang de bzhin gshegs pa rnams kyis ni 'jig rten dang 'thun par mdzad 'tshal te/_ji lta ji ltar sems can rnams yongs su smin par 'gyur ba de lta de ltar 'thun par mdzad de/_btsun pa rab 'byor de bzhin gshegs pas don gyi dbang de gzigs nas bsod 
[\[211b.7\]]snyoms la rgyu ba mdzad do/_/btsun pa rab 'byor gzhan yang de bzhin gshegs pa la ni sgrib pa'am/_skyems pa yang mi mnga'/_nyam chung ba yang mi mnga'/_chags pa yang mi mnga'/_chags par 'gyur ba yang mi mnga'/_sdig pa bzhed pa yang ma lags/_sogs pa yang 
[\[212a\]]
[\[212a.1\]]mi mnga' mod kyi/_'on kyang de bzhin gshegs pa dgra bcom pa yang dag par rdzogs pa'i sangs rgyas ni 'jig rten dang 'thun par mdzad pa dang /_sems can yongs su smin par mdzad pa'i slad du bsod snyoms la rgyu ba mdzad de/_btsun pa rab 'byor de bzhin 
[\[212a.2\]]gshegs pa dgra bcom pa yang dag par rdzogs pa'i sangs rgyas kyis don gyi dbang de gzigs nas bsod snyoms la rgyu ba mdzad na/_btsun pa rab 'byor de lta bu'i thabs dang de lta bu'i snying rje chen po dang /_de lta bu'i don yongs su dag pa su bsod snyoms la rgyu bar spyod dam/_smras 
[\[212a.3\]]pa/_che zhe bdag gis ni 'di mi nus te/_che zhe dper na khyi dang byi la thams cad kyis ri'i rgyal po ri rab gzhig par mi nus pa dang /_wa thams cad kyis [{]ri dgas [,]ri dwags [}]kyi rgyal po seng ge la bskal pa'i bar du yang mthu rtsal lam sgra bsgrags pa bstan par mi nus pa de bzhin du/_che zhe nyan 
[\[212a.4\]]thos dang /_rang sangs rgyas thams cad kyis de bzhin gshegs pa la spyod pa'am/_thabs sam/_snying rje chen po bstan par mi nus so/_/de bzhin gshegs pa'i thabs la mkhas pa dang /_bsod snyoms la rgyu ba'i gtam bstan pa 'di bshad pa na khyim bdag de'i nang 
[\[212a.5\]]mi de dag dang /_khyim gzhan dag nas chos mnyan du 'ongs pa rnams kyi nang nas mi nyis stong brgyad brgyas bla na med pa yang dag par rdzogs pa'i byang chub tu sems bskyed do/_/de nas tshe dang ldan pa rab 'byor gyis bud med de la 'di skad ces smras so/_/che zhe khyod kyi khyim thab 
[\[212a.6\]]da lta ga la 'dug_/bud med des smras pa/_btsun pa rab 'byor bdag gi khyim thab ni gcig pur ma bas so/_/de ci'i slad du zhe na/_btsun pa rab 'byor sems can ji snyed dga' ba bkod pa'i thabs la mkhas pas 'dul bar 'gyur ba de dag thams cad ni bdag gi khyim thab lags 
[\[212a.7\]]so/_/smras pa/_che zhe de bzhin gshegs pas ni su la yang 'dod pa'i dga' ba gnang ba med do/_/smras pa/_btsun pa rab 'byor de bzhin gshegs pas ni dge slong gang rkyen du 'tshal ba'i chos gos dang /_bsod snyoms dang /_mal cha dang /_stan dang /_na ba'i gsos sman dang /_
[\[212b\]]
[\[212b.1\]]sman zong dang /_mdza' bshes kyi khyim dang /_bsod snyoms ster ba'i khyim bsten cing bsnyen pa dang /_grogs po dga' bar bya ba dang /_mkhan po dang slob dpon bsten pa dang /_bsnyen pa dang /_bsnyen bkur bya ba kun tu bsten par byed pa de la yang dge ba'i chos 'phel bar 'gyur ba dang /_
[\[212b.2\]]mi dge ba'i chos 'grib par 'gyur ba gsungs so/_/smras pa/_che zhe de ni khyod ji skad zer ba bzhin no/_/smras pa/_btsun pa rab 'byor de bas na de bzhin gshegs pas ni thabs de lta bus sems can rnams la 'dod pa'i dga' ba thams cad gnang ngo /_/smras pa/_che zhe khyod kyis dga' ba 
[\[212b.3\]]bkod pa'i thabs la mkhas pas sems can ji snyed btul smras pa/_btsun pa rab 'byor stong gsum gyi stong chen po'i 'jig rten gyi khams kyi skar ma'i gzugs rnams ni bgrang ba'i tshul gyis mtha' rtogs par nus kyi/_bdag gis dga' ba bkod pa'i thabs la mkhas pas sems 
[\[212b.4\]]can btul te/_btul nas kyang bla na med pa yang dag par rdzogs pa'i byang chub la bkod pa gang dag lags pa de dag la ni de ltar mi nus so/_/smras pa/_che zhe khyod sems can de dag la dga' ba ji lta bu dag stobs par byed/_bud med des smras pa/_btsun pa rab 'byor sems can tshangs 
[\[212b.5\]]pa'i dga' ba la mos pa dag kyang mchis te/_btsun pa rab 'byor de dag la ni bdag tshangs par 'gyur ba thob par bgyi ba'i slad du tshad med pa'i bsam gtan gyi dga' ba stobs par bgyid de/_bstabs nas kyang de'i 'og tu bla na med pa yang dag par rdzogs pa'i byang chub la 'dzud par bgyid do/_/btsun 
[\[212b.6\]]pa rab 'byor sems can brgya byin gyi dga' ba la mos pa dag kyang mchis te/_de dag la ni bdag brgya byin gyi dga' ba stobs par bgyid de/_bstabs nas kyang bla na med pa yang dag par rdzogs pa'i byang chub la 'dzud par bgyid do/_/btsun pa rab 'byor sems can lha dang /_klu dang /_gnod sbyin 
[\[212b.7\]]dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i dga' ba la mos pa dag kyang mchis te/_de dag la ni bdag lto 'phye chen po'i bar gyi dga' ba stobs par bgyid de bstabs nas kyang bla na med pa yang dag par rdzogs pa'i byang chub la 'dzud par bgyid do/_/
[\[213a\]]
[\[213a.1\]]btsun pa rab 'byor sems can 'khor los sgyur ba'i rgyal srid kyi dga' ba la mos pa dag kyang mchis so/_/blon po dang /_grong rdal gyi mi dang /_yul gyi mi dang /_bram ze dang /_rgyal rigs dang /_rje'u rigs dang /_dmangs rigs kyi dga' ba la mos pa dag kyang mchis so/_/
[\[213a.2\]]sems can gzugs dang /_sgra dang /_dri dang /_ro dang /_reg pa'i dga' ba la mos pa dag kyang mchis so/_/sems can me tog dang /_bdug pa dang /_spos dang /_me tog_/phreng ba dang /_byug pa dang /_phye ma dang /_gdugs dang /_rgyal mtshan dang /_ba dan dang /_rnga yab kyi dga' ba 
[\[213a.3\]]la mos pa dag kyang mchis so/_/sems can gser dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_shel dang /_mu tig dmar po dang /_byi ru dang /_rdo'i snying po dang /_spug dang rin po che rnam pa sna tshogs kyi dga' ba la mos pa dag kyang 
[\[213a.4\]]mchis so/_/sems can rnga bo che dang /_rdza rnga dang /_dung dang /_khar rnga dang /_pi bang dang /_gling bu dang /_rol mo'i sgra rnam pa sna tshogs kyi dga' ba la mos pa dag kyang mchis te/_btsun pa rab 'byor sems can de dag la yang bdag gis bsam pa thams cad dang /_dga' ba dang /_rtsed mo 
[\[213a.5\]]thams cad stobs par bgyid de/_bstabs nas kyang bla na med pa yang dag par rdzogs pa'i byang chub la 'dzud par bgyid do/_/rab 'byor gyis smras pa/_che zhe 'dod pa'i yon tan lnga ni 'phags pa'i lam gyi bar du gcod pa yin na/_ji ltar de dag bstabs pas 'dul bar 'gyur te/_
[\[213a.6\]]gnas 'di phan tshun mi 'thun pa yin no/_/che zhe byang chub sems dpa' sems dpa' chen po rnams 'phags pa'i lam la bar du gcod par byed pa'i chos gang kho na yin pa de dag nyid kyis sems can rnams 'dul bar byed pa ni dka' bar byed pa ste ngo mtshar to//_//bam po 
[\[213a.7\]]gnyis pa ste tha ma/_de nas bud med des dga' ba bkod pa'i thabs la mkhas pas bla na med pa yang dag par rdzogs pa'i byang chub tu yongs su smin par byas pa'i tshong dpon gyi bu gnyis chos mnyan pa'i phyir sgo gang der 'dus par gyur te/_de gnyis kyis tshe dang ldan pa rab 'byor la 'di skad 
[\[213b\]]
[\[213b.1\]]ces smras so/_/btsun pa rab 'byor rang gi shes rab kyis byang chub sems dpa'i shes rab sad par ma mdzad cig_/de ci'i slad du zhe na/_btsun pa rab 'byor 'di ji snyam du dgongs/_'bru mar gyi mar me chung ngu gang lags pa de kha'i dbugs sam/_lag pas g.yabs pa'am/_
[\[213b.2\]]gos kyis g.yabs pa'i rlung gis zhi bar mdzad spyod dam/_smras pa/_rigs kyi bu dag 'bru mar gyi mar me chung ngu gang yin pa de ni kha'i dbugs sam/_lag pas g.yabs pa'am/_gos kyis g.yabs pa'i rlung gis zhi bar byed nus so/_/de gnyis kyis smras pa/_btsun pa 
[\[213b.3\]]rab 'byor de bzhin du nyan thos kyi theg pa pa'i rigs kyi bu'am/_rigs kyi bu mo'i shes rab kyi snang ba dang /_bsod nams kyi snang ba chung ngu de ni 'dod pa'i rtog pa gcig gis kyang ma mchis par bgyid do/_/btsun pa rab 'byor 'di ji snyam du dgongs/_sreg pa'i bskal pa'i me'i 
[\[213b.4\]]phung po gang lags pa de gang gA'i klung chus gang bas zhi bar mdzad spyod dam/_smras pa/_rigs kyi bu dag de ni rgya mtsho 'bum gyis kyang zhi bar mi nus na gang gA'i klung chus yongs su gang bas lta ci smos/_de gnyis kyis smras pa/_btsun pa rab 'byor de bzhin du byang chub 
[\[213b.5\]]sems dpa' sems dpa' chen po'i shes rab kyi snang ba dang /_bsod nams kyi snang ba yang de dang 'dra bar blta bar bgyi'o/_/btsun pa rab 'byor gal te byang chub sems dpa' sems dpa' chen po bskal pa gang gA'i klung gi bye ma snyed du 'dod pa'i yon tan lngas rtse zhing dga' la dga' 
[\[213b.6\]]dgur spyod kyang /_de dag gis byang chub sems dpa'i shes rab kyi snang ba dang /_bsod nams kyi snang ba zad par mi nus so/_/btsun pa rab 'byor dper na mi dbul po nad pa gso zhing nad zhi bar bgyi ba'i slad du sman pas sman mngar ba dang /_skyur ba dang /_lan tshwa'i ro dang /_tsha ba dang /_kha ba 
[\[213b.7\]]dang /_bska ba las mod pa dang /_rin chung ba gang lags pa de dag stsol bar bgyid do/_/des kyang bdag bde ba nyams su myong bar bgyi ba'i slad du de dag bsten par bgyid do/_/de dag bsten pas nad chung ba'i slad du nad de las thar bar 'gyur ba de bzhin du/_btsun pa rab 'byor nyan thos kyi 
[\[214a\]]
[\[214a.1\]]theg pa pa sbyangs pa'i yon tan dang /_yo byad bsnyungs pa dang /_'dod pa nyung ba dang /_dgon pa na gnas pa dang /_chog shes pa dang /_longs spyod chung ba dang /_bya ba nyung bas sdug bsngal thams cad nyams su myong nas/_de'i 'og tu len pa med par yongs su mya ngan las 
[\[214a.2\]]'da' bar 'gyur te/_btsun pa rab 'byor rnam grangs des kyang khyod kyis 'di ltar rig par bgyi ste/_ji ltar mi dbul po gso ba de bzhin du nyan thos kyi theg pa pa'i rnam par grol ba yang de dang 'dra bar blta bar bgyi'o/_/btsun pa rab 'byor dper na rgyal rigs kyi rgyal po spyi bo nas dbang 
[\[214a.3\]]bskur ba nad pa gso ba'i phyir sman pas rgyal po la 'os pa'i sman kha dog phun sum tshogs pa dang /_dri phun sum tshogs pa dang /_ro phun sum tshogs pa dang khar bcug na yang zhim la ltor song na yang bde ba de lta bu legs par sbyar nas sbyin par bgyid de rgyal po la 'os pa'i khu bcud do cog kyang 
[\[214a.4\]]de la sbyin par bgyid do/_/rgyal po de yid mi bde bar mi 'gyur bar bgyi ba'i slad du yang me tog dang /_bdug pa dang /_spos dang /_me tog phreng dang /_byug pa rnams de la 'bul bar bgyid do/_/sil snyan dang /_pheg rdob pa rnams kyang de dang 'thun par sbyor zhing glu len par bgyid do/_/de ji 
[\[214a.5\]]tsam du dga' ba rnam pa sna tshogs de dag gis dga' bar gyur pa de tsam du nad de las thar bar 'gyur ba de bzhin du/_btsun pa rab 'byor byang chub sems dpa' kha cig dga' ba bkod pa'i thabs la mkhas pas dga' ba thams cad kyang myong la/_bde ba thams cad dang ldan pa'i theg 
[\[214a.6\]]pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de lta bu dag kyang mchis te/_btsun pa rab 'byor rnam grangs des kyang khyod kyis 'di ltar rig par bgyi ste/_ji ltar rgyal po gso ba de bzhin du byang chub sems dpa'i ye shes mngon par 
[\[214a.7\]]rtogs pa yang de dang 'dra bar blta bar bgyi'o/_/btsun pa rab 'byor gzhan yang 'dod pa'i yon tan lnga yang rtsa ba ma mchis pa dang /_gnas ma mchis pa lags la/_thams cad mkhyen pa nyid kyang rtsa ba ma mchis pa dang /_gnas ma mchis pa lags te/_de lta bur bzod pa gang 
[\[214b\]]
[\[214b.1\]]lags pa des ni bdag gis bya ba ni gang yin/_mi bya ba ni gang yin snyam du rang gis 'tshal to/_/'dod pa'i yon tan lnga mi dmigs pa lags te gang gis de lta bur bzod pa des ni lam ni gang yin lam ngan pa ni gang yin snyam du rang gis 'tshal to/_/'dod pa'i yon tan lnga yang stong 
[\[214b.2\]]la thams cad mkhyen pa nyid kyang stong ste/_gang gis de lta bur bzod pa des ni 'dod pa rnams las bzlog mi 'tshal te de ni rang nyid kyis 'dod pa rnams la smod par bgyid de ston par mi bgyid do/_/de nas tshe dang ldan pa rab 'byor gyis tshong dpon gyi bu de gnyis la 'di skad ces smras 
[\[214b.3\]]so/_/che zhe 'di rigs kyi bu khyed gnyis kyi cir 'ong /_de nas tshong dpon gyi bu de gnyis kyis de'i tshe tshe dang ldan pa rab 'byor la thal mo sbyar nas tshigs su bcad pa 'di dag smras so/_/'di ni pha lags ma yang lags/_/'di ni mdza' bo grogs mchog 'di/_/'di ni khyo lags 
[\[214b.4\]]'khra sa lags/_/'di ni ston pa bla na med/_/'di ni nyid kyi mthu stobs kyi/_/'di ni yongs su grol bar bgyis/_/'di ni de bzhin nyid ldan pas/_/sdug bsngal 'ching las bdag cag bkrol/_/'di ni chos kun ston pa ste/_/rigs pa kun gyis rnam par rtogs/_/
[\[214b.5\]]bdag cag gnyis ni dga' byin nas/_/'chi ba med la legs par btsud/_/ji ltar nya ni shas g.yogs pa'i/_/mchil pa yis ni bzung ba ltar/_/'dis ni thabs kyis bdag cag gnyis/_/bsod nams brgyas ni bcus par gyur/_/gdug pa'i sbrul gyis 
[\[214b.6\]]zin pa yi/_/dug ni dug gis zhi bgyid ltar/_/de bzhin 'dis ni bdag cag gi/_/'dod chags dug ni dug gis bcom/_/ji ltar mi ni mes tshig pa/_/me yis bsros na zhi ba ltar/_/de bzhin rang gi nyon mongs gdung /_/nyon mongs rnams kyis yongs su bkrol/_/
[\[214b.7\]]bdag cag gnyis kyis dam chos rtogs/_/'dod pa bdag cag gnyis mi 'tshal/_/byis pa gang dag 'dod pa 'tshal/_/de dag byang chub 'dod ma lags/_/'jig rten 'dod par gsungs pa rnams/_/de dag 'jigs chen gshed ma ste/_/de dag nyid ni yongs rtogs 
[\[215a\]]
[\[215a.1\]]pa/_/mkhas pa rnams kyi rnam grol lags/_/de nas tshe dang ldan pa rab 'byor gyis bud med de la 'di skad ces smras so/_/che zhe ci khyod kyis rigs kyi bu rnams kho na dga' ba bkod pa'i thabs la mkhas pa 'dis 'dul bar byed dam/_'on te rigs kyi 
[\[215a.2\]]bu mo dag kyang 'dul bar byed/_smras pa/_btsun pa rab 'byor bdag gis ni dga' ba bkod pa'i thabs la mkhas pas sems can thams cad gang yang 'dul bar mi bgyid pa ma mchis te/_btsun pa rab 'byor bud med kyi sems ni lhag par yang dga' ba la sred pas na bdag gis ni 
[\[215a.3\]]bud med chos mang du dga' ba bkod pa'i thabs la mkhas pas btul gyi skyes pa dag ni de lta ma lags so/_/smras pa/_che zhe khyod kyis ji ltar bud med kyi gzugs kyis bud med 'dul bar byed/_de nas bud med des de'i tshe skyes pa lo nyi shu rtsa gnyis lon pa/_gos gtsang ma srab 
[\[215a.4\]]mo bgos pa/_skyes pa'i rgyan gyis brgyan pa/_mdzes shing blta na sdug la kha dog rgyas pa mchog dang ldan pa ci 'dra ba de lta bur snang bar byas nas des smras pa/_btsun pa rab 'byor bud med ni gzugs kyi lus 'di lta bus 'dul bar 'gyur ro/_/de nas tshe dang ldan pa rab 'byor 
[\[215a.5\]]gyis rigs kyi bu de la 'di skad ces smras so/_/ci khyod bud med yin nam/_'on te skyes pa yin/_des smras pa/_btsun pa rab 'byor ci khyod so so'i skye bo'am/_'on te slob pa lags/_smras pa/_rigs kyi bu bdag ni so so'i skye bo yang ma yin/_slob pa yang ma yin no/_/smras 
[\[215a.6\]]pa/_btsun pa rab 'byor ba dag kyang de bzhin te/_bud med kyang ma lags/_skyes pa yang ma lags so/_/rab 'byor gyis smras pa/_gal te khyod skyes pa yang ma yin/_bud med kyang ma yin na bdag gis khyod ji ltar gzung bar bya/_smras pa/_gal te btsun pa so so'i skye bo 
[\[215a.7\]]yang ma lags/_slob pa yang ma lags na bdag gis khyod ji ltar gzung bar bgyi/_de nas tshe dang ldan pa rab 'byor 'di snyam du sems te/_kye ma byang chub sems dpa' 'di ni shes rab zab mo dang ldan te gal te bdag gis brtsams na ni yang bdag la 'dri bar 'ong ngo snyam 
[\[215b\]]
[\[215b.1\]]mo/_/de nas rigs kyi bu des tshe dang ldan pa rab 'byor gyi sems sems kyis brtags nas tshe dang ldan pa rab 'byor la 'di skad ces smras so/_/btsun pa rab 'byor khyod ni brtan po ma lags te 'dri bas skrag gis/_btsun pa rab 'byor 'dri bas skrag par ma mdzad cig_/smras 
[\[215b.2\]]pa/_bdag ni dgra bcom pa zag pa zad pa'o/_/smras pa/_btsun pa rab 'byor zag pa zad pa de dag gang lags/_ci 'das pa rnams lags sam/_ma 'ongs pa rnams lags sam/_da ltar byung ba rnams lags sam/_'das pa gang lags pa de dag zad ces bgyir ni 
[\[215b.3\]]'das pa la zad pa ma mchis so/_/ma 'ongs pa gang lags pa de dag kyang da dung ma phyin pa ste/_de dag kyang zad par bgyir mi nus so/_/da ltar byung ba gang lags pa de dag ni mi gnas pa ste/_de dag kyang zad par bgyir mi nus so/_/rab 'byor gyis smras pa/_rigs kyi bu bdag gis 
[\[215b.4\]]ni 'dri ba thams cad kyi lan gdab par mi nus pa'i steng du bsod snyoms kyi dus la bab ste bdag gi dus yol du 'ong gis bsod snyoms la 'gro'o/_/de nas de'i tshe rigs kyi bu de byang chub sems dpa'i ting nge 'dzin sangs rgyas kyi zhing thams cad kun tu ston pa zhes bya ba la snyoms par zhugs 
[\[215b.5\]]so/_/rigs kyi bu de snyoms par zhugs ma thag tu tshe dang ldan pa rab 'byor gyis sangs rgyas kyi zhing dpag tu med grangs med pa dag mthong ste/_la lar ni nyi ma 'char ka tsam/_la lar ni nyi ma bag dros tsam/_la lar ni dros bu chung tsam/_la lar ni snga dro phyed tsam/_la lar ni dro la 
[\[215b.6\]]bab tu nye ba'i dus tsam/_la lar ni gaN+DI rdung ba'i dus tsam/_la lar ni snga ma bkad pa tsam/_la lar ni bkad zin pa tsam/_la lar ni zan za zhing 'dug pa tsam/_la lar ni ldang ba tsam/_la lar ni lhung bzed 'khru ba tsam/_la lar ni phyed yol gyi dus tsam/_la lar ni 
[\[215b.7\]]phyem red kyi dus tsam/_la lar ni srod tsam/_la lar ni nam phyed tsam/_la lar ni nam chung 'khor tsam/_la lar ni zla ba dang nyi ma med de rang gi 'od dang ldan par mthong ngo /_/de nas rigs kyi bu des gnas brtan rab 'byor la 'di skad ces smras so/_/btsun pa rab 
[\[216a\]]
[\[216a.1\]]'byor khyod dus tshod gang gi tshe bshos gsol/_dus tshod ni ji tsam du gda'/_rab 'byor gyis smras pa/_rigs kyi bu bdag ni 'di nyid kyi dus tshod la zan za'i sangs rgyas kyi zhing gzhan gyi dus tshod la ma yin no/_/de nas rigs kyi bu des de'i tshe nyi ma'i dkyil 
[\[216a.2\]]'khor nub phyogs su song ba de snga dro'i phyed tsam du bzhag ste/_ci nas snga dro'i phyed tsam du 'dzin par 'gyur ba de lta bu'i rdzu 'phrul mngon par 'du bya ba mngon par 'dus byas so/_/de nas rigs kyi bu des tshe dang ldan pa rab 'byor la 'di skad ces smras so/_/btsun pa rab 'byor dus tshod 
[\[216a.3\]]ji tsam la bab pa gzigs shig_/de nas tshe dang ldan pa rab 'byor gyis mthong nas yid ches te mi ring bar gyur to/_/de nas tshe dang ldan pa rab 'byor gyis rigs kyi bu de la 'di skad ces smras so/_/rigs kyi bu khyod kyi ming ci yin bdag la ston cig_/rigs kyi bu des smras pa/_
[\[216a.4\]]btsun pa rab 'byor khyod la bdag gi ming gis ci zhig bgyi/_/yang na de bzhin gshegs pa nyid la zhus shig dang de khyod la lan 'debs so/_/btsun pa rab 'byor gzhan yang ming thams cad ni ming ma mchis pa'o/_/de ci'i slad du zhe na/_ming thams cad ni kun brtags pa dang /_
[\[216a.5\]]yang dag pa ma lags pa ste/_gang kun brtags pa dang /_yang dag pa ma lags pa de la ming 'di zhes ji skad bgyi/_btsun pa rab 'byor gyis smras pa/_ci thams cad mkhyen pa nyid kyi ming gang yin pa de yang kun brtags pa dang /_yang dag pa ma yin pa yin nam/_smras pa/_
[\[216a.6\]]btsun pa rab 'byor de ni de bzhin te/_de ci'i slad du zhe na/_'di ltar thams cad mkhyen pa nyid kyang sangs rgyas kyi zhing gzhan dang gzhan dag na ming phan tshun tha dad pa ma mchis pa'i slad du'o/_/smras pa/_rigs kyi bu thams cad mkhyen pa nyid kyi ming tha dad pa ji lta bu yin/_smras 
[\[216a.7\]]pa/_btsun pa rab 'byor thams cad mkhyen pa nyid la sangs rgyas kyi zhing la lar ni mthu zhes bgyi'o/_/la lar ni sdud pa zhes bgyi'o/_/la lar ni thams cad du snang ba zhes bgyi'o/_/la lar ni dri ma med pa zhes bgyi'o/_/la lar ni don thams cad ston pa zhes bgyi'o/_/
[\[216b\]]
[\[216b.1\]]la lar ni nyams pa med pa zhes bgyi'o/_/la lar ni mchod pa po zhes bgyi'o/_/la lar ni mngon sum pa zhes bgyi'o/_/la lar ni byi ru 'dzin ces bgyi'o/_/la lar ni rnam par rgyal ba chen po zhes bgyi'o/_/la lar ni sgra chen po zhes bgyi'o/_/la lar ni dpag tu ma 
[\[216b.2\]]mchis pa zhes bgyi ste/_btsun pa rab 'byor de ltar na thams cad mkhyen pa nyid kyang sangs rgyas kyi zhing gzhan dang gzhan dag na ming tha dad pa dpag tu ma mchis so/_/de bzhin du gzugs dang /_tshor ba dang /_'du shes dang /_'du byed rnams dang /_rnam par shes pa'i 
[\[216b.3\]]ming tha dad pa yang dpag tu ma mchis so/_/de bzhin du phung po rnams dang /_khams rnams dang /_skye mched rnams dang /_dran pa nye bar gzhag pa rnams dang /_yang dag par spong ba rnams dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang chub 
[\[216b.4\]]kyi yan lag rnams dang /_'phags pa'i lam yan lag brgyad pa rnams kyang sangs rgyas kyi zhing gzhan dang gzhan dag na ming tha dad pa dpag tu ma mchis te/_de bas na btsun pa rab 'byor rnam grangs des kyang ming thams cad ni ming ma mchis pa dang /_kun brtags pa 
[\[216b.5\]]dang /_yang dag pa ma lags pa de ltar rig par bgyi'o/_/de nas tshe dang ldan pa rab 'byor gyis rigs kyi bu de la 'di skad ces smras so/_/rgyal po'i khab kyi bram ze dang khyim bdag rnams ni de na yon gnas 'di lta bu dag 'khod pa las na rnyed pa legs par rnyed pa yin no/_/
[\[216b.6\]]rigs kyi bu des smras pa/_btsun pa rab 'byor 'jig rten na yon gnas gang lags pa mkhyen tam/_smras pa/_rigs kyi bu ji ltar bdag gis spobs pa de bzhin du bstan par bya ste/_tshul khrims dang ldan pa/_dge ba'i chos la zhugs pa/_sems 'khrul pa med pa gang yin pa de 
[\[216b.7\]]dag ni 'jig rten na yon gnas yin no/_/smras pa/_btsun pa rab 'byor khyod kyis ji skad bstan pa de dag ni yon gnas yongs su rdzogs pa ma lags so/_/smras pa/_rigs kyi bu yon gnas yongs su rdzogs pa ji lta bu yin/_smras pa/_btsun pa rab 'byor sems can 
[\[217a\]]
[\[217a.1\]]thams cad la byams pa chen po dang /_snying rje chen po yang skye la sems can gang yang mi dmigs pa gang dag lags pa de dag ni 'jig rten na yon gnas lags so/_/sangs rgyas dang /_chos dang /_dge 'dun gyi tshul mi gcod pa gang dag lags pa de dag ni 
[\[217a.2\]]'jig rten na yon gnas lags so/_/sems can thams cad kyi nyon mongs pa spong ba la brtson pa gang dag lags pa de dag ni 'jig rten na yon gnas lags so/_/ye shes mi zad pa dang /_shes rab mi zad pa dang /_bsod nams mi zad pa dang /_spobs pa mi 
[\[217a.3\]]zad pa gang dag lags pa de dag ni 'jig rten na yon gnas lags so/_/so so'i skye bo'i grogs mi bgyid la 'phags pa'i grogs bgyid pa gang dag lags pa de dag ni 'jig rten na yon gnas lags so/_/gang dag mthong ba tsam gyis sems can rnams kyi ye shes mthong ba 
[\[217a.4\]]rnam par dag par 'gyur ba gang dag lags pa de dag ni 'jig rten na yon gnas lags so/_/de nas gnas brtan rab 'byor gyi phyi bzhin du rtag tu 'brang ba'i lha nges pa la ma zhugs pa gang yin pa des yon gnas kyis bstan pa 'di thos nas bla na med pa yang dag par rdzogs pa'i 
[\[217a.5\]]byang chub tu sems bskyed de/_tshe dang ldan pa rab 'byor gyi rkang pa la phyag 'tshal nas tshe dang ldan pa rab 'byor la bzod pa gsol te/_btsun pa rab 'byor ba dag khyod kyi slad bzhin du 'brang bar mi bgyid do zhes byas so/_/de nas rigs kyi bu des lha de la 'di skad ces smras 
[\[217a.6\]]so/_/lha khyod ci'i phyir btsun pa rab 'byor la bzod pa gsol/_smras pa/_rigs kyi bu bdag lo bcu gnyis kyi bar du btsun pa rab 'byor gyi phyi bzhin 'brangs kyang /_bdag gis yon gnas kyis bstan pa 'di lta bu sngon chad ma thos te/_de bas na da ltar yon gnas 
[\[217a.7\]]kyis bstan pa 'di thos nas bdag gi lhag pa'i bsam pas bla na med pa yang dag par rdzogs pa'i byang chub tu sems bskyed nas bdag 'di snyam du sems te/_gang dang gang na yon gnas kyis yongs su dag par byed pa'i byang chub sems dpa' sdud par byed pa'i chos 
[\[217b\]]
[\[217b.1\]]'di lta bu dag thos par 'gyur ba de dang der 'gro'o snyam mo/_/de nas tshe dang ldan pa rab 'byor lha de'i sems bskyed pa de la rjes su yi rangs nas lha de la 'di skad ces smras so/_/lha khyod kyi sems sangs rgyas kyi chos rgya chen po dag la btud pa de ni rnyed pa legs par rnyed do/_/lha 
[\[217b.2\]]bdag ni thams cad mkhyen pa nyid la sems snad par gyur te/_sangs rgyas kyi chos rnams kyi snod du ma gyur pas ci byar yang med do/_/lha gal te bdag sems rnam par grol bar ma gyur na ni bdag gis kyang bla na med pa yang dag par rdzogs pa'i byang chub tu sems bskyed pa zhig 
[\[217b.3\]]mod/_lha gzhan yang khyod kyis ni sngon ma thos pa'i chos rnams thos par byed pa dang /_thos pa rnams kyang chud mi za bar byed pa'i skyes bu dam pa 'di ci 'dra ba de lta bu'i dge ba'i bshes gnyen la rtag tu rgyun mi 'chad par bsten par bya'o/_/de nas rigs kyi bu des lha de la 'di 
[\[217b.4\]]skad ces smras so/_/lha bla na med pa yang dag par rdzogs pa'i byang chub ni 'grub par dka' ste/_de ni go cha ngan ngon tsam gyis mngon par rdzogs par 'tshang rgya bar mi nus so/_/lhas smras pa/_skyes bu dam pa bla na med pa yang dag par rdzogs pa'i byang chub 'grub par dka' ba yin mod 
[\[217b.5\]]kyi/_'on kyang ci nas bdag gis btsal ba don yod par 'gyur bar bdag gis bsgrub par bya'o/_/smras pa/_lha khyod kyis ji ltar bsgrub par bya/_smras pa/_sems can thams cad la sems snyoms par bya ba dang /_sems can thams cad nyon mongs pa las rab tu grol bar bya ba 
[\[217b.6\]]dang /_sems can thams cad kyi phung po'i khur khyer ba dang /_sems can thams cad yongs su smin par bya ba dang /_sdug bsngal thams cad rtogs par bya ba'i phyir de ltar bsgrub par bya'o/_/rigs kyi bu des smras pa/_lha sems can du 'du shes pa la ni sems can thams cad la sems 
[\[217b.7\]]snyoms pa med do/_/nyon mongs par 'du shes pa la ni sems can thams cad rab tu grol bar byed pa med do/_/phung por 'du shes pa la ni sems can thams cad kyi phung po'i khur khyer ba med do/_/kun brtags pa'i dge ba'i rtsa ba can la ni sems can yongs su smin par byed pa 
[\[218a\]]
[\[218a.1\]]med do/_/bdag dang gzhan du 'du shes pa la ni sdug bsngal thams cad rtogs par byed pa med do/_/de nas lha de gdams ngag 'di bstan pas 'thun pa'i chos rnams la bzod pa thob bo/_/de nas lha des rigs kyi bu de la mchod pa'i las bya ba'i phyir 
[\[218a.2\]]sgo gang der lha'i me tog sil mas gtor to/_/de nas tshe dang ldan pa rab 'byor gyis lha de la 'di skad ces smras so/_/lha bdag gis khyod kyi bsam pa ma shes nas nyan thos kyi chos rnams kyi gtam byas te dga' ba skyed pa de khyod kyis kyang bzod pa gyis shig_/de nas lha 
[\[218a.3\]]des 'di skad ces smras so/_/btsun pa rab 'byor khyod la bdag phyag 'tshal gyis sems can su'i tshod kyang ma 'dzin cig_/sems can su la yang rung ste bsam pa ma brtags par chos ma 'chad cig_/de ci'i phyir zhe na/_btsun pa rab 'byor ma thos pa ni sla'i byang chub 
[\[218a.4\]]'dod pas nyan thos kyi theg pa thos pa ni de lta ma yin no/_/btsun pa rab 'byor yun ring du bkres pa ni sla'i kha zas dug dang 'dres pa zos pa ni de lta ma yin no/_/btsun pa rab 'byor de bzhin du ma thos pa ni sla'i byang chub sems dpa'i theg pa pas nyan thos kyi theg pa thos pa ni de lta 
[\[218a.5\]]ma yin no/_/de nas rigs kyi bu des yang bud med kyi gzugs dang /_kha dog snga ma ji lta ba de bzhin du bstan nas tshe dang ldan pa rab 'byor la 'di skad ces smras so/_/btsun pa rab 'byor bdag gis bsod snyoms ma phul gyi bar du re zhig gzhes shig_/de nas bud med de rang 
[\[218a.6\]]gi khyim du song ste/_ro brgya dang ldan pa'i zas blangs nas phyir byung ste/_'ongs nas tshe dang ldan pa rab 'byor la 'di skad ces smras so/_/btsun pa rab 'byor bsod snyoms 'di bzhes la 'dod chags dang bcas par yang ma mdzad cig_/'dod chags dang bral bar yang ma mdzad 
[\[218a.7\]]cig_/zhe sdang dang bcas par yang ma mdzad cig_/zhe sdang dang bral bar yang ma mdzad cig_/gti mug dang bcas par yang ma mdzad cig_/gti mug dang bral bar yang ma mdzad cig_/nyon mongs pa dang bcas par yang ma mdzad cig_/nyon mongs pa dang bral bar 
[\[218b\]]
[\[218b.1\]]yang ma mdzad cig_/gal te btsun pa rab 'byor gyis sdug bsngal yongs su ma mkhyen/_kun 'byung ba ma spangs/_'gog pa mngon sum du ma bgyis/_lam ma bsgoms na de lta na bsod snyoms 'di bzhes shig_/gal te btsun pa rab 'byor gyis dran pa nye bar gzhag pa 
[\[218b.2\]]bzhi ma bsgoms/_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa ma bsgoms na/_de lta na bsod snyoms 'di bzhes shig_/gal te btsun 
[\[218b.3\]]pa rab 'byor gyis 'jig tshogs kyang ma dkrugs la bgrod pa gcig pa'i lam yang thob na de lta na bsod snyoms 'di bzhes shig_/gal te btsun pa rab 'byor gyis ma rig pa ma bshig par rig pas rnam par grol ba mngon sum du mdzad pa dang /_'du byed zad par 
[\[218b.4\]]ma mdzad par 'dus ma byas mngon sum du mdzad pa dang /_rnam par shes pa'i rgyu ba la ma brten par rnam par grol bar gyur pa dang /_ming dang gzugs su sgro ma btags par khams gsum pa las yang dag par 'das pa dang /_skye mched drug la ma brten par rnam par 
[\[218b.5\]]thar pa'i sgo stong pa nyid bsgoms pa dang /_mig gi 'dus te reg pa la ma brten par rnam par thar pa'i sgo mtshan ma med pa bsgoms pa dang /_tshor ba ma dmigs par rnam par thar pa'i sgo smon pa med pa mngon sum du mdzad pa dang /_sred pa mi dmigs par de 
[\[218b.6\]]bzhin nyid yongs su mkhyen pa dang /_len pa rlom sems su ma mdzad par len pa med pa kun mkhyen pa dang /_srid pa mi 'byung ba'i tshul du yongs su mkhyen pa dang /_skye ba mi skye bar yongs su mkhyen pa dang /_rga shi brjod du med pa'i tshul du yongs su mkhyen pa 
[\[218b.7\]]de lta bur srid pa'i yan lag rnams kun mkhyen na de lta na bsod snyoms 'di bzhes shig_/gal te btsun pa rab 'byor gyis sangs rgyas kyang ma gzigs/_chos kyang ma gsan/_dge 'dun la yang mi rton na de lta na bsod snyoms 'di bzhes shig_/gal te btsun 
[\[219a\]]
[\[219a.1\]]pa rab 'byor gyis 'phags pa'i mnyam pa nyid kyis so so'i skye bo mnyam pa nyid du yongs su mkhyen na de lta na bsod snyoms 'di bzhes shig_/gal te btsun pa rab 'byor nyid 'di nas kyang med par gyur la pha rol tu yang mi skye na de lta na bsod 
[\[219a.2\]]snyoms 'di bzhes shig_/gal te btsun pa rab 'byor gyis 'dod chags dang /_zhe sdang dang /_gti mug mnyam pa nyid kyis nyon mongs pa med pa mnyam pa nyid du yongs su mkhyen la/_nyon mongs pa med pa mnyam pa nyid kyis kyang 'dod chags dang /_zhe sdang dang /_gti 
[\[219a.3\]]mug mnyam pa nyid du yongs su mkhyen na de lta na bsod snyoms 'di bzhes shig_/gal te btsun pa rab 'byor so so'i skye bo'i sa las kyang ma 'das la 'phags pa'i sa la yang ma zhugs na de lta na bsod snyoms 'di bzhes shig_/gal te btsun pa rab 'byor snang ba yang 
[\[219a.4\]]ma lags/_snang bar 'gro ba yang ma lags/_'khor ba la yang ma zhugs/_mya ngan las 'das pa yang mi 'thob/[ {]brdzun [,]rdzun [}]du smra ba yang ma lags/_bden par smra ba yang ma lags na de lta na bsod snyoms 'di bzhes shig_/gal te btsun pa rab 'byor gyis zag 
[\[219a.5\]]pa yang zad par mi mdzad la mi zad pa yang 'khrug par mi mdzad/_phung po dang /_khams dang /_skye mched rnams las kyang mi g.yo la rten pa ma mchis par yang nyon mongs pa ma mchis pa bsam gtan du mdzad/_thams cad la yang rtag tu smon pa mi mnga' la chos 
[\[219a.6\]]rnams kyang sems kyis shin tu thugs su chud na de lta na bsod snyoms 'di bzhes shig_/btsun pa rab 'byor gal te khyod kyis gang gi phyir rab tu byung ba'i chos de ma rtogs na de lta na bsod snyoms 'di bzhes shig_/btsun pa rab 'byor gyi nyon mongs pa med pa gang lags 
[\[219a.7\]]pa dang /_sems can dmyal ba pa rnams kyi nyon mongs pa med pa gang lags pa/_btsun pa rab 'byor gal te nyon mongs pa med pa 'di gnyis la yon gnas ches lhag pa ma mchis na de lta na bsod snyoms 'di bzhes shig_/'phags pa rab 'byor la yon gnas 
[\[219b\]]
[\[219b.1\]]yin par 'du shes skyed pa gang lags pa de dag ni btsun pa rab 'byor la med pa dang /_yang dag pa ma yin pas skur pa 'debs pa ste/_gal te btsun pa rab 'byor khyod chos de lta bu dang ldan na de lta na bsod snyoms 'di bzhes shig_/de nas tshe dang ldan pa rab 'byor gyis sgo gang de g.yos 
[\[219b.2\]]par byas nas lag pa g.yas pa brkyang ste 'di skad ces smras so/_/che zhe gang dag yang dag par smra ba na 'di lta bu'i chos ldan par smra ba de dag ni bdag la yang dag par smra bas smra ba yin no/_/de skad ces smras nas bsod snyoms de blangs so/_/de nas bud med des tshe dang 
[\[219b.3\]]ldan pa rab 'byor la legs so zhes bya ba byin te 'di skad ces smras so/_/gang dag mnyam pa nyid kyis bsod snyoms len pa'i yon gnas de dag ni dkon no/_/smras pa/_mngon pa'i nga rgyal can rnams ni mnyam pa nyid 'di sun phyung ste smad nas phal cher sems can dmyal bar 'gro 
[\[219b.4\]]bar 'gyur ro/_/de nas lha des tshe dang ldan pa rab 'byor la 'di skad ces smras so/_/btsun pa rab 'byor khyod kyis ci las bsams te gang dag chos 'di sun phyung ste smad nas phal cher sems can dmyal bar 'gro bar 'gyur ro zhes de skad smra/_smras pa/_lha 'di ji snyam du 
[\[219b.5\]]sems/_sgyu ma'i chos 'ga' zhig la 'di ni rgyu dang bcas pa'o/_/'di ni rgyu med pa'o zhes sun 'byin pa'am/_smod par byed dam/_smras pa/_btsun pa rab 'byor de ni ma yin no/_/smras pa/_lha de bzhin du chos thams cad sgyu ma lta bur rtogs na bdag gis 
[\[219b.6\]]sun dbyung ba'am smad du ci zhig yod/_lha gzhan yang bdag ni sems can thams cad kyis yang dag pa'am/_yang dag pa ma yin pa brjod pa'i sgra de dag thams cad dang mnyam mo/_/de ci'i phyir zhe na/_brjod pa thams cad ni sgyu ma'i ngo bo nyid kyis brjod du med do/_/bsod 
[\[219b.7\]]snyoms len pa bstan pa 'di bshad pa na lha'i bu brgya chos rnams la chos kyi mig rdul med cing dri ma dang bral ba rnam par dag go/_/de nas bud med des 'phags pa rab 'byor la bzod pa gsol nas 'di skad ces smras so/_/btsun pa rab 'byor bshos gsol nas bcom ldan 'das 
[\[220a\]]
[\[220a.1\]]ga la ba der bzhud cig dang /_bdag kyang chos mnyan pa'i slad du der mchi'o/_/de nas tshe dang ldan pa rab 'byor gyis bsod snyoms de blangs nas rgyal po'i khab kyi grong khyer nas byung nas de chos thos pa'i dga' ba dang /_mchog tu dga' bas zas la 
[\[220a.2\]]sems mi 'jug par gyur nas de 'di snyam du sems te bdag gis bsod snyoms blangs na gang la log par ltung bar mi 'gyur ba su zhig la sbyin par bya snyam mo/_/de nas byang chub sems dpa' chos thams cad mi len pas tshe dang ldan pa rab 'byor gyi sems sems kyis shes 
[\[220a.3\]]nas/_tshe dang ldan pa rab 'byor ga la ba der song ste phyin nas tshe dang ldan pa rab 'byor gyi rkang pa la mgo bos phyag 'tshal nas tshe dang ldan pa rab 'byor la 'di skad ces smras so/_/btsun pa rab 'byor bsod snyoms 'di bdag la byin cig dang /_bdag la byin na log par ltung bar 
[\[220a.4\]]mi 'gyur ro/_/smras pa/_rigs kyi bu ci khyod tshul khrims blangs pa'am/_tshul khrims la gnas pa yin nam/_smras pa/_btsun pa rab 'byor chos thams cad ni blang du med pa ste/_de la ni tshul khrims kyang med/_'chal pa'i tshul khrims kyang med do/_/btsun pa 
[\[220a.5\]]rab 'byor gzhan yang bdag ni srog gcod par byed pa dang /_ma byin par len pa byed pa dang /_'dod pa la log par g.yem pa byed pa dang /[ {]brdzun [,]rdzun [}]du smra ba byed pa dang /_phra ma byed pa dang /_tshig rtsub po smra ba dang /_tshig kyal pa smra ba dang /_brnab sems can dang /_gnod 
[\[220a.6\]]sems kyi sems dang ldan pa dang /_log par lta ba can yin no/_/de nas tshe dang ldan pa rab 'byor 'di snyam du sems te/_rigs kyi bu 'di'i bstan pa 'di 'dra ba las na 'di ni byang chub sems dpa' phyir mi ldog pa yin par the tsom med kyis ldem po ngag 'di bdag gis dri bar 
[\[220a.7\]]bya'o snyam mo/_/de nas tshe dang ldan pa rab 'byor gyis rigs kyi bu de la 'di skad ces smras so/_/rigs kyi bu khyod kyis ci las bsams te/_'di skad du bdag ni srog gcod pa byed pa dang /_ma byin par len pa byed pa dang /_'dod pas log par g.yem pa byed pa dang /[ {]brdzun [,]rdzun [}]du 
[\[220b\]]
[\[220b.1\]]smra ba byed pa dang /_phra ma byed pa dang /_tshig rtsub po smra ba dang /_tshig kyal pa smra ba dang /_brnab sems can dang /_gnod sems kyi sems dang ldan pa dang /_log par lta ba can yin no zhes smra/_de nas byang chub sems dpa' chos thams cad mi len pas tshe dang ldan pa rab 'byor la tshigs su 
[\[220b.2\]]bcad de smras pa/_byang chub lam ni bla med pa'i/_/lam ni bdag gis rnam par sbyangs/_/srog chags bye ba phrag stong yang /_/lam de la ni yongs su bkod/_/srog ni bdag gi shin tu gtugs/_/de phyir bdag ni de skad smra/_/gang dag lam ni rnam par sbyangs/_/de dag srog 
[\[220b.3\]]gcod pa zhes bya/_/lhas ni byang chub byin ma yin/_/brgya byin tshangs pas ma byin te/_/ma byin par ni bdag gis blangs/_/de phyir bdag ni ma byin len/_/srog chags kun la phan pa'i phyir/_/'thun pa'i theg pa blangs pas na/_/de phyir theg pa chen po 'di/_/ma byin blangs 
[\[220b.4\]]zhes bya ba yin/_/'dod pas log par yongs shes pa/_/chos 'dod yin zhes de dag shes/_/'dod pa 'di dag 'dod ma yin/_/de phyir log ces spyod par byed/_/sgrar ni ji snyed gdags pa rnams/_/de dag [{]brdzun [,]rdzun [}]zhes yang dag gsungs/_/med pa'i phyir na de [{]brdzun [,]rdzun [}]te/_/
[\[220b.5\]{]brdzun [,]rdzun [}]du smra ba zhes kyang bya/_/theg pa dman pa 'dod pa yi/_/sems can gang dag su yang rung /_/sems can de dag dbye ba'i phyir/_/theg pa che la dgod par byed/_/phra ma'i tshig ni smra byed cing /_/mu stegs can gzhan 'byed par byed/_/sems can lam ngan lhung ba rnams/_/
[\[220b.6\]]yang dag lam la 'dzud par byed/_/rgol ba de dag tshar bcad de/_/de dag shin tu dga' ba med/_/rtsub pa'i tshig ni smras nas kyang /_/bdud rnams thams cad pham par byas/_/rtsub pa'i tshig ni smra mod kyi/_/'on kyang sems la khro ba med/_/sems can smin par bya ba 
[\[220b.7\]]la/_/dpa' bo rnams kyis thabs la ltos/_/gang las dgongs te gsungs pa yi/_/dgongs pa'i tshig ni rab tu shes/_/des na bsams te rab smra zhing /_/sems can bye ba 'dul bar byed/_/kha cig la ni bsams te smras/_/kha cig de dag [{]brdzun [,]rdzun [}]par shes/_/
[\[221a\]]
[\[221a.1\]]de phyir bsams te smra ba yin/_/chos kyi mngon sum rtogs par byed/_/sems can ji snyed yod pa rnams/_/re re la yang de dag ni/_/mi min lha yi bde ba dag_/'jig rten na ni brnab sems byed/_/bde ba gang dag ldan gyur na/_/'jig rten mgon po phan 
[\[221a.2\]]byed 'gyur/_/bde ba de ni sems can kun/_/ldan par mkhas rnams brnab sems byed/_/sems can thams cad rgyal gyur ces/_/rtag tu de dag brnab sems byed/_/brnab sems de 'dra yin pas na/_/de phyir brnab sems can zhes smras/_/dam pa'i chos ni 
[\[221a.3\]]'jig pa'i tshe/_/stobs chen rnams kyis tshar bcad de/_/de dag rang gi bde ba spong /_/chos dang srog chags spong mi byed/_/'jig rten kun gyi rgol ba dang /_sems can kun dang mi 'thun te/_/thams cad 'thun par bya ba'i phyir/_/de dag gnod sems ston par byed/_/
[\[221a.4\]]de dag bskal par rtsod byed dam/_/bskal pa bye bar rtsod kyang rung /_/dam pa'i chos ni spong mi byed/_/slar yang ldog par yongs mi byed/_/log par lta la dpa' ba rnams/_/de dag 'dus byas kun la snyoms/_/log par lta ba rab tu shes/_/yang dag lta ba'i rnam par 
[\[221a.5\]]rtog_/gang dag de 'dra'i chos dang ldan/_/de dang de dag khrims la gnas/_/gnas med la ni gnas bcas nas/_/mkhas rnams byang chub rtogs par 'gyur/_/de nas tshe dang ldan pa rab 'byor gyis rigs kyi bu de la bsod snyoms de byin nas 'di skad du skyes bu dam pa 'di lta bu 
[\[221a.6\]]dag gis ni dad pas byin pa'i bsod snyoms log par ltung bar mi byed do zhes smras so/_/de nas tshe dang ldan pa rab 'byor zan ma zos te phyem red kyi dus na nang du yang dag 'jog las langs nas/_bcom ldan 'das ga la ba der dong ste phyin nas bcom ldan 'das kyi zhabs la mgo bos 
[\[221a.7\]]phyag 'tshal te/_ji ltar gyur pa de dag thams cad bcom ldan 'das la gsol to/_/bcom ldan 'das kyis bka' stsal pa/_rab 'byor byang chub sems dpa' de su yin pa shes sam/_gsol pa/_bcom ldan 'das ma 'tshal lags so/_/bcom ldan 'das kyis 
[\[221b\]]
[\[221b.1\]]bka' stsal pa/_rab 'byor byang chub sems dpa' sems dpa' chen po de ni bud med 'gyur ba zhes bya ste dga' ba bkod pa'i thabs la mkhas pas sems can rnams 'dul bar byed do/_/rab 'byor dper na yungs 'brus shing rta bkang ba la yul ma ga d+hA'i khal bcu tshad nyi shu 
[\[221b.2\]]yod pa las lo brgya zhing yungs 'bru re re bor ba ni bgrang ba de lta bu'i tshul gyis shing rta de'i yungs 'bru'i mtha' ches myur du rtogs par nus kyi/_byang chub sems dpa' bud med 'gyur bas dga' ba bkod pa'i thabs la mkhas pas mi mjed kyi 'jig rten gyi khams 'dir sems can bla na med pa 
[\[221b.3\]]yang dag par rdzogs pa'i byang chub tu yongs su smin par byed pa dang /_sems can mang po lha dang mir skye ba la bkod pa rnams ni de lta ma yin no/_/de nas bud med de bud med lnga brgyas bskor cing mdun du bdar te rgyal po'i khab kyi grong khyer chen po nas byung nas bya rgod kyi phung po'i ri 
[\[221b.4\]]ga la ba dang /_bcom ldan 'das ga la ba der song ste phyin nas/_bcom ldan 'das kyis bud med de 'ong ba thag ring po nas gzigs te/_gzigs nas tshe dang ldan pa rab 'byor la bka' stsal pa/_rab 'byor bud med lnga brgya tsam 'ong ba 'di dag mthong ngam/_gsol pa/_bcom 
[\[221b.5\]]ldan 'das mthong lags so/_/bcom ldan 'das kyis bka' stsal pa/_'di dag thams cad ni byang chub sems dpa' bud med 'gyur bas dga' ba bkod pa'i thabs la mkhas pas yongs su smin par byas nas/_bla na med pa yang dag par rdzogs pa'i byang chub la bkod pa sha stag go/_/
[\[221b.6\]]de nas bud med de bud med lnga brgyas bskor cing bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/de nas tshe dang ldan pa rab 'byor gyis bud med de bsu nas thal mo sbyar te phyag byas so/_/de nas tshe dang ldan 
[\[221b.7\]]pa shA ri'i bus tshe dang ldan pa rab 'byor la 'di skad ces smras so/_/tshe dang ldan pa rab 'byor 'phags pa'i chos ma thob pa dang /_'phags pa'i lus su mi gnas pa'i bud med la ci'i phyir phyag 'tshal/_bud med des smras pa/_gnas brtan shA ri'i bu gal te 'jig rten na 'phags pa ni gang 
[\[222a\]]
[\[222a.1\]]dag lags/_'phags pa ma lags pa ni gang dag lags pa mkhyen na khyod kyis spobs pa mdzod cig_/gnas brtan shA ri'i bus smras pa/_che zhe khyod kyis 'jig rten na 'phags pa gang dag yin pa dang /_'phags pa ma yin pa gang dag yin pa shes sam/_
[\[222a.2\]]smras pa/_btsun pa shA ri'i bu bdag gis 'tshal to/_/smras pa de dag gang yin/_smras pa/_btsun pa shA ri'i bu 'phags pa'i rigs mi gcod pa gang dag lags pa de dag ni 'phags pa'o/_/sangs rgyas dang /_chos dang /_dge 'dun gyi rigs mi gcod pa gang dag lags pa 
[\[222a.3\]]de dag ni 'phags pa'o/_/'phags pa rnams la byams pa'i sems dang ldan pa dang /_'phags pa ma yin pa rnams la thar ba 'dod pa gang dag lags pa de dag ni 'phags pa'o/_/btsun pa shA ri'i bu gzhan yang bud med rgyan gyis legs par brgyan pa/_gos gtsang ma srab mo 
[\[222a.4\]]gyon pa/_phye ma dang /_spos dang /_me tog phreng dang /_byug pa rnams la sten pa/_'dod pa'i yon tan lnga dang ldan pa/_thams cad mkhyen pa nyid kyi sems dang ma bral ba ni ches sla'i dgra bcom pa rnam par thar pa brgyad la bsam gtan pa dben pa na gnas pa ni de lta ma lags so/_/
[\[222a.5\]]btsun pa shA ri'i bu gzhan yang don 'di nyid brda sprad pa'i phyir khyod la dpe bstan par bgyi na btsun pa shA ri'i bu 'di ji snyam du dgongs/_mching bu'i nor bu bai dUr+ya'i snod du bcug pa 'dam mam/_'on te nor bu rin po che rin thang med pa 'dam rdzab tu bcug pa 'dam/_gnas brtan shA ri'i 
[\[222a.6\]]bus smras pa/_che zhe nor bu rin po che rin thang med pa 'dam rdzab tu bcug pa 'dam gyi mching bu'i nor bu bai dUr+ya'i snod du bcug pa ni de lta ma yin no/_/smras pa/_btsun pa shA ri'i bu de bzhin du bud med 'dod pa'i yon tan lnga dang ldan pa thams cad mkhyen pa nyid kyi sems dang ma bral ba ni 
[\[222a.7\]]ches 'phags kyi/_dgra bcom pa rnam par thar pa brgyad la bsam gtan pa dben pa na gnas pa de ni de lta ma lags so/_/de nas tshe dang ldan pa shA ri'i bus smras pa/_che zhe khyod theg pa chen po la yang dag par zhugs pa yin nam/_smras pa/_btsun pa shA ri'i bu theg pa chen po ni 
[\[222b\]]
[\[222b.1\]]gang la yang mi gnas la ldog pa yang ma mchis so/_/smras pa/_che zhe gal te khyod theg pa chen po gang la yang mi gnas la ldog pa yang med na theg pa chen po la yang dag par zhugs pa gang dag yin pa de dag ci la zhugs/_smras pa/_btsun pa shA ri'i bu theg pa chen po pa rnams ni 
[\[222b.2\]]ci la yang mi gnas te/_ma rig pa zad par bgyi ba'i slad du de dag mi gnas pa nas rga shi'i bar du zad par bgyi ba'i slad du de dag mi gnas so/_/de ci'i slad du zhe na/_btsun pa shA ri'i bu ma rig pa nas rga shi'i bar du mi zad pa'i slad du'o/_/des na de dag ni skye ba'i chos can 
[\[222b.3\]]yang ma lags/_'gag pa'i chos can ma lags so/_/gal te skye bar gyur na ni de las zad par 'gyur na gang gi phyir mi skye ba de'i phyir mi zad do/_/de bas na zad pa yang ma mchis/_skye ba yang ma mchis so/_/dge sbyong gi chos ni mi skye ba'i chos can no/_/btsun pa shA ri'i bu de 
[\[222b.4\]]ltar na rten cing 'brel par 'byung ba ma skyes pa dang ma 'gags pa lags so/_/de nas tshe dang ldan pa shA ri'i bus bud med de la 'di skad ces smras so/_/che zhe khyod ni lhar bcas pa'i 'jig rten dang /_nyan thos dang /_rang sangs rgyas dang bcas pas phyag bya ba'i 'os yin na tshe dang 
[\[222b.5\]]ldan pa rab 'byor gyis lta ci smos/_de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das gang zag gis gang zag la tshod 'dzin pa su zhig mchis te/_che zhe 'di ni 'di ltar rgyan gyis legs par brgyan la 'di ltar spobs pa phun sum 
[\[222b.6\]]tshogs pa dang ldan pa lags so/_/bud med des smras pa/_btsun pa shA ri'i bu 'di ni rgyan gyi spobs pa ma lags so/_/smras pa/_'o na gang gi spobs pa yin/_smras pa/_btsun pa shA ri'i bu brgyad po 'di dag ni byang chub sems dpa' rnams kyi rgyan lags te/_brgyad gang zhe na/_'di 
[\[222b.7\]]lta ste/_byang chub kyi sems mi brjed pa'i rgyan dang /_snying rje chen po'i lhag pa'i bsam pa la gnas pa'i rgyan dang /_sems can thams cad la zhe 'gras pa med pa'i sems kyi rgyan dang /_thos pa'i chos yongs su 'tshol ba la chog mi shes pa'i rgyan dang /_ji ltar thos pa'i chos rnams dang 
[\[223a\]]
[\[223a.1\]]ji ltar kun chub par byas pa rnams la tshul bzhin du so sor rtog cing dpyod pa'i rgyan dang /_sems can yongs su smin par byed kyang chos thams cad mi dmigs pa'i rgyan dang /_chos zab mo rnam par nges pa dang /_rten cing 'brel par 'byung ba dang /_sems can gyi dbang po 
[\[223a.2\]]mchog dang /_mchog ma yin pa shes pa'i ye shes kyi rgyan dang /_rgyan de yang sangs rgyas kyi byin gyi rlabs dang /_thabs la mkhas pa'i rgyan te/_btsun pa shA ri'i bu brgyad po de dag ni rgyan dag lags te/_rgyan de dag gis brgyan pa'i byang chub sems dpa' ni thogs pa med pa'i spobs pa 
[\[223a.3\]]dang ldan no/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das che zhe 'di gang nas shi 'phos te 'dir skyes lags/_de nas bud med des bdag nyid kyi lus ci 'dra ba de kho na 'dra ba'i bud med dag gcig tshe dang ldan pa shA ri'i bu'i mdun du 
[\[223a.4\]]sprul to/_/sprul nas kyang tshe dang ldan pa shA ri'i bu la 'di skad ces smras so/_/btsun pa shA ri'i bu khyod kyis bud med 'di la ga las shi 'phos te 'dir skyes zhes dris shig_/gnas brtan shA ri'i bus smras pa/_bud med 'di ni sprul pa yin te/_sprul pa la ni 'chi 'pho dang skye ba med do/_/
[\[223a.5\]]smras pa/_btsun pa shA ri'i bu de bzhin du de bzhin gshegs pa ni chos thams cad sprul pa'i ngo bo nyid kyi mtshan nyid du mngon par rdzogs par sangs rgyas so/_/chos thams cad sprul pa'i ngo bo nyid kyi mtshan nyid du shes pa gang yin pa de dag la ni 'chi 'pho'am skye ba 'dri bar mi bya'o/_/de nas bcom ldan 'das 
[\[223a.6\]]kyis tshe dang ldan pa shA ri'i bu la bka' stsal pa/_shA ri'i bu 'di ni byang chub sems dpa' sems dpa' chen po bud med 'gyur ba zhes bya ba yin te/_de bzhin gshegs pa mi 'khrugs pa'i sangs rgyas kyi zhing mngon par dga' ba nas shi 'phos nas sems can yongs su smin par bya ba'i phyir 
[\[223a.7\]]'dir 'ongs so/_/shA ri'i bu byang chub sems dpa' bud med 'gyur ba 'dis mi mjed kyi 'jig rten gyi khams 'dir sems can dpag tu med grangs med pa dag bla na med pa yang dag par rdzogs pa'i byang chub tu yongs su smin par byas so/_/de nas byang chub sems dpa' bud med 'gyur bas 
[\[223b\]]
[\[223b.1\]]bud med kyi gzugs nyid kyis bcom ldan 'das kyi zhabs la mgo bos phyag 'tshal nas 'di skad ces gsol to/_/bdag bla na med pa yang dag par rdzogs pa'i byang chub tu lung ma bstan pa'i bar dang /_bdag gi bud med kyi lus ma mchis par gyur te/_skyes pa'i lus su ma gyur gyi bar 
[\[223b.2\]]du bcom ldan 'das kyi zhabs las mi ldang lags so/_/bud med lnga brgya po de dag kyang bcom ldan 'das kyi zhabs la phyag 'tshal nas 'di skad ces gsol to/_/bcom ldan 'das bdag cag kyang bud med kyi rang bzhin las gyur te/_skyes pa'i rang bzhin du ma gyur gyi bar dang /_bla na med 
[\[223b.3\]]pa yang dag par rdzogs pa'i byang chub tu lung ma bstan gyi bar du bdag cag mi ldang lags so/_/de nas de'i tshe bcom ldan 'das kyis 'dzum pa mdzad do/_/'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de nas de'i mod la bcom ldan 'das 
[\[223b.4\]]kyi zhal gyi sgo nas 'od zer du ma sna tshogs 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung ste/_'od zer de dag gis 'jig rten gyi khams mtha' yas mu med pa 'od kyis khyab par byas nas tshangs 
[\[223b.5\]]pa'i 'jig rten gyi bar du thug ste/_phyir log nas bcom ldan 'das kyi spyi bo'i gtsug tu mi snang bar gyur to/_/de nas tshe dang ldan pa kun dga' bo stan las langs te/_bla gos phrag pa gcig tu gzar nas/_bcom ldan 'das ga la ba de logs su thal mo sbyar ba btud de/_bcom ldan 
[\[223b.6\]]'das la 'di skad ces gsol to/_/bcom ldan 'das de bzhin gshegs pa rnams ni rgyu ma mchis rkyen ma mchis par 'dzum pa mi mdzad na/_bcom ldan 'das 'dzum pa mdzad pa'i rgyu ni gang lags/_rkyen ni gang lags/_bcom ldan 'das kyis bka' stsal pa/_kun 
[\[223b.7\]]dga' bo khyod kyis byang chub sems dpa' bud med 'gyur ba bud med lnga brgyas bskor ba de bzhin gshegs pa'i zhabs la gtugs pa mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_kun dga' bo byang chub sems dpa' 
[\[224a\]]
[\[224a.1\]]bud med 'gyur ba 'di bskal pa bgrang ba las 'das pa na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_'jig rten du de bzhin gshegs pa dgra bcom pa yang dag par rdzogs pa'i sangs rgyas yon tan gyi rgyal po'i spobs 
[\[224a.2\]]pa can zhes bya bar 'gyur te/_des byang chub thob pa na bud med lnga brgya po 'di dag gzungs thob pa dang /_thogs pa med pa'i spobs pa dang ldan pa dang /_byang chub sems dpa' sems dpa' chen po bud med 'gyur ba 'dis yon tan gyi rgyan bstan pa gang dag yin pa'i rgyan brgyad po de dag 
[\[224a.3\]]gis brgyan pa'i byang chub sems dpa' lnga brgyar 'gyur te/_byang chub sems dpa' de dag de bzhin gshegs pa yon tan gyi rgyal po spobs pa can des bla na med pa yang dag par rdzogs pa'i byang chub tu lung bstan par 'gyur ro/_/kun dga' bo de bzhin gshegs pa yon tan 
[\[224a.4\]]gyi rgyal po spobs pa can de'i sangs rgyas kyi zhing yang 'byor cing rgyas la/_bde ba dang /_lo legs pa dang /_mi dang /_skye bo mang pos gang bar 'gyur te/_dga' ldan gyi lha'i longs spyod dang mnyam par 'gyur ro/_/sangs rgyas kyi zhing de na bud med ni ming tsam yang med par 
[\[224a.5\]]'gyur te/_sems can de dag thams cad pad ma'i snying po las rdzus te skyes nas skyil mo krung bcas te 'dug la gtsang zhing tshangs par spyod pa dang /_rgyan brgyad po de dag gis brgyan par 'gyur ro/_/de nas byang chub sems dpa' bud med 'gyur ba de dang /_bud med lnga brgya po 
[\[224a.6\]]de dag bcom ldan 'das kyis mngon sum du lung bstan pa thos nas dga' ba dang /_mchog tu dga' ba de kho nas ta la bdun srid tsam gyi nam mkha' la 'phags nas/_de'i mod kho na la khye'u lo bcu drug lon pa tsam du snang bar gyur to/_/de dag bar snang de las babs te 
[\[224a.7\]]bcom ldan 'das la phyag 'tshal nas/_de bzhin gshegs pas de dag thams cad kyi spyi bor phyag gis byugs so/_/de nas de dag thams cad kyis de'i tshe gzungs dang kun tu snang ba zhes bya ba'i ting nge 'dzin thob bo/_/de nas bcom ldan 'das kyis tshe dang ldan 
[\[224b\]]
[\[224b.1\]]pa kun dga' bo la bka' stsal pa/_kun dga' bo chos kyi rnam grangs 'di zung la gzhan dag la yang rgyas par yang dag par ston cig_/gsol pa/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_
[\[224b.2\]]kun dga' bo de'i phyir chos kyi rnam grangs 'di khyod kyis spobs pa bkod pa'i rgyan ces bya bar zung shig_/bud med 'gyur ba lung bstan pa zhes bya bar yang zung shig_/bcom ldan 'das kyis de skad ces bka' stsal nas/_byang chub sems dpa' sems dpa' chen po bud med 
[\[224b.3\]]'gyur ba 'khor dang bcas pa dang /_tshe dang ldan pa kun dga' bo dang /_nyan thos chen po de dag dang /_byang chub sems dpa' de dag dang /_lha dang /_klu dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par 
[\[224b.4\]]bstod do//_//'phags pa bud med 'gyur ba lung bstan pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA barma dang /_shI len+d+ra bo d+hi dang /_zhu chen gyi lo ts+tsha ba ban de ye shes sde la [{]stsogs [,]sogs [}]pas bsgyur cing zhus te gtan la phab pa//_sh+lau ka drug 
[\[224b.5\]]brgya/_bam po gnyis pa'o//[ {D191}]@##/_/rgya gar skad du/_Ar+ya tsan drot+ta rA dA ri kA byA ka ra Na nA ma ma hA yA na sU tra/_bod skad du/_'phags pa bu mo zla mchog lung bstan pa 
[\[224b.6\]]zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yangs pa can na tshal chen po'i khang pa brtsegs pa'i gnas na/_dgra bcom pa lnga brgya tsam gyi dge slong 
[\[224b.7\]]gi dge 'dun chen po thams cad kyang cang shes kyi sems dang ldan pa/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems can thams cad 
[\[225a\]]
[\[225a.1\]]kyi dbang gi dam pa'i pha rol tu son pa sha stag dang thabs cig tu bzhugs so/_/byang chub sems dpa' brgya stong thams cad kyang mngon par shes pas mngon par shes pa/_gzungs thob pa/_spobs pa thogs pa med pa/_ting nge 'dzin thob pa/_mi skye ba'i chos la bzod 
[\[225a.2\]]pa thob pa/_mngon par shes pa lnga dang ldan pa/_tshig thogs pa med pa/_tshul 'chos pa med pa/_kha gsag med pa/_shes kyi khe 'dod pa'i sems dang bral ba/_zang zing med par chos ston pa/_chos zab mo la bzod pa dam pa'i pha rol tu son pa/_mi 'jigs pa dang ldan pa/_
[\[225a.3\]]bdud kyi las las yang dag par 'das pa/_las kyi sgrib pa spangs pa/_chos kyi rang bzhin la the tsom med pa/_bskal pa bye ba khrag khrig 'bum phrag grangs med par smon lam shin tu brtsams pa bzhin 'dzum pa/_khro gnyer med pa tshigs su bcad pa'i dbyangs kyis smra ba la mkhas pa/_
[\[225a.4\]]sems yongs su ma gtugs pa/_spobs pa rgyun mi 'chad pa/_chos mnyam pa nyid la bzod pa thob pa/_mi 'jigs pa chen pos 'khor mtha' yas pa zil gyis gnon pa/_tshig gcig gis bskal pa bye ba khrag khrig 'bum phrag gcig tu ston pa'i ye shes la mkhas pa/_'das 
[\[225a.5\]]pa dang /_ma 'ongs pa dang /_da ltar byung ba'i chos thams cad sgyu ma dang /_smig rgyu dang /_chu zla dang /_rmi lam dang /_mig yor dang /_brag ca dang /_stong pa nyid dang /_mtshan ma med pa dang /_smon pa med pa dang /_dben pa dang /_g.yo ba med pa/_gzung ba med pa/_nam 
[\[225a.6\]]mkha'i ngo bo nyid lta bur mos pa/_shes rab dang ye shes tshad med pa la mkhas pa/_sems can thams cad kyi sems kyi spyod pa shes pa la mkhas pa/_sems can gyi mos pa ji lta ba bzhin du chos ston pa/_sems thogs pa med pa chos la sred pa dang bral ba/_nye ba'i nyon mongs pa 
[\[225a.7\]]med pa'i bzod pa dang ldan pa/_chos ji lta ba bzhin du shes pa la mkhas pa/_sangs rgyas kyi zhing mtha' yas pa'i yon tan bkod pa yongs su zin pa/_sangs rgyas rjes su dran pa'i ting nge 'dzin rtag par rgyun du mngon du gyur pa/_sangs rgyas dpag tu med pa la gsol ba 'debs 
[\[225b\]]
[\[225b.1\]]pa shes pa la mkhas pa/_kun nas ldang ba dang /_lta ba dang /_nyon mongs pa dang /_bag la nyal sna tshogs spong ba la mkhas pa/_ting nge 'dzin dang snyoms par 'jug pa thams cad kyis rnam par rtse ba'i mngon par shes pa'i shes pa la mkhas pa sha stag la 'di lta ste/_byang chub 
[\[225b.2\]]sems dpa' sems dpa' chen po 'jam dpal gzhon nur gyur pa dang /_spyan ras gzigs dbang phyug dang /_mthu chen thob dang /_'byung dka' dang /_spos kyi glang po dang /_brtson pa mi gtong dang /_nyi ma'i snying po dang /_gzungs kyi dbang phyug rgyal po dang /_
[\[225b.3\]]spos kyi 'od zer rab tu gtong ba dang /_'brug sgra dang /_gser 'od rnam par nges pa'i rgyal po dang /_sred med kyi bu dang /_lag na rin po che dang /_lag na phyag rgya rin po che dang /_nam mkha' mdzod dang /_snang ba'i rgyal po dang /_mthong dga' dang /_sems can sgrol dang /_rtag 
[\[225b.4\]]tu brtson dang /_rtag tu rgod dga' dbang po dang /_ngan song spong dang /_rdo rje'i gnas rnam par gnon pa dang /_'jig rten gsum gyi gnas rnam par gnon pa dang /_mi g.yo ba'i gnas rnam par gnon pa dang /_mthong ba don yod dang /_dpal gyi snying po dang /_pad ma'i dpal dang /_
[\[225b.5\]]bal glang spos kyi glang po che dang /_spobs pa zab mo dang /_spobs pa chen po dang /_chos 'phags dang /_chos kyi rang bzhin the tsom med pa dang /_seng ge'i stabs su 'gro ba dang /_'jigs pa kun sel dang /_sgrib pa thams cad rnam par sel ba dang /_seng ge chen po mngon par 
[\[225b.6\]]sgrogs pa'i sgra dang /_brjod med dang /_spobs pa brtsegs pa dang /_byang chub sems dpa' sems dpa' chen po byams pa dang /_de dag la sogs pa byang chub sems dpa' brgyad stong dang yang thabs cig go/_/de nas bcom ldan 'das la rgyal po rnams dang /_sna chen po la 
[\[225b.7\]]gtogs pa rnams dang /_grong khyer dang /_ljongs kyi mi rnams dang /_zhabs 'bring gnyug ma rnams dang /_bram ze dang /_rgyal rigs dang /_khyim bdag rnams kyis bkur stir byas/_bla mar byas/_ri mor byas/_mchod pa byas te/_yangs pa can gyi grong khyer chen po na tshal chen po'i 
[\[226a\]]
[\[226a.1\]]khang pa brtsegs pa'i gnas na bzhugs so/_/de'i tshe yangs pa can gyi grong khyer chen po na lits+tsha bI dri ma med par grags pa zhes bya ba phyug pa/_nor mang ba/_longs spyod che ba/_longs spyod mang ba/_mdzod dang bang ba mang ba zhig gnas te/_de la chung ma dri med ma 
[\[226a.2\]]zhes bya ba mdzes pa/_blta na sdug pa/_kha dog bzang po/_rgyas pa mchog dang ldan pa zhig yod de/_zla ba dgu 'das pa dang /_de las bu mo gzugs bzang ba/_mdzes pa/_blta na sdug pa/_yan lag dang nying lag thams cad legs par rdzogs pa zhig btsas so/_/
[\[226a.3\]]bu mo de btsas ma thag tu khyim de thams cad snang ba chen pos khyab par gyur cing sa chen po yang rab tu g.yos par gyur/_phyi rol gyi sgo gang gi wa dag las kyang mar khu dang /_'bru mar dag rab tu 'dzag cing zhan pa dang /_mgon med pa dang /_bkren pa dang /_sdug phongs pa gang yin 
[\[226a.4\]]pa dag ci bder yongs su spyod do/_/yangs pa can gyi grong khyer chen po na/_rnga bo che dang /_rdza rnga dang /_khar rnga dang /_sil snyan dang /_pheg rdob pa gang yin pa de dag thams cad kyang ma brdungs par sgra 'byin par gyur cing me tog gi char chen po dag kyang rab tu bab par gyur/_khyim 
[\[226a.5\]]gyi grwa bzhir yang rin po che sna tshogs kyis rab tu gang ba'i gter chen po bzhi byung zhing kha bye ste kun tu snang bar gyur to/_/bu mo de btsas ma thag tu ngu skad mi 'byin cing mchi ma mi blog la lhag par yang sor mo bcu thal mo sbyar te/_de'i tshe tshigs su bcad pa 'di dag smras so/_/sdig 
[\[226a.6\]]las byas pas 'dir ni gtsang ma yi/_/lus su mi skye yid du 'ong bar min/_/sdig las byas pas 'dir ni longs spyod dag_/'byor pa'i khyim rnams su yang mi skye'o/_/sbyin dul yang dag sdom dang bag yod cing /_/gus dang bcas pas bla ma bsnyen bkur ba'i/_/gya nom rang 
[\[226a.7\]]bzhin las kyi rtag tu ni/_/longs spyod bdag nyid chen po'i khyim du 'grub/_/'dren pa rgyal ba 'od srung bsod snyoms phyir/_/yangs pa can gyi grong du zhugs pa na/_/bdag gis khang [{]bzangs [,]bzang [}]steng nas mthong gyur cing /_/mthong nas der ni bdag yid dang ba dran/_/de tshe 
[\[226b\]]
[\[226b.1\]]bdag yid rab tu dang gyur nas/_/bdag la me tog med cing byug pa med/_/phye ma spos med zas dang skom med pas/_/ston pa 'di la cis mchod bya snyam sems/_/de nas bdag gis sgra thos sangs rgyas ni/_/'gro ba dgrol phyir zang zing med spyod cing /_/'jig rten brtse 
[\[226b.2\]]phyir thugs rje skyes nas ni/_/sangs rgyas bsod snyoms slad du 'jig rten brgyan/_/gal te rgyal ba de dag mchod 'dod na/_/sangs rgyas nyid phyir khyod kyis smon lam thob/_/byang chub sems bskyed brtan gyur gang yin pa/_/de las lhag mchod srid pa gsum na med/_/
[\[226b.3\]]bar snang sgra thos de nas bdag gis ni/_/mtshan mchog spras pa'i sangs rgyas mthong ba dang /_/byang chub phyir ni mi g.yo yid skyes nas/_/khang pa de nas rang gis lus mchongs te/_/bar snang ta la srid la 'dug nas ni/_/phyogs bcu dag na bzhugs pa'i sangs rgyas dang /_/
[\[226b.4\]]de bzhin rgyal ba 'od srung de yi sku/_/rin chen ri dang lhun po 'dra ba mthong /_/rgyal ba'i mthus ni bdag gi lag mthil du/_/man dA ra ba'i phur ma che byung zhing /_/de dag bdag gis 'od srung gtor ba dang /_/me tog gdugs gyur nam mkha' la ni gnas/_/gang dag 
[\[226b.5\]]phyogs bcu'i sangs rgyas mtha' yas pa/_/mtshan gyis sku brgyan de dag bltas na yang /_/ji ltar 'od srung steng na 'dug pa ltar/_/de dag la yang me tog gdugs nyid snang /_/mkha' la gnas bzhin bdag gis tshig smras pa/_/bskal pa chu rdul snyed du spyad bya zhing /_/
[\[226b.6\]]byang chub ma thob bdag phyir mi ldog gis/_/bdag ni sangs rgyas rkang gnyis gtsor gyur cig_/bdag gis seng ge'i nga ro de thos nas/_/de tshe stong phrag bcu gnyis tshang ba yi/_/lha mi lha min gnod sbyin srin po rnams/_/sangs rgyas byang chub mchog la yang dag zhugs/_/
[\[226b.7\]]thos nas sum cu rtsa gsum lhar skyes shing /_/las bzang byas pa chud zar ma gyur pas/_/de nas shi 'phos 'dzam gling 'dir 'ongs kyis/_/de phyir skye bo rnams kyis bsod nams byos/_/gang tshe sum cu rtsa gsum gnas gyur pa/_/de tshe bdag gis rgyal ba shAka thub 
[\[227a\]]
[\[227a.1\]]mchod/_/bdag ni 'dod dang longs spyod lus mi gnyer/_/rgyal ba yang dang yang du mchod par bya/_/bdag gis bsod nams rnam smin de mthong zhing /_/nyin gcig 'dra ba tshe rabs brgya yang dran/_/bdag 'dir skyes pa'i dpal yang 'di 'dra na/_/mkhas 
[\[227a.2\]]pa su zhig rgyal la gus mi skyed/_/de nas bu mo des tshigs su bcad pa de dag smras nas cang mi zer bar 'dug par gyur to/_/de'i sngon gyi dge ba'i rtsa ba'i 'bras bu'i rgyu 'thun pas lus la lha'i gos rin po che dag gyon bzhin du byung bar gyur nas de'i lus las zla ba las shin tu khyad 
[\[227a.3\]]par du 'phags pa'i 'od zer gser gyi mdog tu snang ba dag kyang byung ngo /_/de nas pha ma dag gis de'i ming zla mchog ces bya bar btags so/_/de nas bu mo zla mchog de skad cig dang /_thang cig dang /_yud tsam cig gis 'di lta ste/_dper na bu mo lo brgyad lon pa lta bu'i na 
[\[227a.4\]]tshod du kun tu snang ngo /_/des sa'i phyogs gang dang gang dag tu 'greng ba dang /_'chag pa dang /_'dug pa dang /_mal bcas par gyur pa de dang de dag tu 'od zer gser gyi mdog lta bu dag snang bar gyur to/_/de'i spu'i khung bu thams cad nas tsan dan sa mchog pa'i dri dag dang /_kha nas kyang 
[\[227a.5\]]ud pa la sngon po'i dri ngad byung bar gyur to/_/de nas yangs pa can gyi grong khyer gyi tshong dpon dang /_khyim bdag dang /_rgyal bu rnams dang /_de las gzhan pa rigs che ba rnams dang /_rigs mtho ba dag gis bu mo zla mchog gi lus kyi gzugs dang /_kha dog yongs su 
[\[227a.6\]]rdzogs pa thos so/_/thos nas kyang 'dod pa'i 'dod chags kyis sems shin tu dkris par gyur cing so so nas 'di snyam du sems te/_de bdag gi chung mar gyur na ci ma rung snyam mo/_/de nas skye bo phal po che rnams de thob par bya ba'i phyir sems brtson par gyur te/_de dag las 
[\[227a.7\]]kha cig ni lits+tsha bI dri ma med par grags pa la sten par byed/_sten par byed cing bsnyen bkur byed par gyur to/_/kha cig ni nor bu dang /_gser dang /_dngul dang /_rdo rje dang /_bai dUr+ya dang /_spug dang /_an da rnyil dang /_dung dang /_men shel dang /_byi ru bye ba snyed dag sbyin zhing 
[\[227b\]]
[\[227b.1\]]'dod pa skyed par byed do/_/kha cig ni nor dang /_'bru dang /_khyim dang /_longs spyod dang /_kha zas dag stobs par byed do/_/kha cig ni bran dang /_bran mo dang /_las mi dang /_zho shas 'tsho ba dag la gsad pa dang /_bcing ba dang /_brdeg pa la sogs pa dag gis 'jigs pa 
[\[227b.2\]]ston par byed do/_/kha cig ni lits+tsha bI dri ma med par grags pa la 'di skad ces zer te/_gal te khyod kho bo cag la bu mo zla mchog 'bul bar mi byed na/_de'i phyir khyed la des sdug bsngal 'byung bar bya zhing khyod la gnod pa chen po yang bya'o zhes zer ro/_/de nas lits+tsha bI 
[\[227b.3\]]dri ma med par grags pa 'di snyam du ma la dpung dag lhags nas bdag bzung zhing bcom ste/_bu mo yang phrogs la bdag kyang srog dang phral bar mi 'gyur grang snyam nas/_skrag cing dngangs la sgyid lug cing spu zing zhes byed par gyur nas/_de dran pa nyams shing gzhan gyi sro 
[\[227b.4\]]shi la rab tu ngu zhing mchi ma blags te/_mig mi 'dzums par bu mo zla mchog la lta'o/_/bu mo zla mchog gis rang gi pha ngu zhing yi shi la gdong mchi mas yog cing yul yul por gyur pa mthong ngo /_/mthong nas de la 'di skad ces smras so/_/yab ci'i slad du 'di ltar 
[\[227b.5\]]bshums shing bshums mo dag rab tu glog par mdzad lags/_de nas lits+tsha bI dri ma med par grags pas bu mo zla mchog la 'di skad ces smras so/_/bu mo 'di ltar khyod dbrog cing khyod kyi phyir grong khyer thams cad du thab mo dang rtsod pa dag kun tu 'byung bar khyod kyis mi shes sam/_
[\[227b.6\]]de'i phyir dpung dag lhags shing bcom ste/_khyod phrogs par mi 'gyur grang snyam nas des na mchi ma byung ba yin mod/_de nas bu mo zla mchog gis rang gi pha la tshigs su bcad de smras pa/_gal te 'dzam gling sems can thams cad dag_/sred med bu 'dra'i brtson 'grus thob gyur 
[\[227b.7\]]cing /_de dag mtshon thogs bdag slad rgyug gyur kyang /_/de dag rnams kyis bdag gzhom rngo mi thogs/_/byams sems ldan la dug dang mtshon mi tshugs/_/ro langs dang ni 'jigs pa gzhan mi 'byung /_/byams sems tha ba zhe sdang ma mchis pas/_/byams 
[\[228a\]]
[\[228a.1\]]pa'i sems la gzhan gyis gnod mi 'gyur/_/yab bdag 'jig rten dag la byams pa che/_/ngan bu bdag bzhin 'gro la dga' bar gnas/_/nam yang gzhan la sdug bsngal ma bgyis pas/_/de phyir ngan bu sdug bsngal mi 'gyur yab/_/chags bral nam 
[\[228a.2\]]yang 'dod chags ma mchis shing /_/byams pa yongs bsgoms zhe sdang ma mchis lags/_/bdag la chags sdang gti mug ma mchis te/_/de phyir ngan bu gzhan gyis mi thub yab/_/yab dang yum la byams pa mchis pa ltar/_/'gro ba kun la rgyun du bdag de bzhin/_/
[\[228a.3\]]yab gang 'jig rten dag la de 'drar byams/_/de ni nams kyang gzhan gyis gnod mi 'gyur/_/nam mkha' dog sa 'dzin par bgyid gyur ram/_/lhun po yungs 'bru'i nang du gnas gyur tam/_/rgya mtsho chen po gnag rjes zhugs gyur kyang /_/bdag 'joms 
[\[228a.4\]]bgyid par rngo thogs ma mchis yab/_/de nas bu mo zla mchog gis tshigs su bcad pa de dag smras nas rang gi pha ma la 'di skad ces smras so/_/yab yum de'i slad du 'di ltar deng nas dgung bdun na bu mo zla mchog phyir 'byung bar 'gyur zhing byung nas kyang rang gang 'dod pa'i 
[\[228a.5\]]khyim thab 'dam par 'gyur gyis/_der khyod cag gis bsgrim par bya zhing lam srang dang bzhi mdo dang sum mdo'i phyogs thams cad kyang rgyan dag gis brgyan par bya zhing /_me tog dang /_bdug spos dang /_spos dang /_me tog phreng dang /_byug pa'i cho ga dag gis kyang byi dor 
[\[228a.6\]]gyis shig ces shul po che dang /_bzhi mdo dang /_sum mdo thams cad du dril dkrol zhing sgra bsgrag tu gsol/_de nas bu mo zla mchog gis pha ma gnyis rang gi khyim nas byung ste/_'di skad du deng nas zhag bdun na bu mo zla mchog phyir 'byung bar 'gyur zhing byung nas kyang bu mo 
[\[228a.7\]]gang 'dod pa'i khyim thab 'dam par 'gyur gyis/_der khyed cag gis bsgrim par bya zhing lam srang dang /_bzhi mdo dang /_sum mdo'i phyogs thams cad rgyan dag gis brgyan par bya zhing /_me tog dang /_bdug spos dang /_spos dang /_me tog phreng dang /_byug pa'i cho ga 
[\[228b\]]
[\[228b.1\]]dag gis kyang byi dor gyis shig ces rang bzhin de dag kun tu bsgrags so/_/de skad so sor thos nas/_yangs pa can gyi skye bo phal po che rnams 'di ltar rang rang gi lam srang dang /_bzhi mdo dang /_sum mdo'i phyogs dag brgyan par bya ba la brtson par gyur cing /_sems 
[\[228b.2\]]la 'di snyam du ci nas kyang bu mo zla mchog ni bdag la 'dzin gyi gzhan dag la ni ma yin grang snyam du sems te/_de dag phan tshun 'gran pas rang rang brgyan par byed de/_'di lta ste/_tshong dpon dang /_khyim bdag dang /_zhang blon dang /_bram ze dang /_rgyal bu rnams dang 
[\[228b.3\]]las mi'i bar dag kyang shin tu khrus byas shing lus legs par byugs te/_gos bzang po bgos shing rgyan sna tshogs kyis lus brgyan nas rang rang gi g.yog 'khor rnams la khyed cag sgrims shig_/gal te bu mo zla mchog 'u bu cag gi gan du rang mi 'ong ba lta na/_de'i 
[\[228b.4\]]phyir mthus drangs la phrogs shig ces skul bar byed do/_/de ltar zhag bdun 'das pa dang /_skye bo phal po che dag ngo mtshar du 'dzin par gyur nas/_bu mo zla mchog blta ba'i phyir 'dus par gyur to/_/de nas bu mo zla mchog nyi ma drug pa la zla ba nya ba'i tshe gso sbyong yan 
[\[228b.5\]]lag brgyad po yang dag par blangs te mtshan mo mi nyal tsam na/_steng gi khang [{]bzangs kyi [,]bzang gi [}]thog na 'chag cing 'dug go/_/de nas sangs rgyas kyi mthus bu mo zla mchog gi lag pa g.yas par pad ma sdong bu ni gser/_'dab ma ni dngul/_ze ba ni bai dUr+ya/_snying po ni rdo'i snying po 
[\[228b.6\]]las byas pa/_'dab ma 'bum phrag du ma yod pa/_blta na sdug pa 'od gsal ba zhig byung bar gyur to/_/pad ma de'i snying po'i dbus na de bzhin gshegs pa'i sku sku mdog gser 'dra la gzi brjid 'bar ba/_'od kyis snang bar mdzad pa skyes bu chen po'i mtshan sum cu rtsa gnyis 
[\[228b.7\]]kyis sku legs par brgyan pa/_dpe byad bzang po brgyad cus gzugs mdzes par byas pa/_skyil mo krung gis bzhugs pa zhig kyang byung bar gyur te/_de bzhin gshegs pa'i sku de'i 'od kyis khyim de thams cad snang bas gsal bar gyur to/_/de nas bu mo zla mchog gis 
[\[229a\]]
[\[229a.1\]]pad ma de mthong zhing de bzhin gshegs pa'i sku yang mthong ba dang /_dga' zhing mgu la yi rangs te/_rab tu dga' zhing dga' ba dang /_yid bde ba skyes nas de bzhin gshegs pa'i sku de la tshigs su bcad de gsol pa/_'di 'dra'i dpal dang ldan pa khyod/_/
[\[229a.2\]]ci lags lha 'am 'on te klu/_/lha min gsang ba mi'am ci/_/su lags dris pa nges par gsungs/_/khyod sku gser mdog 'od gsal ba'i/_/tshad ni dmigs su ma mchis te/_/skad cig mdog gser btsod ka dang /_/myur bar shel 'od 'dra bar gda'/_/
[\[229a.3\]]ngan bu lhan chad lus kyis ni/_/'du shes ma mchis sems mi g.yo/_/mgon po khyod kyi sku mthong nas/_/bdag ni dga' ba yangs pa skyes/_/khyod sku dpal 'bar me 'dra zhing /_/ri las ri bzhin mdzes 'phags pa/_/ji ltar bzung zhing rab tu gnas/_/gang 
[\[229a.4\]]nas 'dir byon gang du gshegs/_/de nas de bzhin gshegs pa'i sku des bu mo zla mchog la phyir tshigs su bcad de bka' stsal pa/_nga ni lha min klu yang min/_/mi'am ci min gnod sbyin min/_/sangs rgyas shAkya seng ge yis/_/nga ni khyod kyi gan du btang /_/nga ni 
[\[229a.5\]]lha min gnod sbyin min/_/klu min mi'am ci yang min/_/chos byung nga deng khyod kyi phyir/_/lha mi 'dul bas bka' stsal to/_/de nas de bzhin gshegs pa'i sku de la bu mo zla mchog gis tshigs su bcad de gsol pa/_sangs rgyas sangs rgyas zhes bgyi ba/_/de mdog 
[\[229a.6\]]ci 'dra 'dir gsungs la/_/de yi rtags dang dbyibs gsungs dang /_/de thos bdag gis rtogs par 'gyur/_/khyod 'dir sangs rgyas mtshan gsungs na/_/de mdog rtags dang dbyibs mi gsung /_/sangs rgyas rung spyod gang dang 'thun/_/mi mnyam mdzad spobs 
[\[229a.7\]]'dir gsungs shig_/de nas de bzhin gshegs pa'i sku des bu mo zla mchog la phyir tshigs su bcad de bka' stsal pa/_de ni sku mdog gser 'dra zhing /_/mtshan mchog sum cu rtsa gnyis mnga'/_/sems can kun gyi mchod rten de/_/de phyir sangs rgyas zhes brjod 
[\[229b\]]
[\[229b.1\]]do/_/byed ldan sems can rnams kyi ni/_/spyod pa mchog dang dman pa dag_/thugs gcig gis ni rtogs mdzad de/_/de phyir sangs rgyas zhes brjod do/_/chos kun rnam pa thams cad du/_/des ni mi mkhyen cung zad med/_/ye shes kun gyi pha rol byon/_/de phyir 
[\[229b.2\]]sangs rgyas zhes brjod do/_/des ni sems can kun gyi sems/_/thugs gcig gis ni rtogs gyur kyang /_/kun gyi sems la nam du yang /_/rlom pa mi mnga' gzhan du na/_/sangs rgyas spyod pa sbyin pas 'phags/_/tshul khrims spyod pas mthor 'phags 
[\[229b.3\]]shing /_/bzod dang brtson pas mngon 'phags la/_/bsam gtan shes rab yang dag 'phags/_/bzo rnams thams cad legs bslabs pas/_/des ni mi mkhyen cung zad med/_/byams dang thugs rje phun sum tshogs/_/de phyir sangs rgyas zhes brjod do/_/
[\[229b.4\]]gang gis bla med 'khor lo yi/_/chos kyi 'khor lo rab bskor cing /_/zhing rnams bye ba rnams rig la/_/bdag med rab tu bstan mdzad cing /_/gang gis sangs rgyas zhing stong dang /_/brgya dang khrag khrig snyed rnams dag_/ljags kyis rab tu khyab mdzad pa/_/de phyir 
[\[229b.5\]]sangs rgyas zhes brjod do/_/zhing rnams bye ba stong phrag ni/_/gang gA'i bye ma snyed dag tu/_/dbyangs kyis go bar mdzad pas na/_/de phyir sangs rgyas zhes brjod do/_/'dren pas phyag ni ya gcig gis/_/zhing rnams bye snyed blangs mdzad cing /_/bskal pa bye bar 
[\[229b.6\]]de bzhugs pas/_/de phyir sangs rgyas zhes brjod do/_/zhing rnams stong phrag bye snyed na/_/ri bo lhun po ji snyed pa/_/skra nyag gcig gis de sbams shing /_/zhing rnams bye bar 'phen mdzad la/_/chos rnams kun la rang byung zhing /_/gsan nas go 'phang mchog 
[\[229b.7\]]brnyes la/_/sems can bcing ba rnam 'grel bas/_/de phyir sangs rgyas zhes brjod do/_/dbang ldan gyur cing stobs bcu mnga'/_/mi bsnyengs rtogs par thugs su chud/_/sangs rgyas chos la nem nur med/_/de phyir sangs rgyas zhes brjod do/_/dbu yi gtsug 
[\[230a\]]
[\[230a.1\]]tor bltar mi mthong /_/spyan lnga dag dang ldan pa dang /_/stobs dang dbang po lnga mnga' zhing /_/byang chub yan lag lam la gnas/_/ngang tshul bzang zhing 'grogs na bde/_/zhi zhing dul la bla na med/_/g.yo med drang po gsal ba ste/_/de phyir 
[\[230a.2\]]sangs rgyas zhes brjod do/_/de ni rtag tu mnyam gzhag cing /_/de la g.yeng ba mi mnga' la/_/sems can don gyi dus su gsung /_/de phyir sangs rgyas zhes brjod do/_/yon tan kun dang legs ldan zhing /_/de ni 'gro ba'i mchod rten te/_/thams cad 
[\[230a.3\]]mkhyen cing thams cad gzigs/_/de phyir sangs rgyas zhes brjod do/_/nga yis bskal pa'am yang na ni/_/bskal pa bye ba phrag brgyar yang /_/gang phyir sangs rgyas de don brjod/_/de phyir sangs rgyas zhes brjod do/_/de nas bu mo zla mchog dga' zhing mgu la 
[\[230a.4\]]yi rangs te/_rab tu dga' zhing dga' ba dang /_yid bde ba skyes nas de bzhin gshegs pa blta bas yongs su skom par gyur te/_de bzhin gshegs pa'i sku de la phyir tshigs su bcad de gsol pa/_gang gi yon tan de 'dra ba'i/_/rdzogs sangs de [(]bltar [,]ltar [)]rngo 
[\[230a.5\]]thogs sam/_/chos 'di thos na mkhas pa ni/_/su zhig skad 'ga'ang khyim la dga'/_/ji srid bde gshegs ma mthong bar/_/bdag ni rmugs dang gnyid spong zhing /_/zas dang skom yang mi 'tshal la/_/stan la'ang mchis par mi bgyid do/_/bdag gis khyod 
[\[230a.6\]]mthong shin tu rangs gyur cing /_/yon tan bdag nyid thos nas bdag rab dang /_/mngon sum sangs rgyas de ni mthong 'gyur la/_/slar zhing mtshungs med dga' bar 'gyur lags grang /_/bskal pa stong phrag bye bar 'jig rten na/_/skyes bu mchog rnams 
[\[230a.7\]]mthong ba shin tu dkon/_/dgra bcom de'i mtshan deng thos bdag gis ni/_/rnyed pa legs rnyed bdag gis rgyal ba blta/_/sprul pa de yis de la 'di skad smras/_/sems can mchog de tshal chen nang na bzhugs/_/de yi dge 'dun stong phrag brgyad po dag_/dpa' bo 
[\[230b\]]
[\[230b.1\]]sdig med mi gtsang spangs pa yin/_/de dag re re'ang lag pa ya gcig gis/_/bskal pa mang por stong gsum zhing 'deg cing /_/ting 'dzin mngon shes spobs pa rab thob la/_/thos pa mi 'khrug rgya mtsho 'dra ba yin/_/de dag rgyal ba mchod phyir rdzu 'phrul 
[\[230b.2\]]gyis/_/bye ba dpag med zhing du skad 'gas 'dong /_/dong nas sangs rgyas bye snyed mngon mchod cing /_/brtan rnams phyir yang skad 'gas ldog par byed/_/bdag tu 'du shes sangs rgyas 'du shes med/_/zhing du 'du shes sems can 'du shes med/_/spros pa 
[\[230b.3\]]sna tshogs kun gyis ma gos shing /_/sems can tshogs chen rnams kyi don yang byed/_/dgra thul de dang byang chub sems dpa' dang /_/de bzhin dge slong dge 'dun lta 'dod cing /_/thub dbang drung nas chos mchog nyan 'dod na/_/tshal chen gang na ston de 
[\[230b.4\]]bzhugs par song /_/de nas bu mo zla mchog pad ma de nyid dang /_de bzhin gshegs pa'i sku ji ltar bzhugs pa de nyid thogs bzhin du khang [{]bzangs kyi [,]bzang gi [}]steng de nas babs nas rang gi pha ma ga la ba der song ste phyin pa dang /_rang gi pha ma la tshigs su bcad de smras pa/_yab 
[\[230b.5\]]gzigs ngan bu'i sug pa g.yas pa na/_/pad ma gser sdong mdzes pa yid du mchi/_/skyes bu dam pa'i sku la gzigs shig yum/_/mthong na su zhig de la skyabs mi mchi/_/rang gi gnas kun gser mdog 'dra ba yi/_/'od kyis gsal ba bdag gis mthong lags 
[\[230b.6\]]yum/_/skad cig la yang du mar mdog 'gyur bas/_/sku yi tshad ni gzung bar rngo mi thogs/_/de slad rgyal ba'i spyan sngar tshal chen du/_/rgyal ba gau tam gzigs su gshegs so yum/_/me tog rnams dang spos mchog bsnams nas su/_/de bzhin gshegs 
[\[230b.7\]]pa la ni mchod par bgyi/_/zla ba mchog gi pha dang ma dag gis/_/yid du 'ong ba'i tshig thos legs so zhes/_/gos rnams dang ni bdug spos spos dag dang /_/me tog rnams dang phreng ba byug pa'ang blangs/_/rnga chen rdza rnga hab shang gdugs rnams dang /_/dung dang rgyal 
[\[231a\]]
[\[231a.1\]]mtshan gling bu pi bang dang /_/rin chen sil snyan yid 'ong thogs nas ni/_/de dag khang pa de nas nges par byung /_/de'i tshe na nyi ma bdun pa de la srog chags 'bum phrag du ma dag bu mo zla mchog blta ba'i phyir 'dus par gyur nas/_de dag las kha cig ni 
[\[231a.2\]]'dod pa'i 'dod chags kyis sems kun nas dkris par gyur/_kha cig ni lta 'dod par gyur/_kha cig ni rtog pa skyes par gyur nas thams cad dang ldan pa'i yangs pa can gyi grong khyer chen po rgyan gyis brgyan to/_/khye'u dang bu mo dag kyang stegs bu dang /_sgo khang dang /_rta 
[\[231a.3\]]babs dang /_skar khung dang /_pu shu dang /_khang pa brtsegs pa dang /_khang [{]bzangs kyi [,]bzang gi [}]steng dag tu dong ste 'khod par gyur to/_/de nas bu mo zla mchog de bzhin gshegs pa'i sku pad ma la bzhugs pa de nyid kyang thogs bzhin du pha ma dang 'khor mang po rnams dang lhan cig tu 
[\[231a.4\]]me tog dang /_bdug spos dang /_spos dang /_me tog phreng dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan dag thogs te/_sil snyan dang /_pheg rdob pa sna tshogs byed pa de dag gis yongs su bskor cing mdun du bdar 
[\[231a.5\]]te rang gi gnas nas byung ngo /_/de nas srog chags 'bum phrag du ma dag gis de grong bar gyi dbus su byung ba mthong ba dang /_bdag gis 'di gzung bar bya'o snyam du sems shing rab tu rgyug go/_/de'i tshe na yangs pa can gyi grong khyer chen po na skye bo phal po che de dag lhan cig tu rgyug pa'i tshe ha 
[\[231a.6\]]ha tshur shog tshur shog ces bya ba'i sgra chen po byung bar gyur to/_/de nas bu mo zla mchog gis de'i mod la skye bo phal po che rgyug pa de dag mthong nas/_de'i tshe de bzhin gshegs pa'i sku pad ma la bzhugs pa de nyid kyang thogs bzhin du bar snang gi nam mkha' la shing ta la'i 
[\[231a.7\]]srid tsam du mngon par 'phags te 'dug par gyur to/_/'dug nas kyang skye bo phal po che de dag la tshigs su bcad de smras pa/_bzod ldan bdag gi mdzes pa'i lus 'di ni/_/chags pa'i sems las byung ba ma yin te/_/kha dog gser mdog me lce 'bar ba 
[\[231b\]]
[\[231b.1\]]'dra/_/shin tu yid 'ong kho mo'i lus 'di ltos/_/gang dag yul rnams la ni brkam med na/_/me mdag 'obs 'dra rab 'bar 'dod spong zhing /_/dbang po drug rnams sdom pas bsdams pa dang /_/gang dag tshangs spyod rnams spyod dag pa dang /_/gang dag 
[\[231b.2\]]gzhan gyi bud med rnams mthong na/_/ma sring snyam du 'du shes skyed byed na/_/de dag mdzes shing shin tu blta sdug la/_/rtag tu mchog tu yid du 'ong bar 'gyur/_/gang gis sa 'di kun tu khyab byed pa/_/bdag gi spu yi khung nas byung ba'i dri/_/'dod chags 
[\[231b.3\]]sems kyis bdag gis de ma bsgrubs/_/de ni sbyin dang dul ba'i 'bras bu yin/_/kho mo 'dod chags ldan pa'i sems mi skyed/_/'dod chags bral la chags pa ma skyed cig_/ji ltar smras bden nam yang [{]brdzun [,]rdzun [}]min te/_/mdun gyi thub dbang 'di ni bdag gi dpang /_/sngan 
[\[231b.4\]]chad khyod cag kho mo'i phar gyur la/_/kho mo'ang khyed kyi pha dang phu nu dang /_/sring mo'am mar yang yang dang yang gyur pas/_/su zhig ma la 'dod chags sems skyed byed/_/sngan chad kho mos khyed kun bsad gyur cing /_/khyod kyis kho mo'ang sngan chad bsad gyur pas/_/thams 
[\[231b.5\]]cad phan tshun dgra bo gshed yin na/_/khyed cag ji ltar 'dod chags sems skyed byed/_/chags pas gzugs dang ldan par mi 'gyur zhing /_/chags sems can dag bde 'gror 'gro mi 'gyur/_/chags pa'i sems ldan mya ngan mi 'da' bas/_/de phyir 'dod 
[\[231b.6\]]chags yongs su spang bar bya/_/'dod pa'i gzhi las dmyal bar 'gro 'gyur zhing /_/'dod chags las ni [{]yi dgas [,]yi dwags [}]dud 'gror 'gyur/_/gang dag 'dod chags dkris pa'i sems ldan pa/_/grul bum lha min gnod sbyin sha zar 'gyur/_/'dod chags las 
[\[231b.7\]]ni zhar ba 'theng po dang /_/lce med gzugs mi sdug pa dag tu 'gyur/_/gang dag 'dod chags ngan pa'i spyad spyod pa/_/rnam pa sna tshogs skyon gyi snod du 'gyur/_/'khor los sgyur ba'i rgyal srid thob pa dang /_/sum cu gsum pa'i dbang phyug brgya byin dang /_/tshangs pa 
[\[232a\]]
[\[232a.1\]]dbang ldan dbang sgyur gang yin pa/_/de ni tshangs spyod yangs pa spyod pa yin/_/rtag tu 'dod pa dag la brkam pa rnams/_/dmus long 'on pa glen pa khyi phag dang /_/rnga mo bong bu spre'u dang glang po dang /_/stag dang gnag rta phye leb sprang bur 'gyur/_/
[\[232a.2\]]gang dag tshangs spyod yangs pa spyod byed pa/_/sa yi dbang phyug dga' ba rnams dang ni/_/tshong dpon khyim bdag blon por gyur nas ni/_/bde zhing yid bde zhi bar 'gro bar 'gyur/_/rang rgyal rnams dang de bzhin dgra bcom dang /_/sangs rgyas mtshan gyis spras pa 
[\[232a.3\]]gsal gyur cing /_/bla med byang chub zhi ba rtogs gyur nas/_/sems can tshogs chen rnams kyi don mdzad 'gyur/_/'dod pas 'khor ba dag na bsreg pa dang /_/yang na du bas bdug cing gsad pa'am/_/bcing dang de bzhin brdeg bsdigs mgo dang ni/_/rna mig sna dang rkang 
[\[232a.4\]]pa gcad par 'gyur/_/'dod spyod nyes pa gcig tu ma zad de/_/'dod rnams mi 'thun nyes pa mtha' yang med/_/gal te myur du de nas thar 'dod na/_/tshur sheg rgyal ba de yi spyan sngar 'deng /_/lha mis mchod pa'i sangs rgyas ma gtogs par/_/rten dang dpung 
[\[232a.5\]]gnyen gzhan dag yod min zhing /_/rgyal ba 'byung ba bskal pa brgyar dkon gyis/_/thams cad lhan cig 'grogs te 'dong bar bya/_/bu mo zla mchog gis tshigs su bcad pa de dag smras ma thag tu de nas de'i mod la sa chen po rab tu g.yos par gyur cing /_nam 
[\[232a.6\]]mkha'i dkyil na 'khod pa'i lha'i bu rnams kyis kyang a la la zhes ca co dang ga zha'i sgra chen po 'bum phrag du ma dag rab tu phyung ste/_me tog gi char dag kyang rab tu phab/_sil snyan bye ba khrag khrig 'bum phrag du ma dag kyang rab tu gsil to/_/skye bo phal po che de dag 
[\[232a.7\]]kyang shin tu yid byung zhing spu zing zhes byed la ngo mtshar du 'dzin par gyur nas 'ga' yang phyin chad 'dod chags dang /_zhe sdang dang /_gti mug dang /_khro ba dang /_'thab pa dang /_'chab pa dang /_gnod sems dang /_rnam par gnod pa med cing thams cad kyang sems 
[\[232b\]]
[\[232b.1\]]kyi sgrib pa dang bral la lus rab tu sim zhing nyon mongs pa thams cad dang bral bar gyur nas/_bu mo zla mchog de la ma dang sring mo dang /_ston pa lta bur sdug par gyur cing phyag byas te/_ji ltar thogs pa'i me tog dang /_bdug spos dang /_spos dang /_me tog phreng dang /_
[\[232b.2\]]byug pa de dag gis kyang mngon par gtor to/_/gtor ma thag tu sangs rgyas kyi mthus de nas de'i mod la me tog de dag me tog gi gdugs dpag tshad phyed tsam pa zhig tu gyur te/_de bzhin gshegs pa'i sku de'i dbu'i gtsug gi drang thad kyi steng na 'dug par gyur to/_/
[\[232b.3\]]de nas bu mo zla mchog bar snang de las babs te/_sor bzhi tsam gyis sa la ma reg par nam mkha' la 'chag bzhin du yangs pa can gyi grong khyer chen po nas byung ngo /_/de'i rkang pa bzhag pa dang bteg pa thams cad du sa chen po rab tu g.yos pa dang /_yangs pa 
[\[232b.4\]]can gyi grong khyer chen po'i srog chags brgyad khri bzhi stong tham pa yang bu mo zla mchog song ba'i phyi bzhin 'brang bar gyur to/_/de nas tshe dang ldan pa sha ra dwa ti'i bu dge slong lnga brgya tsam dang lhan cig tu snga dro'i dus kyi tshe sham thabs dang chos gos bgos te lhung bzed 
[\[232b.5\]]thogs nas bsod snyoms kyi phyir yangs pa can gyi grong khyer chen por zhugs pa dang /_nyan thos chen po de dag gis bu mo zla mchog skye bo phal po ches yongs su bskor cing rgyang ring po nas 'ong ba mthong ngo /_/mthong nas kyang tshe dang ldan pa sha ra dwa ti'i bus tshe dang ldan pa 
[\[232b.6\]]'od srung chen po la 'di skad ces smras so/_/tshe dang ldan pa 'od srung chen po bu mo zla mchog 'di ni bcom ldan 'das kyi spyan sngar 'gro na/_bdag cag gis 'di ci bzod pa thob pa zhig gam/_'on te ma yin zhes shes par byas/_dri ba 'ga' zhig yongs su dri bar bya 
[\[232b.7\]]'am zhes nas/_de nas tshe dang ldan pa sha ra dwa ti'i bu dge slong de dag dang lhan cig tu bu mo zla mchog ga la ba der song ste phyin nas bu mo zla mchog la 'di skad ces smras so/_/bu mo khyod gar 'gro/_bu mos smras pa/_btsun pa sha ra dwa ti'i bu gang 'di skad du bu mo khyod gar 
[\[233a\]]
[\[233a.1\]]'gro zhes gsung ba ni gnas brtan gang du bzhud pa de nyid du bdag kyang mchi lags so/_/sha ra dwa ti'i bus smras pa/_bu mo kho bo ni yangs pa can du 'jug la khyod ni yangs pa can nas byung na/_'o na khyod 'di skad du gnas brtan gang du bzhud pa de nyid 
[\[233a.2\]]du bdag kyang mchi lags so zhes zer ba de ji ltar rigs par 'gyur/_bu mos smras pa/_btsun pa sha ra dwa ti'i bu khyod zhabs gang nas 'deg cing gang du 'jog par mdzad lags/_sha ra dwa ti'i bus smras pa/_bu mo kho bo ni rkang pa nam mkha' las 
[\[233a.3\]]'deg cing nam mkha' nyid la 'jog par byed do/_/bu mos smras pa/_btsun pa sha ra dwa ti'i bu bdag kyang sug pa nam mkha' las 'deg cing nam mkha' nyid la 'jog par bgyid de/_nam mkha'i khams la ni tha dad pa cung zad kyang ma mchis pas/_btsun pa 
[\[233a.4\]]sha ra dwa ti'i bu de'i slad du bdag gis 'di skad ces khyod gang du bzhud pa de nyid du bdag kyang mchi lags so zhes smras so/_/btsun pa sha ra dwa ti'i bu khyod gar gshegs/_sha ra dwa ti'i bus smras pa/_bu mo kho bo ni mya ngan las 'das par 'gro'o/_/bu mos 
[\[233a.5\]]smras pa/_btsun pa sha ra dwa ti'i bu chos thams cad mya ngan las 'das par mchi ba lags pas bdag kyang der mchi ba lags so/_/sha ra dwa ti'i bus smras pa/_bu mo gal te chos thams cad yongs su mya ngan las 'das par 'gro ba yin na/_'o na khyod ci'i phyir 
[\[233a.6\]]yongs su mya ngan las 'das par mi 'gro/_bu mos smras pa/_btsun pa sha ra dwa ti'i bu yongs su mya ngan las 'das par mchi ba ni yongs su mya ngan las mi 'da' zhing yongs su mya ngan las 'das par mchi ba la ni skye ba dang 'jig pa yang ma mchis la/_yongs su mya 
[\[233a.7\]]ngan las 'das par mchi ba la ma gtogs par yang gang yongs su mya ngan las 'da' bar 'gyur ba 'ga' yang ma mchis lags so/_/de ci'i slad du zhe na/_yongs su mya ngan las 'da' bar mchi ba nyid yongs su mya ngan las 'das pa lags pa'i slad du'o/_/de skad ces 
[\[233b\]]
[\[233b.1\]]smras pa dang /_tshe dang ldan pa sha ra dwa ti'i bus bu mo zla mchog la 'di skad ces smras so/_/bu mo 'o na ci khyod nyan thos kyi theg pa la yang dag par zhugs pa yin nam/_'on te rang sangs rgyas kyi theg pa la yang dag par zhugs pa yin nam/_'on te theg pa chen po la yang dag 
[\[233b.2\]]par zhugs pa yin/_bu mos smras pa/_btsun pa sha ra dwa ti'i bu gang 'di skad du khyod theg pa gang la yang dag par zhugs pa yin zhes gsung ba ni btsun pa sha ra dwa ti'i bu de'i slad du de khyod nyid la zhus khyod kyis ji ltar bzod pa de bzhin du lan gdab tu gsol/_btsun pa sha ra dwa ti'i 
[\[233b.3\]]bu khyod kyis rtogs pa'i chos gang lags pa'i chos de ci nyan thos kyi theg pa la yang dag par zhugs pa zhig lags sam/_rang sangs rgyas kyi theg pa la yang dag par zhugs pa zhig lags sam/_theg pa chen po la yang dag par zhugs pa zhig lags/_sha ra 
[\[233b.4\]]dwa ti'i bus smras pa/_bu mo de ni ma yin no/_/de ci'i phyir zhe na/_chos de la ni rnam par rtog pa'am/_spros pa 'ga' yang med la tha dad pa nyid kyang ma yin/_gcig pa nyid kyang ma yin/_sna tshogs nyid kyang ma yin pa'i phyir ro/_/bu mos smras pa/_btsun 
[\[233b.5\]]pa sha ra dwa ti'i bu de'i slad du rnam par rtog pa ma mchis pa dang /_spros pa ma mchis pa'i chos thams cad dang /_tha dad du dbyer ma mchis pa'i chos thams cad la ni gang gnas par 'gyur ba'am/_yongs su mya ngan las 'da' bar 'gyur ba'i chos de dmigs 
[\[233b.6\]]su ma mchis lags so/_/sha ra dwa ti'i bus smras pa/_bu mo khyod kyi spobs pa ni ngo mtshar na gzhan yang khyod kyis de bzhin gshegs pa ji snyed cig la bsnyen bkur byas/_bu mos smras pa/_btsun pa sha ra dwa ti'i bu gang 'di skad ces khyod kyis de bzhin 
[\[233b.7\]]gshegs pa ji snyed cig la bsnyen bkur byas zhes gsung ba ni de bzhin nyid dang chos kyi dbyings ji snyed pa la'o/_/sha ra dwa ti'i bus smras pa/_bu mo de bzhin nyid dang /_chos kyi dbyings kyang ji snyed cig yin/_bu mos smras pa/_btsun pa sha ra dwa ti'i bu ma rig pa 
[\[234a\]]
[\[234a.1\]]dang srid pa'i sred pa ji snyed pa'o/_/sha ra dwa ti'i bus smras pa/_bu mo ma rig pa dang srid pa'i sred pa yang ji snyed cig yin/_bu mos smras pa/_btsun pa sha ra dwa ti'i bu/_sems can gyi khams ji snyed pa'o/_/sha ra dwa ti'i bus smras pa/_
[\[234a.2\]]bu mo sems can gyi khams kyang ji snyed cig yin/_bu mos smras pa/_btsun pa sha ra dwa ti'i bu 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi yul ji snyed pa'o/_/sha ra dwa ti'i bus smras pa/_bu mo khyod kyis ci zhig 
[\[234a.3\]]lan btab pa yin/_bu mos smras pa/_btsun pa sha ra dwa ti'i bu gnas brtan gyis gang yongs su dris pa de nyid kyi lan bdag gis btab lags so/_/sha ra dwa ti'i bus smras pa/_bu mo kho bos ci zhig yongs su dris/_bu mos smras pa/_btsun pa sha ra dwa 
[\[234a.4\]]ti'i bu yi ge gang dag yongs su dris pa de dag nyid nges par bstan lags so/_/sha ra dwa ti'i bus smras pa/_bu mo yi ge rnams ni rang bzhin gyis 'gags pa ste/_gdags su med pa yin pas de dag ni nges par bstan par mi nus so/_/bu mos smras pa/_btsun 
[\[234a.5\]]pa sha ra dwa ti'i bu de bzhin du skye ba ma mchis pa dang /_'gag pa ma mchis pa dang /_mtshan nyid ma mchis pa'i chos thams cad la yang gang gis yongs su dris pa dang /_gang gis lan btab pa de gnyi ga yang dmigs su ma mchis lags so/_/sha ra dwa ti'i 
[\[234a.6\]]bus smras pa/_bu mo 'di ltar khyod ni bzod pa thob cing byang chub sems dpa'i rnam pa dag yod pa kho na yin pas khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/bu mos smras pa/_btsun 
[\[234a.7\]]pa sha ra dwa ti'i bu byang chub ces bgyi ba de yang spros pa lags so/_/mngon par rdzogs par 'tshang rgya bar 'gyur ro zhes bgyi ba de yang spros pa lags so/_/nye ba zhes bgyi ba'am ring ba zhes bgyi ba de yang spros pa lags so/_/btsun pa sha ra dwa ti'i bu gang 'di skad 
[\[234b\]]
[\[234b.1\]]ces khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes gsung ba ni btsun pa sha ra dwa ti'i bu bla na med pa yang dag par rdzogs pa'i byang chub ni skye ba ma mchis pa/_'gag pa ma mchis pa/_chad pa ma 
[\[234b.2\]]mchis pa/_rtag pa ma mchis pa/_don gcig pa ma lags pa/_don tha dad pa ma lags pa/_'ong ba ma mchis pa/_'gro ba ma mchis pa/_brjod du ma mchis pa/_'byung ba ma mchis pa/_rang bzhin ma mchis pa lags pas de la ni gang mngon par rdzogs 
[\[234b.3\]]par 'tshang rgya bar 'gyur ba 'ga' yang dmigs su ma mchis lags so/_/de ci'i slad du zhe na/_byang chub ni gnyis kyi mtshan nyid ma lags pa ste/_byang chub ni gnyis su ma mchis shing gnyis dang bral ba lags pa'i slad du'o/_/de nas tshe dang ldan pa sha ra dwa ti'i 
[\[234b.4\]]bus bu mo zla mchog la 'di skad ces smras so/_/bu mo khyod de bzhin gshegs pa'i spyan sngar song shig dang /_kho bo cag kyang chos mnyan pa'i phyir der 'dong ngo /_/de nas gnas brtan sha ra dwa ti'i bu la bu mo zla mchog gis 'di skad ces smras so/_/btsun pa sha ra dwa ti'i 
[\[234b.5\]]bu de bzhin gshegs pa ni nyan 'tshal ba rnams la chos ston par mi mdzad lags so/_/sha ra dwa ti'i bus smras pa/_bu mo 'o na de bzhin gshegs pa su dag la chos ston par mdzad/_bu mos smras pa/_btsun pa sha ra dwa ti'i bu gang dag nyan par bgyid kyang dga' 
[\[234b.6\]]bar mi bgyid de/_mngon par dga' ba mi bgyid pa rnams la'o/_/sha ra dwa ti'i bus smras pa/_bu mo sems can mang po dag chos mnyan pa'i phyir de bzhin gshegs pa'i spyan sngar 'dong zhing de bzhin gshegs pa yang de dag la chos ston par mi mdzad dam/_bu mos 
[\[234b.7\]]smras pa/_btsun pa sha ra dwa ti'i bu de bzhin gshegs par 'du shes shing chos la ngar 'dzin pa la gnas pa'i sems can rnams ni 'di snyam du 'di ni de bzhin gshegs pa ste/_bdag cag la chos ston par mdzad pa'o/_/'di ni chos te bstan par bgyi ba'o snyam du 
[\[235a\]]
[\[235a.1\]]sems lags kyi chos kyi dbyings rtogs pa rnams ni 'di ltar de bzhin gshegs pa'am/_chos sam/_bstan pa zhes bgyi bar sems pa ma mchis lags sam/_de nas gnas brtan 'od srung chen pos gnas brtan sha ra dwa ti'i bu la 'di skad ces smras 
[\[235a.2\]]so/_/tshe dang ldan pa sha ra dwa ti'i bu 'di lta bu'i spobs pa dang ldan pa'i bu mo 'di de bzhin gshegs pa'i spyan sngar 'gro bas na der ni chos bstan pa chen po yang 'byung bar 'gyur bas bdag cag zan bcad de phyir log na ni 'o bu cag la legs kyis/_bdag cag chos 
[\[235a.3\]]mnyan pa de lta bu las phyi rol du gyur na ni ma yin no/_/de nas nyan thos chen po de dag phyir phyogs te de nyid nas phyir log par gyur to/_/de nas bu mo zla mchog tshal chen po'i khang pa brtsegs pa'i gnas ga la ba dang /_bcom ldan 'das ga la ba der song ste phyin nas 
[\[235a.4\]]bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas ji ltar thogs pa'i me tog dang /_bdug spos dang /_spos dang /_me tog phreng dang /_byug pa dang /_phye ma dang /_na bza' dang /_gdugs dang /_rgyal mtshan 
[\[235a.5\]]dang /_ba dan dag gis bcom ldan 'das la mngon par gtor te/_mngon par rab tu gtor to/_/skye bo phal po che de dag gis kyang ji ltar thogs pa'i me tog dang /_bdug spos dang /_spos dang /_me tog phreng dang /_byug pa dag gis bcom ldan 'das la mngon par 
[\[235a.6\]]gtor te/_gtor ma thag tu de nas de'i mod la me tog de dag me tog gi gdugs rgyar dpag tshad bcu tsam pa zhig tu gyur te/_bcom ldan 'das kyi dbu'i gtsug gi drang thad kyi steng na 'dug par gyur to/_/de nas 'jam dpal gzhon nur gyur pas bu mo zla mchog la 'di 
[\[235a.7\]]skad ces smras so/_/bu mo khyod gang nas shi 'phos te 'dir 'ongs/_'di nas shi 'phos nas ni gang du 'gro bar 'gyur/_bu mos smras pa/_'jam dpal 'di ji snyam du dgongs/_gang bdag gi sug pa g.yas pa na de bzhin gshegs pa'i sku pad ma la bzhugs pa 'di gang nas 
[\[235b\]]
[\[235b.1\]]shi 'phos te 'dir byon la/_'di nas shi 'phos nas ni gang du skye bar 'gyur snyam/_'jam dpal gyis smras pa/_bu mo 'di ni sprul pa ste sprul pa la ni 'chi 'pho yang med la skye ba yang med do/_/bu mos smras pa/_'jam dpal bdag gis kyang de bzhin du sprul pa'i 
[\[235b.2\]]rang bzhin gyi chos thams cad la gang 'chi 'pho ba'am skye ba de ma mthong lags so/_/de nas byang chub sems dpa' mthong ba don yod kyis bu mo zla mchog la 'di skad ces smras so/_/bu mo bud med kyi lus kyis ni byang chub mngon par rdzogs par 'tshang rgya bar mi nus na 
[\[235b.3\]]khyod ci'i phyir bud med kyi lus sgyur bar mi byed/_bu mos smras pa/_rigs kyi bu chos thams cad ni stong pa nyid kyi mtshan nyid lags pas stong pa nyid la ni ldog pa dang 'gyur ba ma mchis lags so/_/de nas byang chub sems dpa' sa 'dzin gyis bu mo zla mchog la 'di skad 
[\[235b.4\]]ces smras so/_/bu mo khyod kyis de bzhin gshegs pa mthong ngam/_bu mos smras pa/_rigs kyi bu ji ltar de bzhin gshegs pa'i sku 'dis gzigs pa ltar bdag gis kyang de bzhin gshegs pa mthong lags so/_/byang chub sems dpa' spobs pa brtsegs kyis smras 
[\[235b.5\]]pa/_bu mo khyod kyis chos kyi gtam la spobs par gyis shig_/bu mos smras pa/_rigs kyi bu chos kyi dbyings la ni brjod par bgyi ba dang rab tu brjod par bgyi ba ma mchis la/_chos kyi dbyings ni yi ger 'grang ba yang ma lags so/_/byang chub sems dpa' spobs 
[\[235b.6\]]pa thogs pa med pas smras pa/_bu mo khyod kyis sngon gyi de bzhin gshegs pa rnams kyi spyan sngar chos ji lta bu thos/_bu mos smras pa/_rigs kyi bu de'i slad du steng du gzigs shig dang /_bar snang ci 'dra bar de bzhin gshegs pa yang de 'dra la/_de bzhin gshegs 
[\[235b.7\]]pa ci 'dra bar chos bstan pa nyid kyang de 'dra/_nyan pa nyid kyang de 'dra ste/_rigs kyi bu chos thams cad ni nam mkha'i mtshan nyid de lta bu lags so/_/byang chub sems dpa' nam mkha' mdzod kyis smras pa/_bu mo khyod kyis sngon gyi de bzhin gshegs pa dag la 
[\[236a\]]
[\[236a.1\]]ji ltar sbyin pa byin zhing ji ltar yongs su bsngos/_bu mos smras pa/_rigs kyi bu 'di lta ste/_dper bgyi na de bzhin gshegs pa'i sprul pa zhig gis sangs rgyas la sogs pa dge slong gi dge 'dun la sbyin pa zhig phul bar gyur na de la rgyu ba ji lta 
[\[236a.2\]]bu zhig 'byung bar 'gyur lags/_smras pa/_bu mo sprul pa la ni rgyu ba 'ga' yang 'byung ba med do/_/bu mos smras pa/_rigs kyi bu bdag gis kyang sngon gyi de bzhin gshegs pa dag la de ltar sbyin pa byin zhing yongs su bsngos pa lags so/_/byang chub sems 
[\[236a.3\]]dpa' thogs med sems kyis smras pa/_bu mo khyod sems can rnams la ji ltar byams pas khyab par byed/_bu mos smras pa/_rigs kyi bu sems can de dag ji lta ba kho na bzhin du'o/_/smras pa/_bu mo sems can de dag kyang ji lta bu yin/_smras pa/_rigs 
[\[236a.4\]]kyi bu 'das pa yang ma lags/_ma 'ongs pa yang ma lags/_da ltar byung ba yang ma lags la/_sems de yang 'das pa yang ma lags/_ma 'ongs pa yang ma lags/_da ltar byung ba yang ma lags pas byams pa bsgom pa de ni 'di 'dra'o zhes gdags par rngo mi 
[\[236a.5\]]thogs lags so/_/byang chub sems dpa' mchog tu dga' ba'i rgyal pos smras pa/_bu mo khyod kyis chos kyi mig thob bam/_bu mos smras pa/_rigs kyi bu bdag gis sha'i mig kyang ma thob lags na chos kyi mig lta thob par ga la 'gyur/_byang chub sems 
[\[236a.6\]]dpa' blo gros brtan pas smras pa/_bu mo khyod yun ji srid cig nas bla na med pa yang dag par rdzogs pa'i byang chub la yang dag par zhugs/_bu mos smras pa/_rigs kyi bu yun ji srid cig nas smig rgyu la chu yang dag par zhugs pa'i yun de srid nas bdag 
[\[236a.7\]]kyang byang chub la yang dag par zhugs lags so/_/de nas byang chub sems dpa' byams pas bu mo zla mchog la 'di skad ces smras so/_/bu mo khyod yun ji srid cig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_
[\[236b\]]
[\[236b.1\]]bu mos smras pa/_yun ji srid cig gis byang chub sems dpa' byams pa so so'i skye bo'i sa las 'da' bar 'gyur zhing sangs rgyas kyi sa las kyang 'da' bar 'gyur ba de srid kyis lags so/_/de nas bcom ldan 'das la tshe dang ldan pa sha ra dwa ti'i bus 'di skad ces 
[\[236b.2\]]gsol to/_/bcom ldan 'das 'di ltar sring mo 'di gtso bo chen po go cha chen po bgos pa 'di lta bu dag dang lhan cig yang dag par smra yang 'jigs par mi bgyid/_dman par mi bgyid pa ni bu mo 'di'i spobs pa ngo mtshar lags so/_/de nas tshe dang ldan pa sha ra dwa ti'i bu la 
[\[236b.3\]]bu mo zla mchog gis 'di skad ces smras so/_/btsun pa sha ra dwa ti'i bu 'di lta ste dper bgyi na zhugs ni ji tsam du chung yang sreg pa'i ngo bo nyid lags pas ji tsam du nye bar len pa rnyed pa de tsam du sreg par bgyid lags so/_/btsun pa sha ra dwa ti'i bu de bzhin du byang chub 
[\[236b.4\]]sems dpa' rnams kyang de bzhin gshegs pa thams cad kyi bgrod pas tha dad du dbye ba cung zad kyang ma mchis pas de dag thams cad bdag dang gzhan dag gis nyon mongs pa thams cad sreg pa'i slad du nye bar gnas pa lags so/_/sha ra dwa ti'i bus smras pa/_bu mo 
[\[236b.5\]]byang chub thob nas khyod kyi sangs rgyas kyi zhing ci 'dra bar 'gyur/_bu mos smras pa/_btsun pa sha ra dwa ti'i bu bdag gi sangs rgyas kyi zhing ni sangs rgyas kyi zhing gang na/_gnas brtan sha ra dwa ti'i bu ci 'dra ba de 'dra ba'i sems can dman pa la mos pa/_shes rab chung ba/_
[\[236b.6\]]gzhan gyi don la mi lta ba/_nyan thos kyi theg pa la yang dag par zhugs pa dag gi ming yang grag par mi 'gyur ba de lta bu 'gyur lags so/_/sha ra dwa ti'i bus smras pa/_bu mo gang khyod 'di skad ces chos kyi dbyings ni gcig go/_/de bzhin nyid ni gcig go/_/
[\[236b.7\]]zhes zer na 'o na ci khyod kyis nyan thos rnams ni dman pa nyid yin la ci sangs rgyas rnams ni lhag pa yin par yang dag par rjes su mthong ngam/_bu mos smras pa/_btsun pa sha ra dwa ti'i bu 'di lta ste/_dper bgyi na ba lang gi rjes kyi chab gang lags pa dang /_rgya mtsho chen 
[\[237a\]]
[\[237a.1\]]po'i chab gang lags pa de dag la ni bye brag cung zad kyang ma mchis lags mod kyi/_'on kyang ba lang gi rjes la ni rgya mtsho chen po ltar sems can tshad ma mchis pa dag gi go skabs ma mchis lags so/_/btsun pa sha ra dwa ti'i bu de bzhin du de bzhin gshegs pa 
[\[237a.2\]]rnams dang /_nyan thos rnams kyang chos kyi dbyings gcig las nges par byung ba lags mod kyi/_'on kyang nyan thos rnams kyis ni de bzhin gshegs pa dag ltar sems can tshad ma mchis grangs ma mchis pa dag gi don bgyid par rngo mi thogs lags so/_/btsun pa sha ra 
[\[237a.3\]]dwa ti'i bu 'di lta ste/_dper bgyi na yungs 'bru'i khongs su chud pa'i nam mkha'i khams gang lags pa dang /_phyogs bcu'i 'jig rten gyi khams thams cad kyi khongs su chud pa'i nam mkha'i khams gang lags pa'i nam mkha'i khams de dag la ni bye brag cung zad 
[\[237a.4\]]kyang ma mchis pa lags mod kyi/_'on kyang yungs 'bru'i khongs su chud pa'i nam mkha'i khams la ni phyogs bcu'i khongs su chud pa'i nam mkha' ltar grong dang /_grong khyer dang /_yul 'khor dang /_rgyal po'i pho brang dag rab tu mi gnas shing kun tu mi gnas 
[\[237a.5\]]la ri'i rgyal po ri rab dag kyang ma mchis rgya mtsho chen po dag kyang ma mchis lags so/_/btsun pa sha ra dwa ti'i bu de bzhin du de bzhin gshegs pa rnams dang nyan thos rnams kyang stong pa nyid dang /_mtshan ma med pa dang /_smon pa ma mchis pa gcig las nges par 
[\[237a.6\]]byung ba lags mod kyi/_'on kyang nyan thos rnams kyis ni de bzhin gshegs pa dgra bcom pa yang dag par rdzogs pa'i sangs rgyas dag ltar sems can tshad med pa grangs ma mchis pa dag gi don bgyid par rngo mi thogs lags so/_/sha ra dwa ti'i bus smras pa/_bu mo sangs 
[\[237a.7\]]rgyas rnams dang /_nyan thos rnams kyi rnam par grol ba gcig pa ma yin nam/_bu mos smras pa/_btsun pa sha ra dwa ti'i bu gang 'di skad ces sangs rgyas rnams dang /_nyan thos rnams kyi rnam par grol ba gcig go zhes gsung ba ni skur pa 'debs pa lags so/_/sha ra dwa 
[\[237b\]]
[\[237b.1\]]ti'i bus smras pa/_bu mo ci'i phyir/_bu mos smras pa/_btsun pa sha ra dwa ti'i bu de'i slad du de khyod nyid la yongs su zhus/_khyod kyis ji ltar bzod pa de bzhin du lan gdab tu gsol/_gang gi tshe btsun pa sha ra dwa ti'i bu'i sems rnam par grol ba de'i tshe/_ji ga stong 
[\[237b.2\]]gsum gyi stong chen po'i 'jig rten gyi khams lag mthil ltar mnyam pa kun tu gnas par gyur lags sam/_ji ga shing ljon pa dang ri thams cad kyis khyod logs su mngon par phyogs te btud mngon par btud/_mngon par rab tu btud lags sam/_ji ga ngan song 
[\[237b.3\]]thams cad rab tu zhi bar gyur lags sam/_ji ga sems can thams cad nyon mongs pa dang bral bar gyur lags sam/_ji ga stong gsum gyi stong chen po'i 'jig rten gyi khams 'og tu mnar ma mchis pa la thug pa yan chad dang /_steng du 'og min gyi gnas kyi mthar 
[\[237b.4\]]thug pa'i bar dag 'od zer gyi kha dog lta bus snang bar gyur lags sam/_ji ga lha thams cad kyis phyag bgyis lags sam/_ji ga bdud kyi sa dang nam mkha' dpag tshad sum cu tshun chad dpung gis khyab par bgyis te mchis par gyur lags sam/_ji ga sems kyi skad 
[\[237b.5\]]cig gcig dang ldan pa'i shes rab kyis rnam par grol lags sam/_ji ga khyod byang chub pa dang dus gcig kho nar bdud thams cad nges par bcom lags sam/_sha ra dwa ti'i bus smras pa/_bu mo khyod kyis kho bo la ji skad smras pa de dag las de'i rgyu gcig tsam yang ma 
[\[237b.6\]]byung ngo /_/bu mos smras pa/_btsun pa sha ra dwa ti'i bu byang chub sems dpa' byang chub kyi snying po dam pa la gnas pa la ni yon tan gyi khyad par de dag dang gzhan yang dpag tu ma mchis pa dag byung bar gyur pas na/_btsun pa sha ra dwa ti'i bu de bzhin gshegs pa'i rnam par 
[\[237b.7\]]grol ba dang /_nyan thos kyi rnam par grol ba'i khyad par ni de lags so/_/de nas bcom ldan 'das kyis bu mo zla mchog la legs so zhes bya ba byin te/_bu mo legs so legs so/_/bu mo khyod de skad ston pa ni yang khyod legs so/_/de nas sangs rgyas kyi mthus bu 
[\[238a\]]
[\[238a.1\]]mo zla mchog gi lag pa g.yas par de bzhin gshegs pa'i sku pad ma la bzhugs pa byung bar gyur pa gang yin pa de pad ma'i gdan de las mngon par 'phags te/_bcom ldan 'das la lan gsum bskor ba byas nas bcom ldan 'das nyid kyi sku lte 
[\[238a.2\]]ba'i khung du zhugs so/_/de nas de'i mod la sangs rgyas kyi mthus sa chen po rab tu g.yos par gyur cing /_bcom ldan 'das kyi spu'i khung bu thams cad nas pad ma gser gyi mdog tu snang ba/_sdong bu rnams ni gser/_'dab ma rnams ni dngul/_snying po rnams ni 
[\[238a.3\]]rin po che dpal gyi snying po las grub pa dag byung bar gyur to/_/pad ma de dag la yang de bzhin gshegs pa'i sku mtshan gyis legs par brgyan pa pad ma la bzhugs pa dag kun tu snang bar gyur cing /_de bzhin gshegs pa'i sku de dag kyang phyogs bcu'i 'jig rten gyi 
[\[238a.4\]]khams mtha' yas mu med pa dag tu gshegs te sangs rgyas med pa'i 'jig rten gyi khams dag na chos ston par kun tu snang zhing /_'di lta ste/_sangs rgyas kyi mthus chos ston pa de dag kyang 'dir kun tu grag go/_/de nas bu mo zla mchog gis de lta bu'i cho 'phrul 
[\[238a.5\]]chen po mthong nas dga' zhing mgu la yi rangs te/_rab tu dga' zhing dga' ba dang /_yid bde ba skyes nas des lag pa g.yas pa na thogs par gyur pa'i pad ma gang yin pa de bcom ldan 'das ga la ba de logs su 'phangs so/_/'phangs ma thag tu pad ma de me tog gi khang 
[\[238a.6\]]pa brtsegs pa gru bzhi lham pa ka ba bzhi zug pa/_cha mnyam pa shin tu rnam par bye ba zhig tu gyur te/_bcom ldan 'das kyi dbu'i gtsug gi drang thad kyi steng gi nam mkha' la 'dug par gyur to/_/khang pa brtsegs pa der yang khri gdan rkang pa rin po ches spras pa/_lha'i ras bcos bu 'bum phrag 
[\[238a.7\]]du ma bting ba zhig byung bar gyur to/_/khri gdan de la bcom ldan 'das de bzhin gshegs pa shAkya thub pa ci 'dra ba de 'dra ba'i de bzhin gshegs pa'i sku zhig bzhugs par yang kun tu snang ngo /_/des pad ma de 'phangs nas bcom ldan 'das la 'di skad ces gsol to/_/bcom ldan 'das bdag 
[\[238b\]]
[\[238b.1\]]dge ba'i rtsa ba 'dis ngar 'dzin pa dang /_nga yir 'dzin pa la gnas pa'i sems can rnams la ngar 'dzin pa dang /_nga yir 'dzin pa spang ba'i slad du chos ston par gyur cig_/yang sangs rgyas kyi mthus de'i lag par pad ma gnyis pa zhig byung bar gyur pa dang /_des de yang 
[\[238b.2\]]bcom ldan 'das ga la ba de logs su 'phangs so/_/'phangs ma thag tu pad ma de yang bcom ldan 'das kyi steng du pad ma'i khang pa brtsegs pa gnyis pa zhig tu gyur pa dang /_des tshig 'di skad ces kyang gsol to/_/bcom ldan 'das bdag dge ba'i rtsa ba 'dis 'jig_/
[\[238b.3\]]tshogs la lta ba dang 'brel ba'i sems can rnams la 'jig tshogs la lta ba spang ba'i slad du chos ston par gyur cig_/yang sangs rgyas kyi mthus de'i lag par pad ma gsum pa zhig byung bar gyur pa dang /_des de yang bcom ldan 'das ga la ba de logs su 'phangs so/_/
[\[238b.4\]]'phangs ma thag tu pad ma de yang bcom ldan 'das kyi steng du pad ma'i khang pa brtsegs pa gsum pa zhig tu gyur pa dang /_tshig 'di skad ces kyang gsol to/_/bcom ldan 'das bdag dge ba'i rtsa ba 'dis rtog pa dang /_rnam par rtog pa dang /_yongs su rtog pa dang /_'dod 
[\[238b.5\]]chags dang /_zhe sdang dang /_gti mug spang ba'i slad du sems can rnams la chos ston par gyur cig_/yang sangs rgyas kyi mthus de'i lag par pad ma bzhi pa zhig byung bar gyur pa dang /_des de yang bcom ldan 'das ga la ba de logs su 'phangs so/_/'phangs ma thag tu 
[\[238b.6\]]pad ma de yang bcom ldan 'das kyi steng du pad ma'i khang pa brtsegs pa bzhi zhig tu gyur pa dang /_tshig 'di skad ces kyang gsol to/_/bcom ldan 'das bdag dge ba'i rtsa ba 'dis phyin ci log bzhi spang ba'i slad du sems can rnams la chos ston par gyur cig_/yang 
[\[238b.7\]]sangs rgyas kyi mthus de'i lag par pad ma lnga pa zhig byung bar gyur pa dang /_des de yang bcom ldan 'das ga la ba de logs su 'phangs so/_/'phangs ma thag tu pad ma de yang bcom ldan 'das kyi steng du pad ma'i khang pa brtsegs pa lnga pa zhig tu gyur pa dang /_
[\[239a\]]
[\[239a.1\]]tshig 'di skad ces kyang gsol to/_/bcom ldan 'das bdag dge ba'i rtsa ba 'dis sgrib pa lnga dang ldan pa'i sems can rnams la sgrib pa lnga spang ba'i slad du chos ston par gyur cig_/yang sangs rgyas kyi mthus de'i lag par pad ma drug pa zhig byung 
[\[239a.2\]]bar gyur pa dang /_des de yang bcom ldan 'das ga la ba de logs su 'phangs so/_/'phangs ma thag tu pad ma de yang bcom ldan 'das kyi steng du pad ma'i khang pa brtsegs pa drug pa zhig tu gyur pa dang /_tshig 'di skad ces kyang gsol to/_/bcom ldan 'das bdag 
[\[239a.3\]]dge ba'i rtsa ba 'dis skye mched drug la rten pa'i sems can rnams la skye mched drug yongs su 'tshal bar bgyi ba'i slad du chos ston par gyur cig_/yang sangs rgyas kyi mthus de'i lag par pad ma bdun pa zhig byung bar gyur pa dang /_des de yang bcom ldan 'das ga 
[\[239a.4\]]la ba de logs su 'phangs so/_/'phangs ma thag tu pad ma de yang bcom ldan 'das kyi steng du pad ma'i khang pa brtsegs pa bdun pa zhig tu gyur pa dang /_tshig 'di skad ces kyang gsol to/_/bcom ldan 'das bdag dge ba'i rtsa ba 'dis rnam par shes pa gnas pa 
[\[239a.5\]]bdun dang ldan pa'i sems can rnams la rnam par shes pa gnas pa bdun yongs su 'tshal bar bgyi ba'i slad du chos ston par gyur cig_/yang sangs rgyas kyi mthus de'i lag par pad ma brgyad pa zhig byung bar gyur pa dang /_des de yang bcom ldan 'das ga la ba de 
[\[239a.6\]]logs su 'phangs so/_/'phangs ma thag tu pad ma de yang bcom ldan 'das kyi steng du pad ma'i khang pa brtsegs pa brgyad pa zhig tu gyur pa dang /_tshig 'di skad ces kyang gsol to/_/bcom ldan 'das bdag dge ba'i rtsa ba 'dis log pa nyid brgyad la nges pa'i sems 
[\[239a.7\]]can rnams la log pa nyid brgyad nges par spang ba'i slad du chos ston par gyur cig_/yang sangs rgyas kyi mthus de'i lag par pad ma dgu pa zhig byung bar gyur pa dang /_des de yang bcom ldan 'das ga la ba de logs su 'phangs so/_/'phangs ma thag tu pad ma 
[\[239b\]]
[\[239b.1\]]de yang bcom ldan 'das kyi steng du pad ma'i khang pa brtsegs pa dgu pa zhig tu gyur pa dang /_tshig 'di skad ces kyang gsol to/_/bcom ldan 'das bdag dge ba'i rtsa ba 'dis kun nas mnar sems kyi dngos po dgu la gnas pa'i sems can rnams la kun nas mnar 
[\[239b.2\]]sems kyi dngos po dgu spang ba'i slad du chos ston par gyur cig_/yang sangs rgyas kyi mthus de'i lag par pad ma bcu pa zhig byung bar gyur pa dang /_des de yang bcom ldan 'das ga la ba de logs su 'phangs so/_/'phangs ma thag tu pad ma de yang bcom ldan 'das 
[\[239b.3\]]kyi dbu'i gtsug gi drang thad kyi steng du pad ma'i khang pa brtsegs pa bcu pa zhig tu gyur pa dang /_tshig 'di skad ces kyang gsol to/_/bcom ldan 'das bdag dge ba'i rtsa ba 'dis ji ltar da ltar bcom ldan 'das phyogs bcur snang bas khyab par mdzad pa ltar stobs bcu 
[\[239b.4\]]dang ldan pa'i sangs rgyas su gyur cig_/de nas pad ma'i khang pa brtsegs pa de dag gong nas gong du brtsegs pa'i 'phang gis tshangs pa'i 'jig rten gyi mthar thug par gyur to/_/de'i tshe na sa bla ba'i lha yan chad nas tshangs ris kyi bar gyi lha rnams la pad ma'i khang pa 
[\[239b.5\]]brtsegs pa de dag gis yang dag par bskul nas lha bye ba phrag dpag tu med pa dag 'dus par gyur to/_/de nas de'i tshe bcom ldan 'das 'dzum pa mdzad do/_/'di ni sangs rgyas bcom ldan 'das rnams kyi chos nyid de/_gang gi tshe 'dzum pa mdzad pa de'i tshe bcom ldan 
[\[239b.6\]]'das kyi zhal gyi sgo nas 'od zer kha dog du ma kha dog sna tshogs kha dog 'bum phrag du ma 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung ste/_de dag gis 'jig rten gyi khams 
[\[239b.7\]]mtha' yas mu med pa dag snang bas khyab par byas nas tshangs pa'i 'jig rten gyi bar du mngon par 'phags te/_'od kyis nyi ma dang zla ba'i 'od zil gyis mnan nas phyir log ste/_bcom ldan 'das kyi dbu'i gtsug tu nub bo/_/de nas tshe dang ldan pa kun dga' bo stan las 
[\[240a\]]
[\[240a.1\]]langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la tshigs su bcad pa'i dbyangs kyis 'dzum pa'i don yongs 
[\[240a.2\]]su zhus pa/_mkhyen pa kun la mngon sum spyan mnga' zhing /_/chos rnams kun la nem nur rnam par rgal/_/'jig rten kun dang mi mnyam mthu mnga' ba/_/rgyal dbang ci slad 'dzum pa rab tu mdzad/_/khyod kyis mtha' yas dus nas sbyin pa byin/_/
[\[240a.3\]]khyod khrims rnam dag nor bu rin chen 'dra/_/khyod kyi bzod pa'ang mi g.yos lhun po bzhin/_/drang srong chen po ci slad 'dzum pa mdzad/_/bsam gtan brnyes shing brtson 'grus stobs ldan pa/_/gnod bral na dang rga las rnam par grol/_/rgya mtsho 
[\[240a.4\]]'dra bar shin tu zab pa'i blo/_/thub chen ci slad 'dzum pa rab tu mdzad/_/byams la gnas shing thugs rjer gnas pa po/_/thub pa btang snyoms dang ni dga' la gnas/_/'dod chags la sogs 'jigs bsal rab tu zhi/_/thub dbang ci slad 'dzum par 
[\[240a.5\]]rab tu mdzad/_/khyod spu gcig nas byung ba'i 'od zer gyis/_/phyogs bcu'i 'jig rten mtha' yas khams rnams su/_/nyi zla myur du mog mog rab mdzad de/_/gzi brjid zil gyis gnon cing mig kyang stsol/_/'gro ba'i mgon gcig khyod gsung rnam 
[\[240a.6\]]par dag_/snyan cing yid 'ong yan lag drug tu ldan/_/gang dag nyan pa de dag mi ngoms shing /_/nyon mongs thams cad ma lus zhi bar bgyid/_/phyogs bcu mtha' yas sems can gang mchis pa'i/_/sems kyi spyod pa du ma gang lags pa/_/de mkhyen de 
[\[240a.7\]]dag som nyi gcod pa po/_/rang byung ci slad 'dzum pa rab tu mdzad/_/deng su'i sems ni byang chub slad du nges/_/su zhig sangs rgyas theg pa yangs par zhugs/_/khyab bdag gang gi yid bsams rab tu grub/_/thub dbang ci slad 'dzum pa rab tu mdzad/_/gang 
[\[240b\]]
[\[240b.1\]]gis de ring bdud bzhi pham bgyis shing /_/nyon mongs bdud dang 'chi bdag bdud chen dang /_/gang gis phung po lha bu mang po'i bdud/_/pham par bgyis sam ci slad khyod 'dzum mdzad/_/de ring su zhig don chen yangs 'gyur zhing /_/su zhig chos lo 
[\[240b.2\]]legs bgyid mi'i seng ge/_/de ring su yi sgra ni phyogs rnams mchi/_/thub dbang ci slad 'dzum pa rab tu mdzad/_/kun mkhyen mi dge thams cad rab spangs pa/_/sems can kun la mtshungs par byams pa po/_/g.yo ba kun dang rtog pa rnam spangs pa/_/drang 
[\[240b.3\]]srong chen po ci slad 'dzum pa mdzad/_/de ring su zhig yangs pa chen po thob/_/deng su'i sems kyi smon pa legs 'grub cing /_/deng su'i stobs bcu rnams dang ldan par 'gyur/_/dgra thul ci slad 'dzum pa rab tu mdzad/_/mkha' la gnas pa lha klu bye ba 
[\[240b.4\]]dang /_/gnod sbyin mkha' lding lto 'phye cher bcas dang /_/sa la thal sbyar skyes pa bud med rnams/_/dga' zhing lha mi dbang po zla ba lta/_/rdzogs pa'i byang chub sems dpa' mang po ni/_/dam chos 'tshal ba rgya mtsho lta bu dag_/phyogs bcu dag nas lhags 
[\[240b.5\]]nas dgra thul ba/_/yongs dag thugs mnga' 'dzum don bshad du gsol/_/de nas bcom ldan 'das kyis tshe dang ldan pa kun dga' bo la phyir tshigs su bcad de bka' stsal pa/_gang gi rgyal ba'i cho 'phrul mchog mthong nas/_/byang chub phyir ni rgya chen sems skyed cing /_/nga yi mdun 
[\[240b.6\]]na thal sbyar gang 'dug pa/_/mdun gyi bu mo mthong ngam kun dga' bo/_/'dis ni sngon gyi srid par rtag tu yang /_/rgyal ba sum brgya legs par mchod byas shing /_/ji ltar bdag ni byang chub mchog reg ces/_/rgyal ba de dag kun la mngon sum zhus/_/
[\[240b.7\]]nam yang lan 'ga' ngan 'gror ma song zhing /_/'di ni rtag tu lha mi'i 'jig rten skyes/_/nam yang byang chub sems ni ma brjed cing /_/'chi dus byas kyang rtag tu tshe rabs dran/_/rgyal ba 'od srung zhes bya mthong nas ni/_/khang [{]bzangs [,]bzang [}]steng nas mdzes pa'i lus 
[\[241a\]]
[\[241a.1\]]mchongs te/_/rgya chen sems kyis 'od srung de mchod nas/_/de nas rjes 'thun bzod pa thob par gyur/_/sangs rgyas 'khor ba 'jig ces mtshan gsol ba/_/de la na bza' dam pa phrugs phul bas/_/de phyir 'di yi lus mdog gser 
[\[241a.2\]]'dra la/_/mdzes shing dag la zla ba 'dra ba yin/_/ston pa gser thub ces bya gang yin pa/_/de la bdug pa spos mchog phul bas na/_/de phyir 'di yi kha dang spu khung nas/_/ud pal tsan dan dri ngad rab tu 'byung /_/gtsug tor zhes bya rkang gnyis mchog de 
[\[241a.3\]]la/_/'dis ni mtshan bdun nges par brtags gyur pas/_/de phyir 'di yi mig mdog mthon mthing la/_/'gro ba rtog par byed pa ngoms mi 'gyur/_/tshe rabs lnga brgya dag tu 'dod spangs shing /_/tshangs spyod rnam par spyod pa dag byas nas/_/de phyir chags pas gdungs 
[\[241a.4\]]pas de mthong na/_/de tshe 'dod chags can dag chags bral 'gyur/_/sum cu rtsa gsum gnas nas 'dir 'phos te/_/'dir lits+tsha bI khyim ni yangs par skyes/_/skye dgu kun tu tshe rabs dran 'gyur bas/_/tshigs bcad dbyangs kyis smra ba'i bya ba shes/_/pha ma 
[\[241a.5\]]yongs su smin par bya ba dang /_/de bzhin sems can gzhan don byed 'dod cing /_/la la byang chub phyir ni sems bskyed phyir/_/de phyir yangs pa'i khyim 'dir rab tu skyes/_/bud med skyes pa nye du mdza' bshes dang /_/gzhon nu gzhon nu ma dag gdul ba'i phyir/_/de dag 
[\[241a.6\]]stong phrag drug cu 'di yis ni/_/sangs rgyas theg pa mchog la yongs smin byas/_/'di ni ring po mi thogs bud med kyi/_/lus bsgyur nga yi bstan la rab 'byung zhing /_/tshangs spyod dam pa rgya chen spyad byas nas/_/shi 'phos lha yi 'jig rten 'gro bar 'gyur/_/lha 
[\[241a.7\]]gnas de nas shi 'phos phyir yang ni/_/dus mtha'i tshe na chos 'di srung 'gyur zhing /_/'dir yang skye dgu'i don chen byas nas ni/_/'di nas phyir yang dga' ldan 'gro bar 'gyur/_/gang tshe mi 'pham dgra las rgyal ba po/_/dung gi sras su gyur te 'byung ba'i tshe/_/de ni bzo 
[\[241b\]]
[\[241b.1\]]don sgyu rtsal bya ba kun/_/shes shing mdzes la yon tan kun ldan 'gyur/_/srog chags brgya phrag du mas mdun bdar cing /_/zla ba gsum du rgyal ba mchod byas nas/_/de ni srog chags drug stong sum brgya dang /_/lhan cig khyim gyi gnas nas 'byung 'gyur zhing /_/
[\[241b.2\]]rgyal ba mi 'pham bzhugs dang 'das pa yi/_/chos kyi tshul yang kun tu 'dzin par 'gyur/_/de 'dra'i dpa' bo de nas shi 'phos nas/_/bde ba can gyi 'jig rten khams su 'gro/_/blo ldan des ni 'od dpag med pa dang /_/gzhan yang phyogs bcu mtha' yas bzhugs pa 
[\[241b.3\]]yi/_/sangs rgyas bye mang gang gA klung gi ni/_/bye snyed mthong zhing bsnyen bkur byed par 'gyur/_/ting 'dzin mngon shes brtson 'grus stobs thob cing /_/bskal pa bzang la gang dag phyis 'byung ba'i/_/rang 'byung 'jig rten rnams la phan brtson pa/_/'jig rten mgon 
[\[241b.4\]]de dag la'ang bsnyen bkur byed/_/bye mang bskal pa de dag mchod byas te/_/sems can bye mang yongs su smin byas shing /_/bskal pa bye ba stong phrag brgyad cu na/_/rgyal ba zla ba mchog ces bya bar 'gyur/_/zla mchog rkang gnyis gtso bo'i mdzod spu nas/_/'od 
[\[241b.5\]]zer gser mdog shin tu yid 'ong ba/_/gang dag 'byung bar 'gyur ba de dag gis/_/'jig rten khams de kun tu gsal bar 'gyur/_/gang phyir 'od kyis 'jig rten de khyab pas/_/nyi zla me dang nor bu'i 'od rnams ni/_/snang bar mi 'gyur rgyu skar tshogs min zhing /_/nyin 
[\[241b.6\]]dang mtshan yang bgrang du yod ma yin/_/de tshe rang sangs rgyas dag yod min zhing /_/nyan thos rnams med mu stegs can tshogs med/_/mnyam med de yi dge 'dun rnam dag cing /_/bud med rnam par spangs pa nyid du 'gyur/_/mi rnams thams cad gser gyi mdog 'dra 
[\[241b.7\]]zhing /_/bsod nams brgya yi mtshan can blta na sdug_/mngal na mi gnas 'dod pa mi sten cing /_/pad ma'i nang nas rdzus te skye zhing 'byung /_/rgyal sras rnams kyi tshogs 'byung gang yin pa/_/de ni bgrang bas rtogs par mi nus shing /_/thams cad mngon shes 
[\[242a\]]
[\[242a.1\]]thob pa dal spyod dang /_/mi skye bzod cing mnyam med chags pa med/_/de na bud med dmigs can yod min zhing /_/bslab pa 'dral med phyogs 'dzin yod ma yin/_/'jig rten khams de dag cing dga' ldan gyi/_/nye bar spyod pa'i rnam pa 'dra bar 
[\[242a.2\]]'gyur/_/gser dngul mu tig dam pa'i dri mchog gis/_/spras shing gtsang la dri med yangs pa yin/_/rgyal ba de yi sku tshe lo grangs ni/_/stong phrag bye ba bdun cu gsum du 'gyur/_/ston pa de ni zhi bar gshegs gyur nas/_/de tshe dam chos bskal pa gcig 
[\[242a.3\]]gnas shing /_/bzhugs bzhin mya ngan 'das na'ang de yi ni/_/dam chos mdzod la nyams par 'gyur ba med/_/gal te rgyal ba dang ni zhing de yi/_/phun sum tshogs par bskal par brjod byas kyang /_/rgya mtsho dag las chu thigs gcig bzhin du/_/dpe 
[\[242a.4\]]yang brjod par 'gyur ba ma yin no/_/de nas bu mo zla mchog gis bcom ldan 'das kyi spyan sngar bdag nyid mngon sum du lung bstan pa thos nas dga' ba dang mchog tu dga' ba de nyid kyis shing ta la bdun srid tsam du nam mkha' la mngon par 'phags so/_/mngon 
[\[242a.5\]]par 'phags ma thag tu bu mo des bud med kyi lus sgyur cing skyes pa'i lus mngon par grub par 'gyur ba dang /_'jig rten du sa chen po yang rab tu g.yos par gyur/_me tog gi char dag kyang rab tu bab/_lha dang mi'i sil snyan 'bum phrag du ma dag kyang sgra 'khrol bar 
[\[242a.6\]]gyur to/_/'jig rten kun tu snang ba chen pos khyab par yang gyur to/_/de nas byang chub sems dpa' zla mchog gis bar snang de nyid la 'dug bzhin du bcom ldan 'das la tshigs su bcad pa dag gis mngon par bstod pa/_ri rab g.yo zhing nam mkha' sar ltung la/_/
[\[242a.7\]]lha gnas skad cig tsam la 'jig 'gyur zhing /_/rgya mtsho mi g.yo dgung zla lhung yang gda'/_/de bzhin gshegs pa sho be'i tshig mi gsung /_/phyogs bcu'i sems can lus rnams gcig 'gyur zhing /_/zhugs ni chab gyur chab ni zhugs 'gyur gda'/_/mnyam 
[\[242b\]]
[\[242b.1\]]med thub dbang yon tan 'byung ba'i gnas/_/'gro la phan bzhed log pa'i tshig mi gsung /_/bar snang dog sa kun tu 'dzin 'gyur zhing /_/yungs 'bru'i nang du zhing brgya chud 'gyur la/_/bser ma zhags pas gzung bar rngo thogs gda'/_/rgyal ba log pa'i tshig 
[\[242b.2\]]ni gsung mi 'gyur/_/de 'drar yang dag de bzhin nyid gsung ba'i/_/rgyal ba des bdag byang chub nges bstan cing /_/gang phyir dog sa kun tu rab g.yos pas/_/byang chub dam pa 'thob 'gyur gor ma bkum/_/sangs rgyas theg mchog bdag lung bstan pas na/_/rang 
[\[242b.3\]]byung gis ni ji skad gsungs de dang /_/sngan chad bskal brgyar bdag gis gang btsal ba/_/de ltar bdag gis chos mchog 'khor lo bskor/_/lha mi lha min gnod sbyin dge slong dang /_/dge bsnyen rnams dang byang chub sems dpa' dag_/thams cad mnyam med 
[\[242b.4\]]mthu stobs ldan pa yi/_/bde gshegs 'gyur gyis som nyi ma byed cig_/chos 'di thams cad sgyu ma lta bu ste/_/rgyal ba rnams kyis longs spyod rmi 'dra zhing /_/bdag med gso ba shed bu 'ga' yang med/_/sems can srog med gang zag med par gsungs/_/
[\[242b.5\]]bzod nas ngo bo nyid kyis chos rnams kun/_/rang bzhin dag cing ngo bo nyid med de/_/bdag sngon bud med rang bzhin gyur pa gang /_/de ni dngos med gsog stong ya ma brla/_/phyi mi'i dngos de'ang stong zhing skad cig ste/_/dngos med mi g.yo gsog dang ya ma brla/_/
[\[242b.6\]]rtog dang rnam par rtog pa bral gyur cing /_/rtog 'gyur de yang mkha' la bya rjes bzhin/_/gang zhig mnyam med byang chub 'tshang rgya zhing /_/thul dka' bdud kyang rab tu gzhom pa dang /_/stong gsum chen po'i 'jig rten khams su ni/_/chos kyi 'khor 
[\[242b.7\]]lo dam pa skor 'dod pa/_/des ni brtan par byang chub sems bskyed la/_/de bzhin gshegs pa rab tu mchod gyis dang /_/des ni myur du yon tan 'byung ba'i gnas/_/ston pa rgyal ba sdig med lam rtogs 'gyur/_/skyes bu rtsal 'phags gsung snyan 
[\[243a\]]
[\[243a.1\]]mthar byon pa/_/rgyal ba mi mchog gtso la phyag 'tshal lo/_/dga' mdzad rab dga'i dngos po stsol mdzad la/_/thub pa chos dbyig 'byung gnas dbang phyug bstod/_/bde ba'i 'byung gnas bde kun rab stsol ba/_/de bzhin gshegs pa 
[\[243a.2\]]bdud kyi tsher ma dkrugs/_/bstod 'os rnams kyis bstod pa gang zag mchog_/rang 'byung dbang ldan sred bral bstod par bgyi/_/bdag gis phyogs su bltas na de dag tu/_/sdig med sangs rgyas brgya phrag bsam yas mthong /_/shAkya seng ge ji lta de lta 
[\[243a.3\]]bur/_/phyogs bcu'i sangs rgyas de dag bdag lung ston/_/rgyal ba thams cad chos nyid sangs rgyas gcig_/de bzhin chos kyang de bzhin nyid kyis gcig_/sems can rnams kyang yang dag mthar nges pa/_/gang la bzod 'di mchis pa rgyal bar 'gyur/_/de 
[\[243a.4\]]nas byang chub sems dpa' zla mchog gis tshigs su bcad pa de dag smras nas bar snang de las babs te/_bcom ldan 'das kyi zhabs gnyis la rab tu gtugs so/_/des rab tu gtugs ma thag tu sangs rgyas 'bum phrag mang po dag kyang snang bar gyur to/_/sangs 
[\[243a.5\]]rgyas bcom ldan 'das de dag gis kyang de bla na med pa yang dag par rdzogs pa'i byang chub tu lung bstan to/_/des sangs rgyas bcom ldan 'das de dag mngon sum du mthong zhing bdag nyid lung bstan pa yang thos nas dga' zhing mgu la yi rangs te/_rab tu dga' zhing dga' ba 
[\[243a.6\]]dang yid bde ba skyes nas/_bcom ldan 'das kyi spyan sngar rab tu 'byung bar gsol ba btab ste/_bcom ldan 'das kyis bdag legs par gsungs pa'i chos 'dul ba la rab tu dbyung bar gsol/_bcom ldan 'das kyis bka' stsal pa/_khye'u de'i phyir pha 
[\[243a.7\]]ma dag gnang bar byed du chug cig_/de nas khye'u de'i pha ma dag gis cho 'phrul chen po de mthong zhing de mngon sum du lung bstan pa yang thos nas 'di skad ces gsol to/_/bcom ldan 'das bdag cag gis khye'u 'di rab tu dbyung bar gnang lags so/_/bdag 
[\[243b\]]
[\[243b.1\]]cag gis kyang chos de dag slad kyis thos par bgyi lags so zhes gsol pa dang /_bcom ldan 'das kyis khye'u de rab tu phyung ngo /_/de nas khye'u de rab tu phyung ba dang /_srog chags khris kyang bla na med pa yang dag par rdzogs pa'i byang chub tu sems bskyed do/_/
[\[243b.2\]]chos kyi rnam grangs 'di bshad pa na lha dang mi khrag khrig phrag bdun chos rnams la chos kyi mig rdul med cing dri ma dang bral ba rnam par dag go/_/dge slong lnga brgya ni len pa med par zag pa rnams las sems rnam par grol lo/_/sngon byang chub tu sems ma bskyed 
[\[243b.3\]]pa'i dge slong ma nyis brgya dang srog chags nyi khris ni bla na med pa yang dag par rdzogs pa'i byang chub tu sems bskyed do/_/bcom ldan 'das kyis de skad ces bka' stsal nas/_byang chub sems dpa' zla mchog dang /_tshe dang ldan pa kun dga' bo dang /_byang 
[\[243b.4\]]chub sems dpa' de dag dang /_nyan thos chen po de dag dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[243b.5\]]'phags pa bu mo zla mchog lung bstan pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_zhu chen gyi lots+tsha ba ban de ye shes sdes zhus te gtan la phab pa//_//
[\[243b.6\]{D192}]@#/_/rgya gar skad du/_Ar+ya k+She ma ba tI byA ka ra Na nA ma ma hA yA na sU tra/_bod skad du/_'phags pa bde ldan ma lung bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad 
[\[243b.7\]]bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong nyi khri'i dge slong gi dge 'dun chen po dang /_byams pa dang /_'jam dpal la sogs pa byang chub sems dpa' sems dpa' chen po rab tu mang po dang thabs cig tu bzhugs so/_/
[\[244a\]]
[\[244a.1\]]de nas bcom ldan 'das snga dro'i dus kyi tshe chos gos dang sham thabs gsol te/_lhung bzed bsnams nas byang chub sems dpa' sems dpa' chen po byams pa dang thabs cig tu rgyal po'i khab kyi grong khyer chen por bsod snyoms la gshegs so/_/
[\[244a.2\]]de nas bcom ldan 'das rgyal po'i khab kyi grong khyer du mthar chags kyis bsod snyoms rgyu zhing rgyal po gzugs can snying po'i pho brang ga la ba der gshegs so/_/de nas rgyal po gzugs can snying po'i btsun mo bde ldan ma zhes bya ba khang [{]bzangs [,]bzang [}]mchog gi steng na 
[\[244a.3\]]'dug pas bcom ldan 'das thag ring po nas gshegs pa mthong ngo /_/mthong nas kyang sems dga' bar gyur te/_khang [{]bzangs kyi [,]bzang gi [}]steng nas babs nas/_bcom ldan 'das dang /_byang chub sems dpa' sems dpa' chen po byams pa'i gdan dar 
[\[244a.4\]]dkar rin che ba bting ngo /_/de nas bcom ldan 'das dang byang chub sems dpa' sems dpa' chen po byams pa gdan bshams pa la bzhugs so/_/de nas rgyal po'i btsun mo bde ldan ma lus rgyan thams cad kyis brgyan pas bcom ldan 'das dang /_byang chub 
[\[244a.5\]]sems dpa' sems dpa' chen po byams pa'i zhabs la mgo bos phyag 'tshal nas chos mnyan pa'i phyir zhe sa dang bcas/_gus pa dang bcas pas bcom ldan 'das kyi spyan sngar 'dug go/_/de nas bcom ldan 'das kyis rgyal po'i btsun mo bde ldan ma lus 
[\[244a.6\]]rgyan thams cad kyis brgyan pa la gzigs nas sems can thams cad la phan pa'i phyir mkhyen bzhin du rgyal po'i btsun mo bde ldan ma la bka' stsal pa/_bde ldan ma gang lus la thogs pa'i 'bras bu 'di lta bu shin tu lham me lhan ne lha nger 'dug pa'i shing de'i 
[\[244a.7\]]ming ci zhes bya/_de skad ces bka' stsal pa dang /_bcom ldan 'das la rgyal po'i btsun mo bde ldan mas tshigs su bcad de gsol pa/_gang gi 'bras bu khyod thogs pa/_/shing de'i ming ni ci yin zhes/_/dpa' bo chen po mkhyen bzhin du/_/gang zag 
[\[244b\]]
[\[244b.1\]]mchog gis rmas pa ni/_/bdag gis sngon ni gang bskyed pa/_/bsod nams las byung shing zhes bgyi/_/'dren pa bdag gis myong ba yi/_/'bras bu 'di dag de yi lags/_/ljon shing bshad pa de nyid kyang /_/sangs rgyas nyan thos rnams la yod/_/sangs 
[\[244b.2\]]rgyas ye shes 'thob 'dod rnams/_/byang chub phyir ni de la gnas/_/sbyin dang tshul khrims chab stsal bas/_/ljon shing de ni rnam par bsrungs/_/de ni rnam par 'khrungs pa na/_/'bras bu bzang po rnams kyang 'byung /_/bzod pa dang ni brtson 'grus mthus/_/
[\[244b.3\]]ljon shing bdag gis legs par bsrungs/_/de ni rnam par 'khrungs pa na/_/'bras bu dri med 'byung bar 'gyur/_/shing 'di blta na mdzes pa ste/_/bsam gtan shes rab me tog rgyas/_/'dren pa bdag gis de dag gi/_/'bras bu rnams ni myong ba lags/_/
[\[244b.4\]]ji ltar ri la rten pa yi/_/shing rnams yal ga lo ma dag_/chu zheng gab par rgya che ba/_/'phel bar gyur te bskyod mi nus/_/de bzhin ljon shing che bzang 'di/_/sangs rgyas chos nyid 'tshal bas na/_/sems can kun la phan pa'i phyir/_/sngon ni legs par 
[\[244b.5\]]bsrungs pa lags/_/'dren pa'i bsod nams ljon shing 'di'i/_/'bras bu gzhan yang mchis lags te/_/bdag gis nyams su myong ba 'di/_/de yi me tog tsam du bas/_/de yi 'bras bu byang chub mchog_/sangs rgyas byang chub bla med lags/_/de 
[\[244b.6\]]ni bdag gis thob par 'gyur/_/smad pa bud med nyid spangs nas/_/skyes par bdag nyid 'gyur ba lags/_/sems can kun gyi dam pa mchog_/chos rnams kun gyi pha rol phyin/_/thams cad mkhyen pa thams cad gzigs/_/sdug bsngal kun gyis nyen 
[\[244b.7\]]pa yi/_/sems can rnams ni bdag gis dgrol/_/'jig rten kun la snying brtse ba'i/_/skyabs su bdag ni 'gyur ba lags/_/de skad ces gsol pa dang /_bcom ldan 'das kyis rgyal po'i btsun mo bde ldan ma la bka' stsal pa/_bde ldan ma gang 
[\[245a\]]
[\[245a.1\]]khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_skye bo phal po che'i tshogs kyi don dang /_lha rnams dang /_mi rnams la phan pa dang /_bde ba'i phyir zhugs pa legs so legs so/_/de skad ces bka' stsal pa 
[\[245a.2\]]dang /_bcom ldan 'das la rgyal po'i btsun mo bde ldan mas 'di skad ces gsol to/_/bcom ldan 'das bcom ldan 'das kyi sku la skyes bu chen po'i mtshan sum cu rtsa gnyis dang /_dpe byad bzang po brgyad cu dang /_de bzhin gshegs pa'i stobs bcu dang /_mi 'jigs pa 
[\[245a.3\]]bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_byams pa chen po dang /_snying rje chen po dang /_dga' ba chen po dang /_btang snyoms chen po 'di rnams ci las grub lags/_de bzhin du gzhan yang sangs rgyas kyi chos 
[\[245a.4\]]dpag tu ma mchis pa dang /_bsam gyis mi khyab pa dang /_gzhal du ma mchis pa dang /_brjod du ma mchis pa dang /_bgrang ba las 'das pa rnams ci las grub lags/_de skad ces gsol pa dang /_bcom ldan 'das kyis rgyal po'i btsun mo bde ldan ma la tshigs su 
[\[245a.5\]]bcad de bka' stsal pa/_sangs rgyas ye shes 'dod pas na/_/sems can kun la phan pa'i phyir/_/ngas kyang 'di ltar ljon pa'i shing /_/sngon ni legs pa kho nar bskyed/_/sbyin dang tshul khrims bzod pa dang /_/de bzhin brtson 'grus bsam gtan bsags/_/
[\[245a.6\]]yun ring dus nas ting 'dzin dang /_/shes rab nges par bsten pa yin/_/sems can rnams la mi mnyam sems/_/ngas ni bsgoms par mi dran te/_/rtag tu sems ni mnyam gyur pas/_/sangs rgyas nyid ni ngas brnyes so/_/nga yi sems ni mnyam pa yis/_/
[\[245a.7\]]rtag tu sdug dang mi sdug dang /_/mdza' dang mi mdza' snyoms pas na/_/bsod nams shing ni rnam par bskyed/_/des na ljon shing chen po 'di/_/yon tan mang por gyur pa yin/_/'khor los sgyur nyid ngas thob ste/_/brgya byin nyid kyang byas pa yin/_/rnam mang 
[\[245b\]]
[\[245b.1\]]dbang phyug chen po dang /_/tshangs pa nyid kyang de las thob/_/bsam gyis mi khyab sangs rgyas chos/_/mtshan nyid dag kyang ngas rtogs so/_/de nas rgyal po'i btsun mo bde ldan mas bcom ldan 'das kyi yon tan rnams thos nas/_bcom ldan 'das kyis legs par rab tu 
[\[245b.2\]]gsungs pa la mngon par bstod de rjes su yi rangs nas bcom ldan 'das la tshigs su bcad de gsol pa/_ji ltar mi mchog dam pa po/_/yon tan rgya mtsho mtha' yas pas/_/sngon ni spyod pa shin tu bslabs/_/de ltar bdag kyang rjes su slob/_/yon tan mthar phyin khyod 
[\[245b.3\]]kyi ni/_/yon tan rnams ltar bdag slob ste/_/srid par sdug bsngal spangs nas ni/_/bdag kyang 'di 'drar 'gyur bar bgyi/_/tshe rabs gzhan ni ma lus par/_/bdag gis sbyin pa gang stsal pa/_/mnyam med ye shes 'thob slad du/_/de dag thams cad yongs su 
[\[245b.4\]]bsngo/_/srid pa 'di 'am gzhan dag tu/_/bdag gis tshul khrims gang bsrungs pa/_/sangs rgyas ye shes 'thob slad du/_/de dag thams cad yongs su bsngo/_/bzod dang brtson 'grus ting 'dzin dang /_/shes rab dge ba gang bsten pa/_/sangs rgyas chos kyi 
[\[245b.5\]]don gyi phyir/_/de dag thams cad bdag gis bsngo/_/lus dang ngag dang yid rnams kyis/_/las dge gang dag bdag gis bsags/_/sangs rgyas ye shes yon tan phyir/_/byang chub tu ni bdag gis bsngo/_/bud med lus 'di spangs nas ni/_/skyes pa 
[\[245b.6\]]mchog tu bdag gyur cig_/de ltar skyes pa'i lus thob nas/_/dam pa'i mchog tu bdag gyur cig_/de ltar gyur nas bde gshegs kyi/_/'khor lo bla med bskor bar bgyi/_/'khor ba'i btson rar bcings pa yi/_/sems can bye ba dgrol bar bgyi/_/de nas 
[\[245b.7\]]bcom ldan 'das kyis rgyal po'i btsun mo bde ldan ma la tshigs su bcad pa dag gis legs so zhes bya ba byin te/_tshig 'di smras pa legs pa yin/_/sems ni rab tu sdom pa legs/_/khyod kyis bdud ni legs par mnan/_/rdzogs sangs rgyas su khyod 
[\[246a\]]
[\[246a.1\]]'gyur ro/_/de nas rgyal po'i btsun mo bde ldan ma dga' zhing mgu la rab tu dga' ba dang /_dga' zhing yid bde ba skyes nas bcom ldan 'das dang /_byang chub sems dpa' byams pa bza' ba dang bca' ba mang pos tshim par byas so/_/de nas bcom 
[\[246a.2\]]ldan 'das bstsang sder ni gyu/_phyag ni bcabs nas rgyal po'i btsun mo bde ldan ma la chos kyi gtam rgyas pas yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas lung bstan te/_bde ldan ma 
[\[246a.3\]]khyod ma 'ongs pa'i dus bskal pa du ma zhig na de bzhin gshegs pa dgra bcom pa yang dag par rdzogs pa'i sangs rgyas lha dang mi rnams kyi ston pa/_sangs rgyas bcom ldan 'das yon tan rin chen dpal zhes bya bar 'gyur ro/_/khyod kyi sangs rgyas kyi zhing yang mchog 
[\[246a.4\]]tu yongs su dag par 'gyur te/_ngan song ngan 'gro log par ltung ba'i sdug bsngal med pa yid du 'ong ba yid dang 'thad pa mchog tu rnam par dag pa'i byang chub sems dpa' rnams kyi gnas yin te/_khyod kyi sangs rgyas kyi zhing de ni de lta bur 'gyur ro/_/chos kyi rnam 
[\[246a.5\]]grangs 'di bshad pa na dge bsnyen ma stong phrag mang po zhig gis ni bla na med pa yang dag par rdzogs pa'i byang chub tu sems bskyed do/_/srog chags stong phrag mang po dang /_lha dang mi'i skye dgu rnams kyis ni chos kyi snang ba thob par gyur to/_/bcom ldan 'das kyis de skad ces 
[\[246a.6\]]bka' stsal nas/_rgyal po'i btsun mo bde ldan ma dang /_'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa bde ldan ma lung bstan pa zhes bya 
[\[246a.7\]]ba theg pa chen po'i mdo rdzogs so//[ {D193}]@##/_/rgya gar skad du/_Ar+ya shrI ya ma hA de bI byA ka ra Na/_bod skad du/_'phags pa lha mo chen mo dpal lung bstan pa/_sangs rgyas dang /_byang chub sems 
[\[246b\]]
[\[246b.1\]]dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das bde ba can na byang chub sems dpa'i dge 'dun chen po 'di lta ste/_byang chub sems dpa' sems dpa' chen po 'phags pa spyan ras gzigs dbang phyug dang /_byang chub 
[\[246b.2\]]sems dpa' sems dpa' chen po mthu chen thob pa dang /_byang chub sems dpa' sems dpa' chen po sgrib pa thams cad rnam par sel ba dang /_byang chub sems dpa' sems dpa' chen po sa'i snying po dang /_byang chub sems dpa' sems dpa' chen po kun tu bzang 
[\[246b.3\]]po dang /_byang chub sems dpa' sems dpa' chen po nam mkha'i snying po dang /_byang chub sems dpa' sems dpa' chen po lag na rdo rje dang /_byang chub sems dpa' sems dpa' chen po 'jigs pa thams cad sel ba dang /_de bzhin du byang chub sems dpa' sems 
[\[246b.4\]]dpa' chen po dga' byed kyi bkra shis thams cad 'dzin pa dang /_byang chub sems dpa' sems dpa' chen po bsod nams kyi mtshan thams cad 'dzin pa dang /_byang chub sems dpa' sems dpa' chen po nyi zla dang 'jig rten gsum 'dzin pa dang /_byang chub sems 
[\[246b.5\]]dpa' sems dpa' chen po mu stegs kyi bkra shis thams cad 'dzin pa dang /_byang chub sems dpa' sems dpa' chen po 'jam dpal gzhon nur gyur pa dang /_de dag la sogs pa bskal pa bzang po'i byang chub sems dpa' sems dpa' chen po dang thams cad dang 
[\[246b.6\]]thabs cig tu bzhugs so/_/de nas byang chub sems dpa' sems dpa' chen po spyan ras gzigs dbang phyug bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/_/lha mo chen mo dpal 
[\[246b.7\]]yang bcom ldan 'das kyi thad du song ste phyin nas bcom ldan 'das kyi zhabs la mgo bos phyag 'tshal te/_lan gsum bskor ba byas nas bde ba can na gnas pa'i byang chub sems dpa' sems dpa' chen po de dag thams cad la yang mgo bos phyag 'tshal te/_phyogs 
[\[247a\]]
[\[247a.1\]]gcig tu 'dug go/_/de nas bcom ldan 'das bsod nams brgya stong du mas brgyan cing de bzhin gshegs pa bye ba snyed kyis yongs su bskor te/_brgya byin dang tshangs pa dang /_'jig rten skyong ba thams cad kyis bstod cing bsngags pas lha 
[\[247a.2\]]mo chen mo dpal la gzigs nas/_tshangs pa chen po'i gsung gis byang chub sems dpa' sems dpa' chen po spyan ras gzigs dbang phyug la 'di skad ces bka' stsal to/_/spyan ras gzigs dbang phyug rgyal po'am/_blon po'am/_dge slong ngam/_dge slong 
[\[247a.3\]]ma'am/_dge bsnyen nam/_dge bsnyen ma'am/_bram ze'am/_rgyal rigs sam/_rje'u rigs sam/_dmangs rigs gang la la lha mo chen mo dpal gyi ming brgya rtsa brgyad dri ma med par grags pa zhes bya ba'i bstod pa 'di 'chang na/_rgyal rigs kyi rgyal po 
[\[247a.4\]]de'i yul dang /_sems can de dag gi 'jigs pa dang /_yams kyi nad dang /_gnod pa thams cad zhi bar 'gyur zhing /_chom rkun dang /_g.yon can dang /_mi dang mi ma yin pa'i 'jigs pa thams cad 'byung bar mi 'gyur te/_nor dang /_'bru dang /_mdzod dang /_
[\[247a.5\]]bang ba thams cad rnam par 'phel bar 'gyur ro/_/rgyal rigs kyi rgyal po de'i khyim du yang dpal nges par gnas par 'gyur ro/_/de nas byang chub sems dpa' sems dpa' chen po de dag gis tshig 'di skad ces gsol to/_/bcom ldan 'das tshig 'di legs 
[\[247a.6\]]par bka' stsal pa/_legs so legs so/_/gang dag lha mo chen mo dpal gyi ming rnams 'dzin pa dang /_thos nas nyams su len pa gang lags pa de dag gi yon tan dang phan yon ni de dag tu 'gyur lags so/_/de nas byang chub sems dpa' sems dpa' chen 
[\[247a.7\]]po 'phags pa spyan ras gzigs dbang phyug gis bcom ldan 'das la 'di skad ces gsol to/_/bcom ldan 'das lha mo chen mo dpal gyis dge ba'i rtsa ba gang du bskyed lags/_bcom ldan 'das kyis bka' stsal pa/_lha mo chen mo dpal gyis ni de bzhin 
[\[247b\]]
[\[247b.1\]]gshegs pa gang gA'i klung gi bye ma snyed la dge ba'i rtsa ba bskyed de/_spyan ras gzigs dbang phyug sngon byung ba 'das pa'i dus na 'jig rten gyi khams rin po che las byung ba zhes bya ba na/_de bzhin gshegs pa rin po che'i me tog yon tan gyi rgya mtsho bai dUr+ya dang gser gyi 
[\[247b.2\]]ri bo mdog mdzes gser 'od dpal zhes bya ba 'jig rten du byung ste/_de dang de bzhin gshegs pa mang po gzhan dag la yang lha mo chen mo dpal gyis dge ba'i rtsa ba bskyed do/_/de bzhin gshegs pa'i mtshan 'di dag kyang lha mo chen mo dpal de'i dge 
[\[247b.3\]]ba'i rtsa ba rnam par 'phel ba dang /_'grub par byed pa dang /_rtag tu rjes su 'brang ba yin te/_de dag ni 'dir lha mo chen mo dpal gyis yang dag par brjod pa dang /_sdig pa thams cad sel ba dang /_nyes sdig thams cad med par byed pa dang /_lus thams cad 
[\[247b.4\]]dri ma med par byed pa dang /_nor dang 'bru rnams 'du zhing 'phel bar byed pa dang /_dbul ba gcod par byed pa dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po thams cad 'dun par byed cing 
[\[247b.5\]]'gugs par byed pa dang /_yams kyi nad dang /_gnod pa dang /_'thab pa dang /_'khrug pa dang /_'gyed pa dang /_rtsod pa thams cad zhi bar byed pa dang /_pha rol tu phyin pa drug rdzogs par byed pa'o/_/'di lta ste/_de bzhin gshegs pa dpal stug pa po la 
[\[247b.6\]]phyag 'tshal lo/_/de bzhin gshegs pa rin po che'i me tog yon tan gyi rgya mtsho bai dUr+ya dang gser gyi ri bo mdog mdzes gser 'od dpal la phyag 'tshal lo/_/de bzhin gshegs pa gang gA'i mu stegs kyi sgo thams cad kyi bkra shis kyi dpal la phyag 
[\[247b.7\]]'tshal lo/_/de bzhin gshegs pa tsan dan gyi me tog gzi brjid skar ma'i 'od kyi dpal la phyag 'tshal lo/_/de bzhin gshegs pa kun tu snang ba g.yul las rnam par rgyal ba'i dpal la phyag 'tshal lo/_/de bzhin gshegs pa yon tan rgya mtsho snang ba'i 
[\[248a\]]
[\[248a.1\]]dkyil 'khor gyi dpal la phyag 'tshal lo/_/de bzhin gshegs pa chos kyi cho 'phrul rgyal mtshan shugs kyi dpal la phyag 'tshal lo/_/de bzhin gshegs pa skar 'od zhi ba'i spos snang dpal la phyag 'tshal lo/_/de bzhin gshegs pa 
[\[248a.2\]]sems can gyi bsam pa zhi bar mdzad pa'i sku'i dpal la phyag 'tshal lo/_/de bzhin gshegs pa smon lam rgya mtshos snang ba'i dpal la phyag 'tshal lo/_/de bzhin gshegs pa shin tu yongs su brjod pa mtshan gsol dpal la phyag 'tshal lo/_/de bzhin 
[\[248a.3\]]gshegs pa phyir mi ldog pa'i 'khor lo rin po che'i gnas kyi dpal la phyag 'tshal lo/_/de bzhin gshegs pa nyi ma'i dkyil 'khor 'od 'phags dpal la phyag 'tshal lo/_/de bzhin gshegs pa brtson 'grus grangs med pa la rab tu zhugs pa'i 
[\[248a.4\]]dpal la phyag 'tshal lo/_/de bzhin gshegs pa dpag tu med pa'i gser mdog snang ba'i dpal la phyag 'tshal lo/_/de bzhin gshegs pa gsung gi yan lag thams cad kyi sgra dbyangs dpal la phyag 'tshal lo/_/de bzhin gshegs pa shes rab 
[\[248a.5\]]sgron ma grangs med pa'i 'od kyi me tog gi dpal la phyag 'tshal lo/_/de bzhin gshegs pa sred med kyi bu'i brtul zhugs kyi go cha ri rab kyi dpal la phyag 'tshal lo/_/de bzhin gshegs pa tshangs pa'i dpal la phyag 'tshal lo/_/de bzhin gshegs pa dbang 
[\[248a.6\]]phyug chen po'i dpal la phyag 'tshal lo/_/de bzhin gshegs pa nyi zla'i 'od dpal la phyag 'tshal lo/_/de bzhin gshegs pa zab mo'i chos kyi 'od kyi rgyal po'i dpal la phyag 'tshal lo/_/de bzhin gshegs pa nam mkha'i sgron ma'i 'od bzang dpal la 
[\[248a.7\]]phyag 'tshal lo/_/de bzhin gshegs pa nyi 'od tog gi dpal la phyag 'tshal lo/_/de bzhin gshegs pa spos kyi sgron ma'i dpal la phyag 'tshal lo/_/de bzhin gshegs pa rgya mtsho'i snying po las byung ba'i dpal la phyag 'tshal lo/_/de bzhin gshegs pa 
[\[248b\]]
[\[248b.1\]]sprul pa'i 'brug sgra snyan pa'i dpal la phyag 'tshal lo/_/de bzhin gshegs pa chos kyi snang ba thams cad bkod pa'i dpal la phyag 'tshal lo/_/de bzhin gshegs pa shing gi rgyal po ltar skyes pa'i dpal la phyag 'tshal lo/_/de bzhin gshegs pa rin chen 
[\[248b.2\]]'od 'phro ri bo'i dpal la phyag 'tshal lo/_/de bzhin gshegs pa ye shes 'od 'phro rgya mtsho'i dpal la phyag 'tshal lo/_/de bzhin gshegs pa smon lam chen po'i shugs kyi dpal la phyag 'tshal lo/_/de bzhin gshegs pa sprin chen po'i dpal la 
[\[248b.3\]]phyag 'tshal lo/_/de bzhin gshegs pa dran pa'i tog gi rgyal po'i dpal la phyag 'tshal lo/_/de bzhin gshegs pa dbang po'i tog gi rgyal mtshan gyi rgyal po'i dpal la phyag 'tshal lo/_/de bzhin gshegs pa nor dang 'bru thams cad sdud pa'i dpal la 
[\[248b.4\]]phyag 'tshal lo/_/de bzhin gshegs pa zhi ba 'dren pa'i dpal la phyag 'tshal lo/_/de bzhin gshegs pa phun sum tshogs pa 'gugs pa'i dpal la phyag 'tshal lo/_/de bzhin gshegs pa'i mtshan 'di dag rim gror byas te/_bcang bar bya'o/_/
[\[248b.5\]]bklag par bya'o/_/de ltar byas na rigs kyi bu'am/_rigs kyi bu mo de la bsod nams shin tu mang du 'phel bar 'gyur ro/_/lha mo chen mo dpal yang de bzhin gshegs pa thams cad kyis kyang lung bstan to/_/lha mo chen mo dpal khyod ma 'ongs pa'i dus na 'jig 
[\[248b.6\]]rten gyi khams dpal rin po ches brgyan pa zhes bya bar de bzhin gshegs pa dgra bcom pa yang dag par rdzogs pa'i sangs rgyas dpal nor bu rin po che las byung ba zhes bya bar 'gyur te/_'jig rten gyi khams de yang lha'i rin po che sna tshogs kyis brgyan par 
[\[248b.7\]]'gyur ro/_/'jig rten gyi khams der de bzhin gshegs pa de nyid snang bar mdzad par 'gyur la 'jig rten gyi khams de na gnas pa'i byang chub sems dpa' de dag kyang rang las 'od 'byung zhing tshe dpag tu med par 'gyur ro/_/nam mkha' las kyang sangs rgyas dang /_chos dang 
[\[249a\]]
[\[249a.1\]]dge 'dun gyi sgra 'byung bar 'gyur ro/_/sangs rgyas kyi zhing der byang chub sems dpa' gang dag skye bar 'gyur ba de dag thams cad kyang pad ma'i snying po dag las skye bar 'gyur ro zhes lung bstan to/_/de la ming brgya rtsa brgyad dri ma med par grags pa zhes 
[\[249a.2\]]bya ba'i bstod pa brgyad cu gnyis pa gang zhe na/_'jigs pa med pa spyan ras gzigs dbang phyug lha mo chen mo dpal gyi ming rnams nyon cig_/'di lta ste/_de bzhin gshegs pa thams cad kyis dbang bskur ba/_lha thams cad kyis dbang bskur ba/_de bzhin 
[\[249a.3\]]gshegs pa thams cad kyi yum/_lha thams cad kyi ma/_de bzhin gshegs pa thams cad kyi dpal/_byang chub sems dpa' thams cad kyi dpal/_'phags pa nyan thos dang rang sangs rgyas thams cad kyi dpal/_tshangs pa dang /_khyab 'jug dang /_dbang phyug 
[\[249a.4\]]chen po thams cad kyi dpal/_lha la sogs pa thams cad kyi dpal/_gnas thams cad na yod pa'i dpal/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po thams cad kyi dpal/_rig sngags 
[\[249a.5\]]'chang dang /_lag na rdo rje dang /_rdo rje 'chang ba thams cad kyi dpal/_'jig rten skyong ba bzhi dang lnga'i dpal/_gza' brgyad dang /_rgyu skar nyi shu rtsa brgyad kyi dpal lo/_/oM nyi ma'i bu mo/_ma ma yum/_rig byed bzhi'i dpal/_bkra shis ma/_sems can rnams 
[\[249a.6\]]kyi ma/_rgyal ma/_rnam rgyal ma/_gang gA ma/_mu stegs kyi sgo thams cad kyi bkra shis ma/_dri ma med pa/_dri ma med par byed pa'i dpal/_sdig pa thams cad 'phrog ma/_rgyags pa med pa/_zla ba'i dpal/_nyi ma'i dpal/_zla thams cad kyi dpal/_seng ge la zhon 
[\[249a.7\]]ma/_pad ma'i mchog 'bum gyis bkab ma/_pad ma pad ma la gnas pa/_pad ma 'dzin pa/_pad ma las byung ma/_pad ma dang ldan pa/_'od zer 'bar ba du mas 'khor ba/_nor sbyin ma/_dkar mo/_dkar mo chen mo/_lag dkar ma/_bkra shis thams cad 
[\[249b\]]
[\[249b.1\]]'dzin ma/_bsod nams kyi phung po thams cad kyi lus can/_shes nyen can gyi bu mo/_lag pa 'bum dang ldan ma/_mig 'bum dang ldan ma/_mgo 'bum dang ldan ma/_nor bu rnam pa sna tshogs kyis mdzes par byas pa'i cod pan thogs pa/_gzugs bzang ba/_
[\[249b.2\]]gzugs sna tshogs can/_rab grags ma/_shin tu grags ma/_zhi ba ma/_sprin ma/_skra gtsang ma/_zla ba ltar mdzes ma/_nyi ma ltar mdzes ma/_dge ma/_dge byed ma/_sems can thams cad la mngon du phyogs ma'i dpal/_'phags ma/_me tog la gnas 
[\[249b.3\]]ma/_me tog gi dbang phyug ma/_ri bo'i rgyal po ri rab thams cad kyi dpal/_chu klung dang /_mtsho thams cad kyi dpal/_chu thams cad kyi rgya mtsho'i dpal/_mu stegs thams cad du mngon du phyogs pa'i dpal/_sman dang /_rtsi tog dang /_shing dang /_nor dang /_
[\[249b.4\]]'bru thams cad kyi dpal/_gser sbyin ma/_zas dang gos sbyin ma/_'od gsal ma/_snang ba ma/_lus gtsang ma/_de bzhin gshegs pa thams cad kyi dbang sgyur ma/_lha'i tshogs thams cad la mngon du phyogs pa'i dpal/_gshin rje dang /_chu lha dang /_
[\[249b.5\]]ku be ra dang /_brgya byin la sogs pa'i dpal/_sbyin pa ma/_longs spyod ma/_gzi brjid ldan ma/_phun sum tshogs ma/_'byor pa ma/_rnam par skye ba ma/_mthong ma/_chos kyi dpal/_khyab 'jug la brten ma/_ku mu da la gnas ma/_bzod ldan ma/_mthu rtsal gyi 
[\[249b.6\]]gnas/_dag byed dang bkra shis thams cad kyi lag pa dang ldan pa/_bkra mi shis pa thams cad med par byed pa bsod nams thams cad sdud pa'i dpal/_sa thams cad dang /_rgyal po thams cad kyi dpal/_rig sngags 'chang gi rgyal po thams cad kyi dpal/_'byung 
[\[249b.7\]]po thams cad dang /_gnod sbyin dang /_srin po dang /[ {]yi dgas [,]yi dwags [}]dang /_sha za dang /_grul bum dang /_lto 'phye chen po thams cad kyi dpal/_lha'i gnas dang /_lha thams cad kyi dpal/_bzlas brjod dang /_bzlas brjod du bya ba dang /_sbyin sreg dang /_sbyin sreg 
[\[250a\]]
[\[250a.1\]]tu bya ba dang /_bkra shis thams cad kyi dpal/_'od la dga' ba/_skal ba dang ldan par 'dod pa/_drang srong thams cad dag par byed pa'i dpal/_bud med kyi gnas thams cad kyi gtso mo dang /_dpal gyi mchog mi'am ci mo thams cad 
[\[250a.2\]]dang lha ma yin mo thams cad kyi dpal gyi mchog_/kha na ma tho ba med pa'i gnas na 'dug ma/_yid du 'ong ma/_sim par byed ma/_ku be ra'i snying du sdug ma/_chos kyi rgyal po'i dpal/_oM sdug bsngal thams cad las rnam par gzigs shig_/sgrol cig 
[\[250a.3\]]thar bar mdzod cig_/bsod nams kyi tshogs thams cad bdag la mngon du gyur par mdzod cig swA hA/_oM gaM ga sarba tir+tha mu khi swA hA/_oM sarba bi tri swA hA/_oM sarba maM ga la d+hA ra Nai swA hA/_tsa turbe da sarba na k+Sha tra gra hA ba Na ga Na a d+hi mU r+t+yai swA hA/_brah+mA ya swA hA/_biSh+Na 
[\[250a.4\]]be swA hA/_ru drA ya swA hA/_bi shwa mu khA ya swA hA/_oM gli ni kli ni sarba kAr+ya sA d+ha ni/_sa ni sa ni/_A ba ha de bi shrI/_bai shra ba NA ya swA hA/_su bar+Na d+ha na d+ha n+ya/_A kar+Sha N+yai swA hA/_sarba pUr+Na A kar+Sha N+yai swA hA/_shrI he ma ba tI A kar+Sha N+yai swA hA/_sarba pA pa nA sha n+yai swA hA/_
[\[250a.5\]]sarba a kA la mr-i t+yu pra sha ma n+yai swA hA/_sarba ta thA ga ta a b+hi She ka tA yai swA hA/_sarba de ba ta a b+hi mu kha shrI yai swA hA/_A yurba la bar+d+ha ka rA yai swA hA/_sarba bi dwa maM ga la ha stA yai swA hA/_saM haM ba hi nA yai swA hA/_pad+ma sam+b+had+hA yai swA hA/_sarba kr-i t+ya ka khorda bi nA sha n+yai swA hA/_
[\[250a.6\]]'jigs pa med pa spyan ras gzigs dbang phyug gang la la lha mo chen mo dpal gyi ming nyes sdig thams cad med par byed pa/_sdig pa thams cad 'joms par byed pa/_bsod nams thams cad sdud par byed pa/_bkra mi shis pa thams cad med par byed pa/_dpal dang /_
[\[250a.7\]]bde ba dang /_skal ba bzang po thams cad sdud par byed pa 'di dag dang /_de bzhin gshegs pa'i mtshan 'di dag 'chang ba dang /_klog par byed pa des nang par langs te gtsang mar byas la/_sangs rgyas thams cad la me tog dang bdug pa gsol nas lha mo chen mo 
[\[250b\]]
[\[250b.1\]]dpal la yang tsan dan gyi bdug pa phul te/_bklags na des dpal thams cad thob par 'gyur zhing bde ba dang /_yid bde ba thams cad thob par 'gyur te/_lha thams cad kyang bsrung ba dang /_bskyab pa dang /_sbed pa byed par 'gyur la de'i don thams cad kyang 'grub par 
[\[250b.2\]]'gyur ro/_/bcom ldan 'das kyis de skad ces bka' stsal nas/_byang chub sems dpa' 'jigs pa med pa spyan ras gzigs dbang phyug dang /_lha mo chen mo dpal de dang /_'khor de dag thams cad dang /_lha dang /_mi dang /_lha ma yin dang /_dri zar bcas 
[\[250b.3\]]pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa lha mo chen mo dpal lung bstan pa rdzogs so//[ {D194}]@##/_/rgya gar skad du/_Ar+ya dza ya ma 
[\[250b.4\]]ti nA ma ma hA yA na sU tra/_bod skad du/_'phags pa rgyal ba'i blo gros zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu 
[\[250b.5\]]rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po dang /_byang chub sems dpa' rab tu mang po dag dang thabs cig tu bzhugs so/_/de nas bcom ldan 'das kyis byang chub sems dpa' rgyal ba'i blo gros la bka' stsal pa/_
[\[250b.6\]]rgyal ba'i blo gros rigs kyi bu'am/_rigs kyi bu mo bsod nams 'dod pas de bzhin gshegs pa la mchod par bya'o/_/shes rab 'dod pas thos pa la brtson par bya'o/_/mtho ris 'dod pas tshul khrims bsrung bar bya'o/_/longs spyod 'dod pas 
[\[250b.7\]]gtong ba sbel bar bya'o/_/gzugs bzang ba 'dod pas bzod pa bsgom par bya'o/_/spobs pa 'dod pas bla ma la gus par bya'o/_/gzungs 'dod pas mngon pa'i nga rgyal med par bya'o/_/ye shes 'dod pas tshul bzhin yid la byed pa la gnas par bya'o/_/
[\[251a\]]
[\[251a.1\]]thar pa 'dod pas sdig pa thams cad spang bar bya'o/_/sems can thams cad bde bar bya bar 'dod pas byang chub tu sems bskyed par bya'o/_/skad snyan pa 'dod pas bden par smra bar bya'o/_/yon tan 'dod pas rab tu dben pa la dga' bar 
[\[251a.2\]]bya'o/_/chos 'dod pas dge ba'i bshes gnyen la bsten par bya'o/_/zhi gnas 'dod pas 'du 'dzi med pa mang du bya'o/_/lhag mthong 'dod pas chos stong par so sor brtag pa mang du bya'o/_/tshangs pa'i 'jig rten 'dod pas byams pa dang /_snying rje dang /_
[\[251a.3\]]dga' ba dang /_btang snyoms bsgom par bya'o/_/lha dang mi'i longs spyod phun sum tshogs pa 'dod pas dge bcu'i las kyi lam yang dag par blangs te gnas par bya'o/_/yongs su mya ngan 'da' bar 'dod pas stong pa'i chos la mngon par dga' bar bya'o/_/yon tan 
[\[251a.4\]]thams cad thob par 'dod pas dkon mchog gsum la mchod par bya'o/_/bcom ldan 'das kyis de skad ces bka' stsal nas/_byang chub sems dpa' sems dpa' chen po rgyal ba'i blo gros dang /_thams cad dang ldan pa'i 'khor de dang /_lha dang /_mi dang /_
[\[251a.5\]]lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa rgyal ba'i blo gros zhes bya ba theg pa chen po'i mdo rdzogs so//_//
[\[251a.6\]{D195}]@##/_/rgya gar skad du/_Ar+ya a ba lo ki nI nA ma ma hA yA na sU tra/_bod skad du/_'phags pa spyan ras gzigs zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus 
[\[251a.7\]]gcig na/_bcom ldan 'das rgyal po'i khab na bya rgod kyi phung po'i ri la dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_de nas bcom ldan 'das kyis byang chub sems 
[\[251b\]]
[\[251b.1\]]dpa' blo gros rnam par dag pa la bka' stsal pa/_blo gros rnam par dag pa tshul khrims yongs su dag pas/_de bzhin gshegs pa yongs su dag go/_/blo gros rnam par dag pa ting nge 'dzin yongs su dag pa dang /_bzod pa yongs su dag pa dang /_phan pa'i 
[\[251b.2\]]dngos po yongs su dag pas de bzhin gshegs pa yongs su dag go/_/blo gros rnam par dag pa byams pa yongs su dag pas de bzhin gshegs pa yongs su dag go/_/blo gros rnam par dag pa snying rje yongs su dag pas de bzhin gshegs pa yongs su dag 
[\[251b.3\]]go/_/blo gros rnam par dag pa dga' ba yongs su dag pa dang /_btang snyoms yongs su dag pas de bzhin gshegs pa yongs su dag go/_/blo gros rnam par dag pa rnam par grol ba yongs su dag pa dang /_rnam par grol ba'i ye shes yongs su dag pas 
[\[251b.4\]]de bzhin gshegs pa yongs su dag go/_/blo gros rnam par dag pa stobs yongs su dag pas de bzhin gshegs pa yongs su dag go/_/blo gros rnam par dag pa mi 'jigs pa yongs su dag pa dang /_sangs rgyas kyi chos yongs su dag pa dang /_rnam pa 
[\[251b.5\]]thams cad mkhyen pa'i ye shes yongs su dag pas de bzhin gshegs pa yongs su dag go/_/blo gros rnam par dag pa de ltar de bzhin gshegs pa yongs su dag pa la su zhig me tog dang /_phreng ba dang /_spos dang /_gdugs dang /_rgyal mtshan dang /_ba dan 
[\[251b.6\]]dang /_rol mo'i sgra dang /_byug pa rnams kyis bsti stang byed pa de'i bsod nams kyi phung po'i mtha' rtogs par mi nus te/_de'i mtha' ni theg pa gsum po las theg pa gang yang rung bas mya ngan las 'das pa'i mthar thug pa ma gtogs par bsod nams kyi phung po de 
[\[251b.7\]]phyi ma'i mthar yang zad par mi nus so/_/de ci'i phyir zhe na/_blo gros rnam par dag pa ji ltar de bzhin gshegs pa sangs rgyas kyi chos thams cad kyis tshad med pa de bzhin du de bzhin gshegs pa la yon phul ba yang tshad med do/_/mtha' yas so/_/bsam 
[\[252a\]]
[\[252a.1\]]gyis mi khyab bo/_/mtshungs pa med do/_/dpag tu med do/_/grangs med do/_/dpag gis mi lang ngo /_/brjod du med do/_/blo gros rnam par dag pa su zhig de bzhin gshegs pa da ltar bzhugs te/_'tsho zhing gzhes pa la bsti stang byed pa dang /_bla 
[\[252a.2\]]mar byed pa dang /_ri mor byed pa dang /_mchod pa dang /_rjed pa dang /_phyi ma'i tshe phyi ma'i dus lnga brgya tha ma la su zhig de bzhin gshegs pa yongs su mya ngan las 'da' ba'i ring bsrel yungs 'bru tsam la bsti stang byed pa dang /_bla mar byed pa dang /_ri mor byed pa dang /_
[\[252a.3\]]mchod pa dang /_rjed pa dang /_yang dag par sems nye bar gzhag ste byang chub tu gzhol ba'i sems bskyed pas phyag 'tshal ba dang /_phyag byed pa dang /_bsti stang byed pa dang /_bla mar byed pa dang /_ri mor byed pa dang /_mchod pa dang /_rjed pa dang /_gsol ba dang /_bsngags pa dang /_
[\[252a.4\]]skor ba byed pa des phan yon lnga yongs su gzung bar 'gyur te/_lnga gang zhe na/_dran pa dang ldan par 'gyur ba dang /_rtogs pa dang ldan par 'gyur ba dang /_ngo tsha shes shing khrel yod pa dang ldan par 'gyur ba dang /_myur du sangs rgyas bcom ldan 'das mthong bar 
[\[252a.5\]]'gyur ba dang /_mthong nas kyang dad pa skyed par 'gyur ba ste phan yon lnga po de dag yongs su gzung bar 'gyur ro/_/de chos bzhi dang ldan par 'gyur te/_bzhi gang zhe na/_de bzhin gshegs pa'i bstan pa 'dzin pa dang /_de yang ji skad bstan pa bzhin du bsgrub pa 
[\[252a.6\]]dang /_bsgrubs nas kyang sangs rgyas bcom ldan 'das rnams dang nye bar 'gyur ba dang /_myur du sangs rgyas kyi zhing yongs su dag par skye bar 'gyur ba ste/_chos bzhi po de dag go/_/blo gros rnam par dag pa byang chub sems dpa' chos bzhi dang ldan na bdud dam 
[\[252a.7\]]bdud kyi ris kyi lha'i bu rnams kyis mi rdzi bar 'gyur te/_bzhi gang zhe na/_rigs mtho zhing rigs che ba dang /_btsas ma thag tu sangs rgyas bcom ldan 'das rnams yid la byed pa dang /_phyi ma'i dus na dam pa'i chos 'dzin pa dang /_rtag tu de bzhin gshegs pa 
[\[252b\]]
[\[252b.1\]]dgra bcom pa yang dag par rdzogs pa'i sangs rgyas rnams kyis byin gyis brlab par 'gyur ba ste/_blo gros rnam par dag pa byang chub sems dpa' chos bzhi po de dag dang ldan na bdud dam bdud kyi ris kyi lha'i bu rnams kyis mi rdzi bar 'gyur ro/_/de nas bcom ldan 
[\[252b.2\]]'das kyis de'i tshe tshigs su bcad pa 'di dag bka' stsal to/_/srog chags kun la phan pa'i phyir/_/byang chub tu ni sems bskyed nas/_/'jig rten mgon gyi mchod rten la/_/su zhig skor ba byed pa ni/_/tshe rabs dag ni thams cad du/_/byang chub spyad pa 
[\[252b.3\]]spyod pa'i tshe/_/dran dang ldan zhing blo gros ldan/_/bsod nams ldan zhing 'jigs med 'gyur/_/mchod rten bskor ba byas na ni/_/tshe rabs dag ni thams cad du/_/lha dang klu dang gnod sbyin dang /_/srin po rnams kyis mchod par 'gyur/_/ngas ni gang 
[\[252b.4\]]dag bstan pa yi/_/mi khom brgyad po de dag spong /_/sangs rgyas 'byung ba rab mdzes pa/_/mnyes par byed 'di dal ba gcig_/mdog ldan gzugs ni phun sum tshogs/_/mtshan gyis legs par brgyan pa dang /_/mthu dang stobs dang ldan par 'gyur/_/
[\[252b.5\]]le lo can du de mi 'gyur/_/de ni phyug cing nor cher 'gyur/_/bsod nams ldan zhing rdzi ba med/_/'jig rten sgron ma mnyes byas nas/_/yang dang yang du bsti stang byed/_/bdag med stong pa'i chos thos nas/_/de ni chos la rmongs mi 'gyur/_/myur du dad 
[\[252b.6\]]pa 'thob 'gyur zhing /_/chos don ji bzhin mkhas par 'gyur/_/tshong dpon khyim dang rgyas pa dang /_/phyug po rnams su skye bar 'gyur/_/dpa' zhing sbyin pa'i bdag por 'gyur/_/gtong ba btang zhing ser sna med/_/'dzam bu'i gling na gang yang rung /_/khyad 
[\[252b.7\]]par can gyi rigs mdzes pa/_/der ni brtan pa de skye ste/_/dma' ba dag ni rnam par spangs/_/mchod rten bskor ba byas na ni/_/skye ba thams cad kun tu yang /_/dbang cher grags pa'i khyim bdag dang /_/dpal dang gzi brjid ldan par 'gyur/_/bram ze sA la 
[\[253a\]]
[\[253a.1\]]che 'dra dang /_/tshul khrims ldan zhing mang thos dang /_/rgyal rigs sA la che 'dra dang /_/phyug cing nor chen ldan par 'gyur/_/ris bskor rgya mtsho tshun chad kyi/_/sa kun la ni gang smon pa/_/gling bzhi dag gi dbang phyug bla/_/rgyal po chos dang ldan par 
[\[253a.2\]]'gyur/_/'khor los sgyur ba rdzu 'phrul che/_/rin chen bdun dang ldan par 'gyur/_/rgyal srid gnas nas sangs rgyas la/_/yang dang yang du bsti stang byed/_/'di nas shi 'phos mtho ris su/_/song nas sangs rgyas bstan la dad/_/lhun po'i zom gyi dbang 
[\[253a.3\]]phyug po/_/lha yi dbang po brgya byin 'gyur/_/lha dbang shin tu 'thab bral dang /_/de bzhin du ni dga' ldan dang /_/lha dbang shin tu 'phrul dga' dang /_/dbang sgyur 'jigs pa med par 'gyur/_/mchod rten bskor ba byas na ni/_/de ni tshangs pa'i 'jig rten du/_/
[\[253a.4\]]tshangs pa'i dbang phyug mkhas 'gyur zhing /_/lha rnams bye bas mchod par 'gyur/_/'jig rten mgon gyi mchod rten la/_/mi gang skor ba byed pa yi/_/bsngags pa bskal pa bye bar yang /_/brjod pas zad par bya mi nus/_/su zhig byang chub sems 
[\[253a.5\]]bskyed nas/_/ston pa'i mchod rten phyag 'tshal ba/_/de ni bskal pa bye bar yang /_/nams kyang long zhing 'theng mi 'gyur/_/'jig rten mgon gyi mchod rten la/_/mngon du skor ba byed pa ni/_/bung ba sngon po mdzes 'dra yi/_/rnam par dag pa'i mig 'thob 
[\[253a.6\]]'gyur/_/mchod rten bskor ba byas na ni/_/de ni nges par rtag tu yang /_/'thun pa'i don kun 'thob 'gyur zhing /_/don min rnams ni spang bar 'gyur/_/mchod rten bskor ba byas na ni/_/mthu dang stobs dang ldan par 'gyur/_/de ni le lo med 'gyur zhing /_/
[\[253a.7\]]rtag tu bag yod ldan par 'gyur/_/mchod rten bskor bar byas na ni/_/brtson 'grus brtan zhing mthu brtan la/_/brtan zhing rnam par gnon brtan dang /_/de ni myur du mkhas par 'gyur/_/me dang dug dang mtshon gyis de/_/nams kyang 'chi dus byed mi 'gyur/_
[\[253b\]]
[\[253b.1\]]mkhas pa tshe ni rdzogs rdzogs su/_/zad par byas nas 'chi dus byed/_/mchod rten bskor ba byas na ni/_/pho brang 'khor dang yul 'khor dang /_/grong rdal rnams su longs spyod dang /_/gzugs kyis khyad par 'phags par 'gyur/_/byang chub spyad pa spyod 
[\[253b.2\]]pa'i tshe/_/de ni 'dod pa mi sten cing /_/lus kyang gtsang la gos gtsang zhing /_/gtsang ma'i chos la gnas par 'gyur/_/blo gros rnam par dag pa byang chub sems dpa'i theg pa la yang dag par zhugs pa gang dag gis de bzhin gshegs pa'i mchod 
[\[253b.3\]]rten mthong nas dad pa skyed de/_pus mo gnyi ga'i lha nga sa la btsugs nas phyag 'tshal zhing phyag byed de/_de bzhin gshegs pa skyes bu chen po'i mtshan sum cu rtsa gnyis kyis sku legs par brgyan pa de ci 'dra bar bdag gi lus kyang de 'dra bar gyur cig ces de la 
[\[253b.4\]]mos pa skyed na/_blo gros rnam par dag pa bsod nams kyi phung po de'i mtha' brjod par mi nus te/_bla na med pa yang dag par rdzogs pa'i byang chub la gnas pa'i phyir ro/_/bsod nams kyi phung po de ni rgyal po nyid dam/_brgya byin nyid dam/_tshangs pa nyid 
[\[253b.5\]]dam/_rang sangs rgyas nyid dam/_yang dag par rdzogs pa'i sangs rgyas kyi theg pa bla na med pas kyang zad par bya bar mi nus so/_/de ci'i phyir zhe na/_blo gros rnam par dag pa rigs kyi bu des bsod nams kyi phung po bsam gyis mi khyab pa yongs su bzung ba'i 
[\[253b.6\]]phyir te/_blo gros rnam par dag pa 'di lta ste/_dper na de bzhin gshegs pa bla na med pa yang dag par rdzogs pa'i byang chub mngon par rdzogs par sangs rgyas pa grong khyer ram/_gtsug lag khang ngam/_grong du 'jug kyang rung /_'chag kyang rung /_'greng yang 
[\[253b.7\]]rung /_'dug kyang rung /_chos ston kyang rung /_stong gsum gyi stong chen po'i 'jig rten gyi khams na sems can lha'am/_klu'am/_gnod sbyin nam/_dri za'am/_lha ma yin nam/_nam mkha' lding ngam/_mi'am ci'am/_lto 'phye chen po'am/_mi'am/_mi ma 
[\[254a\]]
[\[254a.1\]]yin pa'am/_sems can gyi grangs su ma gtogs pa shing ngam/_ri'am/_khung bu'am/_bu ga'am/_bya skyibs kyang rung ste/_de bzhin gshegs pa ga la ba de logs su 'dud pa dang rab tu 'dud pa dang /_kun tu 'dud pa mi phyed pa de gang yang 
[\[254a.2\]]med de/_ji ltar de bzhin gshegs pa dge ba'i rtsa ba thams cad dang ldan pa la byed pa de bzhin du/_rigs kyi bu de dag grong ngam/_grong khyer ram/_grong rdal lam/_yul 'khor ram/_pho brang 'khor na rgyu ba la sems can rnams 'dud/_rab tu 'dud/_kun tu 'dud 
[\[254a.3\]]par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'jig rten sangs rgyas ji ltar 'gyur zhes mos skyed de/_sangs rgyas mchod rten la ni pus mo gnyis 'dzugs dang /_/su zhig byang chub gzhol nas phyogs 
[\[254a.4\]]rnams kun 'gro ba/_/de 'gro tshe na 'jig rten gsum po 'dud pa byed/_/mi rnams gtso bo rang byung gang du 'gro byed pa/_/de logs su ni rtswa dang shing dang sdong dum dang /_/sman dang shing lo rnams dang 'bras bu 'dab ma dang /_/yid 'ong dri ldan me tog rnams ni 'dud par 
[\[254a.5\]]'gyur/_/bcom ldan mchod rten rnams la pus mo btsugs pa ni/_/de la mi yi dbang po kun kyang 'dud par 'gyur/_/gnod sbyin dbang dang klu dang lha yi rgyal po dang /_/tshangs pa'i dbang po thams cad rkang par gtugs par byed/_/bcom ldan mchod rten rnams la pus 
[\[254a.6\]]btsugs phyag byas na/_/dpa' zhing stobs dang ldan pa'i 'khor los sgyur bar 'gyur/_/gser gyi mdog ldan mtshan rnams kyis ni go char 'gyur/_/mthu che bla mar bya zhing thub par dka' bar 'gyur/_/de yi yul na sems can gang dag gnas gyur pa/_/de dag 
[\[254a.7\]]thams cad byams pa'i sems dang dga' bar 'gyur/_/de la sems can gang yang sdig pa mi skyed de/_/skye bo tshogs chen dga' zhing yid du 'ong bar 'gyur/_/bcom ldan mchod rten dag la pus btsugs phyag 'tshal ba/_/de la 'jig rten kun gyi rgyal po rab tu 
[\[254b\]]
[\[254b.1\]]'dud/_/lha dang klu dang mi dang lto 'phye chen po 'dud/_/bskal pa mtha' yas rnams su dbugs phyin thob par 'gyur/_/bcom ldan mchod rten dag la pus btsugs phyag 'tshal ba/_/gang tshe rgyal ba dam pa byung bar gyur pa'i tshe/_/de bzhin gshegs pa rnams dang 
[\[254b.2\]]nye bar 'gyur ba 'thob/_/'dren pa gzhal yas rnams la mchod pa byed par 'gyur/_/'jig rten sangs rgyas gyur ces mos pa bskyed nas ni/_/bcom ldan mchod rten rnams la pus btsugs phyag 'tshal ba/_/bskal pa bye ba khrag khrig brgya bgrangs zad 'gyur 
[\[254b.3\]]na/_/de ni ring por mi thogs byang chub mtshungs med 'thob/_/gang zhig sangs rgyas bye ba khrag khrig brgya stong la/_/bskal pa bye ba gzhal yas bsti stang byed pa bas/_/gang zhig phyi dus mi bzad bskal pa 'di la ni/_/mchod rten phyag 'tshal de yi bsod nams ches 
[\[254b.4\]]mang ngo /_/sangs rgyas dam pa sbyin gnas mtshungs pa med gyur pa/_/spyod pa dam pa spyad nas khyad par brnyes gyur pa/_/mi yi khyu mchog de la 'dir ni mchod byas na/_/rnam par smin pa dam pa mtshungs med rang bzhin 'gyur/_/byang chub tu ni sems bsngos te/_/
[\[254b.5\]]me tog phreng ba byas nas su/_/mchod rten dag la su 'bul ba/_/de ni nams kyang phongs mi 'gyur/_/mi yi nang nas shi 'phos nas/_/sum cu rtsa gsum 'gro bar 'gyur/_/der ni rin chen sna tshogs kyi/_/gzhal med khang pa 'thob par 'gyur/_/mchod rten 
[\[254b.6\]]phreng ba 'dir phul na/_/khang [{]bzangs [,]bzang [}]dag dang khang brtsegs pa/_/lha yi bu mos bsten pa rnams/_/sum cu gsum du spyod par 'gyur/_/yan lag brgyad ldan chus gang zhing /_/gser gyi bye ma bdal gyur pa/_/bai dUr+ya dang shel dag gi/_/lha yi rdzing bu 'thob 
[\[254b.7\]]par 'gyur/_/der ni lha yi dga' spyad nas/_/mkhas pa tshe tshad rdzogs par 'gyur/_/lha yi 'jig rten shi 'phos nas/_/mi nang longs spyod ldan par 'gyur/_/dge ba'i rtsa ba de nyid kyis/_/mkhas pa bag yod gyur nas ni/_/de bzhin gshegs pa mnyes 
[\[255a\]]
[\[255a.1\]]byas te/_/rkang gnyis mchog la mchod pa byed/_/mchod rten phreng ba 'bul byed pa/_/de ni 'dod chags mi 'phrogs shing /_/zhe sdang gis kyang 'phrogs mi 'gyur/_/de ni nams kyang rmongs mi 'gyur/_/rkang gnyis mchog la mchod byas na/_/de ni 
[\[255a.2\]]tshe rabs thams cad du/_/chags pa med cing zhe sdang med/_/brkam pa med cing dbang po bsdams/_/mchod rten phreng ba 'bul byed pa/_/tshe rabs bye ba stong rnams dang /_/khrag khrig dag ni brgya bgrangs pa/_/kun tu bkur sti byas par 'gyur/_/mchod 
[\[255a.3\]]rten phreng ba 'bul byed pa/_/de ni 'khor los sgyur bar 'gyur/_/brgya byin lha yi dbang phyug 'gyur/_/tshangs pa'i 'jig rten tshangs par 'gyur/_/'jig rten mgon po skyob pa la/_/dar gyi dbul ba phul byas nas/_/lha yi dag dang mi rnams kyi/_/
[\[255a.4\]]don rnams thams cad 'grub par 'gyur/_/dma' ba'i rigs ni rnam spangs te/_/der ni de skye 'gyur ma yin/_/phyug cing nor chen ldan pa dang /_/'jig rten dbang phyug de 'gyur ro/_/de bzhin gshegs la mchod byas na/_/gzugs dang don 
[\[255a.5\]]dang longs spyod dang /_/kha dog dang ni 'byor pa dang /_/kun tu grags dang ldan par 'gyur/_/de ni tshe rabs dran 'gyur zhing /_/'dod chags kyis kyang 'phrogs mi 'gyur/_/'dod pa rnams kyi skyon shes shing /_/tshangs par spyad pa spyod par 'gyur/_/
[\[255a.6\]]de bzhin gshegs pa mchod byas na/_/gzugs rnams dang ni sgra dag dang /_/ro rnams kyis kyang mi tshugs shing /_/sdig pa'i las ni byed mi 'gyur/_/rnam par 'dren pa mchod byed na/_/de ni spos dang me tog gis/_/nams kyang phongs par mi 
[\[255a.7\]]'gyur zhing /_/dran ldan shes rab ldan par 'gyur/_/de bzhin gshegs la su mchod pa/_/de yi nor gyi phung po la/_/rgyal po dang ni chom rkun dang /_/me dang chus kyang reg mi 'gyur/_/'jig rten mgon po'i mchod rten la/_/dar gyi 
[\[255b\]]
[\[255b.1\]]dbul ba su 'bul ba/_/de ni skam dang mya ngan dang /_/nad bu can du gzhar mi 'gyur/_/'jig rten sgron ma mchod byed pa/_/tshe rabs dag ni thams cad du/_/mya ngan med cing gnod med dang /_/'khor los sgyur ba 'byor chen 'gyur/_/'dren la mchod pa byas na 
[\[255b.2\]]ni/_/rkang pa lag pa mnyen 'gyur zhing /_/yan lag rnam par dga' gyur la/_/gzugs dang kha dog ldan par 'gyur/_/sdig pa'i las ni rnam spangs te/_/byang chub spyad pa spyod par byed/_/gang dag 'jig rten rab dkon pa/_/rkang gnyis mchog rnams 
[\[255b.3\]]mthong bar 'gyur/_/bskal pa bye ba stong rnams dang /_/khrag khrig dag ni brgya bgrangs par/_/mchod cing bde la shes rab ldan/_/byang chub dam pa 'tshang yang rgya/_/'jig rten mgon po skyob pa la/_/phreng ba'i khang pa byas na ni/_/de ni g.yog 'khor 
[\[255b.4\]]mi phyed cing /_/rgyal po 'byor pa chen por 'gyur/_/'phags pa rnams kyis gang spangs pa/_/sdig pa'i las ni spong bar byed/_/rdzogs sangs rgyas kyis bshad pa yi/_/dge ba'i las la sten par byed/_/lha 'am 'on te klu rnams sam/_/'jig rten dag na 
[\[255b.5\]]gang mkhas pa/_/de dag dga' zhing mgu ba dang /_/bsti stang byas shing bsngags par 'gyur/_/brtan pa de ni gar skyes pa/_/bsod nams gzi brjid rab tu brjid/_/yul 'khor dag dang grong khyer dang /_/rigs der bsti stang byed par 'gyur/_/
[\[255b.6\]]sangs rgyas gzhan gyis mi thub pa/_/rkang gnyis mchog la su mchod pa/_/de dag mthu stobs che ba dang /_/g.yog 'khor chen pos mdzes par 'gyur/_/byang chub tu ni yongs bsngos te/_/phreng ba'i gtsug lag khang byas na/_/sangs rgyas rnams 
[\[255b.7\]]kyis gang bsngags pa'i/_/'byor pa dag ni des 'thob bo/_/de ni 'theng dang zhar ba dang /_/dman dang ma rungs mi 'gyur gnas/_/gang dang gang du skyes par yang /_/mtshan rnams kyis ni brgyan par 'gyur/_/sems can dbul po rnams mthong na/_/
[\[256a\]]
[\[256a.1\]]de ni nor gyis sdud par byed/_/de ni nor dang ldan 'gyur zhing /_/de ni byang chub spyad pa spyod/_/blo gros chen pos sa 'di kun/_/yongs su btang ba byas nas kyang /_/dman pa'i sems su mi 'gyur zhing /_/de ni nams kyang phongs mi 
[\[256a.2\]]'gyur/_/gang dag byang chub mngon zhugs pa/_/de dag bu dang bu mo dang /_/chung ma dge zhing bzang mo dag_/btang nas mya ngan byed mi 'gyur/_/de ni sngon du 'gro 'gyur zhing /_/bkri ba med la mthong na dga'/_/phrag dog dang ni nga rgyal gyis/_/
[\[256a.3\]]nams kyang de la gnod mi 'gyur/_/gang dag byang chub rab zhugs pa/_/de dag phrag dog med cing des/_/bzod pa'i pha rol phyin par 'gyur/_/phan pa 'dod cing yon tan ldan/_/gang dag byang chub mngon zhugs pa/_/'jig rten kun na de rin chen/_/
[\[256a.4\]]de dag 'byung ba shin tu dkon/_/dmad pa med pa'i sbyin gnas 'gyur/_/sa 'di dag ni rim gyis su/_/bgrang bar bya zhing dpag par nus/_/de dag rnams kyi yon tan mtha'/_/tshig gis bstan par mi nus so/_/sems can dag ni thams cad kyi/_/
[\[256a.5\]]dus gsum sems ni shes par nus/_/de dag rnams kyi yon tan mtha'/_/tshig gis bstan par mi nus so/_/rgya mtsho chen po bzhi po dag_/skra ni bye ba stong gshegs pa'i/_/skra yis zad par bya bar nus/_/de dag yon tan zad mi nus/_/sa rnams 
[\[256a.6\]]thams cad phyer brlags pa/_/rab tu phra rdul shes par nus/_/sangs rgyas sras po de dag gi/_/yon tan mtha' ni brjod mi nus/_/chu klung thams cad rab 'bab pa/_/rgyun las ldog ste 'gro yang srid/_/sangs rgyas sras po de dag gi/_/yon tan 
[\[256a.7\]]mtha' brjod de lta min/_/sems can dag ni thams cad kyi/_/sngon gyi lus rnams ji snyed pa/_/bgrang bar bya zhing dpag par nus/_/de dag yon tan zad mi 'gyur/_/sngon gyi lus rnams thams cad la/_/spu phreng ji snyed yod pa rnams/_/bgrang 
[\[256b\]]
[\[256b.1\]]bar bya zhing dpag par nus/_/de dag yon tan zad mi 'gyur/_/'gro ba lnga por 'khor ba yi/_/sems can kun gyi spu rnams ni/_/bgrang bar bya zhing dpag par nus/_/de dag yon tan zad mi 'gyur/_/sa 'di ji snyed thams cad pa/_/chu yi phung por 
[\[256b.2\]]gnas gyur kyang /_/de ni bgrang zhing dpag par nus/_/de dag yon tan brjod mi nus/_/mar me mdzad nas bzung nas ni/_/ma 'ongs bskal pa ji snyed pa/_/de yi bar du shing ljon rnams/_/ji snyed ma 'ongs 'byung 'gyur ba/_/de dag 'bras bu me tog 
[\[256b.3\]]rnams/_/de dag zad par shes par nus/_/bskal pa bye ba stong rnams dang /_/khrag khrig dag ni brgya bgrangs par/_/brtson pa zhig gis de dag gis/_/bsngags phreng yid du 'ong brjod kyang /_/sangs rgyas sras po de dag gi/_/yon tan mtha' 
[\[256b.4\]]ni brjod mi nus/_/sangs rgyas sras po de dag la/_/mi gang mi dga' byed pa de/_/lha dang mi ni spangs nas su/_/de dag dmyal ba spyod yul 'gyur/_/byang chub sems dpa' rnams la ni/_/mi gang la la gnod byed pa/_/mig med pa'am long ba dang /_/
[\[256b.5\]]sdug bsngal dpung gnyen med par 'gyur/_/shi 'phos nas ni mnar med 'gro/_/de ni 'bar zhing 'jigs skrag 'gyur/_/lus ni chen por gyur nas kyang /_/sdug bsngal tshor ba myong bar 'gyur/_/tshe rabs de dang de dag tu/_/de lus dpag tshad tsam 
[\[256b.6\]]'gyur te/_/de ltar phrum ltar zlum gyur la/_/kun nas yongs su bza' bar 'gyur/_/de tshe lus la mgo bo ni/_/lnga stong yod par 'byung 'gyur zhing /_/mgo bo de dag re re la'ang /_/lce ni lnga brgya tham pa yod/_/gcig la'ang thong gshol brgya dag 
[\[256b.7\]]gis/_/lce ni rab tu rmo bar 'gyur/_/sdig pa'i las kyi rnam smin gyis/_/mi bzad chen por gshegs par 'gyur/_/mnar med de nas shi 'phos nas/_/de ni tsha dang rab tsha bar/_/blo gros ngan pa tshor ba myong /_/de sngon nyes byas 'bras bu yin/_
[\[257a\]]
[\[257a.1\]]byang chub sems dpa' rnams la ni/_/ma bsdams gang zhig gnod byed pa/_/de la dud 'gro'i skye gnas dang /_/dmyal ba'i sa ni dkon ma yin/_/tshe rabs bye ba stong rnams dang /_/khrag khrig dag ni brgya bgrangs par/_/sdug bsngal tshor 
[\[257a.2\]]ba myong 'gyur zhing /_/de ni bzang po rnams mi mthong /_/sangs rgyas sras po skyobs rnams la/_/gnod pa dag ni byas gyur na/_/a la gar rta 'jigs pa yi/_/shin tu gdug pa'i sbrul du skye/_/de ni bkres dang skom pas nyen/_/sdig pa'i las rnams byed 
[\[257a.3\]]par 'gyur/_/de ni zas kyang mi rnyed de/_/nams kyang 'grangs par za mi myong /_/shi 'phos gshin rje'i 'jig rten du/_/de ni rtag par gtun du brdung /_/dge slong dag la gnod byas pas/_/nams kyang skabs ni rnyed mi 'gyur/_/de nas shi 'phos dus 
[\[257a.4\]]byas te/_/mi yi lus ni thob gyur na/_/blo ngan de ni dmus long 'gyur/_/gnod sems ldan zhing sdom pa med/_/de ni nyes par smras byas te/_/'phags pa rnams la skur btab pas/_/mi yi nang nas shi 'phos nas/_/ngan song dag tu myur du 'gro/_/byang 
[\[257a.5\]]chub sems dpa' rnams la ni/_/ma bsdams gang zhig gnod byed pa/_/bskal pa bye ba stong dag tu/_/nams kyang sangs rgyas mthong mi 'gyur/_/rdzogs sangs rgyas kyi sras rnams la/_/gang zhig chos bzhin srung byed pa/_/des ni ngan 'gro kun spangs te/_/myur 
[\[257a.6\]]du bzang 'gror 'gro bar 'gyur/_/phyug cing nor chen ldan pa dang /_/stobs dang ldan zhing 'jigs pa med/_/dran dang ldan zhing shes rab ldan/_/bde zhing ngo tsha khrel ltas ldan/_/gang du 'jig rten rnams kyi sgron/_/yongs su mya ngan 'das gyur pa/_/sangs 
[\[257a.7\]]rgyas mchod rten mthong nas ni/_/yang dang yang du bsti stang byed/_/rdzogs sangs rgyas kyis gsungs pa yi/_/'di 'dra'i chos 'di thos gyur nas/_/sangs rgyas sras po rnams la ni/_/su zhig phyi phyir dad mi byed/_/gang gis sangs rgyas stong rnams dang /_/brgya dang 
[\[257b\]]
[\[257b.1\]]bye ba bgrang dag la/_/bskal pa gang gA'i bye ma snyed/_/de snyed bskal par bkur ba bas/_/'jig rten mgon gyis gsungs pa yi/_/dam chos 'jig tshe gang zhig gis/_/nyin dang mtshan du 'dzin byed pa/_/de ni bsod nams khyad par 'phags/_/
[\[257b.2\]]chos 'jig dus na chos 'dzin pa/_/sngon gyi sangs rgyas thams cad dang /_/sangs rgyas ye shes rab gnas pa/_/nga la des ni mchod pa byed/_/dam pa'i chos ni 'jig pa'i tshe/_/ston pa'i bstan pa srung byed pa/_/bskal pa bye ba stong rnams su/_/de ni 
[\[257b.3\]]nams kyang rgud mi 'gyur/_/lus kyis bde ba myong 'gyur zhing /_/de ni nad kyis btab mi 'gyur/_/de ni yid du mi 'ong bas/_/nams kyang 'phrogs par mi 'gyur ro/_/ston pa'i bstan pa bsrung byas na/_/bzod pa phun sum tshogs pa dang /_/des 
[\[257b.4\]]dang gsal dang mnyen pa dang /_/sems can rnams la byams sems 'gyur/_/'jig tshe rgyal ba mchog gi chos bzung bas/_/bde dang dga' 'thob mdzod ni mang por 'gyur/_/sngon gyi rim gro bya ba 'thob 'gyur zhing /_/mi khom brgyad po ma lus zad par 
[\[257b.5\]]spong /_/'jig tshe rgyal ba mchog gi chos bzung bas/_/dper na nam mkha' skar mas yongs gang ltar/_/rtag tu mtshan gyis go char byas pa dang /_/rab tu tshig snyan yid 'ong dbyangs ldan 'gyur/_/'jig tshe rgyal ba mchog gi chos bzung bas/_/gang 
[\[257b.6\]]na yid bde med cing rab sdug pa/_/rigs dman de ni de yis spangs par 'gyur/_/phyug cing shin tu bde la longs spyod ldan/_/'jig tshe rgyal ba mchog gi chos bzung bas/_/mthu dang stobs dang ldan zhing brtson 'grus ldan/_/mi dman pa rnams kun tu 
[\[257b.7\]]rnam par rgyu/_/sangs rgyas brgya stong dag la bsnyen bkur byed/_/'jig tshe rgyal ba mchog gi chos bzung bas/_/mchog tu rab mdzes gzugs ldan shes rab ldan/_/mi yi 'jig rten mchog tu bsnyen bkur 'gyur/_/rgyal po mkhas pa mdzangs pa rnams 
[\[258a\]]
[\[258a.1\]]kyis bsngags/_/'jig tshe rgyal ba mchog gi chos bzung bas/_/mchog tu gzugs mdzes blta na sdug pa dang /_/skyes pa bud med lha rnams dga' ba dang /_/bde zhing mkhas pas bsngags shing shes rab ldan/_/ston pa stobs bcu mnga' ba 
[\[258a.2\]]lha yi lhas/_/gang gi mdun du mdo 'di rab bshad pa/_/mi de lag tu mdo sde 'di 'dra 'di/_/phyi ma'i dus kyi tshe na thob par 'gyur/_/gang zhig ston pa mi mchog gzugs byed pa/_/ras 'dri rtsig ngos 'dri 'am gser las byas/_/de yi chos kyi khyad par gang 
[\[258a.3\]]yin pa/_/de dag ma lus rab tu bstan gyis nyon/_/de ni blta min long bar gzhar mi 'gyur/_/sgur por mi 'gyur yan lag mi sdug min/_/de ni gzugs dang ldan zhing kha dog ldan/_/sum cu rtsa gnyis mtshan gyis go char 'gyur/_/lus ni rnam par dag 
[\[258a.4\]]cing khyad par 'thob/_/spobs pa 'thob cing sgra snyan yid du 'ong /_/shes bzhin ldan zhing 'jig rten kun gyi gtso/_/de mthong sems can bde zhing dga' bar 'gyur/_/sdig byed mi 'gyur zhe sdang med sems ldan/_/g.yo med mi rku rgyal po 'khrug mi byed/_/
[\[258a.5\]]mthu dang ldan zhing dbang cher grag par 'gyur/_/byams la gnas shing mi dman sems dang ldan/_/'dren pa'i sku gzugs rab tu mdzes byas na/_/de ni mchog 'gyur skye bo mang mchod 'os/_/blo ldan phyug cing de nyid rgya cher ldan/_/dbang ldan 'khor los sgyur 
[\[258a.6\]]ba'i rgyal por 'gyur/_/'dren pa'i sku gzugs rab tu mdzes byas na/_/lha yi dbang po dbang phyug dbang thob pa/_/lhun po'i zom na dbang thob brgya byin 'gyur/_/bdag po lhun po'i zom na rgyal srid ston/_/de ni dran dang blo gros mi ldan min/_/de ni rtogs 
[\[258a.7\]]mos shes rab tshang bar 'gyur/_/'jig rten kun na dbugs phyin thob 'gyur te/_/'di ni ye shes ldan zhing dmyal ba spangs/_/sems can snying po mtshungs med mchod byas na/_/dud 'gro'i skye gnas gshin rje'i yul mi 'gro/_/ngan 'gro gsum po 
[\[258b\]]
[\[258b.1\]]des ni rnam spangs te/_/bdag der phyis mi skye bar shes par 'gyur/_/'dren pa'i sku gzugs rab tu mdzes byas na/_/dbang ldan dbang phyug nyid kyi lhar 'gyur te/_/mi dman dga' ba'i sems kyis sangs rgyas mchod/_/rgyal ba mchog gi bstan la dad 
[\[258b.2\]]par 'gyur/_/tshangs pa'i 'jig rten dbang thob tshangs par 'gyur/_/yid 'ong shin tu mdzes pa'i spos ngad ldan/_/'dzam bu'i klung gser 'od byed dga' 'gyur ba'i/_/gzhal med khang mchog blta sdug thob par 'gyur/_/de ni ded dpon stobs bcu 
[\[258b.3\]]ldan pa po/_/sems can snying po mtshungs 'dra med pa 'thob/_/kha dog mtha' yas 'jig rten kun na gsal/_/gser steng rin chen bai dUr+ya dang mtshungs/_/su zhig dga' ba'i yid kyis me tog blangs/_/dad skyes 'jig rten mgon la char du gtor/_/
[\[258b.4\]]de ni mi yi 'jig rten bsod nams ldan/_/rgyal srid gnas nas rgyal ba mchog bkur 'gyur/_/mya ngan bskams shing tha ba drir ldan lus/_/yan lag legs gnas mtshungs med thob par 'gyur/_/skye bo mang pos blta ba'i 'os yin te/_/dmyal ba dgra 
[\[258b.5\]]rtsa 'dod pa spong bar 'gyur/_/spyad pa rnam par spyod tshe 'dod pa la/_/ngan skyugs khung ltar smad par shes par 'gyur/_/tshangs spyod dge ba khyad par 'phags la spyod/_/dga' ba'i sems kyis rtag tu spyod par 'gyur/_/bskal pa mtha' yas mang du de kha 
[\[258b.6\]]nas/_/rab mdzes ud pal bsung ni 'byung bar 'gyur/_/de yi lus ni gser gyi mdog 'dra zhing /_/tsan dan lta bur dri zhim ngad kyang 'byung /_/spyad pa rnam par spyod tshe khro ba dang /_/tha ba dri skyon gti mug gnod mi byed/_/dman pa med pa'i sems kyis 
[\[258b.7\]]dbugs phyin rnyed/_/bag yod lha yi nang na rgyal po 'thob/_/gang tshe rgyal ba mya ngan 'das pa na/_/de ni gus pas de dag chos kyang 'dzin/_/mi dman dga' ba'i sems kyis sbyin pa sbyin/_/bcom ldan mya ngan 'das pa'i ring bsrel mchod/_/rgyal ba 
[\[259a\]]
[\[259a.1\]]mchog gi bstan pa 'jig dus tshe/_/rab tu dga' bas ston pa'i chos tshul 'dzin/_/des ni chos mchog mdzad pa de spyad pas/_/gnod pas 'chi ba'i dus byed gzhar mi 'gyur/_/gal te sems can thams cad sangs rgyas shing /_/nyon mongs med 
[\[259a.2\]]pa gser mdog stobs bcur gyur/_/de dag bskal bye khrag khrig brgya stong du/_/rgyal ba mchog la mchod pa'i bsngags brjod nus/_/'jig rten kun tu sdig pa'i las spangs te/_/dga' ba'i sems kyis mchog gi las byas shing /_/rlabs chen spyod tshe 
[\[259a.3\]]don ni legs byas nas/_/'jig rten mthu chen rdzogs pa'i sangs rgyas 'gyur/_/gang gis spos chu yungs 'bru tsam blangs te/_/bcom ldan mchod rten rnams la bdug byed pa/_/de yi phan yon brjod kyis sems dang zhing /_/rdul dang dri ma spongs la mnyan par 
[\[259a.4\]]gyis/_/de ni bsod nams ldan zhing phyogs kun rgyu/_/nad med gyur cing blo brtan bag yod la/_/spyad pa rnam par spyod tshe mya ngan 'dul/_/skye bo mang po dga' zhing yid du 'ong /_/rgyal po thob nas rgyal ba mchog bkur 'gyur/_/mthu chen rab mkhas 'khor 
[\[259a.5\]]los sgyur 'gyur te/_/gser gyi mdog ldan mtshan gyi go cha can/_/'jig rten kun na yid 'ong dri ldan 'thob/_/de la yid mi bde dang sdug bsngal med/_/spyad pa spyod tshe longs spyod nyams mi 'gyur/_/phyug cing nor ldan mdzod ni rab tu mang /_/mya ngan med 
[\[259a.6\]]'gyur 'jig rten kun tu rgyu/_/skye bo mang po lhags te de la 'dri/_/rgyal ba mchog gi bstan pa khyad 'phags chos/_/tshig rab rjod cing the tsom sel bar byed/_/chos thos yid bde slar yang smra bar byed/_/sdig pa'i las med blo rgya che dang ldan/_/rgyal bas gsungs 
[\[259a.7\]]pa'i chos mchog khyad 'phags pa/_/dga' bar 'gyur la rtag tu mkhas byas te/_/mig kyang sbyong zhing mun pa sel bar byed/_/'dod chags mi che zhe sdang che ma yin/_/mi yi 'jig rten gti mug che ma yin/_/de ni tshangs spyod dag pa mchog 'di spyod/_/
[\[259b\]]
[\[259b.1\]]mi yi don ni dpag tu med pa byed/_/bcom ldan mchod rten rnams la spos bdugs na/_/de la gnod par sems pa su yang med/_/de ni nams kyang longs spyod nyams mi 'gyur/_/blta bar 'os shing nor chen ldan par 'gyur/_/bskal pa bye ba khrag khrig brgya 
[\[259b.2\]]rnams su/_/sems ni rnam dag sdig pa rnam dag cing /_/zhi zhing rab zhi zhi dul ldan gyur nas/_/mi dman sems kyis byang chub mtshungs med 'thob/_/sems can bye ba khrag khrig brgya mtha' yas/_/mya ngan med bde zhi ba mchog bkod cing /_/'khor 
[\[259b.3\]]lo mtshungs med 'jig rten kun bskor nas/_/phyi nas nyon mongs rdul med mya ngan 'das/_/su zhig dga' mgu sems kyi gos kyis ni/_/bcom ldan mchod rten rnams la mchod byas pa/_/de ni gos mdzes bye ba stong rnams dang /_/khrag khrig brgya bgrangs 
[\[259b.4\]]mtha' yas rtag tu rnyed/_/bcom ldan mchod rten gos kyis dkris byas na/_/de ni btsas ma thag tu gos mchog 'thob/_/lha yi khyad 'phags dar gos rab bzang rnyed/_/btsas ma thag tu de lus shin tu bde/_/gang zhig gos kyis bcom ldan mchod 
[\[259b.5\]]rten dang /_/'dren pa mtshungs med rnams la mchod byed pa/_/de 'dir mtshungs pa med pa'i lus thob ste/_/sum cu rtsa gnyis mtshan gyi me tog rgyas/_/bcom ldan mchod rten gos kyis dkris byas na/_/lag mthil nas ni mu tig phreng mdzes pa/_/sna tshogs 
[\[259b.6\]]dag dang seng ge'i phreng ba dang /_/gser skud rab mdzes bskal pa mtha' yas 'byung /_/bcom ldan mchod rten gos kyis dkris byas na/_/lha 'am klu 'am mi'am lto 'phye che/_/su yang de la ma dad skyed mi byed/_/rtag tu tshangs par spyod pa mchog 'di spyod/_/
[\[259b.7\]]bcom ldan mchod rten gos kyis dkris byas na/_/stong gi 'jig rten khams kun zil gnon te/_/'dzam klung gser gyis gser ni zil mnan bzhin/_/skye dgu don ni dpag tu med pa byed/_/gal te rin chen rab mchog sna bdun gyis/_/stong gi zhing kun 
[\[260a\]]
[\[260a.1\]]rab tu bkang ba yi/_/de 'dra'i dpal 'di zad par bya nus kyi/_/rgyal ba'i mchod rten gos gcig phul ba'i min/_/nor bu rin chen zla ba'i 'od rnams kyis/_/bye ba khrag khrig brgya stong zhing bkang ba/_/de 'dra'i dpal 'di zad par bya nus kyi/_/
[\[260a.2\]]rgyal ba'i mchod rten gos gcig phul ba'i min/_/'jig rten sangs rgyas 'gyur zhes mos bskyed de/_/bcom ldan mchod rten ba dan phul byas na/_/de ni skye bo mang po'i mchod 'os 'gyur/_/byang chub mchog spyad dam pa zhi ba spyod/_/bcom ldan mchod rten 
[\[260a.3\]]ba dan phul byas na/_/dag cing mchog gi lus ni 'thob 'gyur te/_/dper na gser ltar shin tu dgar 'gyur zhing /_/lha yis bsngags la mchod cing bla mar byed/_/de yi lus ni gser gyi mdog 'drar 'gyur/_/ras kyi gos dang la ba bzang rab dang /_/
[\[260a.4\]]du gu la dang ka shi ka rnams dang /_/shin tu mdzes pa'i gos kyang rnyed par 'gyur/_/'dzam bu'i gling na rigs mchog dam pa gang /_/phyug cing che nyid bdag dbang nor mang ba/_/de dag tu ni rtag tu de skye ste/_/dman zhing mchog tu dbul ba rnam par spangs/_/de la sems 
[\[260a.5\]]can su yang phrag dog med/_/sems can gnod par sems pa gzhar mi 'byung /_/gzhan gyi sdig pa'i las la de smod de/_/rtag tu bag yod tshul khrims rnam dag 'gyur/_/'dzin pa med cing ser sna med par 'ong /_/gtong ba rab btang mya ngan med pa 'thob/_/de ni 
[\[260a.6\]]srog phyir gzhan la sbyin mi byed/_/phongs pa med byed rtag tu bag yod 'gyur/_/sangs rgyas stobs bcu ded dpon mthong nas ni/_/dga' ba'i sems kyis gdugs dang ba dan dang /_/mar me rnams kyis bcom ldan 'das la mchod/_/byang chub spyod mchog 'di ni 
[\[260a.7\]]rtag par spyod/_/mi yi 'jig rten bla mar bsnyen bkur byed/_/lha nang lha yi dag dang mi yi gtso/_/yid 'ong spos mdzes blta na sdug pa dang /_/nor bu shel 'dra sna tshogs ldan pa 'thob/_/ri rab rtse mor lha nang rab tu gsal/_/lha kun slob mar gyur nas mngon 
[\[260b\]]
[\[260b.1\]]du 'dud/_/chos kyis de dag yid bde skyed par byed/_/de la dad mchog gzha' gsang 'thob par 'gyur/_/de nas shi 'phos mi yi 'jig rten du/_/rgyal po dam pa stobs ldan 'khor los sgyur/_/de la sems can su yang sdig mi skyed/_/skye bo mang po dga' zhing yid 
[\[260b.2\]]'ong 'gyur/_/rdul bsal sems can mchog la rgyal mtshan phul/_/ring por mi thogs nor mang rnyed par 'gyur/_/shes rab mtha' yas mdzod ni mang ldan 'ong /_/sems chung mi 'gyur dman pa'i sems mi 'gyur/_/longs spyod rnyed nas bged cing bdag 
[\[260b.3\]]kyang spyod/_/de ni 'jigs med yid mi bde ba med/_/rgyal po dga' nas grong dang yul 'khor bged/_/de la sems can su yang sdig mi skyed/_/gtso bo khyad par 'phags pa mdzod mang zhing /_/khyim bdag rin chen sna tshogs lus brgyan 'gyur/_/rgyal po'i 
[\[260b.4\]]bu 'am de bzhin blon por 'ong /_/rgyal por gyur nas stobs ldan rdzi ba med/_/brnyas pa'i rigs dma' thams cad yongs su spong /_/longs spyod khyad 'phags rigs mchog rnyed nas ni/_/rtag tu bag yod sems ni zhum mi 'gyur/_/'dod pa rnams ni ngan skyugs 
[\[260b.5\]]khung ltar spong /_/khyad 'phags gzugs dang mtshan rnams rab tu 'thob/_/khyad 'phags rigs dang de bzhin dbang phyug nyid/_/de yi g.yog 'khor rtag tu mi phyed 'gyur/_/skye bo mang pos mdun du bdar bar 'ong /_/de ni gzhan la gnod pa'i sems mi skyed/_/
[\[260b.6\]]sems ni rab dang rtag tu bag yod ldan/_/de la me dang dug dang mtshon mi tshugs/_/skye bo tshogs chen gyis ni blta bar 'gyur/_/rab tu dga' zhing thub pa'i chos la spyod/_/shes bzhin ldan nas yid bde skyed par byed/_/'dzin pa med cing chags med sems 
[\[260b.7\]]dang ldan/_/chags med gyur nas de la mi 'thun med/_/de yi lus gtsang kun nas nyon mongs med/_/rnam dag sems ldan de ni bden par smra/_/'jigs pas nyen pa rnams la yid bde skyed/_/sems can rnams kyi skyabs dang dpung gnyen 'gyur/_/de ni bdag 
[\[261a\]]
[\[261a.1\]]don rgya chen byas nas su/_/gzhan yang sangs rgyas ye shes rdzogs la 'god/_/shing dbang shing mchog dam pa'i drung song nas/_/mtshungs med mchog zhi byang chub 'tshang yang rgya/_/sangs rgyas mchod rten mar me gcig phul na/_/'di nas bzung 
[\[261a.2\]]ste srid pa'i rtse mo'i bar/_/sangs rgyas zhing ni 'dzam klung gser gyis gang /_/de 'dra'i dpal de zad par bya mi nus/_/bcom ldan mchod rten mar me phul byas na/_/de yi lus ni mdog ngan yong mi 'gyur/_/gzugs mchog sra zhing lag pa gzu ba 'dra/_/
[\[261a.3\]]snang ba thob nas 'jig rten kun tu rgyu/_/gal te rgyal ba dam pa byung gyur na/_/de bzhin gshegs pa rnams dang nye bar 'gyur/_/nye dur 'gyur ram yang na bur yang 'gyur/_/de ni ye shes phung po myur du 'thob/_/gal te khrag khrig brgya stong sangs rgyas 
[\[261a.4\]]zhing /_/yungs 'bru dag gis byur bur gang gyur pa/_/bgrang ba dang ni gzhal zhing brjod par nus/_/bde gshegs mar me gcig phul de lta min/_/sangs rgyas dam pa mtshungs med sbyin pa'i gnas/_/spyod pa mchog spyad khyad par brnyes gyur pa/_/mi mchog 
[\[261a.5\]]de la mchod pa 'dir byas pa/_/rnam par smin pa dam pa gzhal yas 'gyur/_/gal te mi mjed 'jig rten khams 'di kun/_/nor bu rin chen bai dUr+yas gang ba/_/zad par bya nus sangs rgyas mchod rten la/_/mar me gcig phul dpal de zad mi 'gyur/_/
[\[261a.6\]]kAr ShA pa Nas mi mjed 'jig rten khams/_/'og nas srid pa'i rtse mo'i bar gang ba/_/zad par bya nus sangs rgyas mchod rten la/_/mar me gcig phul dpal de zad mi 'gyur/_/sangs rgyas zhing stong de dag tsan dan gyis/_/'og nas srid pa'i rtse mo'i bar gang ba/_/
[\[261a.7\]]zad par bya nus sangs rgyas mchod rten la/_/mar me gcig phul dpal de zad mi 'gyur/_/tshangs pa'i 'jig rten yod pa'i lha ris kyi/_/gos kyis sangs rgyas zhing stong gang gyur pa/_/zad par bya nus sangs rgyas mchod rten la/_/mar me gcig phul 
[\[261b\]]
[\[261b.1\]]dpal de zad mi 'gyur/_/klu dang lha min mi dang lto 'phye che/_/lha yi lha rdzas nor bu rin chen mang /_/zad par bya nus sangs rgyas mchod rten la/_/mar me gcig phul dpal de zad mi 'gyur/_/lha yi 'jig rten yod pa'i lha yi spos/_/de dag mi mjed 'di kun 
[\[261b.2\]]gang gyur pa/_/zad par bya nus sangs rgyas mchod rten la/_/mar me gcig phul dpal de zad mi 'gyur/_/phyogs dang phyogs mtshams tshad ni shes par nus/_/nam mkha'i khams 'di'i tshad kyang shes par nus/_/sangs rgyas mchod rten mar me gcig 
[\[261b.3\]]phul ba'i/_/de 'dra'i dpal de zad par bya mi nus/_/sangs rgyas dam pa mi mchog bzhud pa'i tshe/_/'dren pa mtshungs pa med la dad byas te/_/ston pa'i sku la nyi zer mi 'bab par/_/me tog ma li ka gdugs bcom ldan phul/_/de ni las mdzes dam 
[\[261b.4\]]pa gus byas pas/_/lha dbang brgya byin du ni lan 'bum gyur/_/'jig rten kun tu tshangs pa'i bdag por gyur/_/rgyal ba'i mchod rten la ni 'bum phul nas/_/'khor los sgyur ba'i rgyal po stobs ldan gyur/_/stong phrag bcu la dbang bar nga gyur te/_/nor chen rab 
[\[261b.5\]]tu mdzod mang tshong dpon gyur/_/khyim bdag blo ldan bsod nams ldan par gyur/_/bde gshegs mi mchog bye ba nyi shu dag_/ngas ni mnyes byas gzims cha na bza' yis/_/mi mchog dag la bla mar bsti stang byas/_/de dag gtsug lag khang la spos kyis bskus/_/
[\[261b.6\]]nga yi kha dog ngan pa kun med 'gyur/_/ngas ni tsha dang grang dang ngal ba spong /_/sangs rgyas spyan sngar dman med sems gyur cing /_/de dag mchod pa dam pa mchog gis mchod/_/rgyan gyis brgyan pa'i gdugs mdzes blta sdug pa/_/su zhig bcom ldan 
[\[261b.7\]]mchod rten 'bul byed pa/_/de 'dir lus ni mtshungs pa med 'gyur te/_/sum cu rtsa gnyis mtshan gyis go char 'gyur/_/gang gis rgyal ba'i sku ni rab 'bar zhing /_/khyad par 'phags pa'i gzugs dang sems 'dra dang /_/'dzam klung gser ltar rab 
[\[262a\]]
[\[262a.1\]]mdzes blta na sdug_/mtshan gyi me tog rgyas pas mngon du gang /_/mngon par shes pa 'thob cing dbang cher grags/_/byang chub spyod mchog dam pa zhi ba spyod/_/de ni nams kyang longs spyod 'grib mi 'gyur/_/lhas kyang bsti stang bya zhing mchod par 
[\[262a.2\]]'ong /_/brtan pa 'dod pa'i longs spyod gzhar mi dka'/_/tshul khrims rnam dag rab mkhas tshangs par spyod/_/yi dam bcas nas nags dang nags 'dab song /_/mngon shes 'thob cing khyad par 'thob par 'gyur/_/bcom ldan mchod rten rnams la 
[\[262a.3\]]gdugs 'bul ba/_/ji lta bu yang byang chub sems mi 'dor/_/byams la gnas shing mi dman sems su 'gyur/_/de yi shes pa nams kyang nyams pa med/_/rol mo'i sgra yis mi mchog mchod byas na/_/mya ngan med cing dbang ldan rgyal por 'ong /_/mi yi 'jig rten yid 
[\[262a.4\]]'ong sgra ldan 'gyur/_/de sgra yan lag tshang zhing dag par 'ong /_/bcom ldan mchod rten rol mo'i sgra byas na/_/shes bzhin ldan zhing mig ni rnam dag 'gyur/_/rna ba rnam par dag cing sems kyang dga'/_/sna yi dbang po mchog dang ldan par 'gyur/_/de yi lce ni 
[\[262a.5\]]rab mdzes blta na sdug_/thog mar rab mnyen mdzes shing sgra yid 'ong /_/dper na lha yi rin chen bye ru 'dra/_/sgra skad yan lag bye ba dpag med 'byin/_/bcom ldan mchod rten rol mo'i sgra byas na/_/nams kyang sbrul du mi 'gyur lce med min/_/zhar ba sgur po ya yo 
[\[262a.6\]]can mi 'gyur/_/lus ni khyad par 'phags shing shin tu mdzes/_/bcom ldan mchod rten rol mo'i sgra byas na/_/lha 'am klu 'am mi 'am lto 'phye che/_/su yang de la ma dad skyed mi 'gyur/_/dbugs phyin thob nas 'jig rten kun tu rgyu/_/bcom ldan 
[\[262a.7\]]mchod rten rol mo'i sgra byas na/_/de ni ma ning za mar gzhar mi 'gyur/_/nams kyang mdze dang sha bkra mi 'byung zhing /_/bsngags par 'os pa'i lus ni thob par 'gyur/_/bcom ldan mchod rten rol mo'i sgra byas na/_/lce ring 'gyur zhing lus kyang che bar 
[\[262b\]]
[\[262b.1\]]'gyur/_/gser gyi gzugs ltar kha dog 'bar bar 'ong /_/ting 'dzin brtan zhing shin tu rtogs par 'gyur/_/bcom ldan mchod rten rol mo'i sgra byas na/_/lha nang bdag por 'gyur zhing dbang phyug 'gyur/_/mi yi 'jig rten skyes na dga' bar 'ong /_/
[\[262b.2\]]brtson 'grus ldan zhing bag yod 'bar bar 'gyur/_/bcom ldan mchod rten rol mo'i sgra byas na/_/de la su yang yid mi bde mi skyed/_/de la su yang tshig rtsub smra ba med/_/phra ma thams cad spangs shing yang dag smra/_/bsod nams 'dod pa su zhig phyags thogs te/_/
[\[262b.3\]]bcom ldan mchod rten gus par 'phyag byed pa/_/de ni smad cing mi gtsang lus mi 'gyur/_/ba spu khung nas tsan dan dri ngad 'byung /_/bcom ldan mya ngan 'das pa'i mchod rten phyags/_/bskal pa bye ba khrag khrig brgya stong du/_/yan lag ma smad khyad 'phags 
[\[262b.4\]]lus 'thob cing /_/mdzes la mtshan gyis go char byas par 'gyur/_/bcom ldan mya ngan 'das pa'i mchod rten phyags/_/lha yi tsan dan khyad 'phags rab mdzes pa'i/_/gzhal med khang mchog yid 'ong dri ldan 'thob/_/de ni de la gzhar yang sred mi skyed/_/bcom 
[\[262b.5\]]ldan mya ngan 'das pa'i mchod rten phyags/_/yid 'ong dri ldan mchog tu blta sdug pa'i/_/lha yi bu mo bye ba stong 'thob cing /_/de ni de la nams kyang chags mi skyed/_/bcom ldan mya ngan 'das pa'i mchod rten phyags/_/skyed mos tshal mchog yod pa'i rdzing 
[\[262b.6\]]bu ni/_/yan lag brgyan ldan chu gtsang mdzes gyur pa/_/me tog ud pal las ni rgyas pa 'thob/_/bcom ldan mya ngan 'das pa'i mchod rten phyags/_/de yi g.yog 'khor rtag tu 'thun 'gyur zhing /_/mi dman sems can lha yi sgra yang thos/_/lha mo rnams 
[\[262b.7\]]kyi glu dbyangs snyan sgra thos/_/bcom ldan mya ngan 'das pa'i mchod rten phyags/_/'jig rten kun tu skyes tshe bdag nyid kyis/_/'di nas shi 'phos ngan 'gror mi 'gro zhing /_/mi yi 'jig rten sangs rgyas mthong bar shes/_/bcom ldan mya ngan 'das pa'i 
[\[263a\]]
[\[263a.1\]]mchod rten phyags/_/de ni lha la snyan pa'i gtam byas te/_/sangs rgyas ye shes rdzogs la lha bkod nas/_/shi ba'i dus byas 'dzam bu'i gling du skye/_/bcom ldan mya ngan 'das pa'i mchod rten phyags/_/btsas ma thag tu bskal pa mtha' yas 
[\[263a.2\]]dran/_/sngon gyi sangs rgyas gtso rnams bkur ba dang /_/de dag mtshan dang yon tan chos kyang dran/_/'jig rten sangs rgyas ji ltar 'gyur zhes te/_/mos pa bskyed nas mchod rten rtswa skyes sel/_/de yi phan yon de dag ngas bshad kyis/_/tha ba dri sol dang ba'i 
[\[263a.3\]]sems kyis nyon/_/mthu chen skyes bu dam pa khyad 'phags pa/_/rgyal ba dam pa ma 'ongs dus na mthong /_/de dag mchod pa dam pa mchog gis mchod/_/de ni gzhar yang dad pa dam pa 'thob/_/sangs rgyas stobs bcu ded dpon des mthong nas/_/'dren pa 
[\[263a.4\]]mtshungs pa med la mchod pa byas/_/mtshan gyis go char byas pa'i sangs rgyas su/_/'gyur zhes thugs dgyes de dag lung yang ston/_/grong khyer yangs pa nyams dga' mchog gnas shing /_/nga ni chos ston gang gis mthong gyur pa/_/de dag phyi dus rab tu 
[\[263a.5\]]'jig pa'i tshe/_/rgyal mchog mya ngan 'das pa'i chos 'dzin 'gyur/_/mchod rten rtswa skyes sel bar byed pa ni/_/rgyal ba dam pa mi thul mthong 'dod pa'i/_/rgyu dang sa bon 'gyur ba 'di yin no/_/'dod dang dmyal dang dud 'gro'i skye gnas spong /_/byang chub 
[\[263a.6\]]sems dpa' gang gis mdo mchog 'di/_/phyi ma rab 'jig dus na 'dzin byed pa/_/de ni 'jig rten sangs rgyas lha yi lha/_/bsod nams khyad 'phags mtshungs med zhing du 'gyur/_/'di bshad tshe na gang dag 'dir mchod dang /_/tshul 'di bshad pa gang dag thos pa dang /_/
[\[263a.7\]]gang dag mdo mchog 'di ni 'dir bzung ba/_/de dag phyi ma'i dus na 'dir 'di 'dzin/_/gang dag phyin chad mdo mchog 'di 'dzin pa/_/de dag rtag tu nga dang 'thun pa'i sras/_/sangs rgyas bye bas de dag bsngags brjod kyang /_/de dag bsngags pa mthar ni phyin mi 'gyur/_/gang 
[\[263b\]]
[\[263b.1\]]dag phyi dus rgyal ba'i chos 'dzin pa/_/sangs rgyas bye ba khrag khrig brgya mtha' yas/_/bskal pa bye bar bzhugs te de dag gi/_/bsngags pa brjod kyang mtha' mar phyin mi nus/_/dri zhim yid 'ong spos kyi cho ga bzhin/_/sangs rgyas mchod rten la ni su skud pa/_/
[\[263b.2\]]de ni thob rnyed 'jig rten kun tu rgyu/_/de ni sa 'dir snying po blangs par 'gyur/_/rgyal ba'i mchod rten spos byug phul byas na/_/bcom ldan 'das kyi bstan pa 'jig 'gyur tshe/_/'dzam bu'i gling du skye bar mi 'gyur zhing /_/de ni de tshe mtho ris bdag por 'gyur/_/
[\[263b.3\]]rgyal ba'i mchod rten spos byug phul byas na/_/dri mi zhim dang mi gtsang smad pa rnams/_/rtag tu spong zhing tshul khrims phung por gnas/_/de ni rtag tu tshangs spyod mchog 'dir spyod/_/rgyal ba'i mchod rten spos byug phul byas na/_/'di nas shi 'phos mtho ris lha 
[\[263b.4\]]dbang 'gyur/_/ring por mi thogs don stong rnams la rtog_/lha rnams la ni rgya chen don kyang byed/_/rgyal ba'i mchod rten spos byug phul byas na/_/gang gi tshe na mi yi 'jig rten na/_/zhe sdang med sems 'jam zhing mnyen gyur pa/_/de tshe de na 'dzam bu'i gling du 
[\[263b.5\]]gnas/_/rgyal ba'i mchod rten spos byug phul byas na/_/khyad 'phags tshig ldan sgra dbyangs yid 'ong 'gyur/_/skye bo mang po yid 'ong dga' zhing bkur/_/de yi kha bzhin rtag tu gsal bar 'gyur/_/rgyal ba'i mchod rten spos byug phul byas na/_/de ni ngan song 
[\[263b.6\]]sa rnams ma lus spong /_/de bzhin gshegs dang nye ba thob par 'gyur/_/dad pa thob cing rtag tu bde la dga'/_/rgyal ba'i mchod rten spos byug phul byas na/_/rgyal po stobs ldan 'khor los sgyur bar 'gyur/_/blon po tshong dpon khyim bdag bsod nams ldan/_/
[\[263b.7\]]chos rje 'od mdzad sangs rgyas su yang 'gyur/_/dga' ba'i sems kyis mgu ba'i shugs skyed de/_/bcom ldan mchod rten nor bu'i dra ba 'bul/_/de ni rgyal po mtshan gyi go cha can/_/mthu chen bla ma 'khor los sgyur bar 'gyur/_/blta 'os mtshan gyi go cha ldan 
[\[264a\]]
[\[264a.1\]]gyur nas/_/gzhal med khang chen rab mdzes blta sdug pa/_/kha dog sna tshogs dpag med ldan pa dang /_/rin chen khang [{]bzangs [,]bzang [}]che 'os dag pa 'thob/_/rgyal po'i pho brang khyad par 'phags gyur pa/_/skyes pa bud med dag gis gang ba dang /_/mnyam 
[\[264a.2\]]zhing legs byas rab mdzes blta sdug pa/_/dra ba sna tshogs bde byed bde 'jug 'thob/_/rgyal mtshan ba dan gsal bar mdzes byas shing /_/gdugs bres shin tu mdzes la blta sdug dang /_/mu tig dra ba phreng ba de 'dra ba'i/_/rgyal srid yon tan khyad 'phags 
[\[264a.3\]]gzhan yang 'thob/_/de yi yul na gzhan nor 'jig byed pa/_/chom rkun g.yo ldan g.yon can gnas mi 'gyur/_/sems can rgya chen blo mchog ldan pa dang /_/phan byed byams sems ldan pa de na gnas/_/shi 'phos bag yod de ni lhar 'gro ste/_/dkar gnag 
[\[264a.4\]]gang yin bdag cag ji ltar gnas/_/'di nas shi 'phos ji ltar mir skye zhes/_/blo ldan de ni mtho ris 'di gnas 'gyur/_/sangs rgyas sbyin gnas myur du mthong 'gyur te/_/mthong nas mchod cing mtshungs med bsti stang byed/_/sangs rgyas mthong nas byang chub 
[\[264a.5\]]mos skyed cing /_/rdul bral rnams la phyir zhing bsti stang byed/_/ye shes mtha' yas ldan dang mthu chen 'gyur/_/khyad par sa gnas 'phags pa'i sems can 'gyur/_/bcom ldan 'das la dad pa'i sems bskyed nas/_/'di 'dra'i dpal 'di phyir zhing myong 
[\[264a.6\]]bar 'gyur/_/nga yi bya ba 'di ni brjod par bya/_/ngas brjod 'di la the tsom ma skyed cig_/sangs rgyas bka' spangs mnar med 'gror 'gyur zhing /_/phyin chad sdug bsngal nyon mongs gyur ta re/_/'jig rten sgron ma mtshungs med bsod nams zhing /_/de yi mchod 
[\[264a.7\]]rten ba rgya su sel ba/_/bag yod gyur nas de ni bdud rgya 'dral/_/dus rnams kun tu ngan song sa yang spong /_/rtag tu sangs rgyas rdul bral bsti stang byed/_/rtag tu stobs ldan 'khor los sgyur bar 'gyur/_/mi yi 'jig rten skyes nas bsod nams ldan/_/rgyal po 
[\[264b\]]
[\[264b.1\]]kun gyis mchod pa'i gnas su 'gyur/_/lha nang lha yi dbang po mchod gnas 'gyur/_/der ni myur du lha yi tshe yang 'thob/_/dpal ldan gser gyi gzhal med khang pa rnyed/_/lha yi bde ba mtshungs med dbang phyug nyid/_/gzugs dang sgra dang dri rab ro mchog dang /_/reg 
[\[264b.2\]]bya dpal ldan lha yi 'jig rten 'thob/_/mthu chen ldan zhing blta ba'i 'os su 'gyur/_/lha mo rnams la 'dod pa'i sred mi skyed/_/bcom ldan mchod rten ba rgya bsal byas na/_/'di nas shi 'phos mi yi 'jig rten 'gro/_/yan lag legs gnas khyad par 'gro bar 
[\[264b.3\]]'gyur/_/nam yang bstan bcos mi nyung mang po 'thob/_/bcom ldan mchod rten ba rgya bsal byas na/_/de ni mi khom brgyad po kun spong zhing /_/de ni dal 'gyur de bzhin khyad par 'phags/_/de ni sangs rgyas mtshungs med mchod pa byed/_/bcom ldan mchod rten ba 
[\[264b.4\]]rgya bsal byas na/_/bag yod blo gros brtan la dpa' bor 'gyur/_/'dod pa'i yon tan dag la dga' mi skyed/_/mi dman sems kyis mngon par 'byung bar 'gyur/_/bcom ldan mchod rten ba rgya bsal byas na/_/de ni nams kyang byang chub sems mi 'dor/_/
[\[264b.5\]]tshul khrims skyon med shin tu bsdams par 'gyur/_/rnam dag 'dod chags bral ba'i chos kyang 'thob/_/bcom ldan mchod rten ba rgya bsal byas na/_/de yi mdog ngan lus rnams kun tu spong /_/'chal pa'i shes rab ma lus rnam par spong /_/shes rab rgya chen gyur 
[\[264b.6\]]nas spyod la gnas/_/bcom ldan mchod rten ba rgya bsal byas na/_/kha zas gtsang ma dag kyang rnyed 'gyur la/_/khyad 'phags kha dog ldan zhing blta sdug la/_/reg dang ldan zhing rab mdzes gos rnams 'thob/_/dad pa'i shugs bskyed bcom ldan mchod rten 
[\[264b.7\]]la/_/me tog skam po nyal nyil phyags byas na/_/'dod pa smad pa sdug bsngal byed pa spong /_/stobs bcu mnga' ba'i ded dpon mnyes par byed/_/mchod rten me tog rnyis pa su 'phyag pa/_/de ni mdzes shing rnam dag lus su 'gyur/_/skye bo mang pos 
[\[265a\]]
[\[265a.1\]]mchod 'os blta 'os 'gyur/_/de la rgyal po gnod par sems mi 'gyur/_/bcom ldan mchod rten dag la snga rabs mis/_/me tog phul ba skam po phyags byas na/_/ngan song sa yi lam ngan thams cad gcod/_/byang chub sems dpa' tshul khrims 
[\[265a.2\]]phung por gnas/_/mchod rten me tog rnyis pa su 'phyag pa/_/bag yod mya ngan rnams dang skyon rnams spong /_/nad rnams du ma ma lus rnam par spong /_/bskal pa mtha' yas rnams su dbugs phyin thob/_/mchod rten me tog rnyis pa su 'phyag pa/_/sbyin 
[\[265a.3\]]gnas mtshungs med sangs rgyas thob par 'ong /_/mtshungs med thob cing lha mis mchod 'os 'gyur/_/rnam dag lus ldan rgyan gyis brgyan par 'gyur/_/lha yi me tog rab mdzes man dA ra/_/mtshungs med pa ta la yang su 'bul dang /_/mchod rten me tog nyal 
[\[265a.4\]]nyil su 'phyag pa/_/de dag rnam smin 'dra ste mchog tu 'gyur/_/mchod rten me tog rnyis pa su 'phyag pa/_/de lus dug gis mi tshugs mtshon mi tshugs/_/me 'bar 'od 'phro phung po ches mi tshugs/_/nor gyi phung po rkun pos brku mi 'gyur/_/mgu zhing rab tu dga' 
[\[265a.5\]]ba'i shugs skyed de/_/bcom ldan mchod rten me tog skam 'phyag na/_/de yi bsod nams bzung bar gang gyur pa/_/grangs sam cha yang brjod par sla ma yin/_/mchod rten me tog rnyis pa su 'phyag pa/_/sum cu rtsa gnyis mtshan gyis go char 'gyur/_/mi 
[\[265a.6\]]yi 'jig rten na ni rtag tu dga'/_/mthu dang ldan zhing yid 'ong sgra skad 'byung /_/mchod rten me tog rnyis pa su 'phyag pa/_/chos mchog rab mdzes yang dag sbyor byed cing /_/de lus rnam par dag la chen por 'ong /_/ring por mi thogs 'jig rten sangs rgyas 'gyur/_/
[\[265a.7\]]'jig rten sangs rgyas 'gyur byar mos skyed de/_/ston pa'i mchod rten thal sbyar phyag 'tshal ba/_/'jig rten dag na bla mar bkur sti bya/_/de ni mdzes shing blta na sdug par 'gyur/_/de 'dis rgyal srid thob nas lha klu mi/_/lto 'phye che dang 'jig rten thams cad 'dud/_
[\[265b\]]
[\[265b.1\]]stong gi 'jig rten khams kun rgyas par 'gyur/_/dbang phyug nyid du dbang thob rgyal srid ston/_/de yi yul na sems can gang gnas pa/_/de kun sangs rgyas ye shes rdzogs la 'god/_/des ni ngan song sa yang rnam par spong /_/de dag rnams kyi don mchog dam pa 
[\[265b.2\]]byed/_/bsod nams blo gros dran ldan mchod 'os 'gyur/_/dbugs phyin thob nas 'jig rten kun tu rgyu/_/de yi g.yog 'khor yid 'ong sgra skad ldan/_/bsam pa ji bzhin de dag dga' ba skyed/_/sems can rnams la mi lhod zhi tshig ston/_/de la su yang 
[\[265b.3\]]dbang phyug med mi byed/_/skye bo tshogs chen dag gis blta 'os 'gyur/_/de yi g.yog kyang sgra dbyangs yan lag dag_/sangs rgyas mchod rten thal sbyar phyag 'tshal ba/_/sbyin dang snyan par smra dang don spyod dang /_/don 'thun pa dag skye bo mang la byed/_/spyos shing 
[\[265b.4\]]brgyad kyang khro ba'i dngos mi skyed/_/sangs rgyas mchod rten thal sbyar phyag 'tshal ba/_/mtho ris 'jig rten gnas shing lha dbang 'gyur/_/mir gyur na yang mi yi rgyal por 'ong /_/de ni gzhar yang yongs su nyams mi 'gyur/_/sangs rgyas mchod rten thal 
[\[265b.5\]]sbyar phyag 'tshal ba/_/de ni gzhar yang ngan song phyis mi ltung /_/'jig rten 'dir de rtag tu 'dod pa spong /_/nor can nang na phyug cing mdzod mang 'gyur/_/yon tan ldan la tshig gcig su smra ba/_/de ni mi rigs sngags la gzhar mi spyod/_/mi yi 'jig rten 
[\[265b.6\]]gnas min spyod mi 'gyur/_/de la sems can mi ngoms dga' bar 'gyur/_/yid 'ong dbyangs ldan pho brang 'khor gshegs shing /_/'jig rten mgon po sgo gtan bzhugs pa'i tshe/_/su zhig shugs bskyed me tog blangs te gtor/_/de ni brgyan nas 
[\[265b.7\]]rgyal ba dam pa mthong /_/rang gi khyim du stobs bcu bsnyen bkur byed/_/de yi bshos gsol chos bzang ston pa mdzad/_/dad pa skyes nas mi mchog bsnyen bkur byed/_/gos kyang thogs te rnam par 'dren la 'bul/_/sangs rgyas byang chub mtshungs med mchog 
[\[266a\]]
[\[266a.1\]]thob nas/_/stobs bcu ldan zhing g.yo ba med gyur la/_/byang chub sangs rgyas sdug bsngal skye bo 'grol/_/'jig rten kun tu mtshungs med sangs rgyas shog_/de yi smon lam 'di 'dra 'di dang ni/_/sangs rgyas ye shes de sems dga' mkhyen 
[\[266a.2\]]nas/_/stobs bcu 'dzum mdzad 'jig rten thams cad du/_/mtshungs med sangs rgyas 'gyur zhes lung ston to/_/skyes bu dam pa mchog gi gsung thos nas/_/bde gshegs mchog gsung gzhan du mi 'gyur te/_/bdag ni rgyal ba mchog 'gyur dogs med 
[\[266a.3\]]ces/_/dga' zhing mgu nas bar snang kun tu rgyu/_/'jig rten lha yi lhar gyur sangs rgyas su/_/khyad 'phags mtshungs med sbyin gnas 'gyur ba dang /_/de sems spyod dang dga' bar gnas mkhyen nas/_/de la stobs bcu mnga' bas bzhes par 'gyur/_/bde 
[\[266a.4\]]gshegs mchog gis gos ni bzhes rig nas/_/de ni shugs skyes rab dga' sems mgu ste/_/mtshungs med 'jig rten mgon la bltas nas ni/_/'jig rten sangs rgyas bdag 'gyur mos pa bskyed/_/skye shi pha rol sems can bsgral bar bya/_/grol nas skye 
[\[266a.5\]]bo mang po 'dus byas dgrol/_/'jig rten kun na long ba'i mig bdag 'gyur/_/snang ba thob nas mun pa rab rib bsal/_/de ltas phan yon dam pa 'di thos nas/_/me tog phreng ba rgyal mtshan gos mchog dang /_/rol mo sgra dang gdugs dang byug bdug gis/_/
[\[266a.6\]]mgon po mchod la sangs rgyas 'gyur bar gyis/_/bcom ldan 'das kyis de skad ces bka' stsal nas/_dge slong de dag dang /_blo gros rnam par dag pa la sogs pa byang chub sems dpa' de dag dang lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom 
[\[266a.7\]]ldan 'das kyis gsungs pa la mngon par bstod do//_//'phags pa spyan ras gzigs zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//
[\[266b\]]
[\[266b.1\]{D196}]@##/_/rgya gar skad du/_Ar+ya many+dzu shrI bi ha ra nA ma ma hA yA na sU tra/_bod skad du/_'phags pa 'jam dpal gnas pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag 
[\[266b.2\]]gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong lnga brgya tsam gyi dge slong gi dge 'dun chen po dang /_byang chub sems dpa'i dge 'dun chen po dang yang thabs cig tu bzhugs te/_de nas bcom ldan 'das phyem red 
[\[266b.3\]]kyi dus kyi tshe nang du yang dag 'jog las bzhengs nas 'khor mang pos yongs su bskor cing mdun gyis bltas nas chos ston to/_/de nas 'jam dpal gzhon nur gyur pa 'chag cing dge slong lnga brgya po thams cad kyi gnas khang nas gnas khang du byung ste/_gnas brtan 
[\[266b.4\]]shA ri'i bu'i gnas khang ga la ba der song ste phyin nas/_'jam dpal gzhon nur gyur pas gnas brtan shA ri'i bu gcig pu dben par 'dug ste nang du yang dag bzhag nas bsam gtan byed par mthong ngo /_/mthong nas kyang gnas brtan shA ri'i bu la 'di skad ces smras so/_/
[\[266b.5\]]btsun pa shA ri'i bu khyod bsam gtan byed dam/_smras pa/_'jam dpal de bzhin no/_/'jam dpal gyis smras pa/_ci btsun pa shA ri'i bu khyod nyon mongs pa spangs pa rnams spang ba'i phyir bsam gtan byed dam/_'on te ma spangs pa rnams spang ba'i phyir bsam gtan byed 
[\[266b.6\]]dam/_ci btsun pa shA ri'i bu khyod 'das pa la gnas te bsam gtan byed dam/_'on te ma 'ongs pa la gnas te bsam gtan byed dam/_'on te da ltar byung ba la gnas te bsam gtan byed/_ci btsun pa shA ri'i bu khyod gzugs la gnas te bsam gtan byed dam/_'on te 
[\[266b.7\]]tshor ba dang /_'du shes dang /_'du byed rnams dang /_rnam par shes pa la gnas te bsam gtan byed/_ci btsun pa shA ri'i bu khyod mig la gnas te bsam gtan byed dam/_'on te rna ba dang /_sna dang /_lce dang /_lus dang /_yid la gnas te bsam gtan byed/_ci btsun pa shA ri'i 
[\[267a\]]
[\[267a.1\]]bu khyod gzugs la gnas te bsam gtan byed dam/_'on te sgra dang /_dri dang /_ro dang /_reg bya dang /_chos rnams la gnas te bsam gtan byed/_ci btsun pa shA ri'i bu khyod 'dod pa'i khams la gnas te bsam gtan byed dam/_'on te gzugs kyi khams 
[\[267a.2\]]dang /_gzugs med pa'i khams la gnas te bsam gtan byed/_ci btsun pa shA ri'i bu khyod nang la gnas te bsam gtan byed dam/_'on te phyi rol la gnas te bsam gtan byed dam/_'on te phyi nang la gnas te bsam gtan byed/_ci btsun pa shA ri'i bu khyod lus la 
[\[267a.3\]]gnas te bsam gtan byed dam/_'on te sems la gnas te bsam gtan byed/_shA ri'i bus smras pa/_'jam dpal 'di ltar tshe 'di la bde bar gnas par bya ba dang /_brjed pa med par gnas par bya ba'i phyir te de lta bu'i phyir bsam gtan byed do/_/'jam dpal gyis 
[\[267a.4\]]smras pa/_btsun pa shA ri'i bu chos gang dag tshe 'di la bde bar gnas pa'am/_tshe 'di ma yin pa la bde bar gnas pa'am/_brjed pa med pa'i chos de dag dmigs sam/_shA ri'i bus smras pa/_'jam dpal bdag gis chos gang dag tshe 'di la bde bar gnas pa'am/_
[\[267a.5\]]tshe 'di ma yin pa la bde bar gnas pa'i chos de dag yang dag par rjes su mi mthong zhing mi dmigs mod kyi/_'on kyang 'jam dpal de bzhin gshegs pas nyan thos rnams la rab tu dben pa'i chos su gsungs pa gang yin pa de la bdag rten cing gnas so/_/'jam dpal 
[\[267a.6\]]gyis smras pa/_btsun pa shA ri'i bu gang de bzhin gshegs pas nyan thos rnams la rab tu dben pa'i chos su gsungs pa gang yin/_btsun pa shA ri'i bu gang la rten cing gnas/_shA ri'i bus smras pa/_'jam dpal 'di la dge slong ni 'das pa la rten cing gnas so/_/
[\[267a.7\]]ma 'ongs pa la rten cing gnas so/_/da ltar byung ba la rten cing gnas so/_/de bzhin du sbyar te/_sems kyi bar la rten cing gnas par khong du chud par bya ste/_'jam dpal chos de dag ni de bzhin gshegs pas nyan thos rnams la rab tu dben par gsungs pa yin te/_bdag 
[\[267b\]]
[\[267b.1\]]chos de dag la rten cing gnas so/_/'jam dpal gyis smras pa/_btsun pa shA ri'i bu gang gi phyir 'di skad ces 'das pa la rten cing gnas/_ma 'ongs pa la rten cing gnas/_da ltar byung ba la rten cing rab tu dben pa la gnas pa nas de bzhin du sbyar te/_sems kyi bar la rten 
[\[267b.2\]]cing rab tu dben pa la gnas zhes smra/_btsun pa shA ri'i bu 'di lta ste/_gang 'das pa'i de bzhin nyid de yang yod pa ma yin/_gang ma 'ongs pa'i de bzhin nyid de yang yod pa ma yin/_gang da ltar byung ba'i de bzhin nyid de yang yod pa ma yin te/_de ltar chos de dag ni yod pa 
[\[267b.3\]]ma yin na/_ji ltar gnas brtan shA ri'i bu de 'di skad ces 'das pa la rten cing gnas/_ma 'ongs pa la rten cing gnas/_da ltar byung ba la rten cing gnas zhes smra/_yod pa ma yin pa'i chos la ni gnas pa med do/_/yang btsun pa shA ri'i bu 'das pa'i de bzhin nyid dang /_
[\[267b.4\]]ma 'ongs pa dang /_da ltar byung ba'i de bzhin nyid gang yin pa de ni ci yang ma yin/_gang gis kyang ma yin/_gang gi yang ma yin/_gang la yang mi gnas te/_gang mi gnas pa de'i gnas dmigs su med do/_/yang btsun pa shA ri'i bu gang 'das pa dang /_ma 'ongs pa 
[\[267b.5\]]dang /_da ltar byung ba'i de bzhin nyid ces brjod cing kun tu gnas nas smra ba de dag ni de bzhin gshegs pa la skur ba 'debs pa'o/_/de ci'i phyir zhe na/_'di ltar de bzhin nyid ni g.yo ba med pa rlom sems med pa'o/_/'di ltar de bzhin nyid ni nyams pa med pa'o/_/'di ltar 
[\[267b.6\]]de bzhin nyid ni stong pa'o/_/mtshan ma med pa'o/_/smon pa med pa'o/_/yang btsun pa shA ri'i bu gang 'das pa'i de bzhin nyid de yang dmigs su med/_gang ma 'ongs pa'i de bzhin nyid de yang dmigs su med/_gang da ltar byung ba'i de bzhin nyid de yang dmigs 
[\[267b.7\]]su med pa nas de bzhin du sbyar te/_sems kyi bar gyi de bzhin nyid de yang dmigs su med do/_/'on kyang btsun pa shA ri'i bu de bzhin nyid ma gtogs par gang bstan pa'am/_rab tu bshad par nus pa'i chos gzhan gang yang mi dmigs so/_/shA ri'i bus smras 
[\[268a\]]
[\[268a.1\]]pa/_'jam dpal de bzhin gshegs pa de bzhin nyid la bzhugs nas chos ston tam/_'jam dpal gyis smras pa/_btsun pa shA ri'i bu de bzhin nyid yod pa ma yin na/_ji ltar de bzhin gshegs pa de bzhin nyid la bzhugs te chos ston/_btsun 
[\[268a.2\]]pa shA ri'i bu chos kyang yod pa ma yin na/_ji ltar de bzhin gshegs pa de bzhin nyid la bzhugs te chos ston/_de bzhin gshegs pa yang yod pa ma yin na/_ji ltar de bzhin gshegs pa de bzhin nyid la bzhugs te chos ston/_chos thams cad kyang yod pa ma yin te 
[\[268a.3\]]dmigs su med/_de bzhin gshegs pa yang yod pa ma yin te dmigs su med do/_/de'i chos bstan pa na 'di 'dra ste/_'di la dmigs pa'am mi dmigs pa gnyis kyis rab tu phye ba med do/_/de bzhin gshegs pa ni brjod pa'am mi brjod pas rab tu phye ba ma yin 
[\[268a.4\]]no/_/de ci'i phyir zhe na/_btsun pa shA ri'i bu 'di ltar de bzhin gshegs pa ni brjod pa yang dag par chad pa/_btags pa med pa/_gdags par bya ba ma yin pa'o/_/shA ri'i bus smras pa/_'jam dpal su zhig chos bstan pa 'di lta bu 'di'i snod du 'gyur/_'jam 
[\[268a.5\]]dpal gyis smras pa/_btsun pa shA ri'i bu gang 'dus byas kyi khams rnam par 'khrugs par mi 'gyur zhing yongs su mya ngan las 'da' bar 'dod par yang mi 'gyur ba de ni chos bstan pa 'di lta bu 'di'i snod du 'gyur ro/_/gang 'das pa'i chos rnams mi dmigs shing 'das pa'i chos 
[\[268a.6\]]rnams kun shes par mi 'gyur ba dang /_gang 'das pa dang /_ma 'ongs pa dang /_da ltar byung ba'i chos rnams mi dmigs shing 'das pa dang /_ma 'ongs pa dang /_da ltar byung ba'i chos rnams kun shes par mi 'gyur ba de chos bstan pa 'di lta bu 'di'i snod du 'gyur ro/_/gang 
[\[268a.7\]]kun nas nyon mongs pa dang /_rnam par byang ba mi mthong zhing de nye bar len par yang mi 'gyur ba de chos bstan pa 'di lta bu 'di'i snod du 'gyur ro/_/gang bdag dang bdag med par yang spyod par mi 'gyur ba dang /_gang len pa dang /_'dor bar yang spyod par yang mi 'gyur ba de chos 
[\[268b\]]
[\[268b.1\]]bstan pa 'di lta bu 'di'i snod du 'gyur te/_de ni bshad pa 'di'i don kun shes par 'gyur ro/_/shA ri'i bus smras pa/_'jam dpal 'di la ci zhig kun shes par 'gyur/_'jam dpal gyis smras pa/_btsun pa shA ri'i bu bshad pa 'di'i don shes par 'gyur ba ci zhig yod na/_
[\[268b.2\]]'di la ci zhig kun shes par 'gyur zhes de skad 'dri/_shA ri'i bus smras pa/_'jam dpal chos zab mo bstan pa 'di mngon sum du 'gyur ba nyung /_'di ni yongs su 'dzin par 'gyur ba nyung ngo /_/'jam dpal dgra bcom pa dang /_slob pa dang /_mi slob pa rnams kyang sa phyogs 
[\[268b.3\]]'di la sgyid lug par 'gyur na byis pa so so'i skye bo rnams lta ci smos/_'jam dpal gyis smras pa/_btsun pa shA ri'i bu dgra bcom pa rnams la ni sa med do/_/de ci'i phyir zhe na/_'di ltar dgra bcom pa yang med na sa gang la dgra bcom pa gnas par 'gyur/_dgra bcom pa dag ni 
[\[268b.4\]]gnas med pas rab tu phye ba'o/_/dgra bcom pa dag ni dmigs su med pas rab tu phye ba'o/_/dgra bcom pa dag ni brjod pa dang /_mi brjod pa shin tu chad pas rab tu phye ba'o/_/de ci'i phyir zhe na/_'di ltar dgra bcom pa dag ni brjod pa dang /_mi brjod pa yang dag par chad pa 
[\[268b.5\]]ste btags pa med pa'o/_/dgra bcom pa dag ni sar dbye ba dag dang bral ba/_'dus ma byas kyis rab tu phye ba/_'jug pa med pa/_'dus ma byas kyis rab tu phye ba ste/_dgra bcom pa dag ni 'dus ma byas pa gnas pa med pa yin na ci zhig dgra bcom pa dag gi sar 
[\[268b.6\]]'gyur/_dgra bcom pa dag ni ming dang gzugs kyis rab tu phye ba ma yin no/_/byis pa so so'i skye bo rnams ni ming dang gzugs la rnam par rtog go/_/ming dang gzugs de yang rtog pa med cing rnam par rtog pa med par dgra bcom pa rnams kyis shes te/_de'i phyir 
[\[268b.7\]]dgra bcom pa dag ni ming dang gzugs kyis rab tu phye ba ma yin no/_/byis pa rnams kyang mi dmigs/_byis pa'i chos dang /_dgra bcom pa dang /_dgra bcom pa'i chos rnams kyang mi dmigs so/_/nam mi dmigs pa de'i tshe na mi rtog go/_/kun tu mi spyod 
[\[269a\]]
[\[269a.1\]]do/_/de spyod pa med/_spros pa med cing nye bar zhi ba ste/_yod do zhes khas mi len/_med do zhes khas mi len/_yod kyang yod la med kyang med do zhes khas mi len/_yod pa yang ma yin/_med pa yang ma yin zhes de skad kyang khas mi len to/_/nam 
[\[269a.2\]]khas mi len pa de na dmigs pa med do/_/de dmigs pa thams cad dang bral bas sems med cing sems dang bral te gnas med pa'i tshul gyis dge sbyong gi chos la gnas pa zhes bya'o/_/de nas 'jam dpal gzhon nur gyur pas bstan pa 'di bshad pa na 'khor 
[\[269a.3\]]de'i dge slong lnga brgya po stan las langs nas 'di skad ces 'jam dpal gzhon nur gyur pa la mi blta'o/_/'jam dpal gzhon nur gyur pa la mi mnyan to/_/'jam dpal gzhon nur gyur pa phyogs gang na gnas pa'i phyogs de yang spang bar bya'o/_/de ci'i phyir zhe na/_'di 
[\[269a.4\]]ltar 'jam dpal gzhon nur gyur pa ni ston pa mngon sum du gyur bzhin du kun nas nyon mongs pa dang /_rnam par byang ba mtshan nyid gcig tu ston pas chos ma yin pa smra'o zhes brjod nas de dag yang 'di snyam du sems te/_bdag cag ji ltar bcom ldan 'das kyis legs par 
[\[269a.5\]]gsungs pa'i chos 'dul ba la tshangs par spyod pa spyad snyam nas dong ngo /_/de nas gnas brtan shA ri'i bus 'jam dpal gzhon nur gyur pa la 'di skad ces smras so/_/'jam dpal khyod 'di ltar sems can rnams kyis chos kun shes par 'gyur bar bya ba'i phyir chos mi ston 
[\[269a.6\]]tam/_'jam dpal gyis smras pa/_btsun pa shA ri'i bu de bzhin no/_/shA ri'i bus smras pa/_dge slong lnga brgya po de dag stan las langs te 'phya smod/_mi snyan par zer zhing dong ngo /_/'jam dpal gyis smras pa/_btsun pa shA ri'i bu gang gi phyir dge slong lnga brgya po 
[\[269a.7\]]de dag 'di skad ces/_'jam dpal gzhon nur gyur pa la mi blta'o/_/'jam dpal gzhon nur gyur pa la mi mnyan to/_/'jam dpal gzhon nur gyur pa gang na gnas pa'i sa phyogs de yang spang bar bya'o zhes zer ba de ni legs so legs so/_/shA ri'i bu dge 
[\[269b\]]
[\[269b.1\]]slong de dag gi tshig de ni legs par smras pa'o/_/de ci'i phyir zhe na/_'di ltar 'jam dpal gzhon nur gyur pa ni yod pa ma yin te dmigs su med do/_/gang yod pa ma yin te dmigs su med pa de la blta ba dang mnyan par mi nus so/_/'jam dpal gzhon nur gyur pa 
[\[269b.2\]]phyogs gang na gnas pa'i phyogs de yang spang bar bya'o/_/de ci'i phyir zhe na/_'jam dpal gzhon nur gyur pa yod pa ma yin te dmigs su med pas gang de'i gnas kyang yod pa ma yin te dmigs su med do/_/gang yod pa ma yin te dmigs su med pa de ni bsten par 
[\[269b.3\]]bya ba ma yin no/_/de nas dge slong lnga brgya po de dag 'jam dpal gzhon nur gyur pas bstan pa 'di thos pa dang /_slar sa phyogs der log nas 'jam dpal gzhon nur gyur pa la 'di skad ces smras so/_/'jam dpal bdag cag ni ji ltar khyod kyis bstan pa de ltar 
[\[269b.4\]]mi shes so/_/'jam dpal gyis smras pa/_dge slong dag legs so legs so/_/de lta bu ni ston pa'i nyan thos rnams kyi bya ba ste/_dge slong dag 'di la ni kun shes par bya ba med/_rnam par shes par bya ba med do/_/de ci'i phyir zhe na/_'di ltar chos kyi dbyings 'di ni gnas med pa'i tshul gyis gnas pa 
[\[269b.5\]]nyid do/_/chos kyi dbyings gang yin pa de dbyings ma yin no/_/de ni yod pa ma yin te dmigs su med cing g.yo ba med la 'chi 'pho med do/_/gang g.yo ba med cing 'chi 'pho med pa de kun shes par bya ba ma yin/_rnam par shes par bya ba ma yin no/_/gang 
[\[269b.6\]]kun shes par bya ba dang /_rnam par shes par bya ba'i rlom sems med pa de ni ston pa'i nyan thos zhes bya/_mchog thob pa zhes bya/_gtso bo zhes bya/_sbyin gnas zhes bya'o/_/bstan pa 'di bshad pa na dge slong lnga brgya po de dag las dge slong bzhi brgya ni len pa med 
[\[269b.7\]]par zag pa rnams las sems rnam par grol lo/_/dge slong brgya ni sems cher 'khrugs nas lus de nyid dang sems can dmyal ba chen po ngu 'bod du lhung ngo /_/de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/_/'jam 
[\[270a\]]
[\[270a.1\]]dpal khyod sems can rjes su bsrung ba'i chos mi ston pas dge slong brgya po de dag chud zos te ngo mtshar byas so/_/de nas bcom ldan 'das kyis gnas brtan shA ri'i bu la 'di skad ces bka' stsal to/_/shA ri'i bu khyod de skad ma zer cig_/de ci'i phyir zhe na/_
[\[270a.2\]]shA ri'i bu dge slong brgya po de dag sems can dmyal ba chen po ngu 'bod du reg pa thang cig reg nas dga' ldan gyi lha rnams dang skal ba mnyam par skye bar 'gyur ro/_/shA ri'i bu gal te dge slong de dag gis chos kyi rnam grangs 'di ma thos su zin na de dag gdon mi za bar 
[\[270a.3\]]sems can dmyal bar 'gro bar 'gyur te/_las de zad nas mir skye bar 'gyur ba zhig na de dag gis chos kyi rnam grangs 'di la brten pas bskal par sems can dmyal ba myong bar 'gyur ba'i las de yang cung zad cig myong bar byas so/_/shA ri'i bu de'i phyir dge slong brgya 
[\[270a.4\]]po de dag de bzhin gshegs pa byams pa'i nyan thos thog ma 'dus par dgra bcom pa zag pa zad par 'gyur ro/_/shA ri'i bu de lta bas na chos kyi rnam grangs 'di som nyi dang bcas pas thos pa ni dam pa yin gyi/_bsam gtan bzhi la snyoms par zhugs pas ni de lta 
[\[270a.5\]]ma yin/_tshad med pa bzhis ni de lta ma yin/_gzugs med pa'i snyoms par 'jug pa bzhi bsgoms pas ni de lta ma yin no/_/de ci'i phyir zhe na/_chos kyi rnam grangs 'di lta bu de ma thos par 'khor ba las yongs su ma grol/_skye ba dang /_rga ba dang /_na ba dang /_'chi 
[\[270a.6\]]ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa rnams las yongs su ma grol zhes bshad do/_/de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/_/'jam dpal 'di 
[\[270a.7\]]ltar sems can yongs su smin par bya ba'i phyir khyod kyis chos kyi rnam grangs 'di legs par bshad pa ngo mtshar to/_/'jam dpal gyis smras pa/_btsun pa shA ri'i bu de bzhin nyid ni 'bri ba ma yin/_'phel ba ma yin no/_/chos kyi dbyings kyang 'bri ba ma yin/_'phel 
[\[270b\]]
[\[270b.1\]]ba yang ma yin no/_/sems can gyi khams kyang 'bri ba ma yin/_'phel ba ma yin no/_/kun nas nyon mongs pa ma yin/_rnam par byang ba ma yin no/_/de ci'i phyir zhe na/_'di ltar de dag ni yod pa ma yin zhing dmigs su med de tha snyad tsam du zad pas ci yang ma yin/_gang 
[\[270b.2\]]gis kyang ma yin/_gang gi yang ma yin/_gang la yang mi gnas te gnas pa med do/_/btsun pa shA ri'i bu gang 'di lta bu'i mi 'gag pa de ni byang chub po/_/byang chub gang yin pa de ni thar pa'o/_/thar pa gang yin pa de ni rnam par mi rtog pa'o/_/gang rnam par mi rtog pa 
[\[270b.3\]]de ni mi byed cing 'gyur ba med do/_/gang mi byed cing 'gyur ba med pa de ni yongs su mya ngan las 'das pa'o/_/de nas bcom ldan 'das kyis gnas brtan shA ri'i bu la 'di skad ces bka' stsal to/_/shA ri'i bu 'jam dpal gzhon nur gyur pas ji skad bstan pa de bzhin te/_de 
[\[270b.4\]]bzhin nyid ni 'bri ba ma yin/_'phel ba ma yin no/_/chos kyi dbyings kyang 'bri ba ma yin/_'phel ba ma yin no/_/sems can gyi khams kyang 'bri ba ma yin/_'phel ba ma yin no/_/kun nas nyon mongs pa ma yin/_rnam par byang ba ma yin no/_/de ci'i phyir zhe na/_
[\[270b.5\]]'di ltar de dag yod pa ma yin zhing dmigs su med de tha snyad tsam du zad pas ci yang ma yin/_gang gis kyang ma yin/_gang la'ang mi gnas te gnas pa med do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'das pa dag dang ma 'ongs 
[\[270b.6\]]dang /_/da ltar byung chos brjod pa ni/_/don gyis ma yin tha snyad tsam/_/gcig dang sna tshogs mtshan nyid min/_/mtshan nyid med par gang rtog pa/_/de dag nyid ni mtshan nyid 'gyur/_/mtshan nyid med la rtog pa med/_/rtog pa nyid kyang mtshan nyid min/_/'dus 
[\[270b.7\]]ma byas la gang rtog dang /_/mya ngan 'das la gang rtog pa/_/gnyi ga bdud kyi las yin zhes/_/de ni mkhas pa rnams kyis bshad/_/phung po skye mched khams kyi rnams/_/de dag ming gis brjod pa ste/_/ming dang skye mched gang yin pa/_/de gnyis mtshan nyid gcig 
[\[271a\]]
[\[271a.1\]]pa yin/_/tshul bzhin la ni gang rtog pa/_/de nyid tshul bzhin ma yin no/_/mkhas pa cung zad mi rtog ste/_/stong pa ji bzhin spyod yul lo/_/gang dag rtog pa de dag g.yo/_/rtog pa med pa g.yo ba med/_/rtog pa rnams ni g.yo bar 'gyur/_/
[\[271a.2\]]rtog pa med pa mya ngan 'da'/_/gang gis rang bzhin 'di shes pa/_/de ni ye shes ldan zhes bya/_/de phyir zag pa rjes su thob/_/de ni rtog med ye shes so/_/ye shes kyis ni ye shes brjod/_/ye shes brjod pa rnams kyang gsog_/ye shes 'di ltar gang bzod pa/_/
[\[271a.3\]]de ni ye shes ldan zhes bya/_/gang gis stong gsum 'di dag rnams/_/rin chen bkang ste byin pa bas/_/gang gis dam chos 'di 'dra la/_/bzod pa de ni bzod pa mchog_/bskal pa bye ba bsam yas su/_/sbyin dang tshul khrims bzod pa dang /_/brtson 'grus 
[\[271a.4\]]bsam gtan bsnyen pas ni/_/mdo sde 'di dang mtshungs ma yin/_/chos 'di dang ni theg pa 'di/_/yang dag rdzogs pa'i sangs rgyas gsungs/_/mdo sde 'di la brten byas na/_/thams cad de bzhin gshegs par 'gyur/_/chos kyi rnam grangs 'di bshad pa na srog 
[\[271a.5\]]chags 'bum ni chos rnams la chos kyi mig rdul dang bral zhing dri ma med par rnam par dag go/_/dge slong lnga brgya ni len pa med par zag pa rnams las sems rnam par grol lo/_/gzugs na spyod pa'i lha'i bu brgyad khri ni bla na med pa yang dag par rdzogs pa'i byang chub tu 
[\[271a.6\]]sems bskyed nas de dag thams cad bskal pa skar ma lta bu zhes bya ba la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de dag thams cad kyang 'di ltar de bzhin gshegs pa dgra bcom pa yang dag par rdzogs pa'i sangs rgyas me tog 
[\[271a.7\]]ces bya bar ming 'thun par 'gyur ro zhes bcom ldan 'das kyis lung bstan to/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_tshe dang ldan pa shA ri'i bu dang /_lha dang /_mi dang /_lha ma yin dang /_dri zar bcas pa'i 'jig 
[\[271b\]]
[\[271b.1\]]rten yi rangs te/_bcom ldan 'das kyis gsungs pa la mngon par bstod do//_//'phags pa 'jam dpal gnas pa zhes bya ba theg pa chen po'i mdo rdzogs so//_//rgya gar gyi mkhan po su ren dra bo d+hi dang /_zhu chen gyi lots+tsha ba ban de ye shes sdes bsgyur cing zhus te gtan la 
[\[271b.2\]]phab pa//[ {D197}]@##/_/rgya gar skad du/_Ar+ya a mr-i ta byA ha ran+nA ma ma hA yA na sU tra/_bod skad du/_'phags pa bdud rtsi brjod pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_
[\[271b.3\]]bcom ldan 'das rgyal po'i khab na 'od ma'i tshal bya ka lan da ka gnas pa na dge slong lnga brgya tham pa'i dge slong gi dge 'dun chen po dang thabs cig tu bzhugs te/_byang chub sems dpa' bdun khri nyis stong gi byang chub sems dpa'i dge 'dun chen po dang yang thabs cig go/_/
[\[271b.4\]]de'i tshe byang chub sems dpa' sems dpa' chen po byams pa zhes bya ba 'khor de nyid du 'dus par gyur te 'dug go/_/de nas byang chub sems dpa' sems dpa' chen po byams pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_
[\[271b.5\]]bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bdag la skabs dbye bar gnang na/_bcom ldan 'das de bzhin gshegs pa dgra bcom pa yang dag par rdzogs pa'i 
[\[271b.6\]]sangs rgyas la bdag phyogs 'ga' zhig zhu bar 'tshal lo/_/bcom ldan 'das kyis bka' stsal pa/_byams pa de bzhin gshegs pas khyod la rtag tu skabs phyes/_byams pa khyod ci dang ci 'dod pa de bzhin gshegs pa dgra bcom pa yang dag par rdzogs pa'i sangs 
[\[271b.7\]]rgyas la dris shig dang /_dris pa de dang de'i lung bstan pas ngas khyod kyi sems rangs par bya'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das byang chub sems 
[\[272a\]]
[\[272a.1\]]dpa' sems dpa' chen po rnams chos du dag dang ldan na bdud kyi ris thams cad kyis bgegs bgyid par mi 'gyur ba dang /_bdud kyi 'khor thams cad kyis 'da' bar bgyid par ma lags pa dang /_sems can rnams la snying brtse ba'i slad du tshe ring 
[\[272a.2\]]du skyong bar bgyid pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/_de nas bcom ldan 'das kyis byang chub sems dpa' sems dpa' chen po byams pa la legs so zhes bya ba byin te/_byams pa legs 
[\[272a.3\]]so legs so/_/byams pa khyod skye bo mang po la phan pa'i phyir bzhugs te/_skye bo mang po la bde ba dang /_'jig rten la snying brtse ba dang /_lha dang mi rnams kyi skye bo phal po che'i don dang /_phan pa dang bde ba'i phyir de bzhin gshegs pa dgra bcom pa yang dag par 
[\[272a.4\]]rdzogs pa'i sangs rgyas la don 'di 'dri bar sems pa ni khyod yang legs so/_/de'i phyir byams pa khyod legs par rab tu nyon la yid la zung shig dang ngas bshad do/_/byang chub sems dpa' sems dpa' chen po byams pas de ltar 'tshal lo zhes gsol te/_bcom ldan 
[\[272a.5\]]'das kyi ltar nyan pa dang /_bcom ldan 'das kyis de la 'di skad ces bka' stsal to/_/byams pa byang chub sems dpa' sems dpa' chen po rnams chos lnga dang ldan na bdud kyi ris thams cad kyis bgegs bya bar mi 'gyur ba dang /_bdud kyi 'khor thams cad kyis 'da' bar 
[\[272a.6\]]bya ba ma yin pa dang /_sems can rnams la snying brtse ba'i phyir tshe ring du skyong bar byed pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/lnga po dag gang zhe na/_'di lta ste/_rgyun mi 'chad par chos sbyin pa dang /_
[\[272a.7\]]rgyun mi 'chad par sems can thams cad la mi 'jigs pa sbyin pa dang /_rgyun mi 'chad par byams pa chen po dang /_snying rje chen po dang /_dga' ba chen po dang /_btang snyoms chen po bsgom pa dang /_rgyun mi 'chad par mchod rten rnyis pa gsos pa dang /_rgyun mi 
[\[272b\]]
[\[272b.1\]]'chad par sems can thams cad byang chub kyi sems la mos par bya ba ste/_byams pa byang chub sems dpa' sems dpa' chen po rnams chos lnga po de dag dang ldan na bdud kyi ris thams cad kyis bgegs bya bar mi 'gyur ba dang /_bdud kyi 'khor thams cad kyis 
[\[272b.2\]]'da' bar bya ba ma yin pa dang /_sems can rnams la snying brtse ba'i phyir tshe ring du skyong bar byed pa dang /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/bcom ldan 'das kyis chos lnga bstan pa 'di bshad 
[\[272b.3\]]pa na dge slong lnga stong ni len pa med par zag pa rnams las sems rnam par grol lo/_/byang chub sems dpa' bdun khri nyis stong ni mi skye ba'i chos la bzod pa thob par gyur to/_/lha'i bu brgyad khri bzhi stong ni chos rnams la chos kyi mig rdul med cing dri ma dang bral ba nyon 
[\[272b.4\]]mongs pa med pa rnam par dag go/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das bdag spobs lags so/_/bde bar gshegs pa bdag spobs lags so/_/bcom ldan 'das 
[\[272b.5\]]kyis bka' stsal pa/_rigs kyi bu da de'i dus la bab par shes na'o/_/de nas byang chub sems dpa' sems dpa' chen po byams pa/_bcom ldan 'das kyis gnang bas/_de'i tshe stan las langs te bla gos phrag pa gcig tu gzar nas pus mo g.yas pa'i lha nga sa la btsugs 
[\[272b.6\]]te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/sems can 'dod chags dang /_zhe sdang dang /_gti mug thams cad kyi bro nad can/_lta ba thams cad kyi rab rib dang ling tog gi mun pas bsgribs pa 
[\[272b.7\]]thams cad kyi nyon mongs pa thams cad kyi bro nad gso ba dang /_chos kyi mig bla na med pa yongs su sbyang ba'i slad du bcom ldan 'das chos kyi rnam grangs bstan pa 'di ni a la la rmad du byung ba chen po lags so/_/bcom ldan 'das chos kyi rnam grangs bstan pa 'di ni a 
[\[273a\]]
[\[273a.1\]]la la bdud rtsi chen po lags so/_/bcom ldan 'das chos kyi rnam grangs bstan pa 'di ni a la la sman pa'i rgyal po chen po lta bu lags so/_/tha na dud 'gro'i skye gnas su skyes pa yang rung ste/_gang dag gi rna lam du chos kyi rnam grangs 'di grag par gyur pa 
[\[273a.2\]]de dag ni dge ba'i rtsa ba chen po'i tshogs bsags pa dag ste/_sems can thams cad las khyad par du 'phags pa lags/_sangs rgyas thams cad la lta ba dang ldan pa lags/_skye bo mang po la lhag par bgyi ba bgyis pa lags/_dge ba'i rtsa ba skrun pa lags so/_/
[\[273a.3\]]de dag las kyi sgrib pa de yongs su dag nas dud 'gro'i yul de las yongs su thar te mi'i lus thob par 'gyur zhing /_thob nas kyang tshe rabs snga ma dran te/_de bzhin gshegs pa'i bstan pa la dad pa rnyed nas sangs rgyas kyi zhing gang dang gang du skye bar 'tshal ba de dang der 
[\[273a.4\]]skye bar 'gyur na/_mir gyur nas thos pa rnams lta smos kyang ci 'tshal/_bcom ldan 'das chos kyi rnam grangs 'di thos pa de ni de ltar sems can rnams kyi don chen po lags so/_/bcom ldan 'das gang dag chos kyi rnam grangs 'di thos pa'i sems can de dag 
[\[273a.5\]]ni bla na med pa yang dag par rdzogs pa'i byang chub la nges pa'i tshogs la gnas par 'gyur ba lags te/_btsun pa bcom ldan 'das de dag ni de bzhin gshegs pa dgra bcom pa yang dag par rdzogs pa'i sangs rgyas rnams kyis yongs su bzung bas myur du bla na med pa 
[\[273a.6\]]yang dag par rdzogs pa'i byang chub mngon par rdzogs par 'tshang rgya bar 'gyur lags so/_/bcom ldan 'das kyis bka' stsal pa/_byams pa legs so legs so/_/byams pa khyod kyis ji skad smras pa de ni de bzhin no/_/de ni bden no/_/de ni kho na'o/_/de ni ma 
[\[273a.7\]]nor ba'o/_/gang dag chos kyi rnam grangs 'di the tsom dang bcas pas thos pa'i sems can de dag kyang dge ba'i rtsa ba chung ngu dang ldan pa ma yin na/_gang dag the tsom med par nyan pa dang /_'dzin pa dang /_'chang ba dang /_klog pa dang /_kun chub par byed pa dang /_rgya 
[\[273b\]]
[\[273b.1\]]cher yang dag par ston pa lta smos kyang ci dgos/_mdo sde 'dzin pa de lta bu de dag la bdud kyi las 'byung bar mi 'gyur ro/_/de dag la 'dod chags dang /_zhe sdang dang /_gti mug dang /_nga rgyal dang /_ser sna dang /_khro ba dang /_gnod sems kyis gnod par mi 'gyur 
[\[273b.2\]]ro/_/de'i lus la rims nad dang /_nad 'byung bar mi 'gyur ro/_/yul gang na mdo sde 'di lta bu 'di 'dzin pa dang /_chos smra ba gnas pa'am/_chos kyi rnam grangs 'di glegs bam du bris te yod pa'i yul der nad dang /_yams kyi nad dang /_gnod pa dang /_'go ba'i nad 
[\[273b.3\]]dang /_'khrug pa thams cad rab tu zhi bar 'gyur ro/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das slad ma'i tshe slad ma'i dus lnga brgya pa tha ma la dam pa'i chos 'jig par 'gyur ba'i dus 
[\[273b.4\]]la bab cing /_sangs rgyas kyi byang chub 'jig par 'gyur ba 'jigs pa chen pos 'jig pa'i dus la bab pa na bdag gis chos kyi rnam grangs 'di skyes bu dam pa de dag la rab tu bstan par bgyi'o/_/de dag la gzi byin stsal bar bgyi'o/_/yul gang na mdo sde 'di 'dzin 
[\[273b.5\]]pa de lta bu dag gnas pa'i yul der bdag gis dus ma lags pa'i bser ma dang /_dgung char dang /_mu ge dang /_bro nad ya nga ba dang /_mi ngas dang /_yams kyi nad dang /_'go ba'i nad dang /_gnod pa dang /_'khrug pa thams cad rab tu zhi bar bgyi'o/_/yul 
[\[273b.6\]]gang na chos kyi rnam grangs 'di 'chang ba dang /_glegs bam du bgyis pa'am/_rgyal mtshan gyi rtse mor btags pa la mchod pa bgyid pa'i yul der bdag gi byin gyi rlabs kyis pha rol gyi dmag tshogs thams cad dang /_chom rkun dang /_srin po dang /_mkha' 'gro ma'i 
[\[273b.7\]]ya nga ba thams cad rab tu zhi bar 'gyur ro/_/gang dag na chos smra ba 'di lta bu dag dang /_mdo sde 'di 'chang ba'i yul der bdag gis lo tog dang /_nor dang /_'bru dang /_me tog dang /_lo ma dang /_'bras bu thams cad phun sum tshogs pa dang /_bde ba thams cad 'byung 
[\[274a\]]
[\[274a.1\]]bar byin gyis brlab par bgyi'o/_/bcom ldan 'das kyis bka' stsal pa/_byams pa khyod sems can thams cad kyi don gyi phyir dang /_de bzhin gshegs pa'i dam pa'i chos yongs su gzung ba'i phyir dang /_de bzhin gshegs pa'i chos kyi tshul 
[\[274a.2\]]yongs su bskyed pa'i phyir go cha chen po bgos te seng ge'i sgra bsgrags pa legs so legs so/_/chos kyi rnam grangs 'di khyod la yongs su gtad kyis phyi ma'i tshe/_phyi ma'i dus lnga brgya pa tha ma la dam pa'i chos nub pa'i dus la bab cing sangs rgyas kyi byang chub 'jig 
[\[274a.3\]]par 'gyur la/_'jigs pa chen pos 'jig pa'i dus la bab pa'i tshe khyod kyis chos kyi rnam grangs 'di sems can thams cad la bstan par bya'o/_/rab tu bsgrags par bya'o/_/skyes bu dam pa de dag gi mos pa bskyed par bya'o/_/don dam pa'i chos nyid tshad mar 
[\[274a.4\]]byas la mngon par brtson pas las gzhan mi bya bar rab tu bsgrags par bya'o/_/don dam pa'i chos nyid kho na las brtsams te dbang du byas la bstan par bya'o/_/ci nas kyang skyes bu dam pa de dag gis chos kyi rnam grangs 'di ji lta ba bzhin du phyin ci ma log par don rtogs 
[\[274a.5\]]par 'gyur ba de ltar bstan par bya'o/_/byang chub sems dpa' byams pas gsol pa/_bcom ldan 'das de ltar 'tshal lo/_/de nas dbang po dang bcas pa'i lha rnams dang /_tshangs pa dang bcas pa'i lha rnams dang /_skye dgu'i bdag po dang bcas pa rnams 
[\[274a.6\]]kyis chos kyi rnam grangs 'di mjug tu phyin pa'i dus la bab par shes nas/_bcom ldan 'das dang /_byang chub sems dpa' sems dpa' chen po byams pa la lha'i me tog dang /_bdug pa dang /_spos dang /_me tog phreng dang /_byug pa dang /_phye ma dang /_
[\[274a.7\]]gos dang /_gdugs dang /_rgyal mtshan dang /_ba dan dag gis mchod nas 'di skad ces bcom ldan 'das gang gis sems can dpag tu ma mchis pa rnams kyi don bgyis pa chos kyi rnam grangs 'di ni a la la bdud rtsi brjod pa lags so zhes smras so/_/de 
[\[274b\]]
[\[274b.1\]]nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chos kyi rnam grangs 'di lta bu thos par dkas/_khyod kyis chos kyi rnam grangs 'di zung shig_/yi ger bris shig_/chongs shig_/lhogs shig_/kun chub par gyis shig_/
[\[274b.2\]]tshe dang ldan pa kun dga' bos gsol pa/_bcom ldan 'das bdag gis chos kyi rnam grangs 'di gzung lags na/_bcom ldan 'das chos kyi rnam grangs 'di'i ming ci lags/_'di ci ltar gzung bar bgyi/_bcom ldan 'das kyis bka' stsal pa/_kun dga' bo 
[\[274b.3\]]de'i phyir khyod kyis chos kyi rnam grangs 'di bdud rtsi brjod pa zhes bya bar zung shig_/byams pas zhus pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_byang chub sems dpa' sems dpa' chen 
[\[274b.4\]]po byams pa dang /_dge slong de dag dang /_byang chub sems dpa' de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[274b.5\]]'phags pa bdud rtsi brjod pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA barma dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//_//
[\[274b.6\]{D198}]@##/_/rgya gar skad du/_Ar+ya mai trI ya pra s+thA na nA ma ma hA yA na sU tra/_bod skad du/_'phags pa byams pa 'jug pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis 
[\[274b.7\]]thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong lnga stong tham pa'i dge slong gi dge 'dun chen po dang /_byang chub sems dpa' khri'i byang chub sems dpa'i dge 'dun chen po thams cad kyang 
[\[275a\]]
[\[275a.1\]]mngon par shes pas mngon par shes pa yin zhing /_byang chub sems dpa' sems dpa' chen po thams cad kyang phyir mi ldog pa sha stag dang thabs cig tu bzhugs so/_/de'i tshe 'jam dpal gzhon nur gyur pa yang 'khor de nyid du 'dus par gyur 
[\[275a.2\]]te 'dug go/_/byang chub sems dpa' spobs pa brtsegs pa dang /_byang chub sems dpa' rnam par rtse ba dang /_byang chub sems dpa' spyan ras gzigs dbang phyug dang /_byang chub sems dpa' mthu chen thob dang /_byang chub sems dpa' zla 'od gzhon nur gyur 
[\[275a.3\]]pa dang /_byang chub sems dpa' sems dpa' chen po byams pa yang 'khor de nyid du 'dus par gyur te 'khod do/_/de nas byang chub sems dpa' sems dpa' chen po byams pa stan las langs te bla gos phrag pa gcig tu gzar nas pus mo g.yas pa'i lha nga sa la 
[\[275a.4\]]btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das gal te zhus nas zhu ba lung bstan pa'i slad du/_bcom ldan 'das kyis bdag la skabs phye na/_bcom ldan 'das 
[\[275a.5\]]de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de nas byang chub sems dpa' byams pas zhus nas/_de'i tshe bcom ldan 'das cang mi gsung bar dus yol bar mdzad do/_/de nas 'jam dpal gzhon 
[\[275a.6\]]nur gyur pas byang chub sems dpa' sems dpa' chen po byams pa la 'di skad ces smras so/_/byams pa 'di ltar byas pa dang /_zhus nas zhu ba lung bstan pa'i phyir khyod la de bzhin gshegs pa skabs 'byed par mdzad do/_/gal te de bzhin gshegs pa la 
[\[275a.7\]]sangs rgyas kyi theg pa las brtsams te zhu bar mi byed/_rang sangs rgyas kyi theg pa las brtsams te zhu bar mi byed/_nyan thos kyi theg pa las brtsams te zhu bar mi byed/_phung po dang khams dang skye mched yongs su shes par bya ba'i phyir zhu bar mi byed/_'dod chags dang /_
[\[275b\]]
[\[275b.1\]]zhe sdang dang /_gti mug zad par bya ba'i phyir zhu bar mi byed/_pha rol tu phyin pa las brtsams te zhu bar mi byed/_pha rol tu phyin pa yongs su rdzogs par bya ba'i phyir zhu bar mi byed na/_de ltar na zhus nas zhu ba lung bstan pa'i phyir khyod la de bzhin gshegs pa skabs 
[\[275b.2\]]'byed par mdzad do/_/gal te khyod 'du byed rnams las yang dag par 'da' bar bya ba dang /_mya ngan las 'das pa 'thob par bya ba'i phyir zhu bar mi byed dam/_gal te khyod bden pa khong du chud par bya ba'i phyir zhu bar mi byed dam/_lam dang /_lam bsgom par bya ba'i 
[\[275b.3\]]phyir zhu bar mi byed dam/_gal te khyod 'bras bu thob par bya ba dang /_mngon sum du bya ba'i phyir zhu bar mi byed dam/_gal te khyod mi gnas pa'i phyir de bzhin gshegs pa la zhu bar mi byed dam/_yi ge rnams mi brjod par zhu bar byed na/_de lta na zhus nas zhu ba lung 
[\[275b.4\]]bstan pa'i phyir khyod la de bzhin gshegs pas skabs 'byed par mdzad de/_de ci'i phyir zhe na/_byams pa ji tsam du sgro 'dogs pa de tsam du chags pa yod la/_sangs rgyas bcom ldan 'das rnams kyi chos bstan pa ni chags pa med pa'i phyir ro/_/de nas tshe dang ldan 
[\[275b.5\]]pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal sgro btags pa sgro btags pa zhes bya ba/_'jam dpal ji tsam gyis na sgro btags par 'gyur/_'jam dpal gyis smras pa/_btsun pa sha ra dwa ti'i bu chos thams cad ni 
[\[275b.6\]]stong pa nyid mnyam pa nyid kyis mnyam pa yin/_mtshan ma med pa mnyam pa nyid kyis mnyam pa yin/_smon pa med pa mnyam pa nyid kyis mnyam pa yin/_ji lta ba bzhin mnyam pa nyid kyis mnyam pa yin/_de bzhin nyid mnyam pa nyid kyis mnyam pa yin/_chos kyi 
[\[275b.7\]]dbyings mnyam pa nyid kyis mnyam pa yin/_yang dag pa'i mtha' mnyam pa nyid kyis mnyam pa yin/_mi skye mi 'gag mi gnas pa mnyam pa nyid kyis mnyam pa yin/_ma skyes ma byung ba mnyam pa nyid kyis mnyam pa yin/_chos thams cad nam mkha' dang 
[\[276a\]]
[\[276a.1\]]mnyam pa nyid kyis mnyam pa yin na/_btsun pa sha ra dwa ti'i bu gang dag 'di ltar chos thams cad mnyam pa la mi mnyam par brtags nas med bzhin du sgro 'dogs pas sgro 'dogs par byed de/_'di ni sangs rgyas so/_/'di ni chos so/_/'di ni dge 'dun 
[\[276a.2\]]no/_/'di ni bdag go/_/'di ni sems can no/_/'di ni gang zag go/_/'di ni shed las skyes pa'o/_/'di ni shed bu'o/_/'di ni byed pa po'o/_/'di ni tshor ba po'o/_/'di ni chad pa'o/_/'di ni rtag pa'o/_/'di ni so so'i skye bo'o/_/'di ni nyan thos 
[\[276a.3\]]so/_/'di ni rang sangs rgyas so/_/'di ni byang chub sems dpa'o/_/'di ni kha na ma tho ba dang bcas pa'o/_/'di ni kha na ma tho ba med pa'o/_/'di ni zag pa dang bcas pa'o/_/'di ni zag pa med pa'o/_/'di ni 'dus byas so/_/'di ni 'dus ma byas so/_/
[\[276a.4\]]'di ni kun nas nyon mongs pa'o/_/'di ni rnam par byang ba'o/_/'di ni dge ba'o/_/'di ni mi dge ba'o/_/'di ni 'jig rten pa'o/_/'di ni 'jig rten las 'das pa'o/_/'di ni 'khor ba'o/_/'di ni mya ngan las 'das pa'o/_/'di ni dngos po'o/_/'di ni 
[\[276a.5\]]dngos po ma yin pa'o/_/'di ni yod pa'o/_/'di ni med pa'o/_/'di ni thob pa'o/_/'di ni mngon par rtogs pa'o/_/'di ni mngon sum du bya ba'o/_/'di ni lam mo/_/'di ni lam gyi 'bras bu'o zhes bya ba 'di ni sgro btags pa zhes bya'o/_/de ci'i phyir zhe na/_btsun 
[\[276a.6\]]pa sha ra dwa ti'i bu mnyam pa nyid ni rnam par rtog pa med cing gang dag 'di ltar rnam par rtog pa de dag ni mnyam pa nyid du sgro 'dogs pa yin te/_mi mnyam par sgro 'dogs pa ni ma yin la/_gang dag mthong ba med par mnyam pa nyid mthong ba de dag ni mnyam pa nyid 
[\[276a.7\]]mthong ba yin/_sgro 'dogs pa la spyod pa ni mi mnyam par mthong ba yin zhing /_gang dag mnyam pa nyid la sgro mi 'dogs pa de dag ni mnyam pa nyid mthong ba yin la/_sgro 'dogs pa la spyod pa ni mnyam pa nyid mthong ba ma yin pa'i phyir ro/_/bstan pa 'di bshad pa na dge slong 
[\[276b\]]
[\[276b.1\]]nyis brgya len pa med par zag pa rnams las sems rnam par grol te/_dge slong de dag 'dul ba la dbang mdzad pa'i phyir bcom ldan 'das cang mi gsung bar dus yol bar mdzad do/_/de nas byang chub sems dpa' sems dpa' chen po byams pas 'jam dpal gzhon nur gyur pa la 
[\[276b.2\]]'di skad ces smras so/_/'jam dpal kho bo ni nyan thos kyi theg pa las brtsams te de bzhin gshegs pa la zhu bar mi byed do/_/rang sangs rgyas kyi theg pa las brtsams/_yang dag par rdzogs pa'i sangs rgyas kyi theg pa las brtsams te/_de bzhin gshegs pa la zhu bar mi byed 
[\[276b.3\]]pa nas kho bo ni mi gnas pa'i bar du de bzhin gshegs pa la zhu bar mi byed do/_/'jam dpal kho bo ni de bzhin gshegs pa la ci nas de bzhin nyid dang mi 'gal ba de ltar zhu bar byed do/_/'jam dpal kho bo ni gang dag de bzhin nyid dang 'gal bar mi byed pa dang /_gang 
[\[276b.4\]]dag chos thams cad dben pa nyid kyi phyir chos ci yang mi dmigs pa dang /_gang dag chos kyi dbyings mi g.yo ba nyid kyi phyir 'dod chags dang /_zhe sdang dang /_gti mug rnams kyis mi gos pa dang /_gang dag 'khor ba mi dmigs pa nyid kyi phyir 'khor ba las 'da' bar 
[\[276b.5\]]mi byed pa dang /_gang dag gang nas kyang 'ong ba med pa nyid dang /_gang du'ang 'gro ba med pa nyid kyi phyir mya ngan las 'das pa thob par mi byed pa de dag gi phyir de bzhin gshegs pa la zhu bar byed do/_/'jam dpal kho bo ni ci nas kyang yi ge rnams kyang mi brjod tshig gi lam la yang 
[\[276b.6\]]mi dpyod la/_shes rab kyis kyang bye brag phyed par 'gyur ba dang /_shes pa yang gang yang med la/_'di la rnam par grol ba yang gang yang med pa de ltar de bzhin gshegs pa la zhu bar byed do/_/de ci'i phyir zhe na/_yi ge stong pa nyid kyi phyir dang /_thams cad skye ba med pa nyid kyi 
[\[276b.7\]]phyir ro/_/de nas 'khor der byang chub sems dpa' gang dag 'dus par gyur pa de dag 'di snyam du sems te/_kye ma byang chub sems dpa' sems dpa' chen po byams pa 'di ni de kho na ltar ldem po ngag snrel zhir 'dug pa'i tshig 'di dag kyang ston la brjod pa thams cad kyang 
[\[277a\]]
[\[277a.1\]]chos nyid dang 'thun par sbyor ba las na zab mo'i shes rab dang ldan no snyam mo/_/de nas bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom ldan 'das byang chub sems dpa' sems dpa' chen 
[\[277a.2\]]po byams pa 'di de tsam du zab mo'i bzod pa la nges shing shes rab dang /_spobs pa ston pa la mkhas pa ni ngo mtshar lags so/_/bcom ldan 'das byang chub sems dpa' sems dpa' chen po byams pas yun ji srid cig nas bla na med pa yang dag par rdzogs pa'i byang 
[\[277a.3\]]chub tu sems bskyed pa de bcom ldan 'das skye bo mang po la sman pa dang /_skye bo mang po la bde ba dang /_lha dang mi rnams kyi don dang /_sman pa'i slad du de bzhin gshegs pas legs par bka' stsal du gsol/_de ltar bgyis na byang chub sems dpa'i theg pa pa'i 
[\[277a.4\]]rigs kyi bu'am/_rigs kyi bu mo rnams kyis gnas de dag kyang thos la/_'jug pa de yang thos nas slar zhing bla na med pa yang dag par rdzogs pa'i byang chub la brtson par 'gyur lags so/_/de skad ces gsol pa dang /_bcom ldan 'das kyis byang chub sems dpa' 
[\[277a.5\]]sems dpa' chen po rnam par rtse ba la 'di skad ces bka' stsal to/_/rigs kyi bu byang chub sems dpa' sems dpa' chen po byams pas ni yun ring po nas tshangs par spyad pa spyod do/_/rigs kyi bu byang chub sems dpa' sems dpa' chen po byams pas ni sngon gyi 
[\[277a.6\]]rgyal ba rnams la bya ba byas so/_/dge ba'i rtsa ba bskyed do/_/zab mo'i bzod pa dang ldan no/_/rigs kyi bu byang chub sems dpa' sems dpa' chen po byams pa la yang dag par zhugs te/_bskal pa brgyad khri bzhi stong lon nas de'i 'og tu gdod ngas bla na med pa 
[\[277a.7\]]yang dag par rdzogs pa'i byang chub tu sems bskyed do/_/de skad ces bka' stsal pa dang /_bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs 
[\[277b\]]
[\[277b.1\]]pa'i sangs rgyas gang gi thad du byang chub sems dpa' sems dpa' chen po byams pas bla na med pa yang dag par rdzogs pa'i byang chub tu sems bskyed pa'i mtshan ci lags pa/_de bzhin gshegs pa dgra bcom pa yang dag par rdzogs pa'i sangs rgyas kyis legs par 
[\[277b.2\]]bka' stsal du gsol/_de skad ces gsol pa dang /_bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/_/rigs kyi bu de'i phyir legs par rab tu nyon la yid la zung shig dang ngas khyod la bshad do/_/bcom 
[\[277b.3\]]ldan 'das de ltar 'tshal lo zhes gsol nas/_byang chub sems dpa' sems dpa' chen po rnam par rtse ba dang /_thams cad dang ldan pa'i 'khor de bcom ldan 'das kyi ltar nyan pa dang /_bcom ldan 'das kyis de dag la 'di skad ces bka' stsal to/_/rnam par rtse ba sngon byung ba 
[\[277b.4\]]'das pa'i dus na bskal pa grangs med pa bas kyang ches grangs med pa/_yun ring zhing tshad med/_bsam gyis mi khyab/_dpag tu med pa'i snga rol de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs 
[\[277b.5\]]pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das gser [{]bzangs [,]bzang [}]'od ces bya ba 'jig rten du byung ngo /_/rigs kyi bu de bzhin gshegs pa gser [{]bzangs [,]bzang [}]'od kyi spu'i khung bu re re nas 'od zer bye ba 
[\[277b.6\]]khrag khrig 'bum phrag mang po byung ste/_de bzhin gshegs pa'i 'od zer de dag kyang gser gyi 'od ltar bzang la 'od zer re res kyang stong gsum gyi stong chen po'i 'jig rten gyi khams re re 'od kyis snang bar byed do/_/'od zer re res kyang pad ma bye ba khrag khrig 'bum phrag mang po dag 
[\[277b.7\]]gis shar phyogs 'gengs par byed do/_/lho phyogs dang /_nub phyogs dang /_byang phyogs dang /_phyogs mtshams dang /_steng dang /_'og kyang de dang 'dra'o/_/phyogs re rer yang de bzhin gshegs pa re res sangs rgyas kyi zhing bye ba khrag khrig 'bum phrag du ma 'gengs par 
[\[278a\]]
[\[278a.1\]]mdzad do/_/de bzhin gshegs pa'i sku re res kyang sems can bye ba khrag khrig 'bum phrag du ma sangs rgyas dang /_chos rnams la 'dul bar mdzad de/_phyir mi ldog pa la 'god de/_rigs kyi bu de bzhin gshegs pa dgra bcom pa yang dag par rdzogs pa'i 
[\[278a.2\]]sangs rgyas gser [{]bzangs [,]bzang [}]'od de'i gser gyi 'od kyis 'jig rten gyi khams rtag tu snang bar byed do/_/sangs rgyas kyi zhing de na nyi ma dang zla ba gnyis kyi ming med do/_/rgyu skar dang /_gza' dang /_skar ma dang /_me'i 'od kyi ming yang mi grag go/_/de skad ces bka' stsal pa dang /_
[\[278a.3\]]bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/btsun pa bcom ldan 'das de ltar na sangs rgyas kyi zhing de na ji ltar gdugs mtshan rnam par gzhag par 'gyur lags/_de skad ces gsol pa dang /_bcom ldan 'das 
[\[278a.4\]]kyis byang chub sems dpa' sems dpa' chen po rnam par rtse ba la 'di skad ces bka' stsal to/_/rigs kyi bu de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od kyi sangs rgyas kyi zhing de na sa gzhi chen po de rin po che sna bdun las grub pa yin te/_
[\[278a.5\]]lag mthil ltar mnyam par 'gyur la rin po che sna bdun gyi sa gzhi chen po de las kyang rin po che sna bdun gyi pad ma shing rta'i phang lo tsam la mdzes shing blta na sdug pa dang /_dri zhim po'i ngad ldang la yid du 'ong ba dag mngon par 'phags te/_pad ma re re las dri bsung gi ngad ldang ba'i dri des 
[\[278a.6\]]kyang stong gsum gyi stong chen po'i 'jig rten gyi khams khyab ste/_sems can gang dag gis dri de tshor ba de dag thams cad kyang bla na med pa yang dag par rdzogs pa'i byang chub tu nges so/_/pad ma de dag kyang snga dro'i dus kyi tshe na me tog rgyas la/_phyem red kyi dus kyi tshe ni rnyis par 'gyur te/_
[\[278a.7\]]des na sems can de dag 'di snyam du sems te/_phyem red kyi dus la bab po snyam mo/_/rigs kyi bu de ltar na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od kyi sangs rgyas kyi zhing de na nyin mtshan rnam par gzhag par 
[\[278b\]]
[\[278b.1\]]mngon pa yod do/_/rigs kyi bu sangs rgyas kyi zhing de na/_mi khom pa brgyad ni tha na ming tsam yang med do/_/sdug bsngal ba'i ming tsam dang /_nyan thos dang rang sangs rgyas rnams kyang ming tsam yang med do/_/sangs rgyas kyi zhing de ni byang chub sems dpa' 'khrig pa'i chos 
[\[278b.2\]]dang bral ba/_dri nga ba med pa 'ba' zhig gis yongs su gang bar gyur to/_/'dus pa re re la 'ang byang chub sems dpa' khrag khrig phrag bcu gnyis yod de/_de'i mjug tu bcom ldan 'das de'i byang chub sems dpa' dpag tu med grangs med pa 'dus par gyur to/_/de 
[\[278b.3\]]bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de yang chos gzhan mi ston te/_byang chub sems dpa'i sde snod phyir mi ldog pa'i 'khor lo 'ba' zhig ston par mdzad do/_/byang chub sems dpa'i sde snod phyir mi ldog pa'i 
[\[278b.4\]]'khor lo'i chos kyi rnam grangs gang zhe na/_'di lta ste/_chos gang yang de bzhin nyid las phyir mi ldog pa dang /_chos gang yang chos kyi dbyings las phyir mi ldog pa dang /_chos gang yang yang dag pa'i mtha' las phyir mi ldog pa dang /_'dod chags 'dod chags kyi 
[\[278b.5\]]ngo bo nyid las phyir mi ldog pa dang /_zhe sdang zhe sdang gi ngo bo nyid las phyir mi ldog pa dang /_gti mug gti mug gi ngo bo nyid las phyir mi ldog pa dang /_gzugs gzugs kyi ngo bo nyid las phyir mi ldog pa dang /_tshor ba dang /_'du shes dang /_'du byed rnams dang /_
[\[278b.6\]]rnam par shes pa rnam par shes pa'i ngo bo nyid las phyir mi ldog pa dang /_mig mig gi ngo bo nyid las phyir mi ldog pa dang /_rna ba dang /_sna dang /_lce dang /_lus dang /_yid yid kyi ngo bo nyid las phyir mi ldog pa dang /_ngo bo nyid gang yin pa de ni dngos po med la/_dngos 
[\[278b.7\]]po med pa gang yin pa de ni gang nas kyang phyir mi ldog la/_gang du yang mi 'jug pa'o/_/rigs kyi bu de ltar na de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de/_sangs rgyas kyi zhing de na byang chub sems dpa' de dag la byang 
[\[279a\]]
[\[279a.1\]]chub sems dpa'i sde snod phyir mi ldog pa'i 'khor lo'i chos kyi rnam grangs yang dag par ston to/_/de'i tshe chos kyi rgyal po chos dang ldan pa gling bzhi pa'i dbang phyug 'khor los sgyur ba'i rgyal po gser mdog ces bya ba zhig byung ngo /_/rigs kyi bu rgyal po gser 
[\[279a.2\]]mdog des bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de byang chub sems dpa'i dge 'dun chen po dang bcas pa la lo bye ba phrag brgyad cu rtsa bzhi'i bar du mchod pa dang bsnyen bkur thams cad kyis bsnyen bkur 
[\[279a.3\]]byas/_bla mar byas/_ri mor byas/_mchod pa byas so/_/rigs kyi bu 'di ltar rgyal po chen po bzhi dang lha'i dbang po brgya byin dang /_mi mjed kyi bdag po tshangs pa 'khor dang bcas pas kyang rgyal po gser mdog gi bsam pa rig nas/_bcom ldan 'das de bzhin 
[\[279a.4\]]gshegs pa gser [{]bzangs [,]bzang [}]'od de la bsnyen bkur bya bar spro bar gyur to/_/rigs kyi bu rgyal po gser mdog des 'khor gyi khyams dpag tshad brgyad cu rtsa bzhi pa zhig byas te/_'khor gyi khyams der dar gyi lda ldi ni bres/_me tog gis ni pus mo nub pa tsam du khyab par byas/_
[\[279a.5\]]steng gi bar snang la ni mu tig dmar po'i dra ba bres/_snying po'i spos kyi mchog gis ni bdugs te/_'khor gyi khyams der de bzhin gshegs pa de'i gdan bye ba 'bum phrag dgu bcu rtsa dgu ri ba'i ras bcos bu bye ba khrag khrig 'bum phrag du ma bting ba khri'i rkang pa rin po che du mas 
[\[279a.6\]]spras pa zhig bshams so/_/byang chub sems dpa' re re'i stan yang bye ba phrag 'bum ri ba dag bshams so/_/de'i tshe de bzhin gshegs pa de dpag tshad nyis stong na bzhugs te/_rigs kyi bu 'di ltar rgyal po gser mdog gis gshegs shul dpag tshad 
[\[279a.7\]]nyis stong legs par brgyan nas/_'di lta ste/_lam de'i ngos g.yas g.yon du stegs bu rin po che sna tshogs kyis spras pa dag byas so/_/lam de yang pus mo nub pa tsam du me tog gis khebs par byas so/_/steng gi bar snang la ni rin po che sna tshogs kyi dra ba'i 
[\[279b\]]
[\[279b.1\]]bla re bres so/_/stegs bu de dag la yang rin po che'i shing ljon pa 'phang du mda' rgyang gang tsam yod pa dag btsugs so/_/rin po che'i shing ljon pa gcig nas rin po che'i shing ljon pa gcig tu rin po che'i thag gu bres so/_/rin po che'i shing ljon pa gnyis gnyis kyi bar 
[\[279b.2\]]du rdzing rin po che'i stegs bus bskor ba gser gyi bye ma bdal ba/_bai dUr+ya'i them skas kyi rim pa dang bcas pa/_me tog ud pal dang /_pad ma dang /_ku mu da dang /_pad ma dkar pos gang ba/_ngur pa skad 'byin pa dang ldan pa dag byas so/_/de bzhin du rin po che'i shing 
[\[279b.3\]]ljon pa'i bar thams cad du yang rdzing dag byas te bkod pa de kho na dang 'dra bar bkod do/_/rin po che'i shing ljon pa thams cad kyi drung du me tog sil ma thogs pa'i mi lnga brgya lnga brgya bkod do/_/rin po che'i spos kyi snod thogs pa'i mi lnga brgya lnga brgya bkod do/_/rnga bo che dang /_rdza 
[\[279b.4\]]rnga dang /_khar rnga dang /_kim pa la dang /_pi bang dang /_khar dkrol la sogs pa rol mo'i cha spyad rnam pa sna tshogs thogs pa'i mi lnga brgya lnga brgya bkod do/_/gdugs dang /_rgyal mtshan dang /_ba dan thogs pa'i mi lnga brgya lnga brgya bkod do/_/de ltar rin po che'i shing 
[\[279b.5\]]ljon pa re re'i drung thams cad du mi brgya phrag de snyed de snyed bkod nas/_gang gi tshe bcom ldan 'das de bzhin gshegs pa gser [{]bzangs [,]bzang [}]'od phan tshun du gshegs pa de'i tshe khyod kyis me tog sil ma 'di dag gis gtor cig_/tsan dan gyi phye ma 'di dag gis gtor cig_/pog 
[\[279b.6\]]por 'di dag gis bdugs par gyis shig_/sil snyan 'di dag kyang dkrol cig_/gdugs dang /_rgyal mtshan dang /_ba dan 'di dag kyang sgrengs shig ces bsgo'o/_/rin po che'i shing ljon pa thams cad kyi drung du rin po che'i me tog gi snod thogs pa'i mi lnga brgya lnga brgya 
[\[279b.7\]]yang bkod do/_/lhag ma rnams kyang de bzhin du sbyar te/_gang gi tshe de bzhin gshegs pa de lam 'di nas phan tshun du gshegs pa de'i tshe khyod kyis rin po che'i me tog 'di dag gis gtor cig ces bsgo'o/_/rigs kyi bu 'di ltar bcom ldan 'das de bzhin gshegs pa 
[\[280a\]]
[\[280a.1\]]gser [{]bzangs [,]bzang [}]'od de/_gtsug lag khang de nas byung ma thag tu 'khor gyi khyams su gshegs te de'i bar du gtsug lag khang nas byang chub sems dpa' rnams la snang ba byung ngo /_/rigs kyi bu 'di ltar lam dpag tshad nyis stong po de dag byang chub sems 
[\[280a.2\]]dpa' sems dpa' chen pos gang ste/_byang chub sems dpa' sems dpa' chen po re re phan tshun du 'dom re re tsam na 'greng ngo /_/rigs kyi bu 'di ltar de bzhin gshegs pa de phan tshun du gshegs pa na/_'di lta ste/_sangs rgyas kyi mthus byang chub sems dpa' 
[\[280a.3\]]re re'i mgo bo'i drang thad kyi steng na dngul gyi gdugs dkar po gser gyi rtsa ba can/_mu tig dmar po'i dra bas g.yogs pa gser gyi dril bu g.yer ka'i dra bas bskor ba/_ma bzung bar nam mkha' la phan tshun du 'gro'o/_/byang chub sems dpa' thams cad kyang de dang 
[\[280a.4\]]'dra'o/_/rin po che'i gdugs de dag la dril bu g.yer ka'i dra ba btags pa gang yin pa de dag rlung gis bskyod pa las sgra snyan cing yid du 'ong ba 'byung ste/_rin po che'i gdugs de dag rlung gis bskyod pa las sgra ji lta bu 'byung ba de 'dra ba ni sil snyan yan lag 'bum dang ldan pa 
[\[280a.5\]]las kyang mi 'byung ngo /_/rin po che'i gdugs dang dril bu g.yer ka de dag dang /_rin po che'i shing ljon pa'i lo ma de dag dang /_rin po che'i thag gu de dag dang /_rin po che'i stegs bu de dag dang /_sil snyan dang glu dbyangs de dag las kyang sangs rgyas kyi mthus chos kyi sgo rnam pa sna 
[\[280a.6\]]tshogs kyi sgra 'byung ste/_de na sems can gang dag sbyin pa la mos pa de dag gis ni sbyin pa'i sgra thos so/_/gang dag tshul khrims la mos pa de dag gis ni tshul khrims kyi sgra thos so/_/de bzhin du gang dag bzod pa dang /_brtson 'grus dang /_bsam gtan la mos pa dang /_
[\[280a.7\]]gang dag shes rab la mos pa de dag gis ni shes rab kyi sgra thos so/_/de bzhin du stong pa nyid dang /_mtshan ma med pa dang /_smon pa med pa dang /_skye ba med pa dang /_'gag pa med pa'i sgra dang /_de bzhin du dbang po dang /_stobs dang /_byang chub kyi yan lag dang /_
[\[280b\]]
[\[280b.1\]]lam gyi sgra dang /_de bzhin du mngon par shes pa dang /_stobs dang /_mi 'jigs pa dang /_so so yang dag par rig pa dang /_sangs rgyas kyi chos ma 'dres pa dag gi sgra 'byung ste/_sems can rnams ji lta bur mos pa de lta bu'i sgra 'byung zhing thos so/_/chos kyi sgra de thos nas kyang 
[\[280b.2\]]sems can dpag tu med grangs med pa dag bla na med pa yang dag par rdzogs pa'i byang chub tu nges par gyur to/_/rigs kyi bu de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de lam de nas phan tshun du gshegs pa na/_dbu'i drang thad kyi 
[\[280b.3\]]steng gi bar snang la rin po che 'bum phrag du mas spras pa'i lha'i rin po che'i gdugs ma bzung bar 'phags te phan tshun du 'gro'o/_/rin po che'i gdugs de dang /_dril bu g.yer ka de dag rlung gis bskyod pa las kyang sgra snyan cing yid du 'ong ba 'byung ste/_de bzhin gshegs pa'i 
[\[280b.4\]]phyag rgya zhes bya ba'i chos bstan pa byung ngo /_/de skad ces bka' stsal pa dang /_bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom ldan 'das de bzhin gshegs pa gser [{]bzangs [,]bzang [}]'od de'i rin po che'i 
[\[280b.5\]]gdugs de las byung ba de bzhin gshegs pa'i phyag rgya zhes bgyi ba'i chos bstan pa gang lags pa de/_bcom ldan 'das de bzhin gshegs pas legs par bka' stsal du gsol/_de skad ces gsol pa dang /_bcom ldan 'das kyis byang chub sems dpa' sems 
[\[280b.6\]]dpa' chen po rnam par rtse ba la 'di skad ces bka' stsal to/_/rigs kyi bu de'i phyir legs par rab tu nyon la yid la zung shig dang /_de bzhin gshegs pa'i phyag rgya'i brtsam pa tsam ngas bshad par bya'o/_/rigs kyi bu chos thams cad ni stong pa nyid kyi phyag rgya dang /_mtshan ma 
[\[280b.7\]]med pa'i phyag rgya dang /_smon pa med pa'i phyag rgya dang /_skye ba med pa dang /_'gag pa med pa dang /_gnas pa med pa'i phyag rgya dang /_dngos po med pa'i phyag rgya dang /_chos kyi dbyings kyi phyag rgya dang /_de bzhin nyid kyi phyag rgya dang /_yang dag pa'i mtha'i phyag rgya dang /_ji lta ba 
[\[281a\]]
[\[281a.1\]]bzhin gyi phyag rgya dang /_'dod chags dang bral ba'i phyag rgya dang /_dben pa'i phyag rgya dang /_rnam par grol ba'i phyag rgya dang /_mtshan nyid med pa'i phyag rgya dang /_byed pa med pa dang 'gro ba med pa'i phyag rgya dang /_gzung du med pa dang gnas med pa'i phyag rgyas 
[\[281a.2\]]btab pa'o/_/rigs kyi bu chos thams cad ni nam mkha'i phyag rgyas btab pa'o/_/rigs kyi bu dper na nam mkha' la ni phyag rgya brko bar sla ba yang ma yin la phyag rgyar yang 'dug pa dang /_phyag rgya'i 'bur yang gdags su med de/_de ci'i phyir zhe na/_gnas kyang med/_rkyen yang 
[\[281a.3\]]med/_rgyu yang med/_skyed pa yang med/_rten yang med pa'i phyir ro/_/rigs kyi bu de bzhin du byang chub sems dpa' sems dpa' chen po gang chos thams cad nam mkha' dang 'dra ba dang /_nam mkha'i rnam pa can dang /_nam mkha'i ngo bo nyid dang /_nam mkha' ston par yang 
[\[281a.4\]]dag par shes pa dang /_nam mkha' la ni chos thams cad gdags su med par gnas te gdags pa tsam du zad do/_/ji ltar nam mkha'i chos thams cad gdags su med par gnas te gdags pa tsam du zad pa de bzhin du chos thams cad la yang gdags su med par gnas 
[\[281a.5\]]te/_gdags pa tsam du zad par yang dag par shes pa dang /_gang chos rnams gdags pa tsam du shes pa de ni de bzhin nyid dang 'gal bar mi byed pa'o/_/gang de bzhin nyid dang 'gal bar mi byed pa de ni de bzhin gshegs pa'i phyag rgya shes pa'o/_/'di ni de bzhin 
[\[281a.6\]]gshegs pa'i phyag rgya ste/_des na de bzhin nyid la rmongs par mi 'gyur ro/_/bstan pa 'di bshad pa na byang chub sems dpa' lnga brgyas mi skye ba'i chos rnams la bzod pa thob par gyur to/_/de nas bcom ldan 'das kyis byang chub sems dpa' sems dpa' chen po rnam 
[\[281a.7\]]par rtse ba la bka' stsal pa/_rigs kyi bu 'di ltar de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de byang chub sems dpa'i dge 'dun dang bcas par 'khor gyi khyams der gshegs te der byon pa na lha 'bum dag mchod pa'i 
[\[281b\]]
[\[281b.1\]]las bya ba la spro bar gyur te/_me tog ud pa la dang /_pad ma dang /_ku mu da dang /_pad ma dkar po rnams 'thor bar byed do/_/lha'i me tog man dA ra ba'i char yang 'bebs so/_/sil snyan bye ba phrag 'bum dag kyang dkrol bar byed do/_/rigs kyi bu 'di ltar de bzhin gshegs 
[\[281b.2\]]pa gser [{]bzangs [,]bzang [}]'od de 'khor gyi khyams der bzhugs pa na rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa mchod pa'i las bya ba dang /_bsnyen bkur bya ba dang /_bla mar bya ba'i phyir nye bar gnas par gyur to/_/mchod pa ji lta bu dag gi 
[\[281b.3\]]phyir spro bar gyur ce na/_'di lta ste/_de bzhin gshegs pa de byang chub sems dpa'i dge 'dun dang bcas par bzhugs pa la/_byang chub sems dpa' re re'i rgyab na glang po che dkar po rgyan thams cad kyis brgyan pa nye bar gnas la/_glang po che'i rgyal po de'i sna la yang 'di lta ste/_
[\[281b.4\]]rlung dang nyi ma bskyab pa'i phyir rin po che'i gdugs gsal zhing blta na sdug pa thogs pa dang /_glang po che'i rgyal po thams cad kyi sna la yang mu tig sngon po gsal ba'i mu tig gi do shal 'phyang ba dang /_mu tig gi do shal de las kyang chu bsil zhing bai dUr+ya sngon po 'dra la yan 
[\[281b.5\]]lag brgyad dang ldan pa 'bab ste/_chu des chu'i bya ba byed pa'o/_/byang chub sems dpa' dag 'khod ma thag tu 'di lta ste/_lha'i mthus lag pa g.yas pa la rin po che'i lhung bzed byung bar gyur to/_/lha rnams kyang byang chub sems dpa' de dag gi lhung bzed 'dzin par 
[\[281b.6\]]byed do/_/de bzhin gshegs pa gser [{]bzangs [,]bzang [}]'od de la ni tshangs pa nyid rin po che'i gdugs thogs te snam logs na 'dug go/_/rin po che'i gdugs de las kyang mu tig gi do shal dag 'phyang ngo /_/mu tig gi do shal de dag las kyang chu bsil zhing bai dUr+ya sngon po 'dra la 
[\[281b.7\]]yan lag brgyad dang ldan pa 'bab ste/_chu des de bzhin gshegs pa de'i chu'i bya ba mdzad do/_/lha'i dbang po brgya byin ni bcom ldan 'das de'i lhung bzed 'dzin to/_/rigs kyi bu 'di ltar de bzhin gshegs pa de byang chub sems dpa'i 'khor dang bcas par bzhugs 
[\[282a\]]
[\[282a.1\]]ma thag tu byang chub sems dpa' de dag la lha mo re re mdun na 'dug ste/_lha'i spos dri zhim po sna du ma mchig la 'thag par byed do/_/spos de 'thag pa na yang rdzi phyogs dang rdzi phyogs ma yin par ser bu ldang ste/_ser bu des byang chub sems dpa' de dag gi lus la 
[\[282a.2\]]spos kyis phog par byed do/_/skyes bu dam pa de dag ni dri nga ba med pa ste/_de dag ni lha mo'i 'du shes kyang 'jug par mi byed la de dag ni spos kyi mtshan ma yang mi skyed na chags par lta ga la 'gyur te de ni gnas med do/_/rigs kyi bu 'di ltar rgyal po gser mdog des de bzhin 
[\[282a.3\]]gshegs pa gser [{]bzangs [,]bzang [}]'od bzhugs par rig nas bu stong dang /_bud med brgyad khri bzhi stong dang /_rgyal po brgyad khri bzhi stong dang /_khyim bdag brgyad khri bzhi stong dang /_tshong dpon brgyad khri bzhi stong dang /_blon po brgyad khri bzhi stong dang /_bu mo brgyad khri bzhi stong dang /_
[\[282a.4\]]gzhan yang skye bo'i tshogs mang po dag dang lhan cig tu rang gi lag nas bca' ba dang bza' ba bsod pa mang po mchog tu gtsang bas tshim par byas te ci bzhed pa bstabs so/_/tshim par byas shing ci bzhed pa bstabs te bshos gsol nas bstsang lder gyu ste phyag bcabs par rig 
[\[282a.5\]]nas/_de bzhin gshegs pa la bye ba 'bum phrag dgu bcu rtsa dgu ri ba'i ras bcos bu phrugs cig phul lo/_/byang chub sems dpa' re re la yang bye ba phrag 'bum ri ba'i ras bcos bu phrugs re re phul lo/_/phul nas kyang skye bo'i tshogs chen po de dag dang /_yul mi gtso bo 
[\[282a.6\]]rnams dang lhan cig tu thal mo sbyar nas 'di lta ste/_chos mnyan pa la gus pa'i phyir de bzhin gshegs pa'i spyan sngar 'khod do/_/rigs kyi bu 'di ltar de bzhin gshegs pa gser [{]bzangs [,]bzang [}]'od des skye bo'i tshogs chen po gus par 'khod pa dang /_byang chub sems dpa' rnams 
[\[282a.7\]]chos 'dod par thugs su chud nas sgo so so ba zhes bya ba'i chos kyi rnam grangs bstan to/_/de skad ces bka' stsal pa dang /_bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom ldan 'das gang bcom ldan 
[\[282b\]]
[\[282b.1\]]'das de bzhin gshegs pa gser [{]bzangs [,]bzang [}]'od des bstan pa'i byang chub sems dpa' rnams kyi sgo so so ba zhes bgyi ba'i chos kyi rnam grangs de gang lags/_bcom ldan 'das kyis chos kyi rnam grangs de legs par bka' stsal du gsol/_de ltar bgyis na byang chub 
[\[282b.2\]]sems dpa'i theg pa pa'i rigs kyi bu'am/_rigs kyi bu mo rnams kyang sgo so so ba'i chos kyi rnam grangs de la slob par 'gyur lags so/_/de skad ces gsol pa dang /_bcom ldan 'das kyis byang chub sems dpa' rnam par rtse ba la 'di skad ces bka' stsal to/_/rigs 
[\[282b.3\]]kyi bu de'i phyir legs par rab tu nyon la yid la zung shig dang /_sgo so so ba'i chos kyi rnam grangs de las brtsam pa tsam zhig bshad par bya'o/_/rigs kyi bu byang chub sems dpa' rnams kyi sgo so so ba ni gzhan ma yin gyi pha rol tu phyin pa drug kho nar zad de/_'di lta ste/_sbyin 
[\[282b.4\]]pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa ste/_rigs kyi bu byang chub sems dpa' rnams kyi sgo 
[\[282b.5\]]so so ba ni de yin no/_/de ci'i phyir zhe na/_'di nyid la sngon gyi de bzhin gshegs pa rnams kyis kyang bslabs nas bla na med pa yang dag par rdzogs pa'i byang chub mngon par rdzogs par sangs rgyas te chos kyi 'khor lo yang bskor/_sems can rnams kyang yongs su 
[\[282b.6\]]smin par mdzad nas yongs su mya ngan las 'das la/_ma 'ongs pa'i de bzhin gshegs pa rnams kyang sgo so so ba 'di nyid la bslabs nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhing /_da ltar byung ba'i dus kyi de 
[\[282b.7\]]bzhin gshegs pa dgra bcom pa yang dag par rdzogs pa'i sangs rgyas gang dag 'jig rten gyi khams dpag tu med grangs med pa dag na bzhugs shing 'tsho la gzhes pa'i de bzhin gshegs pa'i de dag kyang sgo so so ba'i chos kyi rnam grangs 'di nyid la bslabs nas bla na med pa yang 
[\[283a\]]
[\[283a.1\]]dag par rdzogs pa'i byang chub mngon par rdzogs par sangs rgyas te chos kyi 'khor lo bskor bar mdzad pa'i phyir ro/_/rigs kyi bu gang byang chub sems dpa'i sgo so so ba yang dag par smra bas smra ba ni pha rol tu phyin pa drug po 'di dag nyid yang dag par smra bas 
[\[283a.2\]]smra ba'o/_/de la sgo so so ba de'i bye brag ni gang yin/_nyes pa ni gang yin/_rnam par gnon pa ni gang yin/_nges par 'byung ba ni gang yin zhe na/_ser sna'i sems ni byang chub sems dpa'i nyes pa'o/_/kun tu 'dzin pa'i sems ni byang chub sems dpa'i nyes pa'o/_/
[\[283a.3\]]yongs su 'dzin pa'i sems ni byang chub sems dpa'i nyes pa'o/_/nor kun tu srung la bgo bsha' mi byed pa ni byang chub sems dpa'i nyes pa'o/_/de la byang chub sems dpa' gang ser sna'i sems rnam par gnon cing bcom nas sbyin pa yid la byed pa skyed pa de ni de'i rnam par 
[\[283a.4\]]gnon pa yin no/_/de longs spyod ji ltar chung yang rung /_longs spyod rgya chen po dag yod kyang rung ste/_dge sbyong dang /_bram ze dang /_slong ba rnams la bgo bsha' byed la de dga' ba'i sems dang /_kun tu 'dzin pa med pa'i sems dang /_mgu ba'i sems dang /_
[\[283a.5\]]rnam par smin pa la re ba med par sems can thams cad la snying rje bas phan pa'i dngos po sngon du btang ba'i sems bskyed pas lag pa brkyang ste sbyin pa sbyin par byed pa'i byang chub sems dpa' de ni sgo so so ba la slob pa yin te/_'di ni byang chub sems dpa'i nges par 'byung ba'o/_/rigs kyi bu 
[\[283a.6\]]'chal pa'i tshul khrims ni byang chub sems dpa'i nyes pa'o/_/nyams pa'i tshul khrims dang /_'dres pa'i tshul khrims dang /_zhig pa'i tshul khrims dang /_ral ba'i tshul khrims dang /_nag nog gi tshul khrims ni byang chub sems dpa'i nyes pa'o/_/byang chub sems 
[\[283a.7\]]dpa'i 'chal pa'i tshul khrims dang /_nyams pa'i tshul khrims dang /_'dres pa'i tshul khrims dang /_zhig pa'i tshul khrims dang /_ral ba'i tshul khrims dang /_nag nog gi tshul khrims gang zhe na/_byang chub sems dpa' gang nyan thos kyi sems sam/_rang sangs 
[\[283b\]]
[\[283b.1\]]rgyas kyi sems sam/_dmigs pa can gyi sems bskyed pa dang /_nyan thos kyi theg pa 'am/_rang sangs rgyas kyi theg pa 'am/_dmigs pa'i lta ba 'dod pa dang /_nyan thos kyi gtam mam/_rang sangs rgyas kyi gtam mam/_dmigs pa can gyi gtam la dga' bar 'dzin pa 'di ni 
[\[283b.2\]]byang chub sems dpa'i tshul khrims 'chal ba dang /_tshul khrims nyams pa dang /_tshul khrims 'dres pa dang /_tshul khrims zhig pa dang /_tshul khrims ral ba dang /_tshul khrims nag nog can zhes bya'o/_/byang chub sems dpa'i sgo so so ba la mi spyod pa dang /_mi slob 
[\[283b.3\]]pa ni tshul khrims 'chal ba'i rab yin no/_/de skad ces bka' stsal pa dang /_bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom ldan 'das ci'i slad du byang chub sems dpa' sems dpa' chen pos 
[\[283b.4\]]de bzhin gshegs pa'i bslab pa gzhan las 'gal ba bgyis na ni tshul khrims 'chal bar mi 'gyur la/_gang gi tshe nyan thos kyi sems sam/_rang sangs rgyas kyi sems sam/_dmigs pa can gyi sems bskyed pa de'i tshe ni tshul khrims 'chal ba'i rab tu 'gyur 
[\[283b.5\]]lags/_de skad ces gsol pa dang /_bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/_/rigs kyi bu byang chub sems dpas de bzhin gshegs pa'i bslab pa gzhan las 'gal bar byas sam/_
[\[283b.6\]]ngas ltung bar 'gyur ba'i chos bzhi gang dag gsungs pa de dag gi nyes pa byas sam/_mi dge ba bcu'i las kyi lam yang dag par blangs te 'dug gam/_mtshams med pa lnga byas su zin kyang /_byang chub sems dpa' de byang chub kyi sems kyang ma btang ma spangs 
[\[283b.7\]]te/_byang chub kyi sems dang ma bral la/_dmigs pa can gyi sems dang /_mngon par zhen pa'i sems kyang mi skyed na byang chub sems dpa' de ni tshul khrims dang ldan pa kho na yin pa dang /_tshul khrims ma nyams pa dang /_tshul khrims ma 'dres pa dang /_tshul khrims 
[\[284a\]]
[\[284a.1\]]ma zhig pa dang /_tshul khrims ma ral ba dang /_tshul khrims nag nog can ma yin par gzung bar bya ste/_byang chub sems dpa'i sgo so so ba la spyod pa dang slob pa yang yin no/_/de ci'i phyir zhe na/_de dag ni byang chub sems dpa'i byang chub la bar du gcod 
[\[284a.2\]]par byed pa ma yin pa'i phyir ro/_/byang chub sems dpa' sdig pa'i las byas pas srid par 'gro ba skyed du zin kyang 'on kyang byang chub sems dpa' ni ji tsam du srid par 'gro ba skyed pa de tsam du pha rol tu phyin pa drug yongs su rdzogs par 'gyur ro/_/byang chub sems dpa' de 
[\[284a.3\]]bzhin gshegs pa'i bslab pa ji ltar bcas pa la bslabs su zin kyang de nyan thos kyi sems sam/_rang sangs rgyas kyi sems sam/_dmigs par lta ba dang lhan cig sten par byed na byang chub sems dpa' byang chub sems dpa'i tshul khrims las nyams par 
[\[284a.4\]]'gyur ro/_/rigs kyi bu de lta bas na byang chub sems dpa' gang byang chub kyi sems mi gtong la/_dmigs par lta ba'i sems kyang mi skyed pa'i byang chub sems dpa' de ni byang chub sems dpa'i sgo so so ba la spyod pa dang slob pa yin no/_/rigs kyi bu gzhan yang 
[\[284a.5\]]gnod sems kyi tha ba'i nyes pa'i sems ni byang chub sems dpa'i nyes pa'o/_/sems can rnams la mi snyoms pa'i yid la byed pa ni byang chub sems dpa'i nyes pa'o/_/sems can rnams dang chos rnams la tha dad par 'du shes pa ni byang chub sems dpa'i nyes pa'o/_/
[\[284a.6\]]sems can rnams la dmigs pa la rten pa'i byams pa phyogs gcig pa ni byang chub sems dpa'i nyes pa'o/_/stong pa nyid la mi bzod pa ni byang chub sems dpa'i nyes pa'o/_/'di la ni sbyin no/_/'di la ni mi sbyin no snyam pa de ni byang chub sems dpa'i nyes pa'o/_/'di 
[\[284a.7\]]la ni yon dbul lo/_/'di la ni mi dbul lo snyam pa de ni byang chub sems dpa'i nyes pa'o/_/'di la ni chos bshad par bya'o/_/'di la ni chos bshad par mi bya'o snyam pa de ni byang chub sems dpa'i nyes pa'o/_/'di la ni bsnyen bkur bya'o/_/'di la ni bsnyen bkur mi bya'o 
[\[284b\]]
[\[284b.1\]]snyam pa de ni byang chub sems dpa'i nyes pa'o/_/byang chub sems dpa' ji tsam du so sor 'gyed par byed de/_'di ni tshul khrims dang ldan pa'o/_/'di ni tshul khrims 'chal ba'o snyam du so sor phye nas tshul khrims 'chal ba la brnyas par byed pa de ni byang chub sems dpa'i 
[\[284b.2\]]nyes pa'o/_/de ci'i phyir zhe na/_byang chub sems dpa' ni sems can thams cad la sems mnyam pa dang /_chos thams cad la sems mnyam par bya dgos shing nyi ma dang zla ba'i dkyil 'khor 'dra ba dang /_sa dang /_chu dang /_me dang /_rlung dang /_nam mkha' lta bur 
[\[284b.3\]]snyoms pa'i sems dang /_stong pa nyid la bzod pa dang ldan par bya dgos pa'i phyir ro/_/byang chub sems dpa' gang sems can gang yang yongs su mi gtong la/_mi gnas pa'i sems dang /_tshad nges par mi byed pas sems can thams cad kyi phyir snying rje bskyed cing 
[\[284b.4\]]byams pas mos par byas te/_khyab par byas nas bsgrubs te gnas la/_chos rnams la yang stong ngo snyam du bzod pa pa'i byang chub sems dpa' de ni byang chub sems dpa'i sgo so so ba la spyod pa dang slob pa yin no/_/gzhan yang byang chub sems dpa' gang 'khor ba la tshad 
[\[284b.5\]]nges par byed pa de ni byang chub sems dpa'i nyes pa ste/_bskal pa 'di tsam gyi bar du ni bdag 'khor bar bya'o/_/bskal pa 'di tsam gyi bar du ni 'khor bar mi bya'o snyam pa de ni byang chub sems dpa'i nyes pa'o/_/sems can 'di snyed cig ni bdag gis grol bar bya'o/_/
[\[284b.6\]]sems can 'di snyed cig ni bdag gis grol bar mi bya'o snyam pa de ni byang chub sems dpa'i nyes pa'o/_/'di ni brtson 'grus so/_/bdag ni brtson 'grus can no/_/bla na med pa yang dag par rdzogs pa'i byang chub 'di mngon par rdzogs par 'tshang rgya bar bya'o snyam pa de ni byang 
[\[284b.7\]]chub sems dpa'i nyes pa'o/_/de la byang chub sems dpa'i rnam par gnon pa gang zhe na/_rigs kyi bu 'di la byang chub sems dpas 'di ltar go cha bgo bar bya ste/_'khor ba'i sngon gyi mtha' mi mngon no zhes ji skad du 'byung ba de srid du bdag 'khor ba na 'khor 'khor te/_
[\[285a\]]
[\[285a.1\]]gal te bdag sems can re re'i phyir yang bskal pa de kho na snyed du 'khor ba na 'khor bar bya dgos par gyur na yang bdag gis spro bar bya'o/_/rnam grangs 'di bzhin du sems can thams cad kyi don gyi phyir phyi ma'i mtha'i mur thug pa de ji srid pa de srid du 'khor ba 
[\[285a.2\]]na 'khor dgos na yang bdag gis spro ste/_de yang brtson 'grus dang /_nga rgyal dang /_byang chub la mngon par zhen pa spangs la mi dmigs pa'i brtson 'grus kyi go chas spro bar bya'o snyam ste/_de ltar byang chub sems dpa' go cha bgos pa de ni byang chub sems dpa'i sgo so 
[\[285a.3\]]so ba la spyod pa dang slob pa yin no/_/rigs kyi bu gzhan yang byang chub sems dpa' gang grong dang /_grong khyer dang /_grol rdal dang /_yul 'khor dang /_rgyal po'i pho brang dag tu song na sems can rnams kyi don nus shing lcogs la/_'os yin bzhin du de dgon 
[\[285a.4\]]pa'i phyogs dben pa zhig tu 'dug nas dben pa na spyod cing bsam gtan gyi ro'i dga' ba dang /_bde ba la rten cing gnas pa de ni byang chub sems dpa'i nyes pa'o/_/byang chub sems dpa' gang sbyin pa yang sbyin par byed la skyo ba yang med/_sems kyi dmigs pa la yang mi sten/_
[\[285a.5\]]nang du yang dag 'jog kyang 'phel bar byed/_bsam gtan gyi ro myong ba yang med mi gnas pa'i bsam gtan pa yang yin na byang chub sems dpa' de ni byang chub sems dpa'i sgo so so ba la spyod pa dang slob pa yin no/_/rigs kyi bu gzhan yang byang chub sems dpa' gang shes rab 
[\[285a.6\]]kyi pha rol tu phyin pa la spyod pa na chos thams cad rang bzhin gyis stong par shes nas 'di la bdag gam/_sems can nam/_srog gam/_gang zag gang yang med do snyam du de ltar shes nas bdag nyid dul bar bya ba dang /_zhi gnas la rnal 'byor du brtson par gnas la/_
[\[285a.7\]]sems can gzhan phyin ci log tu dmigs pa'i 'dzin 'khris zin pa de dag la stong pa nyid bdag med pa'i tshul de mi rjod mi ston/_brda sprod par mi byed pa de ni byang chub sems dpa' de'i thabs la mi mkhas pa yin par rig par bya ste/_nyes pa byed pa yang ma yin no/_/byang 
[\[285b\]]
[\[285b.1\]]chub sems dpa' gang shes rab kyi pha rol tu phyin pa la spyod pa na chos thams cad ngo bo nyid med par shes shing chos thams cad ngo bo nyid kyis stong par shes nas/_'di la bdag gam/_sems can nam/_srog gam/_gang zag gang yang med do snyam ste/_'di ltar ngo bo 
[\[285b.2\]]nyid kyis stong pa'i chos 'di dag lus kyis mngon sum du byas te/_thams cad la mi dmigs pa'i sems dang ldan la/_sems can phyin ci log tu sems shing dmigs pa can gang yin pa de dag kyang phyin ci log gis zin cing dmigs pa'i sems su gyur pa de las rab 
[\[285b.3\]]tu grol bar byas nas/_de dag la yang chos thams cad ngo bo nyid med do zhes chos ston cing de dag kyang chos thams cad rang bzhin gyis stong ngo zhes bya ba la 'dzud par byed pa'i byang chub sems dpa' de ni thabs la mkhas pa yin par rig par bya ste/_byang chub sems dpa'i sgo so 
[\[285b.4\]]so ba la spyod pa dang slob pa yang yin no/_/rigs kyi bu de ltar na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od bshos gsol nas/_'khor gyi khyams der 'khor de'i nang du byang chub sems dpa'i sgo so 
[\[285b.5\]]so ba zhes bya ba'i chos kyi rnam grangs 'di rgyas par bshad do/_/bcom ldan 'das des chos kyi rnam grangs 'di bshad pa na sems can tshad med pa dag bla na med pa yang dag par rdzogs pa'i byang chub tu nges par gyur to/_/rigs kyi bu ngas bskal pa'am/_bskal pa las 
[\[285b.6\]]lhag par byang chub sems dpa'i sgo so so ba'i chos kyi rnam grangs las brtsams te/_chos bstan du zin kyang spobs pa'am/_chos kyi sgo rnams zad par mi 'gyur mod kyi 'on kyang de'i brtsams pa tsam bstan pa yin no/_/rigs kyi bu de ltar na rgyal po gser mdog des 
[\[285b.7\]]de bzhin gshegs pa de byang chub sems dpa'i dge 'dun dpag tu med pa dang thabs cig tu lo bye ba phrag brgyad cu rtsa bzhi tham par bkod pa de lta bu dang /_bsnyen bkur dang /_phu dud du bya ba de lta bus bkur sti byas/_bla mar byas/_rim gro byas/_mchod pa byas so//_//
[\[286a\]]
[\[286a.1\]]bam po gnyis pa/_de nas bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/btsun pa bcom ldan 'das rgyal po gser mdog des de bzhin gshegs pa de dang /_byang chub sems dpa' de dag 
[\[286a.2\]]gi gtsug lag khang ma bgyis lags sam/_de bzhin gshegs pa de dang /_byang chub sems dpa' de dag gang na bzhugs bzhugs lags/_de skad ces gsol pa dang /_bcom ldan 'das kyis byang chub sems dpa' sems dpa' chen po rnam par rtse ba la 'di skad 
[\[286a.3\]]ces bka' stsal to/_/rigs kyi bu de bzhin gshegs pa de dang /_byang chub sems dpa' de dag gi rang rang gis sprul pa'i khang pa brtsegs pa'i nang na gnas gnas so/_/de nas bcom ldan 'das kyis byang chub sems dpa' sems dpa' chen po rnam par rtse ba la 
[\[286a.4\]]bka' stsal pa/_rigs kyi bu de ltar lo bye ba phrag brgyad cu rtsa bzhi po de dag 'das pa'i tha ma'i nyin par rgyal po gser mdog gis de bzhin gshegs pa de la bshos gsol/_yon phul te/_slar gshegs par rig nas bsam pa 'di lta bu zhig bsams te/_ci bdag gi dge 
[\[286a.5\]]ba'i rtsa ba 'di brgya byin du 'gyur bar yongs su bsngo bar bya'am/_'on te tshangs par 'gyur ba yongs su bsngo bar bya'am/_'on te 'khor los sgyur ba thob par bya ba'i phyir yongs su bsngo bar bya snyam mo/_/de nas de'i sems bskyed pa bcom ldan 'das de bzhin gshegs pa 
[\[286a.6\]]gser [{]bzangs [,]bzang [}]'od des thugs su chud do/_/de nas de bzhin gshegs pas rgyal po de'i sems kyi yongs su rtog pa thugs kyis mkhyen nas rgyal po dang /_skye bo'i tshogs mang po de dag gi mdun du steng gi bar snang la de bzhin gshegs pa'i sku de kho na bzhin du rnam pa thams 
[\[286a.7\]]cad yongs su rdzogs pa'i lus shig sprul te/_de steng gi bar snang de la 'dug nas rgyal po gser mdog la tshigs su bcad pa 'di skad ces smras so/_/dper na mi ni shes rab 'chal/_/byis pa'i rang bzhin gyur pa zhig_/rgyal po bsnyen bkur byas nas ni/_/bya dga' chung ngu 
[\[286b\]]
[\[286b.1\]]gsol bar byed/_/de bzhin la las sangs rgyas la/_/bsam gyis mi khyab mchod byas nas/_/tshangs pa brgya byin rgyal po'i srid/_/dma' ba'i gnas la 'dod par byed/_/rgyal por gyur dang brgya byin dang /_/de bzhin tshangs par 'gyur ba rnams/_/'di dag mi rtag brtan ma yin/_/
[\[286b.2\]]brnyan ma yin te 'jig tshul can/_/srog chags kun la phan pa'i phyir/_/byang chub sems ni bskyed par gyis/_/sangs rgyas 'jig rten mkhas rnams kyis/_/de 'dra'i sems ni bsngags pa yin/_/rgyal po khyod ni yul 'khor bcas/_/mchod pa rgya chen byas zin 
[\[286b.3\]]gyis/_/byang chub sems ni bla na med/_/rgya chen sems ni khyod kyis bskyed/_/dma' ba'i smon lam ma 'debs shig_/de ni byis pa'i spyod yul yin/_/shes rab bzang po mkhas par gyis/_/byang chub mchog la 'jug par gyis/_/mya ngan 'das pa 'dod pa'i phyir/_/
[\[286b.4\]]sangs rgyas de bzhin gshegs rnams la/_/gang gis stong gsum thams cad kyang /_/rin chen bkang ste phul ba bas/_/gang gis thal mo sbyar byas nas/_/sems kyi byang chub bsngo byas la/_/tshig tu brjod pa ma byas kyang /_/de ni de bas shin tu che/_/gang gis 
[\[286b.5\]]sems can thams cad la/_/bskal pa bye ba brjod med du/_/sems can kun la bsnyen byas kyang /_/de yi bcu drug char mi phod/_/gang zhig thal sbyar byang chub sems bskyed dang /_/phyogs bcu dag na 'jig rten don mdzad pa/_/rnam 'dren sangs rgyas gang dag 
[\[286b.6\]]bzhugs rnams la/_/bsod nams 'dod pa'i mi 'gas sngon chad kyi/_/'khor bar bskal pa bye bar mchod pa bas/_/mi gang mkhas shing mdzangs pa'i rang bzhin can/_/bde bar gshegs pa'i bstan la yid ches shing /_/byang chub sems ni brtan por bskyed nas 
[\[286b.7\]]kyang /_/bde gshegs mchod rten la ni me tog 'bul/_/'di ni de bas bsod nams khyad par brjod/_/byang chub sems kyis me tog 'bul byed la/_/bsod nams snga ma de ni dper mi rung /_/rgya mtsho dang ni chu yi thigs pa bzhin/_/sangs rgyas zhing 'dir sems can 
[\[287a\]]
[\[287a.1\]]ji snyed pa/_/bskal pa re re la ni sangs rgyas gyur/_/bskal pa mang por las gzhan mi byed par/_/bsod nams bshad kyang mtha' ni thug pa med/_/de dag byang chub sems kyi rnam smin bstan/_/bskal pa mtha' yas bar du bshad na yang /_/chung 
[\[287a.2\]]zad tsam yang yongs su brjod mi 'gyur/_/sa gzhi dag las rdul ni blangs pa bzhin/_/de ltar rgyal po skyes mchog khyod kyis kyang /_/byang chub sems kyi phan yon 'di thos nas/_/myur du blo gros dma' ba kun spongs la/_/byang chub phyir ni rgya chen sems skyed cig_/'jig 
[\[287a.3\]]rten 'dren pa gser gyi mchod sdong 'od/_/bsam gyis mi khyab yon tan kun ldan pa/_/de yis byang chub sems kyi rnam par smin/_/'di 'dra zhes ni phan yon 'di dag bstan/_/byang chub sems kyi rnam smin bstan pa yi/_/bsod nams de la gal te gzugs yod na/_/zhing 
[\[287a.4\]]rnams gang gA'i bye snyed gang byas kyang /_/de dag bkang bas cha tsam zad pa med/_/rjes su bstan pa 'di 'dra thos nas kyang /_/rgyal po'i gtso bo sems ni dga' gyur te/_/sor mo bcu yi thal mo sbyar byas nas/_/sangs rgyas phyag 'tshal zhes ni tshig tu smras/_/byang 
[\[287a.5\]]chub phyir ni bdag gis sems bskyed do/_/bdag ni chos rje sangs rgyas grub par shog_/byang chub rdul bral 'dus ma byas rtogs nas/_/sems can gang gA'i bye snyed dgrol bar bgyi/_/sangs rgyas sku des tshigs bcad 'di brjod nas/_/de tshe rgyal po'i gtso bo 
[\[287a.6\]]dga' gyur pa/_/shes nas stong gsum thams cad rab g.yos te/_/ngang pa'i rgyal po bzhin du mkha' las song /_/rgyal po gser mdog sems ni dang gyur nas/_/bu dang bu mo de bzhin chung ma dang /_/rgyal po dang ni tshong dpon khyim bdag rnams/_/sangs rgyas 
[\[287a.7\]]la ni phyag 'tshal 'dong zhes bos/_/bye ba brgya phrag drug cus yongs bskor zhing /_/me tog rnams dang phreng dang bdug pa thogs/_/sangs rgyas ga la bar ni gnyi rgyud song /_/zhabs la phyag 'tshal nas ni phyogs gcig 'dug_/de bzhin bu dang bu mo chung ma dang /_/blon po dang ni tshong 
[\[287b\]]
[\[287b.1\]]dpon khyim bdag dang /_/rgyal po gzhan dang de bzhin 'khor gyi rnams/_/de dag kyang ni phyag 'tshal gus par 'khod/_/lha rnams kyis kyang de bzhin bar snang thams cad khyab/_/sil snyan dkrol zhing me tog char pa phab/_/gser gyi mdog de yul gyi mis bskor nas/_/
[\[287b.2\]]thal mo sbyar byas sangs rgyas zhu bar byed/_/stobs bcu ldan pa dpag med lha yi lha/_/mi 'dul kha lo sgyur ba khyod la zhu/_/gang gis byang chub sems ni brtan por bskyed/_/de yi bsod nams ji tsam bskyed 'gyur lags/_/bcom ldan ji ltar spyod pa spyad bgyis 
[\[287b.3\]]na/_/bskal pa mang por sdug bsngal mi mthong bar/_/nges par bde dang bde blag tshim gyur pas/_/byang chub bdud rtsi mya ngan med pa rtogs/_/bdag gzhar rkang lag btang yang mi 'tshal zhing /_/mgo dang rang sha stsal bar mi 'tshal bar/_/bdag ni nges 
[\[287b.4\]]par bde gnas spyod pa yi/_/thabs 'dir thub pas bdag la bstan du gsol/_/rtag tu bde dang bde blag ldan par shog_/nams kyang bdag lus sdug bsngal ma gyur cig_/byams dang bzod dang dul dang sdom pa la/_/gnas nas bdag gis byang chub mchog 
[\[287b.5\]]reg shog_/le lo ma mchis rtag tu bslab la slob/_/bdag gis bslab pa nams kyang gzhig mi bgyi/_/'dren pa bdag ni dam bcas brtan par bgyi/_/nams kyang tshig tsam lhur len yong mi bgyid/_/rang byung bsod nams 'bras bu bdag la gsungs/_/
[\[287b.6\]]de bzhin gshegs pa theg pa bde ba gsungs/_/ji ltar spyod pa'i bslab pa bka' stsal gsol/_/thos nas ji ltar bstan bzhin gnas par bgyi/_/gser 'od gser bkod 'od [{]bzangs [,]bzang [}]des gsungs pa/_/kye kye sa yi bdag po mnyan par gyis/_/bde ba'i rgyu 
[\[287b.7\]]yi bsod nams khyod la bshad/_/bslab pa'ang bshad kyis de phyir nga las nyon/_/gang gis stong gsum rin chen gang byas la/_/stobs bcu mnga' ba rnams la 'bul byed pa/_/de bas byang chub tu ni smon byed pa/_/bsod nams shin tu mang po 'phel bar 
[\[288a\]]
[\[288a.1\]]'gyur/_/gang gis zhing rnams gang gA'i bye ma snyed/_/rin chen gang bar byas nas sbyin pa byin/_/de bas byang chub tu ni smon byed pa/_/bsod nams shin tu mang po 'phel bar 'gyur/_/gang gis bskal pa bye ba khrag khrig tu/_/sems can thams 
[\[288a.2\]]cad la ni mchod pa byed/_/de bas byang chub tu ni smon byed pa/_/bsod nams shin tu mang po 'phel bar 'gyur/_/gal te sems can thams cad dgra bcom gyur/_/ye shes dbang thob gyur pa de dag la/_/bsod nams 'dod pa'i gang zag la la zhig_/bskal 
[\[288a.3\]]pa khrag khrig bar du mchod pa byed/_/gang gis snying rje bskyed nas byang chub tu/_/rgya chen sems ni skyed par byed gyur te/_/sems can la la gang gis byang chub tu/_/sems kyi gtso bo bskyed pa byas nas kyang /_/gom pa bdun ni bor ba'i bsod nams ni/_/de bas khyad par 
[\[288a.4\]]'phags par 'gyur ba yin/_/gal te sems can mtha' dag sangs rgyas te/_/spobs pa mtha' yas ldan pa nyid gyur la/_/ji ltar sngon gyi 'khor ba'i bskal pa'i bar/_/sems can gcig pus mchod pa byas pa dang /_/mkhas pa'i mi ni gang yang rung ba yis/_/
[\[288a.5\]]byang chub mchog tu sems ni bskyed nas kyang /_/me tog gcig pu phul ba'i bsod nams 'di/_/de bas khyad par 'phags par 'gyur ba yin/_/bskal pa bye ba khrag khrig mang por ni/_/bsod nams de yi bshad pa brtsams byas kyang /_/bsod nams 'bras 
[\[288a.6\]]bu de yi bshad pa ni/_/nams kyang zad par 'gyur ba ma yin no/_/rigs kyi bu 'di ltar bcom ldan 'das de bzhin gshegs pa gser [{]bzangs [,]bzang [}]'od des rgyal po gser mdog de la 'di skad ces bka' stsal to/_/rgyal po chen po chos gcig dang ldan na/_byang chub sems 
[\[288a.7\]]dpa' sems dpa' chen po myur du theg pa bde bas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur la/_sdug bsngal ba dang /_yid mi bde ba yang mi 'gyur ro/_/chos gcig po gang zhe na/_'di lta ste/_bag yod pa ste/_rgyal po chen 
[\[288b\]]
[\[288b.1\]]po byang chub sems dpa' bag yod pa ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de la bag yod pa gang zhe na/_'di lta ste/_bslab pa yongs su mi gtong ba dang /_dam bcas pa las mi nyams pa dang /_
[\[288b.2\]]sems can thams cad la byams pas gnas pa dang /_sems can thams cad yongs su mi gtong ba dang /_byang chub la 'dun pa brtan pa dang /_brtson 'grus mi gtong ba dang /_dge ba'i bshes gnyen rnams la sten cing bsnyen bkur byed pa dang /_chos la gus pa dang /_
[\[288b.3\]]thos pa mang pos chog mi shes pa dang /_gzhan dag la chos kyi bgo bsha' byed pa dang /_zang zing med par chos ston pa dang /_sbyangs pa'i yon tan dang /_yo byad bsnyungs pa rnams mi gtong ba dang /_'dod pa nyung ba dang /_chog shes pa dang /_nga rgyal bcom pa dang /_
[\[288b.4\]]chos mnyan pa la rna blags te nyan pa dang /_bla ma la gus pa dang /_bzod pa la gnas pa dang /_gnod sems kyi tha ba'i nyes pa rnam par spangs pa dang /_zab mo stong pa nyid kyi chos la mos pa dang /_dmigs par lta ba thams cad rnam par spangs pa dang /_nang du yang dag 
[\[288b.5\]]'jog la 'dun pa drag po dang ldan pa dang /_sems can yongs su smin par bya ba la mi g.yel ba dang /_'du shes zlog pa dang /_bre mo'i gtam rnam par spong ba dang /_lus dang sems dben par gnas pa dang /_dgon par gnas pa dang /_sems mnyen pa dang /_tshul 
[\[288b.6\]]khrims mchog tu mi 'dzin pa dang /_bdag la mi stod pa dang /_gzhan la mi smod pa dang /_'gyod pa thams cad las nges par 'byung bar byed pa dang /_mngon par 'byung ba dang /_dge sbyong gi tshul la rgyun du dga' ba dang /_gsong por smra ba dang /_bzhin khro gnyer 
[\[288b.7\]]med pa dang /_chos thams cad skye ba med pa dang /_'gag pa med pa la 'dzud pa dang /_chos thams cad nam mkha' dang 'dra bar rtogs pa 'di ni byang chub sems dpa'i bag yod pa zhes bya'o/_/rgyal po chen po gzhan yang byang chub sems dpa'i bag yod pa ni 'di lta ste/_nyan thos 
[\[289a\]]
[\[289a.1\]]dang rang sangs rgyas kyi sems dang /_dmigs par lta ba'i sems tha na rmi lam du yang yid la mi byed pa ste/_rgyal po chen po 'di ni byang chub sems dpa'i bag yod pa'o/_/rgyal po chen po chos bzhi dang ldan pa'i byang chub sems dpa' ni myur du bla na med pa yang dag par 
[\[289a.2\]]rdzogs pa'i byang chub mngon par rdzogs par 'tshang rgya bar 'gyur te/_mgo bo dang /_rkang lag dang /_mig dang /_yan lag dang /_sha dang /_khrag dang /_rus pa dang /_rkang dang /_tshil dang /_mdog dang /_pags pa dang /_lus thams cad yongs su gtang ba yang yongs su gtang 
[\[289a.3\]]mi dgos par bdog pa thams cad yongs su gtong bar yang 'gyur la/_theg pa bde bas kyang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_bzhi gang zhe na/_rgyal po chen po 'di la byang chub sems dpa' ni dge ba'i chos yongs su 
[\[289a.4\]]btsal ba la yid ma brtan pa yin te/_de ni dge ba'i rtsa ba gang ci bskyed kyang rung ste/_de la brtan por gnas shing zhum pa med pa'i sems dang ldan la theg pa chen po la shin tu brtan no/_/rgyal po chen po gzhan yang byang chub sems dpa' ni tshul khrims kyi phung po shin tu yongs 
[\[289a.5\]]su dag pa/_'phags pa dang mkhas pas bsngags pa/_bla na med pa yang dag par rdzogs pa'i byang chub kyis yongs su zin pa dang ldan pa yin te/_des ni bdag nyid tshul khrims la gnas par rig nas chos kyi dga' ba nyams su myong ngo /_/rgyal po chen po gzhan yang byang 
[\[289a.6\]]chub sems dpa' ni byams pas gnas pa dang /_bsam gtan la bsam gtan pa dang /_mi gnas pa'i bsam gtan pa yin te/_rgyal po chen po byang chub sems dpa' ting nge 'dzin la gnas shing mi gnas pa yid la byed pa dang /_sems can thams cad la snyoms 
[\[289a.7\]]pa'i sems dang ldan pa'i bde bar gnas pa ci 'dra ba de lta bu'i bde ba'i rnam pa gzhan med de/_rgyal po chen po gzhan yang byang chub sems dpa' ni ji lta ba bzhin du chos la rtog pa yin te/_de ni 'di ltar ji lta ba bzhin du yongs su rtog ste/_'du byed kyi rnam pa 'di dag 
[\[289b\]]
[\[289b.1\]]thams cad ni stong pa ste/_'di la bdag gam/_sems can nam/_srog gam/_gang zag gam/_yongs su gtong ba gang yin pa'am/_yongs su btang ba gang yin pa'am/_len pa gang yin pa'am/_bzod par byed pa gang yin pa'am/_gang la bzod par bya ba'am/_bzod par bya ba gang yin 
[\[289b.2\]]pa'am/_rtsom pa gang yin pa'am/_gang gi phyir rtsom pa'am/_bsam gtan byed pa gang yin pa'am/_bsam gtan du bya ba gang yin pa'am/_sgom par byed pa gang yin pa'am/_bsgom par bya ba gang yin pa gang yang med do snyam mo/_/de de ltar ji lta ba bzhin du rtog pa na 'dus 
[\[289b.3\]]byas kyi chos thams cad rang bzhin gyis stong par rig nas dmigs par lta ba gang la yang mngon par zhen pa med la bde bar yang gnas te/_rgyal po chen po chos bzhi po de dag dang ldan pa'i byang chub sems dpa' sems dpa' chen po ni bde ba thams cad dang ldan par myur 
[\[289b.4\]]du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/rigs kyi bu de ltar rgyal po gser mdog des bye ba khrag khrig 'bum phrag dgu bcu rtsa dgu ri ba'i gos kyi sbyin pa de bzhin gshegs pa de la phul nas bcom ldan 'das de bzhin 
[\[289b.5\]]gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de la 'di skad ces gsol to/_/bcom ldan 'das sems can thams cad la glo ba rje ba'i slad du bdag gis bla na med pa yang dag par rdzogs pa'i byang chub tu sems bskyed do zhes gsol 
[\[289b.6\]]nas/_de'i tshe tshigs su bcad pa 'di dag gsol to/_/bdag ni zhum pa ma mchis sems kyis su/_/mi mchog spyan sngar tshig ni gsol bar bgyi/_/sems can kun la snying rje bskyed nas kyang /_/'dren pa sems ni byang chub gzhol bar bgyi/_/bdag la nams 
[\[289b.7\]]kyang g.yo sgyu ma mchis te/_/stobs bcu ldan pas bdag gi bsam pa mkhyen/_/yon tan mnga' ba grags chen 'dra ba ni/_/lha mi gzhan la bdag gis dbang ma mchis/_/bdag ni sdug rnams skyabs dang skyob pa dang /_/dpung gnyen gyur te sdug bsngal chos 
[\[290a\]]
[\[290a.1\]]rnams dgrol/_/khyu mchog bdag nyid bde la gnas nas kyang /_/srog chags rnams ni bdag gis bde la dgod/_/'dren pa bde gshegs gsungs pa'i chos gang dag_/de la bdag ni spyad phyir gnas par bgyi/_/'dren pa ji ltar khyod ni lha mis 
[\[290a.2\]]mchod/_/de ltar bdag kyang mi rnams mchod rten shog_/byang chub thams cad mchog ni tshol bgyid cing /_/bskal pa mang por sbyin pa sbyin par bgyi/_/zas skom gos dang shing rta bzhon pa dang /_/gser dngul rin chen du ma'i sbyin pa bgyi/_/'dren pa bdag 
[\[290a.3\]]ni bslab la gus par bgyid/_/de ni ji bzhin yongs su bsrung bar bgyi/_/nyams par mi bgyid gang la'ang gnas mi bgyid/_/'dren pa bdag ni tshul khrims dag par bgyid/_/sems can kun la snyoms pa'i bsam pa yis/_/srog chags rnams la byams pa'i 
[\[290a.4\]]sems su bgyi/_/bkur sti bgyis dang bkur sti ma bgyis la/_/mtho bar 'gyur dang dma' bar 'gyur ma mchis/_/bskal pa bye ba mang po bsam yas par/_/bdag ni ji srid sngan chad 'khor bar gyur/_/mi dpa' khyod la brten nas de srid du/_/sems 
[\[290a.5\]]can gcig gi phyir yang spro bar bgyi/_/lha mi'i 'dren pa bde gshegs gsungs pa yi/_/bsam gtan bde ba de la gnas par bgyi/_/'dren pa bsam gtan bde la reg gnas shing /_/rtag tu dgon pa'i gnas su gnas par bgyi/_/bdag ni stong pa nyid 
[\[290a.6\]]la nges par bgyi/_/lta ba la ni rten par yong mi bgyid/_/dma' ba'i spyod pa rtag tu rnam par spang /_/mchog gi spyod pa dri med spyad par bgyi/_/rigs kyi bu de ltar rgyal po gser mdog gis bla na med pa yang dag par rdzogs pa'i byang chub tu sems bskyed ma thag pa de'i mod 
[\[290a.7\]]la stong gsum gyi stong chen po'i 'jig rten gyi khams 'di rnam pa drug tu rab tu g.yos so/_/rgyal po brgyad khri bzhi stong po de dag gis kyang bla na med pa yang dag par rdzogs pa'i byang chub tu sems bskyed do/_/khyim bdag brgyad khri bzhi stong po de dag dang /_tshong dpon 
[\[290b\]]
[\[290b.1\]]brgyad khri bzhi stong po de dag dang /_bu dang /_bu mo dang /_chung ma de dag dang /_gzhan skye bo'i tshogs chen po de dag dang /_lha'i bu brgyad khri bzhi stong rnams rgyal po gser mdog de'i rjes su slob cing thams cad kyis bla na med pa yang dag par rdzogs pa'i byang chub tu sems 
[\[290b.2\]]bskyed do/_/rigs kyi bu 'di ltar rgyal po gser mdog des/_bu thu bo rgyal por bcug go/_/bcug nas kyang bu rnams dang /_bu mo rnams dang /_chung ma rnams dang /_tshong dpon dang /_khyim bdag dang /_blon po dang /_rgyal phran rnams dang lhan cig tu srog chags 
[\[290b.3\]]bye bas bskor te dad pas khyim nas khyim med par rab tu byung ngo /_/de dag de ltar rab tu byung nas lo khri'i bar du tshangs par spyod pa yongs su dag pa yongs su byang ba spyad do/_/rgyal po gser mdog gis kyang mngon par shes pa bsgrubs nas mang du thos pa'i mthar phyin 
[\[290b.4\]]par gyur to/_/byams pa'i ting nge 'dzin kyang bsgrubs so/_/de dge ba'i rtsa ba de dang /_lhag pa'i bsam pa yang dag par zhugs pa des 'khor los sgyur ba'i rgyal por gyur pas sangs rgyas nyi khri mnyes par byas te/_sangs rgyas bcom ldan 'das de dag thams cad 
[\[290b.5\]]la yang na bza' dang /_zhal zas dang /_gzims cha dang /_gdan dang /_snyun gyi gsos sman dang /_yo byad kyis bsnyen bkur byas/_bla mar byas nas sangs rgyas bcom ldan 'das de dag thams cad kyi thad du dad pas khyim nas khyim med par rab tu byung ngo /_/rigs kyi 
[\[290b.6\]]bu de'i tshe de'i dus na rgyal po gser mdog tu gyur pa de gzhan zhig yin pa snyam du khyod som nyi'am/_yid gnyis sam/_the tsom za na rigs kyi bu khyod kyis de ltar mi blta'o/_/de ci'i phyir zhe na/_byang chub sems dpa' sems dpa' chen po byams pa 'di de'i tshe de'i dus 
[\[290b.7\]]na rgyal po gser mdog tu gyur to/_/rigs kyi bu de'i tshe de'i dus na tshangs par gyur pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de la mchod pa'i las la brtson par gyur pa gang yin pa de gzhan zhig yin 
[\[291a\]]
[\[291a.1\]]pa snyam du khyod som nyi 'am/_yid gnyis sam/_the tsom za na rigs kyi bu khyod kyis de ltar mi blta'o/_/de ci'i phyir zhe na/_rnam par rtse ba khyod nyid de'i tshe de'i dus na tshangs par gyur to/_/rigs kyi bu de'i tshe de'i dus na lha'i dbang po brgya byin bcom 
[\[291a.2\]]ldan 'das gser [{]bzangs [,]bzang [}]'od de la bsnyen bkur dang rim gro byed par spro bar gyur pa gang yin pa de gzhan zhig yin pa snyam du khyod som nyi 'am/_yid gnyis sam/_the tsom za na rigs kyi bu khyod kyis de ltar mi blta'o/_/de ci'i phyir zhe na/_nga nyid de'i tshe de'i dus na lha'i 
[\[291a.3\]]dbang po brgya byin du gyur te/_byang chub tu sems ma bskyed par mi gnas pa'i sems kyis de bzhin gshegs pa de la bsnyen bkur byas so/_/rigs kyi bu de'i tshe de'i dus na sems can ji snyed kyis rgyal po gser mdog dang lhan cig tu bla na med pa yang dag par rdzogs 
[\[291a.4\]]pa'i byang chub tu sems bskyed pa de dag gi nang na tha na sems can gcig kyang bla na med pa yang dag par rdzogs pa'i byang chub las phyir ldog pa ngas ma mthong ste/_de dag thams cad ni shes rab che ba dang /_brtson 'grus che ba sha stag ste/_byang chub kyi phyogs kyi chos 
[\[291a.5\]]rnams yang dag par bsgrubs shing /_pha rol tu phyin pa drug yongs su rdzogs par byas nas sangs rgyas kyi zhing tha dad pa dag tu mtshan tha dad pa'i de bzhin gshegs par gyur te/_'jig rten du byung nas thams cad kyis chos kyi 'khor lo bskor te/_chos kyi 'khor lo bskor 
[\[291a.6\]]nas yongs su mya ngan las 'das so/_/de bzhin gshegs pa dgra bcom pa yang dag par rdzogs pa'i sangs rgyas de dag thams cad kyang nga dang /_khyod dang /_byang chub sems dpa' byams pa dang /_'khor 'dir byang chub sems dpa' sems dpa' chen po 'dus pa gang yin 
[\[291a.7\]]pa 'di dag gis kyang mthong ngo /_/mchod pa byas so/_/bsnyen bkur byas so/_/de bzhin gshegs pa de dag gi dam pa'i chos kyang bzung ngo /_/de nas bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom 
[\[291b\]]
[\[291b.1\]]ldan 'das bla na med pa yang dag par rdzogs pa'i byang chub de tsam du yun ring du thogs pa dang /_bla na med pa yang dag par rdzogs pa'i byang chub tu sems bskyed pa yang de tsam du dka' ba ni ngo mtshar lags so/_/de ci'i slad du zhe na/_der srog chags bye ba khrag khrig 
[\[291b.2\]]'bum phrag de snyed kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]'od de'i gsung rab la bla na med pa yang dag par rdzogs pa'i byang chub tu sems bskyed la/_bcom ldan 'das kyis ni ma bskyed pa'i 
[\[291b.3\]]slad du'o/_/de skad ces gsol nas/_bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/_/rigs kyi bu de ni de bzhin te/_khyod ji skad zer ba bzhin du bla na med pa yang dag par rdzogs pa'i byang 
[\[291b.4\]]chub 'di ni yun ring du thogs so/_/bla na med pa yang dag par rdzogs pa'i byang chub tu sems bskyed pa yang dka'o/_/rigs kyi bu ngas mngon par shes pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser [{]bzangs [,]bzang [}]
[\[291b.5\]]'od de'i sngon rol dang de'i 'og tu yang sangs rgyas mang po bye ba khrag khrig phrag 'bum dag la ngas ri mo byas/_mchod pa byas/_bkur sti byas/_bla mar byas mod kyi/_de srid du ngas bla na med pa yang dag par rdzogs pa'i byang chub tu sems ma bskyed de gzhan du nang 'di 
[\[291b.6\]]snyam du sems te/_sangs rgyas bcom ldan 'das 'di dag de tsam du mdzes shing de tsam du blta na sdug la/_de tsam du snying du sdug pa ni ngo mtshar to snyam ste/_de dag la nga'i sdug pa'i sems dang /_dga' ba dang /_gus pa skyed par zad de/_ngas bla na med pa yang 
[\[291b.7\]]dag par rdzogs pa'i byang chub tu ni sems ma bskyed do/_/rigs kyi bu de bas na rnam grangs 'dis khyod kyis 'di ltar rig par bya ste/_sangs rgyas bye ba khrag khrig 'bum phrag dpag tu med grangs med pa dag dang /_rang sangs rgyas bye ba khrag khrig 'bum phrag dpag tu 
[\[292a\]]
[\[292a.1\]]med grangs med pa dag dang /_nyan thos bye ba khrag khrig 'bum phrag dpag tu med grangs med pa dag la byang chub sems dpa' rnams kyis ji ltar mchod pa byas su zin kyang de srid du yang de dag bla na med pa yang dag par rdzogs pa'i byang chub tu sems mi 
[\[292a.2\]]skyed de/_gzhan du na phyis gang gi tshe dge ba'i rtsa ba yongs su 'dus par gyur pa de'i 'og tu bla na med pa yang dag par rdzogs pa'i byang chub tu sems bskyed par zad do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/dang por 
[\[292a.3\]]nga ni don dam gzigs pa dang /_/grags pa chen po shes rab pha rol son/_/mi mchog sangs rgyas bye ba khrag khrig dang /_/bsam yas rnams la gus pas mchod pa byed/_/dang por yon tan 'byung gnas rnams mchod kyang /_/bdag ni mkhas pa chos 
[\[292a.4\]]kun shes pa'i mchog_/'jig rten mchod rten sangs rgyas gyur cig ces/_/de srid du yang sems ni skyed mi byed/_/de dag rang rgyal bye ba snyed la yang /_/gus pa bskyed nas mchod pa byed mod kyi/_/mi 'dul kha lo sgyur ba rdzogs sangs rgyas/_/gyur ces sems 
[\[292a.5\]]ni de srid skyed mi byed/_/gus pa rgya chen yang dag bskyed nas kyang /_/dbang du gyur pa bye snyed mchod mod kyi/_/ye shes rgya mtsho mi mchog 'dra bar ni/_/de srid du yang sems ni skyed mi byed/_/don dam gzigs pa rnams kyi gzugs mthong nas/_/dga' ba'i 
[\[292a.6\]]shugs ni rgya chen bsam mi khyab/_/mkhas pa mi 'dul rdzogs pa'i sangs rgyas su/_/gyur ces sems ni de srid skyed mi byed/_/gang tshe de dag bsod nams rgya chen bsag_/lus dang yid kyi bden pa bsgoms pa na/_/'dren pa mi rnams mchog tu gyur cig 
[\[292a.7\]]ces/_/byang chub don du sems ni skyed par byed/_/de dag gis ni bskal pa bye ba snyed/_/bsnyen bkur byas pas bsod nams tshogs bsags nas/_/sems dge ba dang 'jam zhing mnyen pa yis/_/de tshe byang chub tu yang sems bskyed de/_/bdag gis dge 
[\[292b\]]
[\[292b.1\]]ba'i rtsa ba gang bsags pa/_/des ni bdag kyang thams cad gzigs gyur cig_/nams kyang bdag gi smon lam nyams ma gyur/_/de dag de skad smon lam 'jug par 'gyur/_/bdag gis dge ba'i rtsa ba gang bsags pa/_/des ni srog chags thams 
[\[292b.2\]]cad rgal gyur cig_/mi dge'i las ni bdag gis gang byas pa/_/de yi 'bras bu mi bzad bdag gis spang /_/mthu dang brtson 'grus brtan po bskyed nas ni/_/phyi nas byang chub mchog tu sems kyang bskyed/_/sems ni nams kyang zhum par ma gyur cig_/
[\[292b.3\]]dga' ba rgya chen bsam yas thob gyur cig_/mkhas pa sems la dmigs par mi byed de/_/byang chub mi dmigs bdag nyid kun mi dmigs/_/chos 'di mtha' dag stong par shes na ni/_/des na byang chub sems ni brjed mi 'gyur/_/de skad ces bka' 
[\[292b.4\]]stsal pa dang /_bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/_/bcom ldan 'das ci'i slad du byang chub sems dpa' sems dpa' chen po byams pa la/_byams pa zhes bgyi/_byang chub sems 
[\[292b.5\]]dpa' sems dpa' chen po byams pa 'dis ming 'di ga las rnyed lags/_de skad ces gsol pa dang /_bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/_/rigs kyi bu sngon byung ba 'das pa'i dus 
[\[292b.6\]]na bskal pa grangs med pa bas kyang ches grangs med pa yun ring po tshad med pa 'das pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/_'jig rten mkhyen pa/_skyes bu 'dul 
[\[292b.7\]]ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das rin chen gdugs zhes bya ba 'jig rten du byung ste/_rigs kyi bu de bzhin gshegs pa rin chen gdugs de btsas ma thag tu gom pa bdun bor ba na gnas gtsang ma'i ris kyi lha 
[\[293a\]]
[\[293a.1\]]rnams kyis steng gi bar snang la rin po che sna bdun gyi gdugs bzung ngo /_/rin po che'i gdugs des kyang stong gsum gyi stong chen po'i 'jig rten gyi khams thams cad snang bar byas so/_/der lha rnams kyis kye ma 'di ni de bzhin gshegs pa rin chen 
[\[293a.2\]]gdugs zhes bya bar 'gyur ro zhes sgra bsgrags te/_des na de bzhin gshegs pa de'i mtshan rin chen gdugs zhes bya bar gyur to/_/de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rin chen gdugs de'i gsung rab la 
[\[293a.3\]]dge slong blo gros brtan po zhes bya ba tshong dpon gyi rigs las rab tu byung ba zhig yod de/_rigs kyi bu dge slong blo gros brtan po de bsod snyoms par gyur to/_/de'i tshe de'i dus na de bzhin gshegs pa rin chen gdugs de'i bstan pa la bab pa na 'dzam bu'i gling de 
[\[293a.4\]]na grong brgyad khri bzhi stong yod do/_/grong khyer brgyad khri bzhi stong yod do/_/grong rdal brgyad khri bzhi stong yod do/_/yul 'khor brgyad khri bzhi stong yod do/_/tshong 'dus brgyad khri bzhi stong yod do/_/dge slong blo gros brtan po de yang grong dang /_grong khyer dang /_grong 
[\[293a.5\]]rdal dang /_yul 'khor dang /_tshong 'dus de dag thams cad du bsod snyoms kyi phyir rgyu bar gyur la/_de 'di snyam du sems te/_nam srog chags brgya tshang bar bslab pa'i gzhi lnga la ma bkod kyi bar du bdag gis zan mi bza'o snyam mo/_/rigs kyi bu 'di ltar dge 
[\[293a.6\]]slong blo gros brtan po des de lta bu'i yi dam de bcas nas grong ngam/_grong khyer ram/_grong rdal lam/_yul 'khor ram/_tshong 'dus gang dang gang du bsod snyoms kyi phyir rgyu ba de dang der nam srog chags brgya tshang bar bslab pa'i gzhi lnga la ma bkod kyi bar du zan mi za'o/_/
[\[293a.7\]]rigs kyi bu dge slong blo gros brtan po des gang gi tshe nyi ma gcig gis srog chags brgya bslab pa'i gzhi lnga la bkod pa de'i dus dang de'i skabs kyang yod do/_/gang gi tshe nyi ma gnyis kyis srog chags brgya bslab pa'i gzhi lnga la bkod pa de'i dus dang de'i skabs kyang 
[\[293b\]]
[\[293b.1\]]yod do/_/des zan bcad nas nyi ma gsum pa'i tshe zan za'o/_/gang gi tshe nyi ma gsum gyis srog chags brgya bslab pa'i gzhi lnga la bkod pa de'i dus dang de'i skabs kyang yod do/_/nyi ma bzhis srog chags brgya tshang bar bslab pa'i gzhi lnga la bkod pa de'i dus dang 
[\[293b.2\]]de'i skabs kyang yod do/_/rigs kyi bu gang gi tshe nyi ma lnga dang /_drug dang /_bdun gyis srog chags brgya bslab pa'i gzhi lnga la bkod pa de'i dus dang de'i skabs kyang yod de/_de zhag bdun gyi bar du zan chad kyang sems can rnams la snying rje ba'i phyir sems 
[\[293b.3\]]yongs su mi skyo ste zhag brgyad pa'i tshe zan za'o/_/rigs kyi bu rnam grangs de lta bus dge slong blo gros brtan po des lo brgyad khri bzhi stong gi bar du yongs su mi skyo ba'i sems kyis grong khyer chen po de dag tu song zhing grong dang /_grong khyer dang /_grong rdal dang /_
[\[293b.4\]]yul 'khor dang /_tshong 'dus de dag tu song nas sems can de dag bslab pa'i gzhi lnga la bkod do/_/rigs kyi bu dge slong blo gros brtan po des lo brgyad khri bzhi stong po de dag 'das nas srog chags skyes pa dang /_bud med dang /_khye'u dang /_bu mo bye ba khrag khrig 
[\[293b.5\]]'bum phrag sum cu rtsa drug bslab pa'i gzhi lnga la bkod do/_/rigs kyi bu 'di ltar dge slong blo gros brtan po de 'di snyam du sems te/_bdag gis sems can mang po 'di dag bslab pa'i gzhi lnga la bkod zin gyis/_bdag gis 'di dag bla na med pa yang dag par 
[\[293b.6\]]rdzogs pa'i byang chub la gzud gor ma chag go snyam ste/_de de dag gi thad du song nas lo bzhi khri nyis stong gi bar du sangs rgyas kyi bsngags pa brjod do/_/chos kyi bsngags pa brjod do/_/dge 'dun gyi bsngags pa brjod do/_/theg pa chen po'i bsngags pa 
[\[293b.7\]]brjod do/_/sems can bslab pa'i gzhi lnga la bkod pa gang yin pa'i sems can de dag gi nang nas lo brgyad khri bzhi stong po gzhan 'das nas srog chags bye ba phrag sum cu tshang ba gang dag sngon gyi sangs rgyas rnams la dge ba'i rtsa ba bskyed pa rgya chen po la mos pa de 
[\[294a\]]
[\[294a.1\]]dag bla na med pa yang dag par rdzogs pa'i byang chub la btsud do/_/lhag ma dman pa la mos pa rkyen gyi mthu dang ldan pa de dag ni rang sangs rgyas kyi byang chub dang /_nyan thos kyi theg pa la sems bskyed du bcug go/_/rigs kyi bu 'di ltar 
[\[294a.2\]]dge slong blo gros brtan po de 'di snyam du sems te/_bdag gis sems can 'di dag theg pa gsum po la mos par byas zin gyis/_bdag gis sems can 'di dag bag yod par gnas par bya ba'i phyir ting nge 'dzin 'di la gzud pa bstan to snyam mo/_/rigs 
[\[294a.3\]]kyi bu de ltar dge slong blo gros brtan po des yang lo nyi khri chig stong gi bar du srog chags bye ba khrag khrig 'bum phrag sum cu rtsa drug po de dag la ting nge 'dzin la dmigs pa'i lung phog go/_/rigs kyi bu dge slong blo gros brtan po des srog chags bye ba khrag khrig 
[\[294a.4\]]'bum phrag sum cu rtsa drug po'i sems can de dag thams cad ci nas byams pa'i ting nge 'dzin bsgrub par 'gyur ba de lta de lta bur gdams ngag bstan cing /_de lta de lta bur rjes su ston to/_/rigs kyi bu 'di ltar dge slong blo gros brtan po de gang gi tshe grong du 'gro ba 
[\[294a.5\]]de'i tshe byams pa'i ting nge 'dzin la snyoms par zhugs te 'gro'o/_/de byams pa'i ting nge 'dzin la snyoms par zhugs nas grong ngam/_grong khyer ram/_grong rdal lam/_yul 'khor ram/_tshong 'dus su bsod snyoms kyi phyir 'gro ste/_de 'gro ba na de na sems 
[\[294a.6\]]can byams pa la gnas pa gang yin pa de dag thams cad dge slong blo gros brtan po de'i rkang pa sgo'i them pa la bzhag pa'i tshe byams pa'i ting nge 'dzin la snyoms par zhugs par gyur to/_/rigs kyi bu lhag pa'i bsam pa dang /_dge ba'i rtsa ba la yid ches pa 
[\[294a.7\]]dang /_stong pa nyid la mos pa'i khyad par la ltos/_de'i phyir dge slong blo gros brtan po'i rkang pa sgo'i them pa la bzhag pa'i tshe sems can de dag thams cad byams pa'i ting nge 'dzin la ji ltar 'dzud pa bzhin du byams pa'i ting nge 'dzin la snyoms par zhugs so/_/de nas 
[\[294b\]]
[\[294b.1\]]de'i tshe dge slong blo gros brtan po de'i byams pa'i ting nge 'dzin gyi rnam par 'phrul pa de lta bu mthong nas sa bla pa'i lha rnams kyis a la la byang chub sems dpa' sems dpa' chen po 'di ni byams par 'gyur te/_'di ltar 'di grong dang /_grong khyer dang /_grong rdal dang /_
[\[294b.2\]]yul 'khor dang /_tshong 'dus su 'gro ba na sems can rnams byams pa'i ting nge 'dzin la snyoms par 'jug pa'i phyir ro zhes sgra sgrogs shing skad 'byin par byed do/_/sa bla pa'i lha rnams kyi sgra thos nas bar snang gi lha rnams kyis sgra bsgrags shing skad phyung ngo /_/de dag 
[\[294b.3\]]gi sgra thos nas rgyal chen bzhi'i ris kyi lha rnams dang /_sum cu rtsa gsum pa'i lha rnams dang /_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams nas gnas gtsang ma'i lha rnams kyi bar du gcig nas gcig tu sgra thos nas 
[\[294b.4\]]a la la byang chub sems dpa' sems dpa' chen po 'di ni byams par 'gyur te/_'di ltar 'di grong dang /_grong khyer dang /_grong rdal dang /_yul 'khor dang /_tshong 'dus su song ba na sems can rnams byams pa'i ting nge 'dzin la snyoms par zhugs pa'i phyir ro zhes sgra bsgrags 
[\[294b.5\]]shing skad phyung ngo /_/de'i ming de la yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen gdugs des rjes su yi rang bar mdzad de/_'di skad du byang chub sems dpa' dge slong blo gros brtan po 'di ni srid par 'gro 
[\[294b.6\]]ba'i 'chi 'pho dang skye ba thams cad du byang chub sems dpa' sems dpa' chen po byams pa zhes bya bar 'gyur te/_mngon par grags par 'gyur ro/_/byang chub thob pa'i tshe yang 'di'i ming de nyid du 'gyur te 'jig rten du nyan thos kyi dge 'dun dpag tu med pa dang /_rin po 
[\[294b.7\]]che bkod pa'i sangs rgyas kyi zhing gi bde ba thams cad dang ldan pa'i sems can rnams 'dus pa'i nang du de bzhin gshegs pa dgra bcom pa yang dag par rdzogs pa'i sangs rgyas byams pa zhes bya bar 'gyur ro zhes lung bstan to/_/rigs kyi bu de'i tshe de'i dus na dge 
[\[295a\]]
[\[295a.1\]]slong blo gros brtan po zhes bya bar gyur pa de gzhan zhig yin pa snyam du khyod som nyi 'am/_yid gnyis sam/_the tsom za srid de/_de tshun chad tshe rabs thams cad du ming 'di lta ste/_byams pa zhes bya ba 'ba' zhig tu gyur to/_/byang chub 
[\[295a.2\]]thob pa'i tshe yang 'di'i ming 'di lta ste/_de bzhin gshegs pa dgra bcom pa yang dag par rdzogs pa'i sangs rgyas byams pa zhes bya ba de kho nar 'gyur te/_rigs kyi bu rgyu ni de yin no/_/rkyen ni de yin te/_de bas na byang chub sems dpa' sems dpa' chen po byams 
[\[295a.3\]]pa la byams pa zhes bya'o/_/de nas bcom ldan 'das kyis byang chub sems dpa' sems dpa' chen po byams pa'i sngon byung ba 'di bshad ma thag pa de'i mod la stong gsum gyi stong chen po'i 'jig rten gyi khams 'di rnam pa drug tu g.yos so/_/steng gi bar 
[\[295a.4\]]snang la yang lha'i glu dbyangs grag go/_/me tog gi char yang bab po/_/de nas de'i tshe rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa dang /_gzhan yang lha'i bu 'bum phrag du ma dag gis lha'i me tog man dA ra ba dag khyer 
[\[295a.5\]]nas byang chub sems dpa' sems dpa' chen po byams pa ga la ba der gtor te/_tshig 'di skad du kye ma byang chub sems dpa' sems dpa' chen po byams pa 'di ni skye bo mang po la phan pa'i phyir zhugs te/_skye bo mang po la bde ba dang /_'jig rten la 
[\[295a.6\]]snying brtse ba dang /_lha dang mi rnams kyi skye bo phal po che'i don dang /_phan pa dang bde ba'i phyir go cha chen po bgos te/_'di ltar thams cad mkhyen pa nyid ma thob par yang sems can bye ba khrag khrig 'bum phrag de snyed kyi don byas pa'i phyir ro/_/sems can 
[\[295a.7\]]gang dag byang chub sems dpa' sems dpa' chen po byams pa'i ming tsam thos pa de dag kyang rnyed pa'i mchog legs par rnyed pa yin na sha'i mig gis mngon sum du mthong nas dga' ba thob pa de dag lta ci smos/_btsun pa bcom ldan 'das byang chub sems 
[\[295b\]]
[\[295b.1\]]dpa' sems dpa' chen po byams pa la bdag cag phyag 'tshal lo zhes smras so/_/de nas lha'i bu de dag gis tshig de skad ces smras ma thag pa de'i mod la skye bo'i tshogs chen po dang bcas lha dang mi dang lha ma yin dang bcas pa'i 'jig rten gyis tshig 'thun par tshig 'di skad du byang chub 
[\[295b.2\]]sems dpa' sems dpa' chen po byams pa la phyag 'tshal lo/_/byang chub sems dpa' sems dpa' chen po byams pa la phyag 'tshal lo/_/phyag 'tshal lo zhes smras so/_/chos kyi rnam grangs 'di bstan pa na srog chags khri nyis stong chos rnams la chos kyi mig rdul med 
[\[295b.3\]]cing dri ma dang bral ba rnam par dag go/_/dge slong lnga stong ni len pa med par zag pa rnams las sems rnam par grol lo/_/srog chags stong phrag du ma ni dge ba'i rtsa ba yongs su smin par gyur te/_de dag kyang de bzhin gshegs pa dgra bcom pa yang dag par rdzogs pa'i sangs 
[\[295b.4\]]rgyas byams pa'i 'khor 'dus pa gnyis pa la dgra bcom pa mngon sum du byed par 'gyur ro zhes de dag kyang bcom ldan 'das kyis lung bstan to/_/de nas tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la 
[\[295b.5\]]btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_de skad ces gsol pa dang /_bcom ldan 'das 
[\[295b.6\]]kyis tshe dang ldan pa kun dga' bo la 'di skad ces bka' stsal to/_/kun dga' bo de'i phyir khyod kyis chos kyi rnam grangs 'di'i ming byams pa'i dang po sems bskyed pa zhes bya bar zung shig_/byang chub sems dpa' rnam par rtse bas zhus pa zhes bya bar yang zung shig_/byang chub 
[\[295b.7\]]sems dpa' lung bstan pa zhes bya bar yang zung shig_/de bzhin gshegs pa'i phyag rgya bstan pa zhes bya bar yang zung shig_/byang chub sems dpa'i sgo so so ba zhes bya bar yang zung shig_/kun dga' bo chos kyi rnam grangs 'di gzung ba'i phyir dang /_gzhan dag la yang 
[\[296a\]]
[\[296a.1\]]rgyas par yang dag par bstan par bya ba'i bar gyi phyir khyod la gtad do/_/kun dga' bo rigs kyi bu'am/_rigs kyi bu mo gang gis stong gsum gyi stong chen po'i 'jig rten gyi khams 'di rin po che sna bdun gyis gang bar byas te/_de bzhin gshegs pa rnams la phul ba bas ni 
[\[296a.2\]]gang gis byang chub sems dpa' sems dpa' chen po byams pa'i dang po 'jug pa 'di thos nas sems kyi rgyud byang chub tu gzhol ba dang /_byang chub tu smon pas mos par byed dam/_'dzin tam/_'chang ngam/_kun chub par byed dam/_sgom mam/_gzhan dag la rgyas par yang dag par ston 
[\[296a.3\]]par byed na 'di ni de bas ches bsod nams mang du skyed par 'gyur ro/_/de nas de'i tshe bcom ldan 'das kyis tshigs su bcad pa 'di dag bka' stsal to/_/mi lus 'thob pa rnyed par dka'/_/sangs rgyas 'byung ba'ang rnyed par dka'/_/sangs rgyas dad pa rnyed par dka'/_/byang chub 
[\[296a.4\]]sems kyang rnyed par dka'/_/gnas skabs bzhi po 'di dag ni/_/bskal pa bye bar rnyed dka' ste/_/de phyir thob nas ma spangs shig_/mthu rtsal dag kyang chud ma gzan/_/mi lus thob pa rnyed pa dang /_/sangs rgyas 'byung ba rnyed pa dang /_/sangs rgyas dad pa'ang rnyed pa dang /_/byang chub sems ni bskyed 
[\[296a.5\]]gyur na/_/de phyir brtson 'grus bskyed nas kyang /_/rtag tu bag ni yod par gyis/_/drang srong chen po de dag gis/_/bag yod pas ni byang chub brnyes/_/sangs rgyas chos rnams thams cad kyi/_/rtsa ba'i sgo dang tshul gyi lam/_/bag yod pa dang brtson 'grus yin/_/mkhas pa rnams kyang 'di la slob/_/
[\[296a.6\]]bcom ldan 'das kyis de skad ces bka' stsal nas/_byang chub sems dpa' rnam par rtse ba dang /_byang chub sems dpa' byams pa dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod 
[\[296a.7\]]do/_/'phags pa byams pa 'jug pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA warma dang /_dzi na mi tra dang /_su ren dra bo d+hi dang /_zhu chen gyi lots+tsha ba ban de ye shes sde la sogs pas bsgyur cing zhus te gtan la phab pa//_//
[\[296b\]]
[\[296b.1\]{D199}]@#/_/rgya'i skad du/_kwan ji [{]li'u [,]le'u [}]phu sa zhang sh+yan te'u shis th+yan kyin/_bod skad du/_'phags pa byang chub sems dpa' byams pa dga' ldan gnam du skye ba blangs pa'i mdo/_/sangs rgyas dang byang chub sems dpa' thams cad la phyag 'tshal lo/_/'di skad 
[\[296b.2\]]bdag gis thos pa dus gcig na/_bcom ldan 'das mnyan yod kyi yul rgyal bu rgyal byed kyi tshal/_mgon med zas sbyin gyi kun dga' ra ba na/_dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_
[\[296b.3\]]de nas bcom ldan 'das mtshan mo'i thun dang po la/_sku las 'od zer gser gyi kha dog lta bu byung nas/_rgyal byed kyi tshal lan bdun bskor te/_khyim bdag su ta sha la sogs pa 'od kyis reg par byas nas/_'od gser gyi kha dog lta bu nam mkha' la sprin bzhin du 
[\[296b.4\]]khyab par byas nas mnyan du yod pa'i yul kun tu gser gyi kha dog lta bu'i me tog char rab tu phab bo/_/'od gser gyi kha dog lta bu'i nang nas sprul pa'i de bzhin gshegs pa dpag tu med pa brgya stong snang ba thams cad kyis gsung 'thun par bskal pa 'di nyid du/_byang chub 
[\[296b.5\]]sems dpa' stong gi dang po log par dad sel sangs rgyas pa nas/_tha mar snang mdzad sangs rgyas pa'i don bka' stsal to/_/de skad ces bka' stsal nas/_tshe dang ldan pa kun shes kauN+Di n+ya ting nge 'dzin las langs nas 'khor nyis brgya lnga bcu dang /_tshe dang ldan 
[\[296b.6\]]pa 'od srung chen po 'khor nyis brgya lnga bcu dang /_tshe dang ldan pa maud gal gyi bu 'khor nyis brgya lnga bcu dang /_tshe dang ldan pa shA ri'i bu 'khor nyis brgya lnga bcu dang /_ma ha pa sha pa ti la sogs pa dge slong ma stong dang /_khyim bdag su ta sha la sogs pa dge bsnyen pha sum stong 
[\[296b.7\]]dang /_byi shwa khra 'pho ta la sogs pa dge bsnyen ma nyis stong dang /_kun tu bzang po la sogs pa bskal pa bzang po'i byang chub sems dpa' bcu drug dang /_chos kyi rgyal bu 'jam dpal gzhon nur gyur pa la sogs pa/_byang chub sems dpa' lnga brgya dang /_lha dang /_klu 
[\[297a\]]
[\[297a.1\]]dang /_gnod sbyin dang /_lha ma yin la sogs pa 'khor thams cad/_de bzhin gshegs pa'i 'od kyis bskul nas sprin bzhin du 'dus so/_/de nas bcom ldan 'das kyis/_ljags kyi dbang po las 'od zer stong phyung nas/_'od zer re re kha dog 
[\[297a.2\]]stong stong /_kha dog re re'i nang nas/_sprul pa'i de bzhin gshegs pa dpag tu med pa snyed snang ngo /_/de bzhin gshegs pa de dag thams cad kyis gsung 'thun par/_byang chub sems dpa' chen po thams cad kyi chos thams cad rnam par dag pa zab mo'i 
[\[297a.3\]]gzungs bstan pa 'di lta ste/_a nan ta mu dra zhes bya ba'i gzungs dang /_stong pa nyid kyi ye shes zhes bya ba'i gzungs dang /_sgrib pa med pa'i dngos po zhes bya ba'i gzungs dang /_mtshan ma med par rnam par grol ba chen po zhes bya ba'i gzungs la sogs pa/_sgra skad gcig 
[\[297a.4\]]gis brgya phrag bye ba'i gzungs kyi sgo bka' stsal to/_/gzungs kyi sgo bka' stsal ma thag tu/_'khor 'dus pa'i nang nas/_byang chub sems dpa' byams pa zhes bya ba/_bcom ldan 'das kyis bka' stsal pa thos nas/_de ma thag tu bye ba brgya phrag khri'i gzungs kyi 
[\[297a.5\]]sgo thob nas/_stan las langs te gos tshags bcos nas thal mo sbyar te/_bcom ldan 'das kyi spyan sngar 'khod do/_/de nas tshe dang ldan pa u pA li stan las langs te/_gdong dang spyi bos phyag 'tshal lo/_/bcom ldan 'das la 'di skad ces gsol to/_/bcom 
[\[297a.6\]]ldan 'das bcom ldan 'das kyis sngon du yang mdzod kyi chos thams cad las/_ma pham pa ma 'ongs pa'i dus su sangs rgyas par gsungs na/_ma pham pa so so'i skye bo'i lus dang ma bral/_zag pa yang ma zad/_ma pham pa 'di nyid du rab tu byung yang /_ting nge 'dzin 
[\[297a.7\]]mi bsgom/_nyon mongs pa ma spangs na/_bcom ldan 'das kyis nges par sangs rgyas par bka' stsal na/_ma pham pa de tshe'i dus byas nas/_khams gang du skye ba len par 'gyur/_de nas bcom ldan 'das kyis u pA li la bka' stsal pa/_u pA li gcig tu 
[\[297b\]]
[\[297b.1\]]gyis la nyon cig_/de bzhin gshegs pa thams cad mkhyen pas 'khor 'di'i nang du/_byang chub sems dpa' sems dpa' chen po byams pa bla na med pa yang dag par rdzogs pa'i byang chub tu mngon par rdzogs par 'tshang rgyas par 'gyur bar lung bstan gyis/_dus 'di nas lo bcu 
[\[297b.2\]]gnyis kyi 'og tu tshe'i dus byas nas/_nges par dga' ldan gyi gnam du skye ba len par 'gyur ro/_/de nas dga' ldan gyi gnam gyi steng na/_lha'i bu bye ba khrag khrig phrag lnga brgya yod pa/_lha'i bu re res kyang sbyin pa'i pha rol tu phyin pa zab mo la spyod pas/_skye ba gcig gis 
[\[297b.3\]]thogs pa'i byang chub sems dpa' la mchod pa'i don du/_lha'i bsod nams kyi mthus/_gzhal med khang byas te/_rang rang gi lus kyi gos dang /_tsan dan dang /_rin po che'i dbu rgyan phud de/_pus mo btsugs nas thal mo sbyar te/_smon lam 'di skad ces btab bo/_/
[\[297b.4\]]bdag gi rin thang med pa'i rin po che dang /_lha'i dbu rgyan gyis/_byang chub sems dpa' chen po la mchod pa'i don du/_ma pham pa 'di ma 'ongs pa'i dus su ring po mi thogs par/_bla na med pa yang dag par rdzogs pa'i byang chub tu lung bstan pa thos nas/_bdag cag gi rin 
[\[297b.5\]]po che'i dbu rgyan 'di/_/sangs rgyas kyi zhing khams rgyan thams cad kyis brgyan pa'i mchod pa'i rdzas su gyur cig ces lha'i bu thams cad rang rang pus mo btsugs te/_smon lam de skad ces btab pa dang /_de nas lha thams cad kyis smon lam btab ma thag tu/_rin po che'i 
[\[297b.6\]]dbu rgyan thams cad bye ba khrag khrig phrag lnga brgya'i gzhal med khang du gyur te/_rin po che'i gzhal med khang re re la yang skyed mos tshal bdun bdun/_skyed mos tshal re re yang /_rin po che sna bdun bdun las grub pa/_rin po che re re las kyang bye ba phrag lnga brgya'i 
[\[297b.7\]]'od kyi 'od zer re re las bye ba phrag brgya'i pad ma pad ma re re las bye ba phrag lnga brgya'i rin po che sna bdun gyi shing gi phreng ba/_shing re re'i lo ma las bye ba phrag lnga brgya'i rin po che'i kha dog_/rin po che'i kha dog re re las kyang /_bye ba phrag lnga brgya'i 'dzam bu'i gser gyi 
[\[298a\]]
[\[298a.1\]]'od 'dzam bu'i gser gyi 'od re re'i nang nas kyang /_bye ba phrag lnga brgya'i rin po che'i lha'i bu mo/_lha'i bu mo re re yang shing gi drung na 'dug nas/_lag na bye ba phrag lnga brgya'i rin po che grangs med pa'i do shal thogs/_ngo mtshar che ba'i glu dbyangs snyan 
[\[298a.2\]]pa len/_glu dbyangs snyan pa'i nang nas phyir mi ldog pa'i sa'i chos kyi 'khor lo spyod/_shing de dag las 'bras bu skyes pa'i kha dog bai dUr+ya bzhin du 'dug_/kha dog de dag thams cad bai dUr+ya'i nang du 'dug pa/_'od zer de dag thams cad g.yas phyogs su 'khor ba/_sgra snyan 
[\[298a.3\]]pa sna tshogs 'byung ba/_sgra thams cad las/_byams pa chen po dang /_snying rje chen po'i chos 'chad pa/_re re'i pho brang mtho khyad ni dpag tshad drug cu rtsa gnyis/_rngams su dpag tshad bcu bzhi/_klu'i rgyal po bye ba phrag lnga brgyas ni pho brang bskor/_klu'i rgyal po re 
[\[298a.4\]]re yang bye ba phrag lnga brgya'i rin po che sna bdun gyi shing gi char phab pas pho brang gi steng brgyan/_rang bzhin rlung byung bas shing de dag bskyod pa dang /_shing de las mi rtag pa dang /_sdug bsngal ba dang /_stong pa dang /_bdag med pa dang /_pha rol tu phyin pa thams cad kyi 
[\[298a.5\]]sgra byung bar gyur to/_/de nas pho brang de'i nang na/_rgyal po chen po le'u du pa ti zhes bya ba/_stan la 'dug pa las langs te/_phyogs bcu'i de bzhin gshegs pa thams cad la phyag 'tshal nas/_smon lam 'di skad ces btab bo/_/bdag gi bsod nams 
[\[298a.6\]]kyis/_byang chub sems dpa' byams pa'i chos kyi pho brang byed pa'i bsod nams dang ldan na/_bdag gi smin mtshams bar nas nor bu rin po che rang byung bar gyur cig_/ces smon lam btab pa dang /_de ma thag tu bye ba phrag brgya'i rin po che byung nas/_rin po che 
[\[298a.7\]]bai dUr+ya la sogs pa'i kha dog thams cad rdzogs par grub pa/_shel gyi kha dog bzhin phyi nang gsal ba/_rin po che de dag nam mkha' stong pa la 'khor zhing /_ngo mtshar che ba'i rin po che'i pho brang rim pa bzhi bcu rtsa dgu sprul par gyur to/_/re re'i lan zhun re re 
[\[298b\]]
[\[298b.1\]]las kyang /_bye ba 'bum phrag gi rin po che pad ma 'dis spras pa la grub pa/_lan zhun gyi bar thams cad na/_rdzu sa te skyes pa'i lha'i bu bye ba phrag dgu dang /_lha'i bu mo bye ba phrag lnga brgya la/_lha'i bu re re'i lag nas rin po che sna bdun bdun las grub pa'i pad ma 
[\[298b.2\]]dpag tu med pa bye ba phrag bcu/_pad ma re re'i steng du 'od bye ba phrag dpag tu med pa 'od de dag gi nang na/_lha'i rol mo'i cha spyad ma dkrol bar sgra rang byung ba/_sgra de dag byung ba dang /_bu mo thams cad langs nas/_rol mo'i cha spyad thogs te/_gar dang /_
[\[298b.3\]]glu dbyangs snyan pa len pa'i sgra las/_dge ba bcu dang /_smon lam bzhi la sogs pa'i sgra/_lha thams cad kyis thos pas/_bla na med pa'i byang chub tu sems bskyed do/_/de nas skyed mos tshal thams cad kyi nang na/_skyed mos tshal kha dog brgyad kyi bai dUr+ya'i rdzing bu 
[\[298b.4\]]rdzing bu re re'i nang na/_bye ba phrag lnga brgya'i rin po che las grub pa/_rdzing bu re re'i nang na/_yan lag brgyad dang ldan pa'i chus gang ba/_chu de dag kyang gyen du 'bab pa/_sgo bzhi'i phyi rol na rdzus te skyes pa'i pad ma bzhi/_pad ma de dag las chu byung ba rin po che'i pad 
[\[298b.5\]]ma'i kha dog bzhin du 'bab pa/_pad ma re re'i steng du lha'i bu mo nyi shu rtsa bzhi bzhi/_lus kyi kha dog ngo mtshar che ba/_byang chub sems dpa' bzhin du brgyan pa/_lus mtshan dang ldan pa/_lag na rin po che'i rang bzhin gyi snod bye ba phrag lnga brgya sprul/_snod re re'i 
[\[298b.6\]]nang na/_lha'i bdud rtsi'i rang bzhin thams cad kyis gang ba/_phrag pa g.yon la thogs pa/_do shal dpag tu med pa/_phrag pa g.yas la thogs pa/_rol mo'i cha byad dpag tu med pa sprin bzhin du nam mkha' la 'dug pa/_chu las byung ba/_byang chub sems dpa' pha 
[\[298b.7\]]rol tu phyin pa drug brjod pa/_dga' ldan gyi gnam du skyes pa'i lha'i bu gang la la zhig_/rang bzhin gyis lha'i bu mo rnams kyis g.yog byas pa/_rin po che sna bdun gyi seng ge'i khri 'phang du dpag tshad bzhi yod pa/_'dzam bu'i gser dang /_rin po che dpag tu 
[\[299a\]]
[\[299a.1\]]med pas brgyan pa zur bzhi la 'dug pa/_pad ma bzhi las skyes pa/_pad ma re re la yang rin po che phrag brgya las grub pa/_rin po che re re la yang bye ba phrag brgya'i 'od zer/_'od zer de dag las/_ngo mtshar che ba sprul pa'i rin po che sna tshogs kyi me 
[\[299a.2\]]tog sprul pas brgyan pa/_rin po che'i yol ba bres pa de'i phyogs na tshangs pa'i rgyal po bye ba phrag stong gis/_rang rang gi tshangs pa'i lha'i ngo mtshar che ba'i dril bu khyer nas/_yol ba'i steng du spyangs pa/_tshangs pa'i rgyal po chung ngus kyang /_rin po che sna tshogs pa'i 
[\[299a.3\]]dra bas yol ba'i steng du bres pa/_de nas lha'i bu dang /_lha'i bu mo brgya stong grangs med pa'i 'khor gyis/_rin po che'i me tog pad ma thams cad khyer nas khri'i steng du bdal ba/_pad ma de dag thams cad rin po che'i rang bzhin gyi bu mo bye ba phrag lnga brgya byung 
[\[299a.4\]]ba de dag gi lag na rnga yab dkar po thogs pa/_yol ba'i nang na 'dug pa/_pho brang zur bzhi la rin po che'i ka ba bzhi yod pa/_rin po che'i ka ba re re la yang brgya phrag stong gi khang pa brtsegs pa/_bu mo 'di'i nor bu ni bres/_lan kan bar kun tu lha'i bu mo brgya stong 
[\[299a.5\]]yod/_kha dog ngo mtshar che ba/_dpag tu med pa'i rol mo'i cha spyad lag na thogs pa/_rol mo'i sgra'i nang nas sdug bsngal ba dang /_stong pa dang /_mi rtag pa dang /_bdag med pa dang /_pha rol tu phyin pa thams cad kyi sgra 'byung ba/_lha'i pho brang de dag nas rin po che'i kha dog 
[\[299a.6\]]dpag tu med pa bye ba phrag brgya yod pa/_bu mo re re kun kyang rin po che'i kha dog dang 'thun par sprul to/_/de nas phyogs bcu'i lha dpag tu med pa thams cad/_dga' ldan gyi lha'i pho brang du skye ba len par smon lam btab bo/_/de nas dga' ldan gyi pho brang na/_rgyal po 
[\[299a.7\]]chen po lnga po la/_rgyal po chen po dang po ni/_rin po che'i rgyal mtshan zhes bya ba/_lus la rin po che sna bdun gyi char 'bebs pas pho brang gi nang du 'thor ba/_rin po che'i nor bu re re yang /_rol mo'i cha spyad dpag tu med par sprul pa/_nam mkha' la kun tu 
[\[299b\]]
[\[299b.1\]]'phyang ba/_ma brdungs par sgra snyan pa dpag tu med pa rang 'byung ba/_sems can gyi yid rtog pa/_rgyal po gnyis pa me tog 'thor ba zhes bya ba/_lus la me tog sna tshogs kyi char 'bebs pa/_pho brang thams cad khyab par me tog gi gdugs sprul/_gdugs re re yang 
[\[299b.2\]]brgya phrag stong gi rgyal mtshan dang /_'phan gyis lam drangs pa/_rgyal po gsum pa ni/_spos kyi dbyangs zhes bya ba/_lus kyi ba spu'i khung bu'i nang nas/_ngo mtshar che ba'i rgya mtsho'i 'gram gyi tsan dan gyi spos kyi char 'bebs pa/_spos de dag sprin bzhin du 
[\[299b.3\]]chags pa/_kha dog brgya phrag gis pho brang lan bdun du bskor ba/_rgyal po chen po bzhi pa/_dga' ba bde ba zhes bya ba/_lus la yid bzhin gyi nor bu rin po che'i char 'bebs pa/_rin po che re re yang rang bzhin gyis rgyal mtshan dang /_'phan gyi steng du 'dug nas sangs 
[\[299b.4\]]rgyas la skyabs su 'gro ba dang /_chos dang dge 'dun la skyabs su 'gro bar 'chad pa dang /_yan lag lnga'i tshul khrims kyi sgra dang /_dge ba'i chos dpag tu med pa dang /_pha rol tu phyin pa thams cad dang /_byams pa byang chub kyi yan lag gi sgra la 'dzud pa/_
[\[299b.5\]]rgyal po chen po lnga pa/_sgra dbyangs drag po zhes bya ba/_lus kyi ba spu'i khung bu thams cad nas chu 'bebs pa/_chu re re'i steng du me tog pad ma bye ba phrag lnga brgya yod pa/_pad ma re re'i steng du shel gyi bu mo nyi shu rtsa lnga lnga/_shel gyi bu mo re re'i lus thams 
[\[299b.6\]]cad kyi ba spu'i bu ga re re'i nang nas/_lha'i bdud las rgyal ba'i sgra snyan pa 'byung ba sprul lo/_/bcom ldan 'das kyis u pA li la bka' stsal pa/_dga' ldan gyi lha'i gnas zhes bya bar/_dge ba bcu dang /_rgyal ba la drin bsab pa dang /_ngo mtshar che 
[\[299b.7\]]ba bskyed pa'i bsod nams ni/_ngas bskal pa chung ngu gcig gi bar du 'dug nas/_skye ba gcig gis thogs pa'i byang chub sems dpa' drin bsab pa dang /_dge ba bcu'i 'bras bu bshad kyang rdzogs pa'i mtha' med de/_'dir ngas khyed la sogs pa la mdo tsam zhig 
[\[300a\]]
[\[300a.1\]]bshad cing bstan par bya'o/_/u pA li dge slong ngam/_'khor thams cad kyang rung ste/_gang la la zhig skye shi la mi skyo bar/_lha'i gnas su skye bar 'dod na/_bla na med pa'i byang chub tu sems bskyed pa/_byams pa'i zhabs 'bring byed 'dod 
[\[300a.2\]]par lta ba ni/_yan lag lnga'i khrims brgyad rdzogs pa/_lus sems kyi brtson 'grus rgyun mi 'chad pa/_dge ba bcu'i chos la spyod pa/_bde skyid phun sum tshogs par 'dod pa/_sems rtse gcig tu dga' ldan gyi gnas su skye bar 'dod pa de dag ni yang dag par 
[\[300a.3\]]lta ba zhes bya ste/_gzhan du lta ba ni/_log par lta ba zhes bya'o/_/de nas u pA li stan las langs te/_gos tshags bcos nas/_gdong dang spyi bos phyag 'tshal te/_bcom ldan 'das la 'di skad ces gsol to/_/bcom ldan 'das/_dga' ldan gyi gnam du de lta 
[\[300a.4\]]bu'i bde skyid phun sum tshogs pa der/_skyes bu chen po 'di dus ci tsam du 'dzam bu'i gling nas/_lha'i gnas de lta bur skye bar 'gyur/_bcom ldan 'das kyis bka' stsal pa/_dus 'di nas lo bcu gnyis lon nas/_dpyid zla 'bring po'i tshes bco lnga'i nyi ma la/_yul ba 
[\[300a.5\]]ra ni kra pa li'i grong khyer na bram ze chen po pa pa li zhes bya ba'i khyim nas skye ba blangs pa'i sa nas/_skyil mo krung bcas nas/_ting nge 'dzin la mnyam par bzhag pa bzhin du/_lus gser gyi kha dog dang /_'od zer dmar po nyi ma brgya stong bas lhag_/steng gi 
[\[300a.6\]]dga' ldan gyi gnam du/_lus kyi sku gdung yang dper na/_gser gyi gzugs bzhin du/_mi g.yo mi 'gul bar/_lus kyi 'od zer gyi dkyil 'khor gyi nang nas/_rnam par thar pa gsum dang /_shes rab kyi pha rol tu phyin pa'i yi ge gsal bar ston te/_
[\[300a.7\]]de nas lha mi thams cad rjes su 'brang nas/_rin po che sku gdung gi mchod rten la mchod nas/_de nas dga' ldan gyi gnam du/_rin po che sna bdun gyi pho brang na 'di gzhal med khang seng ge'i pad ma'i steng du skyil mo krung bcas nas/_lus 'dzam bu 
[\[300b\]]
[\[300b.1\]]gser gyi kha dog bzhin du rdzus te skyes nas/_sku chur dpag tshad bcu drug_/mtshan sum cu rtsa gnyis/_dpe byad bzang po brgyad cus rdzogs par brgyan pa/_dbu'i thor tshugs dang ldan/_dbu skra bai dUr+ya'i kha dog dang 'dra ba/_shi kra bi li kra dang /_ma 'di dang /_
[\[300b.2\]]gyen shugs kyi rin po che sa lha'i dbu rgyan brgyan pa/_rin po che lha'i dbu rgyan de dag la/_bye ba phrag brgya'i rin po che'i kha dog re re'i nang nas/_sprul pa'i de bzhin gshegs pa dpag tu med pa brgya stong phrag khri'i sprul pa'i byang chub sems dpa' mang pos zhabs 'bring 
[\[300b.3\]]byas pa/_de nas zhing khams gzhan gyi byang chub sems dpa' thams cad/_cho 'phrul bco brgyad ston cing /_lha'i dbu rgyan gyi nang na yid la smon pa'i rjes su 'thun par lha'i dbu rgyan gyi nang na gnas so/_/byams pa'i smin mtshams nas 'od zer dkar po byung ste/_'od zer 
[\[300b.4\]]de dag las/_brgya phrag gi rin po che'i kha dog dang ldan pa'i mtshan sum cu rtsa gnyis/_mtshan re re'i nang nas bye ba phrag lnga brgya'i rin po che'i kha dog dpe byad bzang po/_dpe byad re re la yang /_bye ba phrag lnga brgya'i rin po che'i mtshan dang /_dpe byad kyi kha dog 'bar ba'i lha'i bu 
[\[300b.5\]]re re'i 'od zer brgya khri bzhi stong gi sprin thams cad pad ma las rang rang 'dug nas/_nyin mtshan rtag par phyir mi ldog pa'i sa'i chos kyi 'khor lo spyod pa/_bgrod pa gcig cing don grub par byed pa phrag lnga brgya'i lha'i bu de dag phyir mi ldog pa'i/_bla na med pa yang dag par 
[\[300b.6\]]rdzogs pa'i byang chub 'di dag tu/_dga' ldan gyi gnam du nyin mtshan rtag tu phyir mi ldog pa'i sa'i chos kyi 'khor lo la/_lha'i bu thams cad 'khod pa/_'dzam bu'i gling gi tshe lo'i grangs bye ba 'bum phrag lnga bcu rtsa drug lon nas/_byams pa dga' ldan gyi gnam nas 
[\[300b.7\]]'dzam bu'i gling du skye ba blangs pa'i mdo bshad par 'gyur ro/_/u pA li/_byang chub sems dpa' byams pa zhes bya ba/_'dzam bu'i gling nas tshe 'phos nas/_dga' ldan gnam du skyes pa'i yon tan ni/_de bzhin gshegs pa mya ngan las 'das nas/_nga'i 'khor 
[\[301a\]]
[\[301a.1\]]nye gnas las gang la la zhig_/brtson 'grus su bsod nams bsags pa/_sdom pa ma zhig cing mchod rten la phyag dar dang /_maN+Dal byed pa dang /_spos dri zhim pa dang /_me tog gi mchod pa dang /_rnam par thar pa gsum la spyod cing /_zab cing 
[\[301a.2\]]drang ba'i chos la spyod pa dang /_mdo sde klog cing /_sems rtse gcig tu rgyun mi 'chad par yid la zlos pa dang /_mngon par shes pa drug thob par byed pa dang /_de bzhin gshegs pa'i sku gzugs byed pa dang /_byams pa'i mtshan brjod pa de lta bu la sogs pa'i mi 
[\[301a.3\]]de dag ni 'di skad cig tsam du khrims brgyad mnos nas/_sdig pa thams cad byang bar byed cing /_smon lam btab nas/_tshe'i dus byas pa'i 'og tu/_dper na skyes bu stobs dang ldan pa lag pa brkyang ba tsam du dga' ldan du skyes nas pad ma'i steng du skyil mo krung 
[\[301a.4\]]bcas nas/_brgya phrag stong gi lha'i bus/_lha'i rol mo byed cing /_me tog man dA ra ba dang /_man dA ra ba chen po 'thor zhing /_legs so legs so/_/zhes bsngags pa brjod nas/_rigs kyi bu khyod ni 'dzam bu'i gling du bsod nams rgya chen po bsags nas/_'chi 
[\[301a.5\]]'pho ba'i 'og tu/_'di ni dga' ldan gyi gnas zhes bya ba yin te/_'dir lha'i rgyal po byams pa zhes bya ba la/_khyod skyabs su gsol/_phyag 'tshol cig dang /_phyag 'tshal na/_smin mtshams kyi mdzod spu nas/_'od zer dkar po reg par byas nas/_bskal 
[\[301a.6\]]pa dgu bcu'i skye shi las grol zhing sdig pa 'byang bar 'gyur ro/_/de nas byang chub sems dpa'i rjes su 'thun pa'i yon tan gyis/_ngo mtshar gyi chos bshad nas/_brtson pa mi 'dor ba phyir mi ldog pa'i 'khor lo dang /_bla na med pa'i lam yid la sems pa de 
[\[301a.7\]]lta bu la sogs pa'i sems can sdig pa thams cad byang zhing /_chos drug la spyod na/_the tsom med par nges par dga' ldan gyi gnam du skyes nas/_'phags pa byams pa'i zhal mthong /_byams pa'i zhabs 'bring byas nas/_'dzam bu'i gling du dang por chos thos 
[\[301b\]]
[\[301b.1\]]nas/_ma 'ongs pa'i bskal pa 'di nyid kyi sangs rgyas dang /_bskal pa skar ma lta bu'i sangs rgyas thams cad kyi yang zhal mthong nas/_sangs rgyas de dag thams cad kyi drung du byang chub tu lung ston pa thob par 'gyur ro/_/u pA li/_de bzhin gshegs pa mya ngan las 'das 
[\[301b.2\]]pa'i 'og tu/_dge slong dang /_dge slong ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po la sogs pa 'khor thams cad las/_gang la la zhig byang chub sems dpa' sems dpa' 
[\[301b.3\]]chen po byams pa'i mtshan thos nas dga' ba dang /_gus par phyag 'tshal ba'i mi de dag_/tshe'i dus byas nas/_se gol gtogs pa tsam du gong ma ci lta ba bzhin du/_byams pa'i mtshan thos nas tshe'i dus byas pa'i 'og tu/_mun pa'i khams su mi ltung /_mtha' 
[\[301b.4\]]'khob kyi yul dang /_log par lta ba dang /_mi dge ba thams cad spyod par mi skye/_skye ba thams cad du drang por lta ba dang /_'khor phun sum tshogs pa dang /_dkon mchog gsum la mi smod par skye'o/_/u pA li/_rigs kyi bu dang /_rigs kyi bu mo gang 
[\[301b.5\]]la la zhig_/sdom pa bshig pa dang /_sdig pa mi dge ba'i las byas pas/_byang chub sems dpa' thugs rje chen po'i mtshan thos pas/_mtshan nas brjod cing /_yan lag lnga gtugs te/_sems rtse gcig tu bshags na/_sdig pa thams cad myur du 
[\[301b.6\]]byang nas ma 'ongs pa'i dus kyi sems can thams cad/_byang chub sems dpa' thugs rje chen po'i mtshan brjod pa dang /_sku gzugs bris nas/_spos dang /_me tog dang /_gos dang /_gdugs dang /_rgyal mtshan dang /_ba dan dang /_phyag 'tshal zhing /_yid 
[\[301b.7\]]la zlos na/_mi de dag tshe'i dus byas pa'i tshe na/_byang chub sems dpa' byams pas/_mi chen po'i mtshan smin mtshams kyi mdzod spu nas/_'od dang /_lha'i bu thams cad kyis/_man dA ra ba'i char phab nas/_mi de dag bsus nas/_skad cig yud tsam 
[\[302a\]]
[\[302a.1\]]gyis lha'i gnas su skyes/_'phags pa byams pa'i zhal mthong nas/_gdong dang spyi bos phyag 'tshal nas/_de ma thag tu chos thos pa dang /_bla na med pa'i byang chub kyi lam thob pa dang /_phyir mi ldog pa'i 'khor lo dang /_ma 'ongs pa'i dus kyi tshe/_de bzhin gshegs pa gang gA'i klung 
[\[302a.2\]]gi bye ma snyed kyi de bzhin gshegs pa mthong bar 'gyur ro/_/u pA li/_khyod rtse gcig tu nyon la yid la gyis shig_/byang chub sems dpa' byams pa zhes bya ba la/_ma 'ongs pa'i sems can thams cad skyabs su 'gro ba na/_gang la la zhig skyabs su 'gro ba'i 
[\[302a.3\]]mi de dag ni/_bla na med pa'i lam dang /_phyir mi ldog pa'i 'khor lo 'thob nas/_byang chub sems dpa' byams pa/_de bzhin gshegs pa dgra bcom pa yang dag par rdzogs pa'i sangs rgyas pa'i dus kyi tshe/_mi de dag de bzhin gshegs pa'i 'od zer 
[\[302a.4\]]mthong nas/_lung bstan pa thob par 'gyur ro/_/u pA li/_de bzhin gshegs pa mya ngan las 'das pa'i 'og tu 'khor bzhi po dang /_lha dang /_klu dang /_gnod sbyin la sogs pa gang la la zhig dga' ldan gyi gnas su skyes pa'i dus kyi tshe/_'di ltar 
[\[302a.5\]]blta bar bya ste/_dga' ldan yid la byed pas/_de bzhin gshegs pa'i sdom pa blangs nas/_nyi ma gcig gam/_nyi ma bdun gyi bar du/_dge ba bcu yid la byed pa dang /_dge ba bcu'i lam la spyod pa'i bsod nams de dag_/byams pa'i mdun du bsngo zhing 
[\[302a.6\]]smon lam btab pa de dag ni/_lta ba de dag gi lha'i bu mthong ba dang /_pad ma mthong bar 'gyur ro/_/gang la la zhig skad cig tsam byams pa'i ming nas brjod pa'i mi de dag ni/_bskal pa stong nyis brgya'i skye shi las grol zhing /_sdig pa 'byang bar 'gyur ro/_/byams pa'i 
[\[302a.7\]]mtshan thos pas thal mo sbyar ba'i mi de dag ni/_bskal pa lnga bcu'i skye shi las thar bar 'gyur ro/_/gang la la zhig byams pa la gus par phyag 'tshal bas/_bskal pa bye ba brgya'i skye shi las grol thar zhing sdig pa byang bar 'gyur ro/_/lha'i gnas la mi chags shing /_
[\[302b\]]
[\[302b.1\]]ma 'ongs pa'i dus su klu'i sdong po byang chub kyi shing drung du/_bla na med pa'i byang chub kyi lam du sems bskyed pa yang thob par 'gyur ro/_/de skad ces bka' stsal pa dang /_'khor mang po dpag tu med pa stan las langs te/_bcom ldan 'das kyi zhabs la spyi bos phyag 
[\[302b.2\]]'tshal nas/_byams pa'i zhabs la yang phyag 'tshal nas/_bcom ldan 'das dang /_byams pa la lan brgya stong du bskor nas/_lam ma thob pa dag rang rang gi smon lam btab pa/_bdag cag la sogs pas/_lha dang /_mi dang /_sde brgyad 
[\[302b.3\]]po 'dir bcom ldan 'das kyi spyan sngar mos pas smon lam btab pas/_ma 'ongs pa'i dus su lus spangs nas/_'phags pa byams pa'i zhal mthong ba dang /_thams cad dga' ldan gyi gnam du skye ba thob par gyur cig_/bcom ldan 'das kyis bka' 
[\[302b.4\]]stsal pa/_khyed la sogs pa ma 'ongs pa'i dus su bsod nams byed pa dang /_tshul khrims bsrung ba dang /_thams cad byang chub sems dpa' byams pa'i drung du skye ba blangs nas/_byang chub sems dpa' byams pas byin gyis rlob par 'gyur ro/_/bcom 
[\[302b.5\]]ldan 'das kyis u pA li la bka' stsal pa/_u pA li de lta bur lta ba ni/_yang dag par lta ba zhes bya'o/_/gzhan du lta ba ni/_log par lta ba zhes bya'o/_/de nas tshe dang ldan pa kun dga' bo stan la 'dug pa las langs te/_pus mo btsugs nas thal mo 
[\[302b.6\]]sbyar te/_bcom ldan 'das la 'di skad ces gsol to/_/legs so/_/bcom ldan 'das/_byams pa'i yon tan legs par bshad do/_/ma 'ongs pa'i dus kyi tshe/_bsod nams byed pa'i sems can 'bras bu thob pa bdag cag gis thob par 'tshal bas/_bcom 
[\[302b.7\]]ldan 'das chos kyi rnam grangs 'di'i mtshan ci lags/_bdag cag gis ci ltar gzung bar bgyi/_bcom ldan 'das kyis/_kun dga' bo la bka' stsal pa/_kun dga' bo/_/khyod kyis de bzhin gshegs pas gsungs pa ma brjed par zung la/_ma 'ongs 
[\[303a\]]
[\[303a.1\]]pa'i don du lha'i gnas su skye ba'i lam 'byed pa dang /_byang chub kyi mtshan dang /_de bzhin gshegs pa'i gdung rgyun mi gcod pas/_mdo sde'i ming /_byang chub sems dpa' byams pa mya ngan las 'das pa zhes kyang bya/_byang chub 
[\[303a.2\]]sems dpa' byams pa dga' ldan gyi gnam du skye ba blangs nas/_byang chub kyi snying po la bskul ba zhes bya bar zung shig_/bcom ldan 'das kyis de skad ces bka' stsal nas/_zhing khams gzhan nas 'ongs pa'i byang chub sems dpa' 'bum phrag 
[\[303a.3\]]bcu bzhi'i le'u brgyan pa'i ting nge 'dzin thob par gyur to/_/lha'i bu 'bum phrag brgyad kyis bla na med pa'i byang chub tu sems bskyed nas/_thams cad kyis byams pa'i rjes su 'brang nas/_'dzam bu'i gling du skye bar smon lam btab bo/_/bcom ldan 'das 
[\[303a.4\]]kyis de skad ces bka' stsal nas/_'khor bzhi po dang /_lha dang /_klu la sogs pa/_sde brgyad po/_bcom ldan 'das kyis bka' stsal nas/_thams cad mngon par dga' ste/_bcom ldan 'das la phyag 'tshal nas phyir dong ngo /_/'phags pa byang chub 
[\[303a.5\]]sems dpa' byams pa dga' ldan gnam du skye ba blangs pa'i mdo rdzogs so//_//zhu ba'i lots+tsha ba ban de pa ba tong dang /_ban de shes rab seng ges rgya'i dpe las bsgyur//_//
[\[303a.6\]{D200}]@#/_/rgya gar skad du/_Ar+ya lo kA nu brtan nA ma ma hA yA na sU tra/_bod skad du/_'phags pa 'jig rten gyi rjes su 'thun par 'jug pa zhes bya ba theg pa chen po'i mdo/_/sangs rgyas dang byang chub sems dpa' thams cad la phyag 'tshal lo/_/'di skad 
[\[303a.7\]]bdag gis thos pa dus gcig na/_thub pa'i rgyal po ri la bzhugs/_/byang chub sems dpa' sems chen dang /_/nyan thos rnams kyis mdun gyis bltas/_/de nas mkhas pa 'jam dbyangs kyis/_/btud de rgyal la 'di skad gsol/_/slad ma'i skye bo rnams 
[\[303b\]]
[\[303b.1\]]slad du/_/dpa' bo chen pos bshad du gsol/_/sangs rgyas kun gyi yon tan 'byung /_/zab cing rgya chen phun sum tshogs/_/mdo sde dam pa blo rab kyis/_/smra ba'i mchog gis bshad du gsol/_/'jig rten mgon po'i thugs skyes sras/_/gces 'dzin 
[\[303b.2\]]mchog la bka' stsal pa/_/rtse gcig sems su yid byos la/_/nyon cig da ni bshad par bya/_/blo dang ldan pas yon tan zhus/_/de bzhin gshegs pas bka' stsal pa/_/chos smra sems can mchog rnams kyis/_/chos nyid de ni mnyan par gyis/_/de bzhin 
[\[303b.3\]]gshegs rnams dpag med las/_/rang sangs rgyas ni thams cad dang /_/nyan thos dag gis rnam kun tu/_/rdzogs pa'i sangs rgyas bsags pa na/_/de bzhin gshegs pa spros med la/_/byis pa spros pa spyod pa yi/_/sems can kun gyis rgyal ba rnams/_/rig 
[\[303b.4\]]par mi nus smos ci dgos/_/sangs rgyas kyis ni sangs rgyas dang /_/sangs rgyas chos nyid gang yin dang /_/rang byung sku thugs ci 'dra dang /_/shes rab ci 'dra rab tu mkhyen/_/'jig rten du ni 'jig rten sgron/_/rnam par 'dren pa rnams byung yang /_/'jig 
[\[303b.5\]]rten dang ni 'dres med la/_/'jig rten du yang snang ba ston/_/sku dang sku yi phrin las dang /_/gsung gis gang dag brjod pa dang /_/yid dang yid kyi rnam rtog rnams/_/rgyal ba'i thams cad 'jig rten 'das/_/'jig rten na ni thugs brtse bas/_/'jig rten mgon 
[\[303b.6\]]po 'od mdzad pa/_/'jig rten ji ltar rtogs pa bzhin/_/sems can rnams la chos ston to/_/'jig rten 'das pa'i spyod rnams kyis/_/sangs rgyas thams cad yang dag 'phags/_/de dag phrin las 'jig rten 'das/_/rnam par smin pa bla na med/_/gal te 
[\[303b.7\]]'jig rten rnam 'dren rnams/_/'jig rten 'thun par mi 'jug na/_/sangs rgyas chos nyid gang yin dang /_/sangs rgyas sus kyang shes mi 'gyur/_/'jig rten kun la phan bzhed pa/_/skyob pa rdzu 'phrul ldan pa po/_/rang byung sdig pa mi mnga' ba/_/de dag g.yo 
[\[304a\]]
[\[304a.1\]]ba bsam mi khyab/_/bde bar gshegs pa rnams kyi sku/_/'khrig pa las ni byung min la/_/yab dang yum yang ston mdzad pa/_/'di ni 'jig rten 'thun 'jug yin/_/bskal pa bye ba grangs med nas/_/shes rab pha rol phyin 
[\[304a.2\]]las byung /_/'on kyang byis pa nyid ston pa/_/'di ni 'jig rten 'thun 'jug yin/_/sangs rgyas 'od ni dpag med de/_/phyogs bcu dag tu snang mdzad kyang /_/'dom gang 'od du ston mdzad pa/_/'di ni 'jig rten 'thun 'jug yin/_/
[\[304a.3\]]mi yi dam pa nam du yang /_/zhabs gnyis sa la mi reg ste/_/'on kyang lam srang de ston pa/_/'di ni 'jig rten 'thun 'jug yin/_/'dod pa de dag rnams smad de/_/'dod pa'i rdzab las yang dag 'phags/_/'on kyang sras la sogs 
[\[304a.4\]]ston pa/_/'di ni 'jig rten 'thun 'jug yin/_/mar me mdzad nas bzung nas su/_/de bzhin gshegs pa 'dod chags bral/_/sgra gcan zin la sras zhes gsungs/_/'di ni 'jig rten 'thun 'jug yin/_/lha dang 'jig rten bcas 
[\[304a.5\]]pa yi/_/nga ni mchog ces bka' stsal pa/_/phyin nas chos ni tshol mdzad pa/_/'di ni 'jig rten 'thun 'jug yin/_/thub chen 'dzam shing grib ma la/_/bzhugs te bsam gtan mdzad bstan dang /_/lo drug bar du dka' spyad 
[\[304a.6\]]pa/_/'di ni 'jig rten 'thun 'jug yin/_/gnyis su med par zhing 'di na/_/byang chub snying por bzhugs nas ni/_/bdud 'dul rnam par ston mdzad pa/_/'di ni 'jig rten 'thun 'jug yin/_/byang chub mtshungs med sangs 
[\[304a.7\]]rgyas te/_/lhar bcas 'jig rten ston yin yang /_/thugs las chung ngu nyid ston pa/_/'di ni 'jig rten 'thun 'jug yin/_/dpa' bo thugs rje che ldan pa/_/bstan pa'i phyir ni 'dir gshegs la/_/gsol ba 'debs la gzhes 
[\[304b\]]
[\[304b.1\]]mdzad pa/_/'di ni 'jig rten 'thun 'jug yin/_/rang byung rnams kyi mkhyen pa ni/_/phyir zhing 'jug pa mi mnga' yang /_/de dag dran pa ston mdzad pa/_/'di ni 'jig rten 'thun 'jug yin/_/rdzogs pa'i sangs rgyas rnams la ni/_/
[\[304b.2\]]byon dang bzhud pa mi mnga' yang /_/'on kyang bzhud par rnam snang ba/_/'di ni 'jig rten 'thun 'jug yin/_/rgyal ba rnams ni mkha' 'dra ste/_/chos rnams kun la mi gnas kyang /_/ldang ba ltar yang snang ba ni/_/'di ni 'jig 
[\[304b.3\]]rten 'thun 'jug yin/_/zhabs ni pad ma'i 'dab 'dra ste/_/de dag rdul gyis mi gos la/_/zhabs kyang 'khru ba mdzad pa ni/_/'di ni 'jig rten 'thun 'jug yin/_/de dag dri ma mi mnga' ste/_/sku ni gser gyi mdog 'dra yang /_/
[\[304b.4\]]rdzogs pa'i sangs rgyas khrus mdzad pa/_/'di ni 'jig rten 'thun 'jug yin/_/zhal ni pad ma'i dri ldan zhing /_/tshems ni dri med mu tig 'dra/_/'on kyang tshems shing gsol mdzad pa/_/'di ni 'jig rten 'thun 'jug yin/_/de dag 
[\[304b.5\]]sgrims pa mi mnga' yang /_/de dag zhal zas gsol mdzad cing /_/sbyin pa po la 'bras bu che/_/'di ni 'jig rten 'thun 'jug yin/_/sku mkhregs rdo rje 'dra ba'i phyir/_/zag pa dag ni mi mnga' yang /_/bshad pa'i sar ni gshegs 
[\[304b.6\]]mdzad pa/_/'di ni 'jig rten 'thun 'jug yin/_/de dag snyun ni mi mnga' yang /_/dge 'dun bsdu ba mdzad pa'i phyir/_/sman kyang bsten par mdzad pa ni/_/'di ni 'jig rten 'thun 'jug yin/_/sangs rgyas yon tan kun ldan te/_/sku la 
[\[304b.7\]]'gyur ba mi mnga' yang /_/de dag rga ba ston mdzad pa/_/'di ni 'jig rten 'thun 'jug yin/_/'jig rten khams ni dpag tu med/_/zhabs kyi mthe bos g.yo mdzad la/_/'on kyang nyam chung ston mdzad pa/_/'di ni 'jig rten 'thun 'jug yin/_/
[\[305a\]]
[\[305a.1\]]yid kyi sku dang rab ldan pas/_/de bzhin gshegs pa chos sku yang /_/rnag can sku ni ston mdzad pa/_/'di ni 'jig rten 'thun 'jug yin/_/sangs rgyas rnam rtog mi mnga' yang /_/sems can spyod yul ji bzhin du/_/de 
[\[305a.2\]]dag spyod pa rnam par rtog_/'di ni 'jig rten 'thun 'jug yin/_/de dag rtag tu mnyam bzhag la/_/'greng dang bzhugs dang bzhud pa dang /_/de bzhin mnal bar snang ba yang /_/'di ni 'jig rten 'thun 'jug yin/_/rdzogs pa'i 
[\[305a.3\]]sangs rgyas thub dka' la/_/grang dang tsha dang grib ma dang /_/de bzhin nyi ma sten mdzad pa/_/'di ni 'jig rten 'thun 'jug yin/_/tshangs pa'i khyim na tshangs pa ltar/_/rgyal ba rtag par na bza' gsol/_/'on kyang na bza' len mdzad pa/_/'di 
[\[305a.4\]]ni 'jig rten 'thun 'jug yin/_/spyi gtsug bltar ni mi mthong phyir/_/spu gris gcad du yong med kyang /_/dbu 'breg par ni ston mdzad pa/_/'di ni 'jig rten 'thun 'jug yin/_/rdzu 'phrul rkang pa rab bsgoms te/_/de dag rdzu 'phrul rnam ston 
[\[305a.5\]]la/_/bsam gtan mdzad pa snang ba yang /_/'di ni 'jig rten 'thun 'jug yin/_/'jig rten rnam par 'dren pa kun/_/ro bro mchog rnams brnyes gyur kyang /_/ngan ngon dag ni bsten mdzad pa/_/'di ni 'jig rten 'thun 'jug yin/_/bsod 
[\[305a.6\]]nams mi zad thams cad kyis/_/sangs rgyas thams cad yang dag 'phags/_/'on kyang ma brnyes ston mdzad pa/_/'di ni 'jig rten 'thun 'jug yin/_/dga' ba'i zas ni mngon bsgrubs te/_/bskal pa bye ba bzhugs mdzad kyang /_/
[\[305a.7\]]rtag tu zhal zas gsol mdzad pa/_/'di ni 'jig rten 'thun 'jug yin/_/bsod nams pha rol phyin pas 'phags/_/lha yi na bza' brnyes gyur kyang /_/phyag dar khrod pa gsol mdzad pa/_/'di ni 'jig rten 'thun 'jug yin/_/'og 
[\[305b\]]
[\[305b.1\]]min gzhal med khang pa rnams/_/rnam 'dren rnams kyis yongs spangs te/_/rtswa khyim rnams ni sten mdzad pa/_/'di ni 'jig rten 'thun 'jug yin/_/'dren pa rnams ni zhal dbugs kyis/_/rgya mtsho chen po skams mdzad kyang /_/char pa'i skyabs kyang 
[\[305b.2\]]rab 'dzin pa/_/'di ni 'jig rten 'thun 'jug yin/_/bdud rnams bye ba dpag med pa/_/thugs bskyed tsam gyis 'dul mdzad kyang /_/bdud kyi bgegs rnams ston mdzad pa/_/'di ni 'jig rten 'thun 'jug yin/_/nga dang nga zhes lta ba gang /_/
[\[305b.3\]]de ni rang byung rnams la med/_/'on kyang nga dang nga'i zhes gsungs/_/'di ni 'jig rten 'thun 'jug yin/_/skyob pa sangs rgyas chos kun la/_/mi mkhyen pa ni mi mnga' yang /_/gzhan la yongs su 'dri mdzad pa/_/'di ni 'jig rten 'thun 'jug yin/_/
[\[305b.4\]]sems can kun gyi don gyi phyir/_/rnam par 'dren pa 'byung mdzad kyang /_/rab tu dben par snang ba ste/_/'di ni 'jig rten 'thun 'jug yin/_/de dag sna tshogs sku med kyang /_/sems can mos pa ji bzhin du/_/sku lus sprul pa mdzad pa ni/_/'di ni 
[\[305b.5\]]'jig rten 'thun 'jug yin/_/'jig rten kun gyi sgra skad kyis/_/de bzhin gshegs pa mi g.yo la/_/'on kyang sgra chung sten mdzad pa/_/'di ni 'jig rten 'thun 'jug yin/_/rdzogs pa'i sangs rgyas spros mi mnga'/_/chos rnams kun la gsal 
[\[305b.6\]]gyur kyang /_/spros dang bcas par gsung mdzad pa/_/'di ni 'jig rten 'thun 'jug yin/_/ming med pa yi chos kyi rnams/_/bsam du med pa'i ming dag gis/_/sems can rnams la yongs brjod pa/_/'di ni 'jig rten 'thun 'jug 
[\[305b.7\]]yin/_/chos rnams sems can med pa dang /_/shin tu dngos po med mkhyen la/_/sems can mang po 'dul mdzad pa/_/'di ni 'jig rten 'thun 'jug yin/_/gang gis las byas 'di nyid kyis/_/myong bar gyur pa ma yin yang /_/
[\[306a\]]
[\[306a.1\]]gang gis byas pa ston mdzad pa/_/'di ni 'jig rten 'thun 'jug yin/_/chos rnams thams cad stong pa la/_/skyes bu mchog rnams mngon sum yang /_/'chi 'pho skye ba ston mdzad pa/_/'di ni 'jig rten 'thun 
[\[306a.2\]]'jug yin/_/'jig rten 'di nas srid gzhan du/_/su yang 'khor bar yong min la/_/'khor ba yang ni ston mdzad pa/_/'di ni 'jig rten 'thun 'jug yin/_/phung po dag dang khams rnams dang /_/skye mched rang bzhin 
[\[306a.3\]]gcig bzhed la/_/khams gsum po dag ston mdzad pa/_/'di ni 'jig rten 'thun 'jug yin/_/dus gsum dag tu sems can gyi/_/rang bzhin dmigs pa ma yin la/_/sems can khams kyang ston mdzad pa/_/'di 
[\[306a.4\]]ni 'jig rten 'thun 'jug yin/_/kun la mi mkhyen rnam bral te/_/thams cad mkhyen cing thams cad gzigs/_/'on kyang sngon mtha' mi gsung ba/_/'di ni 'jig rten 'thun 'jug yin/_/yang dag ji bzhin gzhan 
[\[306a.5\]]min par/_/chos rnams rtogs par thugs chud la/_/'on kyang gzhag pa ston mdzad pa/_/'di ni 'jig rten 'thun 'jug yin/_/dam pa'i don du chos rnams kun/_/zab par rab tu mkhyen gyur la/_/sna tshogs su ni ston mdzad 
[\[306a.6\]]pa/_/'di ni 'jig rten 'thun 'jug yin/_/sems can bsam pa ji bzhin du/_/'phags pa'i bden pa ston mdzad cing /_/[{]brdzun [,]rdzun [}]par yang ni ston mdzad pa/_/'di ni 'jig rten 'thun 'jug yin/_/bdud ni bye ba phrag brgya 
[\[306a.7\]]yis/_/dge 'dun dbye bar mi nus kyang /_/dge 'dun dbyen ni ston mdzad pa/_/'di ni 'jig rten 'thun 'jug yin/_/chos gang yang ni ma bslabs la/_/ma bslabs pa yang gang yang med/_/slob dang mi slob ston mdzad pa/_/
[\[306b\]]
[\[306b.1\]]'di ni 'jig rten 'thun 'jug yin/_/'dus byas rnams ni ngo bo nyid/_/ngo bo nyid kyis grol bcings med/_/'on kyang rnam par grol ba ston/_/'di ni 'jig rten 'thun 'jug yin/_/mya ngan 'das la 'gro med kyang /_/dgra bcom 
[\[306b.2\]]de ni 'gro 'ong zhes/_/sems can rnams la de bstan pa/_/'di ni 'jig rten 'thun 'jug yin/_/don dang don min mi gzigs la/_/'gog pa dang ni dam pa'i don/_/smra ba rnams kyi mchog gsung ba/_/'di ni 'jig rten 'thun 
[\[306b.3\]]'jug yin/_/dngos po med pa gsal ba'i dngos/_/rnyog ma med pa rab ston kyang /_/chos rnams chud za med ces pa/_/'di ni 'jig rten 'thun 'jug yin/_/chos rnams thams cad brjod med par/_/de bzhin gshegs pas 
[\[306b.4\]]rab mkhyen kyang /_/brjod pa dag ni ston mdzad pa/_/'di ni 'jig rten 'thun 'jug yin/_/sangs rgyas mkhyen pa chags mi mnga'/_/dus rnams kun tu mnyam bzhag kyang /_/dbang po rnams ni sbed mdzad pa/_/'di ni 'jig rten 'thun 
[\[306b.5\]]'jug yin/_de bzhin gshegs pa rdo rje'i sku/_/sangs rgyas cung zad mi bsnyun yang /_/dge slong byang chub yan lag smros/_/'di ni 'jig rten 'thun 'jug yin/_/sdig pa thams cad yongs zad de/_/bsod nams kun gyis mngon 
[\[306b.6\]]'phags kyang /_/las kyi rgyud ni ston mdzad pa/_/'di ni 'jig rten 'thun 'jug yin/_/skyob pa sangs rgyas dus gsum la/_/mthar thug 'gyur ba yod min yang /_/mtshams gcod pa yang ston mdzad pa/_/'di ni 'jig rten 'thun 
[\[306b.7\]]'jug yin/_/de bzhin gshegs pa chos sku ste/_/gcig ci 'dra bar de bzhin kun/_/'on kyang tha dad ston mdzad pa/_/'di ni 'jig rten 'thun 'jug yin/_/sangs rgyas rang sangs rgyas rnams dang /_/nyan thos so so'i skye bo dang /_/'khor 
[\[307a\]]
[\[307a.1\]]ba dang ni mya ngan 'das/_/tshig gi lam gyis rab tu phye/_/sangs rgyas ye shes mtha' yas te/_/chos kyi dbyings las byung yin yang /_/sangs rgyas zhing ni ston mdzad pa/_/'di ni 'jig rten 'thun 'jug yin/_/rdzogs pa'i 
[\[307a.2\]]sangs rgyas bsam mi khyab/_/de bzhin gshegs pa bsam mi khyab/_/sems can 'dul ba'i don gyi phyir/_/'di ni 'jig rten 'thun 'jug yin/_/zag med yod pa ma yin yang /_/de bzhin gshegs pa nyan thos la/_/zag pa med pa nyid gsung 
[\[307a.3\]]ba/_/'di ni 'jig rten 'thun 'jug yin/_/mkhyen pas de dag gnyis min yang /_/dus gsum dag ni rnams gzigs shing /_/gnyis kyi 'du shes ston mdzad pa/_/'di ni 'jig rten 'thun 'jug yin/_/sangs rgyas chos nyid gang yin dang /_/
[\[307a.4\]]sangs rgyas rig par su 'dod pa/_/de ni chos dbyings zhus shig pa/_/'di ni 'jig rten 'thun 'jug yin/_/skye ba med pa bzod bsten pa/_/rtag tu yang dag rab tu mkhyen/_/mkhyen nas rab tu ston mdzad pa/_/'di ni 'jig rten 'thun 'jug 
[\[307a.5\]]yin/_/rtag tu chos kyi dbyings mtshungs te/_/'jug pa med cing 'byung med kyang /_/'gro ba gnas pa ston mdzad pa/_/'di ni 'jig rten 'thun 'jug yin/_/mi skye ba la gcig pa 'am/_/mang po yod pa ma yin yang /_/sna tshogs 
[\[307a.6\]]rim pa ston mdzad pa/_/'di ni 'jig rten 'thun 'jug yin/_/de dag tha dad sku med kyang /_/sangs rgyas zhing rnams dpag med du/_/sku lus dag ni sprul mdzad pa/_/'di ni 'jig rten 'thun 'jug yin/_/stong gsum bye ba brgya bgrangs 
[\[307a.7\]]pa/_/sangs rgyas zhing du brjod bya ba/_/der ni skye ba ston mdzad pa/_/'di ni 'jig rten 'thun 'jug yin/_/de bzhin gshegs pas dus kun tu/_/chos ni gnas par rab mkhyen kyang /_/chos kyi 'khor lo rab skor ba/_/'di ni 'jig rten 
[\[307b\]]
[\[307b.1\]]'thun 'jug yin/_/sangs rgyas 'od ni dpag med cing /_/sku lus dpag tu med min yang /_/dpag tu yod par ston mdzad pa/_/'di ni 'jig rten 'thun 'jug yin/_/chos kyi dbyings la mchog med de/_/dus gsum dag tu stong nyid kyang /_/
[\[307b.2\]]mchog gis chos rnams ston mdzad pa/_/'di ni 'jig rten 'thun 'jug yin/_/zhig pa med cing skye med la/_/chos kyi dbyings dang mnyam gyur kyang /_/sreg pa'i bskal pa ston mdzad pa/_/'di ni 'jig rten 'thun 'jug yin/_/chos kyi 
[\[307b.3\]]dbyings ni grub med de/_/de la ngo bo nyid med kyang /_/'on kyang nges par 'byung ston pa/_/'di ni 'jig rten 'thun 'jug yin/_/gzigs pa ci yang mi mnga' yang /_/lhag mthong gis ni gzigs gyur cing /_/lta ba thams cad ston mdzad 
[\[307b.4\]]pa/_/'di ni 'jig rten 'thun 'jug yin/_/chos rnams kun la byed pa po/_/shin tu yod pa ma yin yang /_/byas dang ma byas ston mdzad pa/_/'di ni 'jig rten 'thun 'jug yin/_/mya ngan 'das dang nam mkhar ni/_/rgyal ba grangs su ma chud 
[\[307b.5\]]kyang /_/khams kyi grangs rnams ston mdzad pa/_/'di ni 'jig rten 'thun 'jug yin/_/grangs med stobs rnams brnyes gyur la/_/mthu las nyams pa mi mnga' yang /_/zhabs 'bring ba dag tshol mdzad pa/_/'di ni 'jig rten 'thun 'jug yin/_/
[\[307b.6\]]nam yang byis pa'i blo ldan dang /_/sangs rgyas 'dren pa mi mnga' yang /_/byis pa de dag 'dul mdzad pa/_/'di ni 'jig rten 'thun 'jug yin/_/yon tan ldan pa thams cad kyi/_/pha rol de bzhin gshegs byon kyang /_/de la nga ni gzhan zhes 
[\[307b.7\]]pa/_/'di ni 'jig rten 'thun 'jug yin/_/mi skye ba ni rtag tu skyes/_/de dag rgyu las byung min yang /_/ma rig rkyen gyis 'byung zhes pa/_/'di ni 'jig rten 'thun 'jug yin/_/rgyal ba rnyed dang bkur sti las/_/sgrib pa med pa nyid brnyes la/_/
[\[308a\]]
[\[308a.1\]]chog shes pa ni ston mdzad pa/_/'di ni 'jig rten 'thun 'jug yin/_/gang na sems can 'dul yod par/_/snang ba der ni 'dren pa rnams/_/de dag spyod pa ston mdzad pa/_/'di ni 'jig rten 'thun 'jug yin/_/rig pa gsum gyi tshogs bsags pa/_/
[\[308a.2\]]rig pa skyed par nges par ston/_/'di la mthong ba ci yang med/_/'di ni 'jig rten 'thun 'jug yin/_/'jig rten sgron ma thams cad du/_/skye bo dpag tu med pa 'dul/_/gling bzhi dag kyang ston mdzad pa/_/'di ni 'jig rten 'thun 'jug yin/_/'jig rten gsum 
[\[308a.3\]]po gang na yang /_/chos gang phung po gnas pa med/_/'on kyang chos grub bka' stsal pa/_/'di ni 'jig rten 'thun 'jug yin/_/mtha' gsum gyi ni mthar skyes pa/_/de bzhin gshegs rnams ston mdzad cing /_/sems can rnams la rab ston pa/_/
[\[308a.4\]]'di ni 'jig rten 'thun 'jug yin/_/chos rnams kun gyi rgyud mkhyen nas/_/'chi 'pho skye ba rnam spangs la/_/de dag thams cad ston mdzad pa/_/'di ni 'jig rten 'thun 'jug yin/_/mi skye ba ni gang mthong ba/_/ma rig de ni ye shes bgegs/_/rig pa skyed par 
[\[308a.5\]]ston mdzad pa/_/'di ni 'jig rten 'thun 'jug yin/_/rdzogs pa'i sangs rgyas gcig yin yang /_/sems can yongs su smin bya'i phyir/_/'byung ba dag ni bsam mi khyab/_/'di ni 'jig rten 'thun 'jug yin/_/gang dag mdo sde 'di 'dra 'di/_/phyi ma'i 
[\[308a.6\]]dus na thos 'gyur zhing /_/the tsom med la shes 'gyur ba/_/de dag sngon gyi rgyal ba mthong /_/'jig rten mgon gyis de gsungs nas/_/sras po 'jam pa'i dbyangs la sogs/_/rab tu dga' zhing yi rangs te/_/ston pa'i bka' la mngon par bstod/_/'phags pa 
[\[308a.7\]]'jig rten gyi rjes su 'thun par 'jug pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
