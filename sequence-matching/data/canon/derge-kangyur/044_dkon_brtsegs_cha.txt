[\[1a\]]
[\[1a.1\]]@#/_/dkon brtsegs cha pa bzhugs so/_/
[\[1b\]]
[\[1b.1\]]@##/_/'phags pa lha'i bu blo gros rab gnas kyis zhus pa lung bstan pa/_theg pa chen po'i mdo/_bam po gsum pa/_de nas bcom ldan 'das la 'jam dpal gzhon 
[\[1b.2\]]nur gyur pas 'di skad ces gsol to/_/bcom ldan 'das byang chub sems dpa' sems dang po bskyed pa dang ldan pa sems dang po bskyed pa dang ldan pa zhes bgyi na/_bcom ldan 'das ci 
[\[1b.3\]]tsam gyis na byang chub sems dpa' sems dang po bskyed pa dang ldan pa zhes bgyi/_bcom ldan 'das kyis bka' stsal pa/_'jam dpal byang chub sems dpa' gang gis khams gsum 
[\[1b.4\]]pa thams cad las 'du shes dang /_yid la byed pa bskyed pa de ni sems dang po bskyed pa dang ldan pa zhes bya'o/_/'jam dpal gyis gsol ba/_bcom ldan 'das kyis bka' stsal ba'i don 
[\[1b.5\]]bdag gis 'tshal ba ltar na/_byang chub sems dpa' gang gis 'dod chags bskyed pa dang /_zhe sdang bskyed pa dang /_gti mug bskyed pa de ni sems dang po bskyed pa dang ldan pa zhes bgyi'o/_/
[\[2a\]]
[\[2a.1\]]de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal gal te 'dod chags dang /_zhe sdang dang /_gti mug dag bskyed pa byang chub sems dpa' sems dang po bskyed pa lags na/_
[\[2a.2\]]de lta na byis pa so so'i skye bo rnams kyang sems dang po bskyed pa dang ldan pa lags par 'gyur ro/_/de ci'i slad du zhe na/_'jam dpal 'di ltar de dag ni 'dod chags dang /_zhe sdang dang /_gti mug dag skyed par bgyi ba'i slad du'o/_/'jam dpal gyis smras pa/_
[\[2a.3\]]lha'i bu byis pa so so'i skye bo rnams kyis ni 'dod chags dang /_zhe sdang dang /_gti mug dag skyed par mi nus so/_/de ci'i phyir zhe na/_lha'i bu 'dod chags dang /_zhe sdang dang /_gti mug dag ni sangs rgyas rnams dang /_rang sangs rgyas rnams dang /_nyan 
[\[2a.4\]]thos rnams dang /_byang chub sems dpa' phyir mi ldog pa rnams kyis bskyed pa'i phyir ro/_/lha'i bus smras pa/_'jam dpal 'khor 'dis khyod kyis dgongs pa'i gsung mi rtogs shing ma 'tshal na/_the tshom 'tshal bar 'gyur gyis rnam par phye ste bstan du 
[\[2a.5\]]gsol/_'jam dpal gyis smras pa/_lha'i bu 'di ji snyam du sems/_'dab chags bya steng gi bar snang la rgyu ba de 'phur te song ngam/_'on te 'dug snyam/_lha'i bus smras pa/_'jam dpal 'phur te mchis so/_/'jam dpal gyis smras pa/_lha'i 
[\[2a.6\]]bu kho bo ni de las bsams nas de skad ces/_gang dag 'dod chags dang /_zhe sdang dang /_gti mug dag skyed par byed pa de dag ni sangs rgyas rnams dang /_rang sangs rgyas rnams dang /_nyan thos rnams dang /_byang chub sems dpa' phyir mi ldog pa rnams zhes bya'o zhes 
[\[2b\]]
[\[2b.1\]]ston to/_/lha'i bu gang la rten med pa de ni skye ba yin no/_/gang la lhag par chags pa med pa de ni skye ba yin no/_/gang la mngon par zhen pa med pa de ni skye ba yin no/_/lha'i bu gang la rten med pa dang lhag par chags pa med pa dang /_mngon par zhen pa med pa de ni skye ba yin te/_
[\[2b.2\]]skye ba zhes bya ba de ni gzhi med pa yin no/_/skye ba zhes bya ba de ni brtag tu med pa'i gzhi yin no/_/skye ba zhes bya ba de ni 'byung ba med pa'i gzhi yin no/_/skye ba zhes bya ba de ni ngo bo nyid med pa'i gzhi yin no/_/skye ba zhes bya ba de ni dngos po med pa'i gzhi yin no/_/
[\[2b.3\]]skye ba zhes bya ba de ni 'ong ba med pa'i gzhi yin no/_/skye ba zhes bya ba de ni 'gro ba med pa'i gzhi yin no/_/skye ba zhes bya ba de ni skye ba med pa'i gzhi yin no/_/skye ba zhes bya ba de ni dmigs pa med pa'i gzhi yin no/_/skye ba zhes bya ba de ni rnam par rig pa med pa'i gzhi yin no/_/
[\[2b.4\]]skye ba zhes bya ba de ni rdul med pa'i gzhi yin no/_/skye ba zhes bya ba de ni rlom sems med pa'i gzhi yin no/_/skye ba zhes bya ba de ni spyod pa med pa'i gzhi yin no/_/skye ba zhes bya ba de ni brjod du med pa'i gzhi yin no/_/skye ba zhes bya ba de ni mi phyed pa'i gzhi yin no/_/
[\[2b.5\]]skye ba zhes bya ba de ni yi ge med pa'i gzhi yin no/_/skye ba zhes bya ba de ni gzung ba med pa'i gzhi yin no/_/skye ba zhes bya ba de ni gnas med pa'i gzhi yin no/_/skye ba zhes bya ba de ni blang ba med pa'i gzhi yin no/_/skye ba zhes bya ba de ni dor ba med pa'i gzhi yin no/_/
[\[2b.6\]]skye ba zhes bya ba de ni phyir mi zlogs pa'i gzhi yin te/_lha'i bu chos de la rlom sems su mi byed/_mngon par zhen par mi byed/_sems par mi byed/_shes par mi byed/_lta bar mi byed/_nyan par mi byed/_rnam par shes par mi byed/_len par mi byed/_gtong bar mi 
[\[2b.7\]]byed/_skyed par mi byed/_'gog par mi byed pa gang yin pa de ni byang chub sems dpa'i sems dang po bskyed pa yin no/_/lha'i bu de lta bas na byang chub sems dpa' tshul de dang /_chos kyi dbyings de dang /_mnyam pa nyid de dang /_mtha' de dang /_thabs la mkhas pa des 
[\[3a\]]
[\[3a.1\]]'dod chags bskyed par bya'o/_/zhe sdang dang /_gti mug bskyed par bya'o/_/mig gi rten bskyed par bya'o/_/yid kyi rten gyi bar du bskyed par bya'o/_/gzugs la lhag par chags pa bskyed par bya'o/_/rnam par shes pa la lhag par chags pa'i bar du bskyed 
[\[3a.2\]]par bya'o/_/ming bskyed par bya'o/_/gzugs bskyed par bya'o/_/rgyu bskyed par bya'o/_/lta ba'i rnam pa thams cad bskyed par bya'o/_/ma rig pa bskyed par bya'o/_/srid pa'i sred pa bskyed par bya'o/_/rten cing 'brel bar 'byung ba'i yan lag bcu gnyis la 'jug 
[\[3a.3\]]pa'i bar du bskyed par bya'o/_/'dod pa'i yon tan lnga bskyed par bya'o/_/khams gsum pa la mngon par zhen pa bskyed par bya'o/_/ngar 'dzin pa dang /_nga yir 'dzin pa bskyed par bya'o/_/'jig tshogs bskyed par bya'o/_/'jig tshogs la lta ba bskyed par bya'o/_/
[\[3a.4\]]lta ba'i rnam pa drug cu rtsa gnyis bskyed par bya'o/_/sangs rgyas su 'du shes pa dang /_chos su 'du shes pa dang /_dge 'dun du 'du shes pa bskyed par bya'o/_/bdag tu 'du shes pa dang /_gzhan du 'du shes pa bskyed par bya'o/_/sar 'du shes pa bskyed 
[\[3a.5\]]par bya'o/_/chur 'du shes pa dang /_mer 'du shes pa dang /_rlung du 'du shes pa dang /_nam mkhar 'du shes pa dang /_rnam par shes par 'du shes pa bskyed par bya'o/_/phyin ci log bzhi bskyed par bya'o/_/sgrib pa lnga dang /_rnam par shes pa gnas pa bzhi 
[\[3a.6\]]dang /_log pa nyid brgyad dang /_mi dge ba bcu'i las kyi lam rnams bskyed par bya'o/_/lha'i bu mdor na byang chub sems dpas rtog pa thams cad dang /_yongs su rtog pa thams cad dang /_rnam par rtog pa thams cad dang /_mtshan ma thams cad dang /_spros pa 
[\[3a.7\]]thams cad dang /_'dod pa thams cad dang /_'dzin pa thams cad dang /_mngon par zhen pa thams cad dang /_'du shes thams cad dang /_rlom sems thams cad dang /_chags pa thams cad bskyed par bya ste/_lha'i bu rnam grangs des na khyod kyis 'di ltar chos de la mngon par 
[\[3b\]]
[\[3b.1\]]zhen pa med pa dang /_lhag par chags pa med pa gang yin pa de ni skye ba zhes bya ba yin par rig par bya'o/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal gang gi phyir khyod kyis 'di lta ste/_sangs 
[\[3b.2\]]rgyas bcom ldan 'das gang gA'i klung gi bye ma snyed la bsnyen bkur byas pa'i phyir byang chub sems dpa' rnams kyi sems dang po skye ba 'di bstan pa legs so legs so/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 
[\[3b.3\]]'das de ltar 'jam dpal gzhon nur gyur pas byang chub sems dpa'i sems dang po skye ba 'di bstan pa'i sems skye ba 'di ni mi skye ba'i chos la bzod pa thob pa dang mtshungs so/_/bcom ldan 'das kyis bka' stsal pa/_shA ri'i bu de de bzhin no/_/ji skad smras pa de 
[\[3b.4\]]bzhin te/_shA ri'i bu gang gi tshe de bzhin gshegs pa mar me mdzad kyis nga la bram ze'i khye'u khyod ma 'ongs pa'i dus na bskal pa grangs med pa dag gis de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes 
[\[3b.5\]]lung bstan pa de'i tshe na shA ri'i bu nga sems skye ba 'di dang bral bar ma gyur te/_shA ri'i bu de na ngas mi skye ba'i chos la bzod pa thob pa gang yin pa dang /_byang chub sems dpa'i sems dang po skye ba de ni 'jam dpal gzhon nur gyur pas ji skad bstan pa 'di yin no/_/
[\[3b.6\]]'jam dpal gyis gsol pa/_bcom ldan 'das kyis bka' stsal pa'i don bdag gis 'tshal ba ltar na/_byang chub sems dpa'i sems skye ba thams cad ni sems dang po skye ba lags so/_/de ci'i slad du zhe na/_bcom ldan 'das 'di ltar sems skye ba thams cad 
[\[3b.7\]]ni skye ba ma mchis pa lags la/_skye ba ma mchis pa gang lags pa de ni byang chub sems dpa'i sems dang po skye ba lags pa'i slad du'o/_/bstan pa 'di bshad pa na byang chub sems dpa' nyi khri sum stong gis mi skye ba'i chos la bzod pa thob bo/_/dge slong lnga brgya ni 
[\[4a\]]
[\[4a.1\]]len pa med par zag pa rnams las sems rnam par grol lo/_/lha'i bu dung phyur phrag drug ni chos rnams la chos kyi mig rdul med cing dri ma dang bral ba rnam par dag go_/de nas bcom ldan 'das la gnas brtan 'od srung chen pos 'di skad 
[\[4a.2\]]ces gsol to/_/bcom ldan 'das de ltar 'jam dpal gzhon nur gyur pas chos bstan pas sems can 'di snyed kyi don bgyis pa ni 'jam dpal gzhon nur gyur pa dka' ba bgyid pa lags so/_/'jam dpal gyis smras pa/_btsun pa 'od srung chen po 
[\[4a.3\]]kho bo ni dka' ba byed pa ma yin no/_/de ci'i phyir zhe na/_btsun pa 'od srung chen po chos thams cad byed pa med pa/_ma byas pa/_bya ba med pa yin pas kho bo chos 'ga' yang mi byed/_'jig par mi byed pa'i phyir ro/_/kho bo ni sems can 'ga' 
[\[4a.4\]]yang grol bar mi byed/_'ching bar mi byed do/_/de ci'i phyir zhe na/_sems can med pa'i phyir ro/_/btsun pa 'od srung chen po gzhan yang de skad ces dka' ba byed pa yin no zhes zer ba ni btsun pa 'od srung chen po kho bo ni dka' ba byed pa ma yin te/_de bzhin 
[\[4a.5\]]gshegs pa yang ma yin/_dgra bcom pa rnams kyang ma yin/_rang sangs rgyas rnams kyang ma yin no/_/btsun pa 'od srung chen po gang dag byis pa so so'i skye bo rnams dka' ba byed pa yin no zhes yang dag par smra brjod par gyur na de dag ni yang dag par 
[\[4a.6\]]smra brjod pa yin no/_/de ci'i phyir zhe na/_btsun pa 'od srung chen po 'di ltar sangs rgyas thams cad kyis ma brnyes mi brnyes brnyes par mi 'gyur ba gang yin pa dang /_nyan thos thams cad dang /_rang sangs rgyas thams cad kyis ma rnyed mi rnyed rnyed par mi 
[\[4a.7\]]'gyur ba gang yin pa de ni byis pa so so'i skye bo rnams kyis rnyed pa'i phyir ro/_/'od srung chen pos smras pa/_'jam dpal sangs rgyas thams cad kyis ci zhig ma brnyes/_'jam dpal gyis smras pa/_btsun pa 'od srung chen po bdag ma brnyes so/_/sems can 
[\[4b\]]
[\[4b.1\]]ma brnyes so/_/srog ma brnyes so/_/gang zag ma brnyes so/_/rtag pa ma brnyes so/_/chad pa ma brnyes so/_/phung po rnams ma brnyes so/_/khams rnams ma brnyes so/_/skye mched rnams ma brnyes so/_/ming ma brnyes so/_/gzugs ma brnyes so/_/'dod pa'i khams 
[\[4b.2\]]ma brnyes so/_/gzugs kyi khams ma brnyes so/_/gzugs med pa'i khams ma brnyes so/_/rtog pa dang /_yongs su rtog pa dang /_rnam par rtog pa dang /_rgyu dang skye ba rnams ma brnyes so/_/phyin ci log rnams ma brnyes so/_/'dod chags dang /_zhe sdang 
[\[4b.3\]]dang /_gti mug dag ma brnyes so/_/'jig rten 'di dang /_'jig rten pha rol ma brnyes so/_/ngar 'dzin pa dang /_nga yir 'dzin pa dag ma brnyes te/_btsun pa 'od srung chen po mdor na chos thams cad ma brnyes/_ma bshig_/ma bkrol/_ma bzung /_
[\[4b.4\]]ma btang /_ma sbyar/_ma phye'o/_/btsun pa 'od srung chen po rnam grangs des na khyod kyis 'di ltar sangs rgyas thams cad kyis ma brnyes pa gang yin pa de byis pa so so'i skye bo thos pa dang mi ldan pa rnams kyis rnyed par rig par bya ste/_de'i phyir de dag ni dka' 
[\[4b.5\]]ba byed pa yin no/_/sangs rgyas rnams kyis ma mdzad pa gang yin pa dang /_nyan thos rnams dang rang sangs rgyas rnams kyis ma byas pa gang yin pa de yang byis pa so so'i skye bo rnams byed do/_/'od srung chen pos smras pa/_'jam dpal ci zhig byed/_'jam 
[\[4b.6\]]dpal gyis smras pa/_btsun pa 'od srung chen po rtag pa byed do/_/chad pa byed do/_/kun tu sbyor ba byed do/_/mngon par gnas pa byed do/_/rlom sems byed do/_/sems pa byed do/_/skye ba byed do/_/'jig pa byed do/_/len pa byed do/_/'dor ba byed do/_/
[\[4b.7\]]'phro ba byed do/_/rtog pa byed do/_/rjes su chags pa byed do/_/khong khro ba byed do/_/khengs pa byed do/_/'dud pa byed de/_btsun pa 'od srung chen po sangs rgyas bcom ldan 'das rnams kyis ma mdzad mi mdzad mdzad par mi 'gyur ba'i chos gang dag yin pa 
[\[5a\]]
[\[5a.1\]]de dag byis pa so so'i skye bo rnams byed pas na de'i phyir de dag ni dka' ba byed pa yin no/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das mi skye ba'i chos la bzod pa mi skye ba'i chos la 
[\[5a.2\]]bzod pa zhes bgyi na bcom ldan 'das byang chub sems dpa' mi skye ba'i chos la bzod pa zhes bgyi ba de ni gang lags/_mi skye ba'i chos la bzod pa thob pa'i byang chub sems dpas ni ci zhig 'thob/_bcom ldan 'das kyis bka' stsal pa/_'jam dpal thob pa 
[\[5a.3\]]ci yang med pa'i phyir mi skye ba'i chos la bzod pa thob pa zhes bya'o/_/de ci'i phyir zhe na/_bzod pa de ni 'thob pa med pa ste/_thob pa med pas thob pa dang bral ba/_ma thob pa/_ma bshig pa yin pa'i phyir ro/_/'jam dpal mi skye ba'i chos la bzod pa zhes bya 
[\[5a.4\]]ba de ni chos thams cad skye ba med pa zhes bya ba bzod pa dang /_chos thams cad 'ong ba med pa zhes bya ba bzod pa dang /_chos thams cad 'gro ba med pa zhes bya ba bzod pa dang /_chos thams cad mnyam pa med pa zhes bya ba bzod pa dang /_chos thams cad bdag po 
[\[5a.5\]]med pa zhes bya ba bzod pa dang /_chos thams cad blang ba med pa zhes bya ba bzod pa dang /_chos thams cad dor ba med pa zhes bya ba bzod pa dang /_chos thams cad dngos po med pa zhes bya ba bzod pa dang /_chos thams cad ngo bo nyid med pa zhes bya ba bzod pa dang /_
[\[5a.6\]]chos thams cad 'dra ba med pa zhes bya ba bzod pa dang /_chos thams cad rdul med cing nam mkha' dang mtshungs pa zhes bya ba bzod pa dang /_chos thams cad dbyer med cing gcad du med pa zhes bya ba bzod pa dang /_chos thams cad kun nas nyon mongs pa med pa zhes 
[\[5a.7\]]bya ba bzod pa dang /_chos thams cad rnam par byang ba med pa zhes bya ba bzod pa dang /_chos thams cad stong pa dang /_mtshan ma med pa dang /_smon pa med pa zhes bya ba bzod pa dang /_chos thams cad 'dod chags dang bral ba dang /_zhe sdang dang bral ba dang /_gti 
[\[5b\]]
[\[5b.1\]]mug dang bral ba zhes bya ba bzod pa dang /_chos thams cad de bzhin nyid dang /_chos kyi dbyings dang /_yang dag pa'i mtha' la gnas pa zhes bya ba bzod pa dang /_chos thams cad ma brtags pa dang /_rnam par ma brtags pa dang /_ma rloms pa dang /_ma spros pa 
[\[5b.2\]]dang /_ma bsams pa dang /_ma byas pa dang /_stobs med pa dang /_nyam chung ba dang /_gsog dang /_gso ba dang /_sgyu ma lta bu dang /_rmi lam lta bu dang /_brag ca lta bu dang /_mig yor lta bu dang /_smig rgyu lta bu dang /_chu shing gi snying po lta bu dang /_chu bur lta 
[\[5b.3\]]bu dang /_dbu ba rdos pa lta bu zhes bya ba bzod cing de dag ni chos rnams kyang ma yin/_chos ma yin pa rnams kyang ma yin te/_ming gis brjod pa kho na yin zhing ming de yang g.yo ba med pa/_rang bzhin gyis dben pa yin no zhes bya ba de ltar bzod par byed/_mos par 
[\[5b.4\]]byed/_yid ches par byed/_'jig par byed/_rtog par byed cing nem nur mi byed/_the tshom mi za la/_mi skrag mi dngang zhing dngang bar mi 'gyur bar lus kyis reg par byas nas bsgrubs te gnas shing lus kyang mi dmigs shing gnas pa yang mi dmigs pa de ni 
[\[5b.5\]]'jam dpal 'di lta ste/_mtshan ma thams cad rab tu mi rgyu ba'i phyir byang chub sems dpa'i mi skye ba'i chos la bzod pa zhes bya'o/_/'jam dpal gyis gsol pa/_bcom ldan 'das bzod pa bzod pa zhes bgyi ba ni chos gang chos gang gis kyang rmas par bgyir 
[\[5b.6\]]ma mchis pa de ni bzod pa zhes bgyi'o/_/de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal chos gang zhig chos gang gis rmas par bgyid/_'jam dpal gyis smras pa/_lha'i bu mig ni 
[\[5b.7\]]gzugs yid du 'ong ba dang /_yid du mi 'ong ba dag gis rmas par byed do/_/rna ba ni sgra dag gis so/_/sna ni dri dag gis so/_/lce ni ro dag gis so/_/lus ni reg bya dag gis so/_/lha'i bu yid ni chos yid du 'ong ba dang /_yid du mi 'ong ba dag 
[\[6a\]]
[\[6a.1\]]gis rmas par byed do/_/lha'i bu byang chub sems dpa' ni mig gis gzugs mthong yang mtshan mar 'dzin par mi byed/_mngon rtags su 'dzin par mi byed/_rtog par mi byed/_rnam par rtog par mi byed/_rjes su chags par mi byed/_khong 
[\[6a.2\]]khro bar mi byed de/_gzugs rang bzhin gyis stong par shes par byed cing rlom sems su mi byed cing rmas par mi byed do/_/de bzhin du rna bas sgra thos pa dang /_snas dri bsnams pa dang /_lces ro myang ba dang /_lus kyis reg bya reg pa dang /_yid kyis 
[\[6a.3\]]chos shes kyang mtshan mar 'dzin par mi byed/_mngon rtags su 'dzin par mi byed/_rtog par mi byed/_rnam par rtog par mi byed/_rjes su chags par mi byed/_khong khro bar mi byed de/_chos rang bzhin gyis stong par shes par byed cing rlom sems su mi byed/_
[\[6a.4\]]rmas par mi byed do/_/lha'i bu de ltar skye mched drug po dag la chags par mi byed rmas par mi byed de/_rmas par mi byed pa gang yin pa de ni bzod pa zhes bya'o/_/lha'i bu bzod pa de lta bu thob pa'i byang chub sems dpa' ni chos rnams la skye ba'am/_
[\[6a.5\]]mi skye bar mi rtog go_/chos rnams la zag pa dang bcas pa'am/_zag pa med pa'am/_kha na ma tho ba dang bcas pa'am/_kha na ma tho ba med pa'am/_'dus byas sam/_'dus ma byas su mi rtog ste/_gang gi tshe mi rtog pa de'i tshe mi skye ba'i chos la bzod 
[\[6a.6\]]pa zhes bya'o/_/bstan pa 'di bshad pa na srog chags drug khri nyis stong bla na med pa yang dag par rdzogs pa'i byang chub tu sems skyes so/_/byang chub sems dpa' khri nyis stong gis ni mi skye ba'i chos la bzod pa thob par gyur to/_/de nas lha'i bu blo gros rab 
[\[6a.7\]]gnas kyis 'jam dpal gzhon nur gyur pa la 'di skad ces smras so/_/'jam dpal sa nas sar 'phar bas nas sar 'phar ba zhes bgyi na/_ji ltar byang chub sems dpa' sa nas sar 'phar bar bgyid/_'jam dpal gyis smras pa/_lha'i bu sa nas sar 
[\[6b\]]
[\[6b.1\]]'phar bar byed pa gang yin pa de la dris shig_/lha'i bus smras pa/_'jam dpal byang chub sems dpa' sa nas sar 'phar zhing sa bcu pa'i bar du gnon par mi bgyid dam/_'jam dpal gyis smras pa/_lha'i bu khyod bcom ldan 'das kyis chos thams cad sgyu ma lta bu'o 
[\[6b.2\]]zhes gsungs pa la ma mos sam/_lha'i bus smras pa/_'jam dpal mos so/_/'jam dpal gyis smras pa/_lha'i bu ci sgyu ma dang sprul pa sa nas sar 'phar zhing sa bcu pa'i bar du gnon tam/_lha'i bus smras pa/_'jam dpal de ni ma lags so/_/
[\[6b.3\]]'jam dpal gyis smras pa/_lha'i bu gang gi tshe sgyu ma dang sprul pa sa nas sar 'phar bar gyur pa de'i tshe kho bo yang sa nas sar 'phar bar 'gyur ro/_/de ci'i phyir zhe na/_bcom ldan 'das kyis chos thams cad sgyu ma lta bu'o zhes gsungs pa'i phyir ro/_/lha'i bu de lta de 
[\[6b.4\]]lta mod kyi sa nas sar 'phar ba bstan pa de ni 'phar ba med par bstan par bya'i 'phar ba ni ma yin no/_/de ci'i phyir zhe na/_chos thams cad 'pho ba med par chos rnams ni chos rnams su mi 'pho ba'i phyir te/_gzugs ni tshor bar mi 'pho/_tshor ba yang gzugs su 
[\[6b.5\]]mi 'pho/_gzugs ni 'du shes su mi 'pho/_'du shes kyang gzugs su mi 'pho/_gzugs ni 'du byed rnams su mi 'pho/_'du byed rnams kyang gzugs su mi 'pho/_gzugs ni rnam par shes par mi 'pho/_rnam par shes pa yang gzugs su mi 'pho/_
[\[6b.6\]]tshor ba ni 'du shes su mi 'pho/_'du shes kyang tshor bar mi 'pho/_tshor ba ni 'du byed rnams su mi 'pho/_'du byed rnams kyang tshor bar mi 'pho/_tshor ba ni rnam par shes par mi 'pho/_rnam par shes pa yang tshor bar mi 'pho/_'du shes ni 'du byed rnams su mi 'pho/_
[\[6b.7\]]'du byed rnams kyang 'du shes su mi 'pho/_'du shes ni rnam par shes par mi 'pho/_rnam par shes pa yang 'du shes su mi 'pho/_'du byed rnams ni rnam par shes par mi 'pho/_rnam par shes pa yang 'du byed rnams su mi 'pho/_mig ni rna bar mi 'pho/_
[\[7a\]]
[\[7a.1\]]rna ba yang mig tu mi 'pho/_mig ni snar mi 'pho/_sna yang mig tu mi 'pho/_mig ni lcer mi 'pho/_lce yang mig tu mi 'pho/_mig ni lus su mi 'pho/_lus kyang mig tu mi 'pho/_mig ni yid du mi 'pho/_yid yang mig tu mi 'pho/_rna ba ni snar 
[\[7a.2\]]mi 'pho/_sna yang rna bar mi 'pho/_rna ba ni lcer mi 'pho/_lce yang rna bar mi 'pho/_rna ba ni lus su mi 'pho/_lus kyang rna bar mi 'pho/_rna ba ni yid du mi 'pho/_yid kyang rna bar mi 'pho/_sna ni lcer mi 'pho/_lce yang snar mi 'pho/_sna ni lus su mi 'pho/_
[\[7a.3\]]lus kyang snar mi 'pho/_sna ni yid du mi 'pho/_yid kyang snar mi 'pho/_lce ni lus su mi 'pho/_lus kyang lcer mi 'pho/_lce ni yid du mi 'pho/_yid kyang lcer mi 'pho/_lus ni yid du mi 'pho/_yid kyang lus su mi 'pho zhing chos de dag ni spyod yul tha dad pa/_
[\[7a.4\]]yul tha dad pa/_blun pa/_bems po/_sems pa med pa/_g.yo ba med pa/_byed pa med pa/_rtswa dang rtsig pa lta bur snang ba/_sgyu ma lta bur rnam par rig pa med pa/_mtshan nyid med par mtshan nyid gcig pa ste/_de dag ni 'pho bar mi byed/_'ong bar 
[\[7a.5\]]mi byed/_'gro bar mi byed pa'i phyir ro/_/lha'i bu byang chub sems dpa' gang de ltar shes par byed pa de ni chos gang la yang 'pho bar mi byed cing sar yang rnam par rtog par mi byed/_sar 'phar bar yang mi mthong /_sa yongs su spong bar yang mi byed do/_/'pho 
[\[7a.6\]]ba med pa dang /_'jig pa med pa'i phyir byang chub las log par yang mi 'gyur ro/_/de ci'i phyir zhe na/_chos thams cad gzod ma nas rnam par dag pa'i phyir phung po dang /_khams dang /_skye mched kyi ngo bo nyid gang yin pa de ni 'pho ba med cing 'jig pa med pa'i 
[\[7a.7\]]phyir te/_lha'i bu de ni byang chub sems dpa' rnams kyi sa nas sar 'phar ba yin no/_/lha'i bu 'di lta ste/_dper na sgyu ma mkhan zhig gis sa bcu'i khang pa brtsegs pa zhig mngon par sprul nas der sgyu ma'i mi zhig zhugs par gyur na/_lha'i bu 'di ji snyam du 
[\[7b\]]
[\[7b.1\]]sems/_der 'ga' yang zhugs pa yod snyam 'am/_lha'i bus smras pa/_'jam dpal de ni ma mchis so/_/'jam dpal gyis smras pa/_lha'i bu byang chub sems dpa'i sa bcur 'phar ba yang de bzhin du blta bar bya'o/_/de nas lha'i bu blo gros rab 
[\[7b.2\]]gnas kyis 'jam dpal gzhon nur gyur pa la 'di skad ces smras so/_/'jam dpal la la zhig rab tu 'byung ba'i slad du khyod kyi thad du mchis na rab tu 'byung ba de la khyod ji skad gsung zhing de rab tu ni ji ltar 'byin/_rdzogs par bsnyen par ni ji ltar mdzad/_tshul 
[\[7b.3\]]khrims kyi phung po la ni ji ltar sbyor/_bslab pa'i lung ni ji skad 'bog par mdzad/_'jam dpal gyis smras pa/_lha'i bu la la zhig rab tu 'byung ba'i phyir kho bo'i thad du 'ong na de la kho bo 'di skad ces rigs kyi bu gal te khyod rab tu 'byung ba'i sems bskyed par mi 
[\[7b.4\]]byed pa de lta na kho bos khyod rab tu dbyung ngo zhes smra'o/_/de ci'i phyir zhe na/_lha'i bu gang rab tu dbyung ba de ni 'dod pa'i khams su gnas pa'am/_gzugs kyi khams su gnas pa 'am/_gzugs med pa'i khams su gnas pa 'am/_'dod pa'i yon tan 
[\[7b.5\]]lnga la gnas pa yin la/_gnas dgu la spyod pa'i rigs kyi bu ni chos mngon sum du byed pa'i phyir te/_lha'i bu dgu gang zhe na/_gang ci la yang mi gnas pa de ni sems nye bar dmigs par mi byed pa dang /_gang sems nye bar dmigs par mi byed pa de ni rab 
[\[7b.6\]]tu 'byung bar mi 'dod pa dang /_gang rab tu 'byung bar mi 'dod pa de ni rab tu 'byung ba'i sems skyed par mi byed pa dang /_gang rab tu 'byung ba'i sems skyed par mi byed pa de ni mi skye ba dang /_gang mi skye ba de ni sdug bsngal zad pa dang /_gang sdug bsngal zad pa de ni gtan 
[\[7b.7\]]zad pa dang /_gang gtan zad pa de ni mi zad pa dang /_gang mi zad pa de ni zad par mi 'gyur ba dang /_gang zad par mi 'gyur ba de ni nam mkha' yin pa ste/_lha'i bu kho bo ni rigs kyi bu de la de skad ces smra'o/_/lha'i bu gzhan yang la la zhig rab tu 'byung ba'i phyir kho 
[\[8a\]]
[\[8a.1\]]bo'i thad du 'ongs na/_de la kho bo 'di skad ces rigs kyi bu khyod rab tu 'byung ba'i sems ma skyed cig_/de ci'i phyir zhe na/_'di ltar sems de ni skye ba med pa'i phyir te/_de rnam par ma dkrugs shig_/rigs kyi bu gal te khyod skra 'dreg par mi 
[\[8a.2\]]byed pa de lta na/_khyod legs par rab tu byung ba yin no zhes smra'o/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu de bzhin gshegs pa ni gcad du med pa dang /_dbyer med pa'i phyir chos 
[\[8a.3\]]ston par mdzad do/_/lha'i bus smras pa/_'jam dpal ci zhig gcod par mi bgyid cing ci zhig 'byed par mi bgyid/_'jam dpal gyis smras pa/_lha'i bu gzugs ni gcod par mi byed cing 'byed par mi byed do/_/tshor ba dang /_'du shes dang /_'du 
[\[8a.4\]]byed rnams dang /_rnam par shes pa ni gcod par mi byed cing 'byed par mi byed do/_/lha'i bu gang 'di snyam du bdag gi skra breg go snyam du sems pa de ni ngar 'dzin pa dang /_nga yir 'dzin pa la gnas pa yin pas ngar 'dzin pa dang /_nga yir 'dzin pa la spyod pa dag 
[\[8a.5\]]gis ni mnyam pa nyid mi mthong ste/_bdag tu dmigs pa yod na skrar dmigs par 'gyur la/_skrar dmigs pa yod na sems can du dmigs par 'gyur zhing sems can du dmigs pa yod na 'breg pa'i 'du shes 'byung bar 'gyur ro/_/lha'i bu gang la bdag tu dmigs 
[\[8a.6\]]pa med pa de la gzhan du dmigs pa med do/_/gang la gzhan du dmigs pa med pa de la ngar 'dzin pa med do/_/gang la ngar 'dzin pa med pa des nga yir 'dzin pa spong ngo /_/gang gis nga yir 'dzin pa spangs pa de rnam par mi rtog go_/gang rnam par mi rtog pa de mi 'gyur ro/_/
[\[8a.7\]]gang mi 'gyur ba de spros pa med do/_/gang spros pa med pa de mi len/_mi 'dor/_mi byed/_'jig par mi byed/_mi gcod/_mi 'byed/_mi sbyor/_mi 'bral/_mi nur/_mi spong zhing 'bri bar mi byed/_gang bar mi byed/_sdud par mi byed/_'phro bar mi byed/_rlom 
[\[8b\]]
[\[8b.1\]]sems su mi byed/_smra bar mi byed/_rjod par mi byed/_rab tu rjod par mi byed de/_de ni yang dag pa la gnas pa yin no/_/lha'i bus smras pa/_'jam dpal yang dag pa zhes bgyi ba ci lags/_'jam dpal gyis smras pa/_lha'i bu yang dag pa zhes bya ba ni nam 
[\[8b.2\]]mkha' ste/_nam mkha' ni 'grib pa 'am/_'phel ba 'am/_'byung ba 'am/_'jig par mi 'gyur bas de'i phyir nam mkha' de ni yang dag pa'o/_/yang dag pa ni stong pa nyid do/_/yang dag pa ni de bzhin nyid do/_/yang dag pa ni chos kyi dbyings so/_/yang dag pa ni 
[\[8b.3\]]yang dag pa'i mtha'o/_/yang dag pa gang yin pa de ni ma byung ba'o/_/de ci'i phyir zhe na/_de ni ma byung zhing 'byung bar mi 'gyur bas de'i phyir de ni ma byung ba yin no/_/lha'i bu gzhan yang la la zhig rab tu 'byung ba'i phyir kho bo'i thad du 'ongs na de la kho bo 'di skad ces rigs 
[\[8b.4\]]kyi bu gal te khyod ngur smrig 'dzin par mi byed cing gyon par mi byed pa de lta na khyod rab tu dbyung ngo zhes smra'o/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu de bzhin gshegs pa ni 'dzin pa med 
[\[8b.5\]]pa'i phyir chos ston par mdzad kyi 'dzin pa'i phyir ni ma yin no/_/lha'i bus smras pa/_'jam dpal ci zhig mi 'dzin/_'jam dpal gyis smras pa/_lha'i bu gzugs rtag ces bya ba 'am/_mi rtag ces bya bar mi 'dzin to/_/tshor ba dang /_'du shes dang /_'du 
[\[8b.6\]]byed rnams dang /_rnam par shes pa rtag ces bya ba 'am/_mi rtag ces bya bar mi 'dzin to/_/mig mi 'dzin to/_/gzugs mi 'dzin to/_/rna ba mi 'dzin to/_/sgra mi 'dzin to/_/sna mi 'dzin to/_/dri mi 'dzin to/_/lce mi 'dzin to/_/ro mi 'dzin to/_/lus 
[\[8b.7\]]mi 'dzin to/_/reg bya mi 'dzin to/_/yid mi 'dzin to/_/chos mi 'dzin to/_/'dod chags mi 'dzin to/_/zhe sdang mi 'dzin to/_/gti mug mi 'dzin to/_/phyin ci log mi 'dzin te/_lha'i bu mdor na chos thams cad mi 'dzin/_mi gtong /_mi spong /_mi 
[\[9a\]]
[\[9a.1\]]'dor ro/_/lha'i bu gang du ngur smrig dag la 'dzin pa'i 'du shes dang ldan pa de ni lta ba'i rnam pa can yin par kho bo smra ste/_lha'i bu ngur smrig 'dzin pas ni rnam par dag pa 'am/_rnam par grol bar mi 'gyur ro/_/de ci'i phyir zhe na/_lha'i 
[\[9a.2\]]bu sangs rgyas bcom ldan 'das rnams kyi byang chub ni snyigs ma med pa yin pa'i phyir ro/_/lha'i bus smras pa/_'jam dpal snyigs ma zhes bgyi ba ci lags/_'jam dpal gyis smras pa/_lha'i bu 'dod chags ni snyigs ma'o/_/zhe sdang ni snyigs ma'o/_/
[\[9a.3\]]gti mug ni snyigs ma'o/_/rgyu ni snyigs ma'o/_/lta ba ni snyigs ma'o/_/ming ni snyigs ma'o/_/gzugs ni snyigs ma'o/_/'du shes ni snyigs ma'o/_/lhag par 'dzin pa ni snyigs ma'o/_/mtshan ma ni snyigs ma'o/_/spros pa ni snyigs ma'o/_/
[\[9a.4\]]lha'i bu gang mi dge ba'i chos de dag yid la mi byed pa de ni snyigs ma med pa'o/_/gang snyigs ma med pa de ni ci yang med pa'o/_/gang ci yang med pa de ni nyon mongs pa med pa'o/_/gang nyon mongs pa med pa de ni nam mkha' yin no/_/lha'i bus smras pa/_
[\[9a.5\]]'jam dpal lhag par bya ba med pa lhag par bya ba med pa zhes bgyi na/_'jam dpal lhag par bya ba med pa zhes bgyi ba ci lags/_'jam dpal gyis smras pa/_lha'i bu lhag par bya ba med pa/_lhag par bya ba med pa zhes bya ba ni chos 'ga' yang lhag par 
[\[9a.6\]]mi bya ba de ni lhag par bya ba med pa zhes bya ste/_lha'i bu gang dag lhag par byed pa de dag la de bzhin gshegs pas lhag par bya ba med pa zhes gsungs te/_de ni lhag par bya ba med pa zhes bya'o/_/lha'i bus smras pa/_'jam dpal ci zhig lhag par bgyid/_
[\[9a.7\]]'jam dpal gyis smras pa/_lha'i bu mnyam pa nyid las 'da' bar byed cing mnyam pa nyid las 'das nas chos gang ma rnyed mi rnyed rnyed par mi 'gyur zhing ma 'byung mi 'byung 'byung bar mi 'gyur ba'i chos de la log par gnas shing lhag par byed de/_'di lta ste/_bdag 
[\[9b\]]
[\[9b.1\]]ces bya bar rtog cing lhag par byed pa dang /_sems can dang /_srog dang /_gang zag dang /_shed las skyes dang /_shed bu dang /_rtag pa dang chad pa zhes bya bar rtog cing lhag par byed pa dang /_phung po rnams dang /_khams rnams dang /_skye mched rnams 
[\[9b.2\]]zhes bya bar rtog cing lhag par byed pa dang /_sangs rgyas dang /_chos dang /_dge 'dun zhes bya bar rtog cing lhag par byed pa dang /_'di ni tshul khrims dang ldan pa'o/_/'di ni tshul khrims 'chal pa'o zhes bya bar rtog cing lhag par byed pa dang /_kun nas nyon 
[\[9b.3\]]mongs pa dang /_rnam par byang ba dang /_'thob pa dang /_'bras bu dang /_mngon sum du bya ba zhes bya bar rtog cing lhag par byed pa dang /_rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom 
[\[9b.4\]]pa nyid dang /_rang sangs rgyas nyid dang /_sangs rgyas nyid ces bya bar rtog cing lhag par byed pa dang /_'di ni stong pa nyid dang /_mtshan ma med pa dang /_smon pa med pa dang /_rig pa dang /_rnam par grol ba dang /_'dod chags dang bral ba'o zhes bya bar rtog 
[\[9b.5\]]cing lhag par byed de/_lha'i bu byis pa so so'i skye bo thos pa dang mi ldan pa rnams ni lhag par bya ba de lta bu de dag la rtog cing lhag par byed do/_/mi gti mug can de dag rtog par bya ba'i chos la sgro 'dogs shing yongs su rtog par byed de/_de dag gis sgro 
[\[9b.6\]]'dogs pa la 'dun pa bzlog pa'i phyir de bzhin gshegs pa lhag par bya ba med pa ston par mdzad do/_/de nas lha'i bu blo gros rab gnas kyis 'jam dpal gzhon nur gyur pa la legs so zhes bya ba byin te/_'jam dpal legs so legs so/_/'jam 
[\[9b.7\]]dpal khyod kyis lhag par bya ba med pa bstan pa 'di bshad pa legs so legs so/_/bcom ldan 'das kyis kyang 'jam dpal gzhon nur gyur pa la legs so zhes bya ba byin te/_'jam dpal legs so legs so/_/gal te bstan par bya na de skad bstan 
[\[10a\]]
[\[10a.1\]]par bya'o/_/gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/_/lha'i bu gang la la zhig rab tu 'byung ba'i phyir kho bo'i thad du 'ongs na de la kho bos 'di skad ces rigs kyi bu gal te khyod bsnyen 
[\[10a.2\]]par rdzogs par mi byed pa de lta na khyod rab tu byung ba yin no zhes smra'o/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu bcom ldan 'das kyis bsnyen par rdzogs pa ni 'di gnyis yin par gsungs te/_
[\[10a.3\]]gnyis gang zhe na/_mnyam par rdzogs par bsnyen pa dang /_mi mnyam par rdzogs par bsnyen pa'o/_/de la mi mnyam par rdzogs par bsnyen pa gang zhe na/_gang mi mnyam par ltung ba'o/_/de la mi mnyam pa gang zhe na/_bdag tu 'dzin pa dang /_sems can 
[\[10a.4\]]du 'dzin pa dang /_srog tu 'dzin pa dang /_gang zag tu 'dzin pa dang /_rtag pa dang /_chad pa dang /_nga rgyal dang /_log par lta ba dang /_chags pa dang /_zhe sdang dang /_gti mug tu ltung ba dang /_'dod pa'i khams dang /_gzugs kyi khams dang /_gzugs 
[\[10a.5\]]med pa'i khams su ltung ba dang /_lhag par 'dzin pa dang /_rlom sems dang /_nye bar len par ltung ba ste/_lha'i bu mdor na mi dge ba'i chos thams cad du ltung ba dang /_sdig pa'i grogs po rnams kyi lag tu ltung ba dang /_nges par 'byung ba mi shes shing yongs su 
[\[10a.6\]]'dzin pa thams cad yongs su 'dzin par byed pa gang yin pa de ni lha'i bu mi mnyam par rdzogs par bsnyen pa yin no/_/de la mnyam par rdzogs par bsnyen pa gang zhe na/_gang mnyam pa nyid du 'bab pa'o/_/de la mnyam pa nyid gang zhe na/_stong pa nyid mnyam pa nyid dang /_
[\[10a.7\]]mtshan ma med pa mnyam pa nyid dang /_smon pa med pa mnyam pa nyid de/_lha'i bu rnam par thar pa'i sgo gsum po de dag mngon sum du bya ba yang dag pa ji lta ba bzhin sgrub cing rtog pa med pa dang /_rnam par rtog pa med pa dang /_kun tu rtog pa med pa dang /_phyir mi ldog pa gang yin pa 
[\[10b\]]
[\[10b.1\]]de ni lha'i bu mnyam par rdzogs par bsnyen pa yin no/_/lha'i bu gzhan yang 'dod chags sel bar byed pa dang /_zhe sdang sel bar byed pa dang /_gti mug sel bar byed pa dang /_sred pa dang /_ma rig pa dang /_'jig tshogs dang /_'jig tshogs kyi rtsa ba las byung ba'i lta ba'i rnam 
[\[10b.2\]]pa drug cu rtsa gnyis sel bar byed pa dang /_phyin ci log rnams sel bar byed pa dang /_nyes pa spyod pa gsum dang /_log pa nyid brgyad dang /_kun nas mnar sems kyi dngos po dgu dang /_mi dge ba bcu'i las kyi lam sel bar byed pa gang yin pa de ni yang dag par rdzogs 
[\[10b.3\]]par bsnyen pa zhes bya'o/_/lha'i bu 'di lta ste/_dper na sa gzhi la brten nas sa bon thams cad skye zhing rtswa dang /_shing gel pa dang /_sman dang /_nags tshal thams cad kyang skye la de dag 'phel ba na rdzogs pa zhes bya'o/_/lha'i bu de bzhin du gang dag bstan pa 'di la 
[\[10b.4\]]rdzogs par byed pa de dag kyang rdzogs par bsnyen pa zhes bya'o/_/lha'i bu 'di lta ste/_dper na sa chen po ni sa bon thams cad kyi rten yin te/_tshul khrims phun sum tshogs pa yang de bzhin du blta bar bya'o/_/de ci'i phyir zhe na/_tshul khrims la brten nas chos 
[\[10b.5\]]mngon par rtogs par 'gyur ba'i phyir ro/_/ji ltar sa bon rnams dang /_ji ltar sman rnams rnam par 'phel ba la rdzogs pa zhes bya ba de bzhin du tshul khrims dang /_dad pa la rten pa'i byang chub kyi phyogs dang 'thun pa'i chos thams cad skye zhing rdzogs par 'gyur te/_
[\[10b.6\]]lha'i bu rnam par thar pa'i sgo gsum po de dag rtogs shing spros pa thams cad yang dag par chad pa gang yin pa de ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi nyan thos thams cad kyi rdzogs par bsnyen pa yin no/_/
[\[10b.7\]]lha'i bu gang de ltar rdzogs par bsnyen par byed pa de ni yang dag par rdzogs par bsnyen par byed pa yin gyi mi mnyam par ni ma yin no/_/lha'i bu gzhan yang de ltar rab tu byung zhing de ltar rdzogs par bsnyen pa de la kho bos 'di skad ces rigs kyi bu gal te khyod bslab pa 
[\[11a\]]
[\[11a.1\]]len par mi byed pa de ltar na khyod bslab pa 'dod pa yin no zhes rjes su bstan pa sbyin par bya'o/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu chos thams cad ni ma blangs pa yin 
[\[11a.2\]]pas lha'i bu gang tshul khrims len pa de ni khams gsum len pa yin no/_/lha'i bu 'di ji snyam du sems/_bslab pa de gang yin snyam/_lha'i bus smras pa/_'jam dpal so sor thar pa'i sdom pa gang lags pa'o/_/'jam dpal gyis smras pa/_lha'i bu so 
[\[11a.3\]]sor thar pa'i sdom pa yang gang yin/_lha'i bus smras pa/_'jam dpal sdom pa zhes bgyi ba ni lus sdom pa dang /_ngag sdom pa dang /_yid sdom pa ste/_de ni so sor thar pa'i sdom pa zhes bgyi'o/_/'jam dpal gyis smras pa/_lha'i bu 'di ji snyam du 
[\[11a.4\]]sems/_lus dang /_ngag dang /_yid kyis ma byas mi byed byed par mi 'gyur ba'i las gang yin pa de sngon po 'am/_ser po 'am/_dmar po 'am/_dkar po 'am/_btsod kha 'am/_shel gyi kha dog lta bu'o zhes gdags par nus snyam 'am/_lha'i bus 
[\[11a.5\]]smras pa/_'jam dpal de ni ma lags so/_/'jam dpal gyis smras pa/_lha'i bu 'o na ji skad brjod par bya/_lha'i bus smras pa/_'jam dpal mngon par 'du bgyid pa ma mchis pa zhes brjod par bgyi ste/_de ni lus kyi las sam/_ngag gi las sam/_
[\[11a.6\]]yid kyi las zhes gdags par rngo mi thog go_/'jam dpal gyis smras pa/_lha'i bu 'di ci snyam du sems/_gang mngon par 'du byed pa med pa de blang bar nus snyam 'am/_lha'i bus smras pa/_'jam dpal de ni ma lags so/_/'jam dpal gyis smras pa/_
[\[11a.7\]]lha'i bu de'i phyir kho bo ni de las bsams nas de skud ces gang bslab pa len par mi byed pa de bslab pa 'dod pa yin no zhes ston to/_/lha'i bu lhag pa'i tshul khrims kyi bslab pa dang /_lhag pa'i sems kyi bslab pa dang /_lhag pa'i shes rab kyi bslab pa zhes bya ba gang 
[\[11b\]]
[\[11b.1\]]yin pa de yang mtha' de nyid kyis rtogs par bya ste/_tshul khrims mi dmigs pas lhag pa'i tshul khrims kyi bslab pa zhes bya'o/_/sems mi dmigs pas lhag pa'i sems kyi bslab pa zhes bya'o/_/shes rab mi dmigs pas lhag pa'i shes rab kyi bslab pa 
[\[11b.2\]]zhes bya'o/_/sems rtog pa med pa dang /_rlom sems med pa dang /_rnam par rtog pa med pa dang /_skye ba med pas lhag pa'i sems kyi bslab pa zhes bya'o/_/tshul khrims rtog pa med pa dang /_rlom sems med pa dang /_rnam par rtog pa med pa dang /_skye ba med 
[\[11b.3\]]pas lhag pa'i tshul khrims kyi bslab pa zhes bya'o/_/shes rab rtog pa med pa dang /_rlom sems med pa dang /_rnam par rtog pa med pa dang /_skye ba med pas lhag pa'i shes rab kyi bslab pa zhes bya'o/_/lha'i bu gang gis sems ma rnyed pa de tshul khrims su rlom 
[\[11b.4\]]sems mi byed do/_/gang tshul khrims su rlom sems mi byed pa des ting nge 'dzin mi dmigs so/_/gang gis ting nge 'dzin mi dmigs pa des shes rab mi dmigs so/_/gang gis shes rab mi dmigs pa de la the tshom thams cad mi 'byung ngo /_/gang la the tshom 
[\[11b.5\]]thams cad mi 'byung ba de bslab pa mi len to/_/gang bslab pa mi len pa de bslab pa 'dod pa zhes bya'o/_/gang bslab pa 'dod pa de phyir mi 'ong ba'o/_/gang phyir mi 'ong ba de rnam par dag pa'o/_/gang rnam par dag pa de bral ba'o/_/gang bral ba de zag pa med pa'o/_/
[\[11b.6\]]gang zag pa med pa de yang dag par zhugs pa'o/_/gang yang dag par zhugs pa de la bcos pa med do/_/gang la bcos pa med pa de nam mkha'o/_/de ci'i phyir zhe na/_nam mkha' ni bcos pa med pa'i phyir ro/_/lha'i bu gang de ltar slob pa de ni slob par mi byed do/_/
[\[11b.7\]]gang slob par mi byed pa de ni slob par byed do/_/gang la slob ce na/_ci la yang mi slob ste/_gang gi tshe ci la yang mi slob pa de ni yang dag pa'i bslab pa la gnas pa zhes bya'o/_/gzhan yang 'jam dpal gzhon nur gyur pas lha'i bu blo gros rab gnas la 'di skad ces 
[\[12a\]]
[\[12a.1\]]smras so/_/lha'i bu de ltar rab tu byung zhing de ltar rdzogs par bsnyen pa de la kho bo 'di skad ces rigs kyi bu gal te khyod stong gsum gyi stong chen po'i 'jig rten gyi khams thams cad kyi dad pas byin pa yongs su longs spyod par byed cing yongs su sbyong bar 
[\[12a.2\]]mi byed pa de lta na khyod tshul khrims yongs su dag pa yin no zhes smra'o/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu gang len par byed pa dang /_bde bar byed pa de ni sbyong bar byed do/_/gang 
[\[12a.3\]]dmigs par byed pa de ni sbyong bar byed do/_/gang rlom sems su byed pa de ni sbyong bar byed do/_/gang rtog par byed pa de ni sbyong bar byed do/_/lha'i bu gang len par mi byed pa dang /_bde bar mi byed pa dang /_dmigs par mi byed pa dang /_rlom sems su mi byed pa 
[\[12a.4\]]dang /_rtog par mi byed pa de ni ci yang sbyong bar mi byed do/_/de ci'i phyir zhe na/_de ni gtan dag pa yin pa'i phyir ro/_/lha'i bu de lta bas na so so'i skye bo rnams ni dad pas byin pa sbyong bar byed kyi dgra bcom pa dag ni ma yin no/_/de ci'i phyir zhe na/_so so'i skye bo 
[\[12a.5\]]rnams ni len par byed/_bde bar byed/_dmigs par byed/_rlom sems su byed/_rtog par byed cing bdag ni len pa yin no snyam du rtog par byed/_'di ni sbyin par byed pa yin no snyam du rtog par byed pas de dag ni sbyong bar byed pa yin pa'i phyir te/_ji ltar sbyong bar 
[\[12a.6\]]byed ce na/_srid pa'i 'gro bar skye ba 'grub par byed cing der sbyong bar byed do/_/lha'i bu dgra bcom pa dag ni srid pa gzhan du gtogs pa'i lus gzhan 'ga' yang 'grub par mi byed pas de dag ni ci yang sbyong bar mi byed do/_/de dag bsod snyoms de len pa na yang 'khor gsum 
[\[12a.7\]]yongs su dag pas len to/_/lha'i bu 'khor gsum yongs su dag pa de yang gang zhe na/_len par byed pa'i bdag gang yin pa yang mi dmigs/_sbyin par byed pa'i sbyin pa po gang yin pa yang mi dmigs/_blang bar bya ba'i bsod snyoms gang yin pa yang mi dmigs pa 
[\[12b\]]
[\[12b.1\]]ste/_lha'i bu de ni 'khor gsum yongs su dag pa zhes bya'o/_/lha'i bu gang de ltar dag pa de ni yang sbyong bar mi byed pas na kho bo ni de las bsams nas de skad ces gang stong gsum gyi stong chen po'i 'jig rten gyi khams thams cad kyi dad pas byin pa yongs su 
[\[12b.2\]]longs spyod par byed cing yongs su sbyong bar mi byed pa de ni 'jig rten na sbyin gnas kyi 'os yin te/_de ni legs par rab tu byung ba yin no zhes ston to/_/gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/_/lha'i bu de 
[\[12b.3\]]ltar rab tu byung zhing de ltar rdzogs par bsnyen pa de la kho bo 'di skad ces rigs kyi bu gal te khyod dgon par mi gnas shing grong du ma yin/_thag nye bar ma yin/_thag ring bar ma yin/_lam gol bar ma yin/_gcig pu ma yin/_skye bo mang po'i dbus su ma yin/_
[\[12b.4\]]'du 'dzi'i nang du ma yin/_dben par ma yin/_bsod snyoms spyod par yang mi byed/_'gron du yang mi 'gro/_phyag dar khrod par yang mi byed/_smad pa'i lhung bzed dang /_chos gos kyang mi 'chang /_bla gab med pa yang mi byed/_'dod pa chung bar yang 
[\[12b.5\]]mi byed/_'dod pa che bar yang mi byed/_chog shes par yang mi byed/_chog mi shes par yang mi byed/_rab tu dben par yang mi byed/_rab tu mi dben pa yang mi byed/_shing drung pa yang mi byed/_gnas khang du yang mi gnas/_sman bskus te bor ba 
[\[12b.6\]]yang mi sten/_mar sar dang /_sbrang rtsi yang mi sten cing rigs kyi bu gal te khyod sbyangs pa'i yon tan gyi chos de lta bu thams cad yang dag par blangs te 'jug par mi byed pa de lta na khyod sbyangs pa dang ldan pa yin no zhes smra'o/_/de ci'i phyir zhe na/_lha'i bu gang 'di snyam 
[\[12b.7\]]du bdag ni phyag dar khrod pa'o/_/bsod snyoms pa'o/_/shing drung pa'o/_/bdag ni sman bskus te bor bas chog shes pa'o/_/bdag ni 'dod pa chung ba'o/_/bdag ni chog shes pa'o/_/bdag ni dgon pa pa'o/_/bdag ni bla gab med pa'o/_/bdag ni sbyangs pa 
[\[13a\]]
[\[13a.1\]]dang ldan pa'o snyam du sems pa de dag ni mngon pa'i nga rgyal can gyi rnam par g.yo ba yin pa'i phyir ro/_/lha'i bu yang dag par zhugs pa la ni lhag par g.yo ba dang bral bar g.yo ba de dag mi 'byung ngo /_/de ci'i phyir zhe na/_'di ltar de la rnam par rtog 
[\[13a.2\]]pa med pas bdag nyid kyang mi dmigs na sbyangs pa'i yon tan rnams su dmigs pa lta ci smos te/_de ni gnas med pa'i phyir ro/_/lha'i bu de lta bas na gang sbyangs pa'i yon tan de dag yang dag par blangs te 'jug cing rlom sems su mi byed/_rnam par rtog par mi byed pa 
[\[13a.3\]]de ni sbyangs pa dang ldan pa yin no zhes kho bo smra'o/_/de ci'i phyir zhe na/_lha'i bu dge slong gang 'dod chags sbyong ba dang /_zhe sdang sbyong ba dang /_gti mug sbyong ba dang /_khams gsum sbyong ba dang /_phung po rnams sbyong ba dang /_khams rnams sbyong ba dang /_nang gi skye 
[\[13a.4\]]mched drug dang /_phyi'i skye mched drug po dag sbyong bar byed cing ci nas kyang mi len/_mi 'dor/_mi sgom/_mi sel/_rnam par mi sel ba de ltar sbyong bar byed pa de ni sbyangs pa dang ldan pa yin no zhes kho bo smra ba'i phyir ro/_/lha'i bu gzhan yang de ltar rab tu byung 
[\[13a.5\]]zhing de ltar rdzogs par bsnyen pa de la kho bo 'di skad ces rigs kyi bu gal te khyod bden pa bzhi rtogs par mi byed/_dran pa nye bar gzhag pa bzhi yang mi sgom/_yang dag par spong ba bzhi yang ma yin/_rdzu 'phrul gyi rkang pa bzhi yang ma yin/_dbang po lnga yang ma yin/_
[\[13a.6\]]stobs lnga yang mi yin/_byang chub kyi yan lag bdun yang ma yin/_'phags pa'i lam yan lag brgyad pa yang mi sgom zhing byang chub kyi phyogs dang mthun pa'i chos sum cu rtsa bdun yang mi sgom/_mngon sum du mi byed/_rnam par thar pa'i sgo gsum yang mi sgom/_mngon 
[\[13a.7\]]sum du mi byed pa de lta na khyod byang chub kyi phyogs dang 'thun pa'i chos rnams sgom pa yin no zhes smra'o/_/de ci'i phyir zhe na/_lha'i bu de ni mi skye ba'i mtshan nyid rtogs pa zhes bya ste/_de ni bsgom par byar med cing mngon sum du byar med pa'i phyir ro/_/de ci'i phyir zhe na/_
[\[13b\]]
[\[13b.1\]]mi skye ba ni mngon sum du byar mi nus pa'i phyir ro/_/lha'i bu dran pa nye bar gzhag pa rnams zhes bya ba ni chos thams cad dran pa med cing yid la byed pa med pas de'i phyir dran pa nye bar gzhag pa rnams zhes bya'o/_/lha'i bu dge slong gang 'dod pa'i khams la yang 
[\[13b.2\]]mi gnas/_gzugs kyi khams la yang mi gnas/_gzugs med pa'i khams la yang mi gnas pa de ni gnas med pa la gnas pa'i dge slong dran pa nye bar gzhag pa rnams sgom pa zhes bya'o/_/ji ltar sgom zhe na/_ci nas kyang sgom par mi byed/_'jig par 
[\[13b.3\]]mi byed pa de ltar sgom par byed pas de'i phyir sgom par byed pa zhes bya ste/_byang chub kyi phyogs dang 'thun pa'i chos sum cu rtsa bdun po thams cad la yang de bzhin du sbyar ro/_/lha'i bu gang gi tshe dge slong rnal 'byor pa rnal 'byor spyod pas chos thams cad mi dmigs pa de'i 
[\[13b.4\]]tshe na rlom sems su mi byed do/_/gang gi tshe rlom sems su mi byed pa de'i tshe sgom par mi byed do/_/gang gi tshe sgom par mi byed pa de'i tshe mngon sum du mi byed do/_/de ci'i phyir zhe na/_lha'i bu byang chub kyi phyogs dang 'thun pa'i chos sum cu rtsa bdun zhes bya ba 
[\[13b.5\]]gang yin pa de ni ming tsam ste/_ming de yang g.yo ba med pa/_rkyen las skyes pa/_mtshan nyid med par mtshan nyid gcig pa/_brjod kyang rung /_ma brjod kyang rung /_ming gi yongs su shes pa gang yin pa de dmigs su med pa'i phyir te/_byang chub kyi phyogs dang 
[\[13b.6\]]'thun pa'i chos sum cu rtsa bdun yongs su shes pa gang yin pa de ni bden pa mthong ba yin no/_/lha'i bus smras pa/_'jam dpal rnal 'byor spyod pa rnal 'byor spyod pa zhes bgyi na ji ltar na dge slong rnal 'byor spyod pa lags/_'jam dpal gyis smras pa/_lha'i bu 
[\[13b.7\]]gang gi tshe rnal 'byor spyod pa 'di lta ste/_chos thams cad skye ba med pa'i tshul gyis tshul gcig tu sbyor bar byed na de'i phyir rnal 'byor spyod pa zhes bya'o/_/gang gi tshe ci la yang mi spyod na de'i phyir rnal 'byor spyod pa zhes bya'o/_/ci la mi spyod ce na/_'di lta ste/_chos 
[\[14a\]]
[\[14a.1\]]thams cad yod pa ma yin pa'i phyir 'jig rten 'di la mi spyod/_'jig rten pha rol la mi spyod/_khams gsum la mi spyod de/_de'i phyir rnal 'byor spyod pa zhes bya'o/_/lha'i bu gang gi tshe rnal 'byor spyod pa chos 'ga' yang sbyor bar mi byed/_'byed par 
[\[14a.2\]]mi byed na de'i phyir rnal 'byor spyod pa zhes bya'o/_/de nas 'khor de las dge slong stong phrag mang po dag 'di snyam du bcom ldan 'das de bzhin gshegs pas rnam par thar pa'i sgo gsum rtogs pas mya ngan las 'da' ba dang /_byang chub kyi phyogs dang 'thun pa'i chos sum 
[\[14a.3\]]cu rtsa bdun mngon sum du byas pas mya ngan las 'da' bar 'gyur ro zhes gsungs pa de 'jam dpal gzhon nur gyur pa 'dis bkag par gyur na/_'jam dpal gzhon nur gyur pas bstan pa 'di ji ltar rung ste/_chos bstan pa 'di 'gal ba'am gcig tu ma gyur grang snyam 
[\[14a.4\]]du the tshom gyi sems skyes par gyur to/_/de nas 'jam dpal gzhon nur gyur pas dge slong de dag gi sems kyi yongs su rtog pa sems kyis shes nas gnas brtan shA ri'i bu la smras pa/_btsun pa shA ri'i bu khyod ni de bzhin gshegs pas yid ches pa dad pa dang ldan 
[\[14a.5\]]pa shes rab chen po rnams kyi mchog tu bstan pa yin na/_shA ri'i bu gang gi tshe khyod kyis 'dod chags dang bral ba'i chos rnams mngon sum du byas pa'i tshe btsun pas bden pa bzhi po dag dmigs pa'am/_mngon sum du byas pa'am/_bsgoms pa 'am/_byang 
[\[14a.6\]]chub kyi phyogs dang 'thun pa'i chos sum cu rtsa bdun dang /_rnam par thar pa'i sgo gsum po dag dmigs pa'am/_mngon sum du byas pa 'am/_bsgoms pa ci yang yod dam/_shA ri'i bus smras pa/_'jam dpal de ni med de/_gang mngon sum du bya ba 'am/_
[\[14a.7\]]bsgom par bya ba 'am/_rtogs par bya ba'i chos de ni 'ga' yang dmigs su med do/_/de ci'i phyir zhe na/_chos thams cad ni blang du med pa/_ma skyes pa/_rnam par rig pa med pa/_stong pa yin pas stong pas stong pa nyid mngon sum du mi byed pa'i phyir ro/_/bstan pa 'di bshad 
[\[14b\]]
[\[14b.1\]]pa na dge slong sum stong len pa med par zag pa rnams las sems rnam par grol lo//_//bam po bzhi pa ste tha ma/_de nas lha'i bu blo gros rab gnas kyis 'jam dpal gzhon nur gyur pa la legs so zhes bya ba byin te/_'jam dpal de 
[\[14b.2\]]ni 'di lta ste/_phye bas go ba zab mo la bzod pa stong pa nyid la gnas pas bstan pa lags te/_legs so legs so/_/'jam dpal gyis smras pa/_lha'i bu kho bo ni phye bas go ba ma yin gyi byis pa so so'i skye bo thams cad ni phye bas go ba yin no/_/de ci'i phyir zhe na/_
[\[14b.3\]]'di ltar de dag ni 'byed par byed pa yin pa'i phyir ro/_/ci zhig 'byed par byed ce na/_sems can dmyal ba 'byed par byed do/_/dud 'gro'i skye gnas 'byed par byed do/_/gshin rje'i 'jig rten 'byed par byed do/_/khams gsum pa 'byed par byed de/_de ltar na 
[\[14b.4\]]'byed pa rnams dang /_kun tu 'byed pa rnams kyi 'khor ba'i sngon gyi mtha' mi mngon no/_/lha'i bu byis pa rnams ni 'dod chags kun tu 'byed par byed do/_/zhe sdang kun tu 'byed par byed do/_/gti mug kun tu 'byed par byed do/_/lta ba kun tu 'byed par byed do/_/
[\[14b.5\]]ming dang gzugs kun tu 'byed par byed do/_/lha'i bu sangs rgyas rnams ni phye bas go ba ma yin no/_/nyan thos rnams kyang ma yin/_rang sangs rgyas rnams kyang ma yin/_byang chub sems dpa' bzod pa thob pa rnams kyang ma yin gyi lha'i bu byis pa rnams ni phye 
[\[14b.6\]]bas go ba yin no/_/lha'i bus smras pa/_'jam dpal 'o na ci khyod rnam par spros na go ba lags sam/_'jam dpal gyis smras pa/_lha'i bu de ni ma yin no/_/lha'i bus smras pa/_'jam dpal 'o na bkri dgos pa lags sam/_'jam dpal gyis 
[\[14b.7\]]smras pa/_lha'i bu de ni ma yin no/_/lha'i bus smras pa/_'jam dpal 'o na tshig lhur len pa lags sam/_'jam dpal gyis smras pa/_lha'i bu de de bzhin te/_kho bo ni tshig lhur len pa yin no/_/lha'i bus smras pa/_'jam dpal khyod ci las 
[\[15a\]]
[\[15a.1\]]dgongs te de skad ston/_'jam dpal gyis smras pa/_lha'i bu gang byang chub sems dpa' ni yi ge gcig dang tshig gcig las kyang mi g.yo la/_yi ge de nyid dang /_tshig de nyid kyi don dang /_tshul dang /_sgo dang /_lam yang yang dag pa ji lta ba 
[\[15a.2\]]bzhin rab tu shes par byed de/_'di ni stong pa'o zhes bya bar shes par byed do/_/'di ni dben pa'o zhes bya bar shes par byed do/_/'di ni dngos po med pa'o zhes bya bar shes par byed do/_/'di ni skye ba med pa'o zhes bya bar shes par byed cing /_ci nas kyang rnam 
[\[15a.3\]]par shes par mi byed/_rig par mi byed/_tshor bar mi byed pa de ltar shes par byed pas de'i phyir tshig lhur len pa zhes bya'o/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal de ni 'di lta ste/_gzungs 
[\[15a.4\]]thob pas bstan pa yin te/_legs so legs so/_/'jam dpal gyis gsol pa/_bcom ldan 'das bdag ni gzungs thob pa ma lags so/_/de ci'i slad du zhe na/_bcom ldan 'das byis pa rnams ni gzungs thob pa lags kyi/_sangs rgyas rnams dang /_
[\[15a.5\]]byang chub sems dpa' rnams ni gzungs thob pa ma lags pa'i slad du'o/_/de ci'i slad du zhe na/_bcom ldan 'das byis pa rnams ni 'dzin par bgyid pa'i slad du ste/_ci zhig 'dzin par bgyid ce na/_bdag tu 'dzin pa 'dzin par bgyid do/_/sems can du 'dzin 
[\[15a.6\]]pa dang /_srog tu 'dzin pa dang /_gang zag tu 'dzin pa 'dzin par bgyid do/_/chad par 'dzin pa dang /_rtag par 'dzin pa dang /_'dod chags dang /_zhe sdang dang /_gti mug 'dzin par bgyid do/_/ma rig pa dang /_srid pa'i sred pa dang /_phung po lnga dang /_
[\[15a.7\]]'jig tshogs dang /_khams bco brgyad dang /_nang gi skye mched drug dang /_phyi'i skye mched drug 'dzin par bgyid do/_/rtog pa dang /_rnam par rtog pa dang /_yongs su rtog pa dang /_lta ba'i rnam pa dag 'dzin par bgyid de/_bcom ldan 'das de lta lags pas 
[\[15b\]]
[\[15b.1\]]byis pa rnams ni gzungs thob pa lags so/_/rtog ge ba rnams ni rtog pa dang rnam par rtog pa dang yongs su rtog pa dang lta ba'i rnam pa dag 'dzin par bgyid pas/_bcom ldan 'das de'i slad du byis pa rnams ni gzungs thob pa lags so/_/de ci'i slad du zhe na/_
[\[15b.2\]]byis pa rnams chos gang dag 'dzin par bgyid pa de dag ni sangs rgyas rnams 'dzin par mi mdzad/_nyan thos rnams kyang mi bgyid/_rang sangs rgyas rnams kyang mi bgyid de/_byang chub sems dpa' rnams kyang mi bgyid pas/_de'i slad du byis pa rnams ni 
[\[15b.3\]]gzungs thob pa lags so/_/de ci'i slad du zhe na/_'di ltar byis pa rnams ni legs par 'dzin pa ma lags pa 'dzin par bgyid kyi/_sangs rgyas rnams ni mi mdzad/_nyan thos rnams kyang mi bgyid/_rang sangs rgyas rnams kyang mi bgyid/_byang chub sems dpa' 
[\[15b.4\]]rnams kyang mi bgyid pa'i slad du'o/_/de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal gal te khyod gzungs thob pa ma lags na 'o na ci khyod rtogs pa bul ba lags sam/_'jam dpal gyis smras pa/_
[\[15b.5\]]lha'i bu de de bzhin te/_kho bo ni rtogs pa bul ba yin no/_/de ci'i phyir zhe na/_lha'i bu kho bo ni rtogs pa gang sangs rgyas rnams dang /_nyan thos rnams dang /_rang sangs rgyas rnams dang /_byang chub sems dpa' rnams kyis kyang mi mkhyen pa de tsam du bul ba'i rtogs 
[\[15b.6\]]pa dang ldan pa yin pa'i phyir ro/_/lha'i bu byis pa so so'i skye bo gang dag yin pa de dag ni rtogs pa bul ba ma yin no/_/de ci'i phyir zhe na/_byis pa so so'i skye bo rnams ni mngon par chags pa'i rtogs pa can yin la/_mkhas pa rnams ni rtogs pa bul ba dang ldan 
[\[15b.7\]]pa'i phyir ro/_/rgyun du zhugs pa rnams kyang re shig mngon par chags pa'i rtogs pa can du ston na byis pa so so'i skye bo gzhan dag lta smos kyang ci dgos te/_lha'i bu de lta bas na kho bo ni rtogs pa bul ba yin gyi gzungs thob pa ma yin no/_/de ci'i phyir zhe 
[\[16a\]]
[\[16a.1\]]na/_kho bos ni gang gzung bar bya ba cung zad kyang ma rnyed pa'i phyir ro/_/bstan pa 'di bshad pa na 'khor de las dge slong lnga brgya tsam chos kyi rnam grangs 'di ma rtogs te/_spangs shing 'gal bar byas nas rang rang gi lus de dag nyid kyis sems can 
[\[16a.2\]]dmyal ba chen po rnams su lhung bar gyur to/_/de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/_/'jam dpal dge slong lnga brgya tsam po de dag chos kyi rnam grangs 'di ma rtogs te/_spangs shing 'gal bar byas nas rang 
[\[16a.3\]]rang gi lus de dag nyid kyis sems can dmyal ba chen po rnams su ltung bar gyur gyis/_de lta bu'i gnas zab mo dag ma ston par so sor rtogs te ston cig_/'jam dpal gyis smras pa/_btsun pa shA ri'i bu khyod ma rtog shig_/gang sems can dmyal bar 'gro ba'i 
[\[16a.4\]]chos de lta bu 'ga' yang dmigs su med do/_/de ci'i phyir zhe na/_chos thams cad skye ba med pa'i phyir ro/_/btsun pa shA ri'i bu gzhan yang de skad ces so sor rtogs te ston cig ces zer ba ni btsun pa shA ri'i bu rigs kyi bu'am/_rigs kyi bu mo bdag tu lta ba la rten pa 
[\[16a.5\]]'am/_sems can du lta ba la rten pa 'am/_srog tu lta ba la rten pa 'am/_gang zag tu lta ba la rten pa gang gis de bzhin gshegs pa dgra bcom pa yang dag par rdzogs pa'i sangs rgyas dge slong gi dge 'dun dang bcas pa gang gA'i klung gi bye ma snyed cig la ji srid 
[\[16a.6\]]'tsho'i bar du bde ba'i yo byad thams cad kyis bsnyen bkur byas pa dang /_gang gis chos zab mo shes par dka' ba 'jig rten thams cad dang mi 'thun pa 'di lta bu 'di thos shing chos stong pa dang /_mtshan ma med pa dang /_smon pa med pa dang /_zhi ba dang /_dben 
[\[16a.7\]]pa dang /_skye ba med pa dang /_sems can med pa dang /_srog med pa dang /_gang zag med pa dang /_mi rtag pa dang /_sdug bsngal ba dang /_bdag med pa 'di lta bu 'di thos nas spangs te sems can dmyal ba rnams su lhung bar gyur pa ni btsun pa shA ri'i bu 
[\[16b\]]
[\[16b.1\]]rigs kyi bu 'am/_rigs kyi bu mo chos zab mo 'di thos nas spangs te sems can dmyal ba rnams su lhung ba de ches myur bar de dag nas ldang zhing rnam par thar par 'gyur gyi/_rigs kyi bu'am/_rigs kyi bu mo bdag tu lta ba la rten pa chos 'di ma thos par de bzhin 
[\[16b.2\]]gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed la bsnyen bkur byas pa de ni de lta ma yin no/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal legs so legs 
[\[16b.3\]]so/_/ji skad smras pa de bzhin te/_thos pa 'di ni sangs rgyas byung ba dang 'dra'o/_/thos pa 'di ni rgyun du zhugs pa'i 'bras bu dang 'dra'o/_/thos pa 'di ni lan cig phyir 'ong ba'i 'bras bu dang 'dra'o/_/thos pa 'di ni phyir mi 'ong ba'i 'bras bu dang 'dra'o/_/
[\[16b.4\]]thos pa 'di ni dgra bcom pa nyid dang 'dra'o/_/de ci'i phyir zhe na/_bdag tu lta ba la rten pa dang /_dmigs pa can la ni thob pa'am/_mngon par rtogs pa med pa'i phyir ro/_/de nas bcom ldan 'das kyis tshe dang ldan pa shA ri'i bu la 'di skad ces bka' stsal to/_/
[\[16b.5\]]shA ri'i bu dge slong de dag ni sems can dmyal ba de dag nas ches myur bar ldang zhing yongs su mya ngan las 'da' bar 'gyur gyi/_'di na mi gti mug can dmigs pa'i lta ba dang ldan pa/_the tshom du gyur pa gang dag de bzhin gshegs pa la mchod pa byed pa de dag ni 
[\[16b.6\]]de lta ma yin no/_/shA ri'i bu de lta mod kyi/_de ni de dag yongs su mya ngan las 'da' ba'i rgyur 'gyur ba yin te/_myur du rnam par thar par ni mi 'gyur ro/_/de ci'i phyir zhe na/_'di ltar chos zab mo dag ma thos pa'i phyir ro/_/shA ri'i bu gzhan yang rigs 
[\[16b.7\]]kyi bu 'am/_rigs kyi bu mo gang dag rna blags te chos zab mo 'di mnyan nas ma rtogs shing spangs te sems can dmyal bar 'gro ba de dag ni ches myur bar rnam par thar par 'gyur gyi dmigs pa can the tshom du gyur pa gzhan dag ni de lta ma yin no/_/de nas lha'i 
[\[17a\]]
[\[17a.1\]]bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal khyod bdag dang tshangs pa mtshungs par spyod bzhed dam/_'jam dpal gyis smras pa/_lha'i bu gal te khyod tshangs par spyod pa mi len cing tshangs 
[\[17a.2\]]par spyad pa spyod par mi byed pa de lta na kho bo khyod dang tshangs pa mtshungs par spyod 'dod do/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu gang len par byed pa de ni spyod par byed kyi gang len par 
[\[17a.3\]]mi byed pa de ni ci yang spyod par mi byed do/_/lha'i bu gang tshangs par spyod pa dmigs par byed pa de ni spyod par byed kyi gang dmigs par mi byed pa de ni ci yang spyod par mi byed do/_/lha'i bus smras pa/_'jam dpal 'o na ci khyod tshangs par mi spyod lags sam/_
[\[17a.4\]]'jam dpal gyis smras pa/_lha'i bu de de bzhin te/_kho bo ni tshangs par mi spyod do/_/de ci'i phyir zhe na/_kho bo ni tshangs pa yang ma yin la spyod pa yang ma yin pas de'i phyir kho bo tshangs par mi spyod do/_/lha'i bus smras pa/_'jam dpal de ni 'di lta ste/_
[\[17a.5\]]thogs pa med pa'i spobs pa dang ldan pas bstan pa lags te/_legs so legs so/_/'jam dpal gyis smras pa/_lha'i bu gal te kho bo thogs pa med pa'i spobs pa dang ldan pa yin par gyur na ni de ltar na thogs par yang 'gyur ro/_/de ci'i phyir zhe na/_ji tsam du bdag gi 
[\[17a.6\]]yod pa dang /_ji tsam du mngon par zhen pa yod pa de tsam du thogs par 'gyur ba'i phyir ro/_/gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/_/lha'i bu gal te khyod sems can thams cad srog dang bral bar byed cing mtshon 
[\[17a.7\]]cha yang thogs par mi byed/_ral gri yang ma yin/_bong ba yang ma yin/_dbyug pa yang thogs par mi byed pa de lta na kho bo khyod dang tshangs pa mtshungs par spyod 'dod do/_/lha'i bus smras pa/_'jam dpal khyod ci las dgongs te de skad ston/_'jam 
[\[17b\]]
[\[17b.1\]]dpal gyis smras pa/_lha'i bu sems can sems can zhes bya ba ci zhig yin par shes/_lha'i bus smras pa/_'jam dpal sems can sems can zhes bgyi ba ni 'di lta ste/_ming tsam dang /_'dzin pa'i 'du shes tsam lags so/_/'jam dpal gyis 
[\[17b.2\]]smras pa/_lha'i bu de lta bas na bdag tu 'dzin pa'i 'du shes gsad par bya'o/_/sems can du 'dzin pa'i 'du shes gsad par bya'o/_/srog tu 'dzin pa'i 'du shes gsad par bya'o/_/gang zag tu 'dzin pa'i 'du shes gsad par bya'o/_/ming du 'dzin pa'i 'du 
[\[17b.3\]]shes gsad par bya'o/_/lha'i bus smras pa/_'jam dpal cis dgum par bgyi/_'jam dpal gyis smras pa/_lha'i bu shes rab kyi mtshon gyis gsad par bya'o/_/shes rab kyi mtshon des kyang ci nas kyang 'dzin pa med pa dang /_gcod pa med pa de ltar gzung 
[\[17b.4\]]bar bya zhing de ltar gsad par bya'o/_/lha'i bu rnam grangs des na khyod kyis 'di ltar gang gis bdag gi 'du shes dang /_sems can gyi 'du shes gsad pa des sems can thams cad gsad pa yin par rig par bya'o/_/gzhan yang 'jam dpal gzhon nur gyur pas lha'i 
[\[17b.5\]]bu blo gros rab gnas la 'di skad ces smras so/_/lha'i bu gal te khyod mi dge ba bcu'i las kyi lam rnams yang dag par blangs te 'jug cing nag po'i phyogs thams cad kyi mnyam pa nyid kyis dkar po'i phyogs thams cad yang dag par blangs te 'jug par byed pa de lta na 
[\[17b.6\]]kho bo khyod dang tshangs pa mtshungs par spyod 'dod do/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu nag po'i phyogs kyi mnyam pa nyid gang yin pa des de mnyam pa nyid yin pas mnyam pa nyid du 'jug 
[\[17b.7\]]par byed pa de lta na kho bo khyod dang tshangs pa mtshungs par spyod 'dod do/_/lha'i bu 'di ji snyam du sems/_nag po'i phyogs kyi mnyam pa nyid gang yin snyam/_lha'i bus smras pa/_'jam dpal bya ba ma mchis pa dang /_lhag par bya ba mi bgyid pa lags so/_/'jam 
[\[18a\]]
[\[18a.1\]]dpal gyis smras pa/_lha'i bu dkar po'i phyogs zhes bya ba gang yin snyam/_lha'i bus smras pa/_'jam dpal chos kyi dbyings dang /_de bzhin nyid dang /_yang dag pa'i mtha' dang /_rnam par thar pa'i sgo gsum ste/_de ni dkar po'i phyogs 
[\[18a.2\]]lags so/_/'jam dpal gyis smras pa/_lha'i bu chos kyi dbyings kyis sgrib par nus sam/_lha'i bus smras pa/_'jam dpal de ni ma lags so/_/'jam dpal gyis smras pa/_lha'i bu de'i phyir kho bo ni de las bsams nas de skad ces gal te khyod nag 
[\[18a.3\]]po'i phyogs thams cad kyi mnyam pa nyid kyis dkar po'i phyogs thams cad yang dag par blangs te 'jug par byed pa de lta na kho bo khyod dang tshangs pa mtshungs par spyod 'dod do zhes ston to/_/gzhan yang 'jam dpal gzhon nur gyur pas lha'i bu blo gros rab gnas 
[\[18a.4\]]la 'di skad ces smras so/_/lha'i bu gal te khyod gsad pa dang po phyir phyung ba de'i mgo la mtshon gyis 'debs par byed pa de lta na kho bo khyod dang tshangs pa mtshungs par spyod 'dod do/_/lha'i bus smras pa/_'jam dpal khyod ci las dgongs te de skad ston/_
[\[18a.5\]]'jam dpal gyis smras pa/_lha'i bu gsad pa gsad pa zhes bya ba de gang zhe na/_lha'i bu 'dod chags ni gsad pa zhes bya'o/_/zhe sdang dang /_gti mug ni gsad pa zhes bya'o/_/nga rgyal dang /_khro ba dang /_'chab pa dang /_phrag dog dang /_sgyu dang /_g.yo 
[\[18a.6\]]dang /_ser sna dang /_lhag par 'dzin pa dang /_mtshan ma dang /_nye bar len pa dang /_'du shes dang /_tshor ba ni gsad pa zhes bya ste/_lha'i bu de dag ni gsad pa yin par gsungs so/_/lha'i bu rnal 'byor pa rnal 'byor spyod pa gang 'dod chags kyi sems skyes 
[\[18a.7\]]pa sel bar byed/_zhi bar byed/_rab tu zhi bar byed pa de la ni stong par snang bas mi sdug pa la 'jug par mi byed par sems 'di gang las skyes/_gang du 'gag_/yul gang la chags par 'gyur/_gang gis chags par 'gyur zhes 'dod chags kyi sems de nyid kyi 
[\[18b\]]
[\[18b.1\]]'byung ba dang 'jig pa la so sor rtog par byed de/_de de ltar so sor rtog par byed pa na 'dod chags kyang mi dmigs/_gang la chags par 'gyur ba dang /_gang gis chags par 'gyur ba de yang mi dmigs so/_/gang gi tshe mi dmigs pa de'i tshe mi len to/_/gang 
[\[18b.2\]]gi tshe mi len pa de'i tshe mi 'dor ro/_/gang gi tshe mi 'dor ba de'i tshe mi 'dzin mi spong ste/_de ni mya ngan las 'das pa zhes bya'o/_/zhe sdang dang /_gti mug dang /_nga rgyal dang /_khro ba dang /_'chab pa dang /_phrag dog dang /_sgyu dang /_g.yo dang /_ser sna dang /_
[\[18b.3\]]lhag par 'dzin pa dang /_mtshan ma dang /_nye bar len pa dang /_'du shes dang /_tshor ba'i sems la yang de bzhin du sbyar te/_lha'i bu gang gsad pa de lta bu skyes ma thag tu gsod par byed pa de ni gsad pa dang po'i phyir phyung ba de'i mgo la mtshon gyis 'debs pa 
[\[18b.4\]]zhes bya ste/_de'i phyir kho bo ni de las bsams nas de skad ces ston to/_/gzhan yang 'jam dpal gzhon nur gyur pas lha'i bu blo gros rab gnas la 'di skad ces smras so/_/lha'i bu gal te khyod sangs rgyas mnyes par mi byed/_chos mnyes par mi 
[\[18b.5\]]byed/_dge 'dun mnyes par mi byed pa de lta na kho bo khyod dang tshangs pa mtshungs par spyod 'dod do/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu sangs rgyas sangs rgyas zhes bya ba ci zhig 
[\[18b.6\]]yin par shes/_lha'i bus smras pa/_'jam dpal de bzhin nyid dang /_chos kyi dbyings lags so/_/'jam dpal gyis smras pa/_lha'i bu 'di ji snyam du sems/_de bzhin nyid dang /_chos kyi dbyings mnyes par byar nus snyam 'am/_lha'i bus smras pa/_
[\[18b.7\]]'jam dpal de ni ma lags so/_/'jam dpal gyis smras pa/_lha'i bu kho bo ni de las bsams nas de skad ces gal te khyod sangs rgyas mnyes par mi byed pa de lta na kho bo khyod dang tshangs pa mtshungs par spyod 'dod do zhes ston to/_/lha'i bu chos chos zhes bya ba ci 
[\[19a\]]
[\[19a.1\]]zhig yin par shes/_lha'i bus smras pa/_'jam dpal chos zhes bgyi ba ni 'dod chags dang bral ba nyid dang /_chos nyid lags so/_/'jam dpal gyis smras pa/_lha'i bu 'di ji snyam du sems/_'dod chags dang bral ba nyid dang /_chos 
[\[19a.2\]]nyid mnyes par byar nus snyam 'am/_lha'i bus smras pa/_'jam dpal de ni ma lags so/_/'jam dpal gyis smras pa/_lha'i bu kho bo ni de las bsams nas de skad ces gal te khyod chos mnyes par mi byed pa de lta na kho bo khyod dang tshangs pa mtshungs par 
[\[19a.3\]]spyod 'dod do zhes ston to/_/lha'i bu dge 'dun dge 'dun zhes bya ba ci zhig yin par shes/_lha'i bus smras pa/_'jam dpal 'phags pa nyan thos rnams ni 'dus ma bgyis kyis rab tu phye ba lags pas bcom ldan 'das kyi nyan thos kyi dge 'dun ni 
[\[19a.4\]]'dus ma bgyis lags so/_/'jam dpal gyis smras pa/_lha'i bu 'di ji snyam du sems/_'dus ma byas mnyes par byar nus snyam 'am/_lha'i bus smras pa/_'jam dpal de ni ma yin no/_/'jam dpal gyis smras pa/_lha'i bu kho bo ni de las 
[\[19a.5\]]bsams nas de skad ces gal te khyod dge 'dun mnyes par mi byed pa de lta na kho bo khyod dang tshangs pa mtshungs par spyod 'dod do zhes ston to/_/lha'i bu gzhan yang gang sangs rgyas su dmigs pa de ni sangs rgyas mnyes par byed do/_/gang chos su dmigs pa 
[\[19a.6\]]de ni chos mnyes par byed do/_/gang dge 'dun du dmigs pa de ni dge 'dun mnyes par byed do/_/lha'i bu gang sangs rgyas su mi dmigs pa dang /_chos su mi dmigs pa dang /_dge 'dun du mi dmigs pa des ni sangs rgyas mnyes par ma byas/_des ni 
[\[19a.7\]]chos mnyes par ma byas/_des ni dge 'dun mnyes par ma byas pa kho na yin no/_/de ci'i phyir zhe na/_des de dag ma dmigs pas na des mnyes par ma byas pa'i phyir ro/_/lha'i bu gzhan yang gang dag sangs rgyas la chags pa dang /_chos la chags pa dang /_dge 
[\[19b\]]
[\[19b.1\]]'dun la chags pa de dag gis sangs rgyas mnyes par byas/_chos mnyes par byas/_dge 'dun mnyes par byas pa yin no/_/gang dag gis sangs rgyas mi dmigs pa de dag ni sangs rgyas la chags pa med pas de dag gis sangs rgyas mnyes par ma byas 
[\[19b.2\]]pa yin no/_/gang dag gis chos ma dmigs pa de dag ni chos la chags pa med pas de dag gis chos mnyes par ma byas pa yin no/_/gang dag gis dge 'dun ma dmigs pa de dag ni dge 'dun la chags pa med pas de dag gis dge 'dun mnyes par ma byas pa yin 
[\[19b.3\]]no/_/lha'i bu mnyes par ma byas pa mnyes par ma byas pa zhes bya ba de ni 'dod chags dang bral ba'i gnas yin no/_/de ni kun du sbyor ba dang bral ba'i gnas yin no/_/de ni rnam par bshig pa'i gnas yin no/_/de ni sems dang bral ba'i gnas yin no/_/de ni 
[\[19b.4\]]ma byung ba'i gnas yin no/_/de ni rnam par nges pa'i gnas yin no/_/de ni yid byung bar ma byas pa'i gnas yin pas de'i phyir mnyes par ma byas pa zhes bya ste/_lha'i bu de'i phyir kho bo ni de las bsams nas 'di skad ces gal te khyod sangs rgyas dang /_chos 
[\[19b.5\]]dang /_dge 'dun mnyes par mi byed pa de lta na kho bo khyod dang tshangs pa mtshungs par spyod 'dod do zhes ston to/_/de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal ji tsam du khyod zab mo'i gnas dag ston 
[\[19b.6\]]par mdzad pa ni ngo mtshar ste/_bdag cag gis khyod la bgyis pa gzo bar bgyi'o/_/'jam dpal gyis smras pa/_lha'i bu khyod byas pa gzo bar ma byed cig_/lha'i bus smras pa/_'jam dpal 'o na ci bgyis pa mi gzo bar bgyi 'am/_'jam dpal gyis smras pa/_
[\[19b.7\]]lha'i bu de de bzhin te/_lha'i bu khyod byas pa mi gzo bar byos la byas pa gzo bar ma byed cig_/lha'i bus smras pa/_'jam dpal ci khyod bgyis pa mi gzo ba lags sam/_'jam dpal gyis smras pa/_lha'i bu de de bzhin te/_kho bo ni byas pa mi gzo ba yin gyi 
[\[20a\]]
[\[20a.1\]]byas pa gzo ba ma yin no/_/lha'i bus smras pa/_'jam dpal khyod ci las dgongs te de skad ston/_'jam dpal gyis smras pa/_lha'i bu byis pa rnams ni rnam pa gzhan dang gzhan dag byed pas na byis pa rnams ni gzhan dang gzhan dag gi 
[\[20a.2\]]byed pa po ste/_gang gi phyir lta ba'i rnam pa gzhan dang gzhan dag byed pa de'i phyir de dag ni byas pa gzo ba zhes bya'o/_/lha'i bu yang dag par zhugs pa'i rigs kyi bu dag ni bya ba'am/_mi bya ba gang yang mi byed de/_gang gi tshe mi byed pa de'i phyir de dag ni byas pa mi 
[\[20a.3\]]gzo ba zhes bya'o/_/ji skad du sangs rgyas bcom ldan 'das rnams kyis 'di lta ste/_chos thams cad ni bya ba med pa/_byed pa med pa/_lhag par byed pa med pa ste/_mnyam pa nyid las kyang mi 'da' la gzhan len par yang mi byed/_bya ba gzhan yang mi 
[\[20a.4\]]byed pas mnyam pa nyid yin no zhes gsungs pas na de'i phyir byas pa mi gzo ba zhes bya'o/_/lha'i bus smras pa/_'jam dpal khyod bzod pa'am/_'on te chos nyid dam/_gang la gnas te de skad ston/_'jam dpal gyis smras pa/_lha'i bu bzod pa 
[\[20a.5\]]la yang ma yin/_chos nyid la yang ma yin no/_/lha'i bus smras pa/_'jam dpal 'o na khyod gang la gnas te de skad ston/_'jam dpal gyis smras pa/_lha'i bu sgyu ma'i skyes bu'i lus gang la gnas pa la'o/_/lha'i bus smras pa/_'jam dpal sgyu 
[\[20a.6\]]ma'i skyes bu'i lus gang la gnas/_'jam dpal gyis smras pa/_lha'i bu sgyu ma'i skyes bu'i lus ni de bzhin nyid gang la gnas pa de la gnas so/_/lha'i bu gzhan yang de skad ces khyod bzod pa'am/_'on te chos nyid dam/_gang la gnas te de skad ston ces 
[\[20a.7\]]zer ba ni lha'i bu bzod pa zhes bya ba ni ming tsam ste/_ming la ni gnas par mi nus so/_/chos nyid kyang 'gyur ba med cing rtog pa med pa ste/_de la yang gnas med do/_/lha'i bu de bzhin gshegs pa ni sems can thams cad gang la gnas te ston par byed pa de nyid 
[\[20b\]]
[\[20b.1\]]la bzhugs te ston par mdzad do/_/de ci'i phyir zhe na/_de bzhin gshegs pa ni de bzhin nyid la bzhugs te ston la/_sems can thams cad kyang de bzhin nyid las mi g.yo ste/_sems can thams cad kyi de bzhin nyid gang yin pa dang /_de bzhin 
[\[20b.2\]]gshegs pa'i de bzhin nyid gang yin pa'i de bzhin nyid de ni gnyis su med pa'i phyir ro/_/de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal dge sbyong dang bram ze zhes bgyi na ci tsam gyis na dge sbyong dang bram 
[\[20b.3\]]ze zhes bgyi/_'jam dpal gyis smras pa/_lha'i bu gang dge sbyong yang ma yin/_bram ze yang ma yin pa de ni dge sbyong dang bram ze zhes bya'o/_/de ci'i phyir zhe na/_lha'i bu gang 'dod pa'i khams la yang mi chags/_gzugs dang /_gzugs med pa'i khams 
[\[20b.4\]]la yang ma chags pa de ni dge sbyong yin no zhes kho bo smra zhing /_lha'i bu gang mig las mi 'dzag_/rna ba las mi 'dzag_/sna las mi 'dzag_/lce las mi 'dzag_/lus las mi 'dzag_/yid las mi 'dzag pa de ni dge sbyong yin no zhes kho bo smra la/_
[\[20b.5\]]lha'i bu gang la gnas pa med cing gnas par gdags pa med pa dang /_kun tu gnas pa med cing kun tu gnas par gdags pa med pa de ni dge sbyong yin no zhes kho bo smra ba'i phyir dang /_lha'i bu gang las kyang mi 'ong /_gang du yang mi 'gro la/_rma med cing rma dang 
[\[20b.6\]]bral ba de ni bram ze yin no zhes kho bo smra ba'i phyir ro/_/gang dge sbyong yang ma yin/_bram ze yang ma yin pa de ni dge sbyong dang bram ze zhes bya'o zhes bya ba'i tshig de'i bstan pa ni de yin no/_/de nas 'khor de nyid du byang chub sems dpa' bsam gtan bzhi bsgoms pa/_
[\[20b.7\]]mngon par shes pa lnga thob pa lnga zhig 'dus par gyur pa de dag da dung bzod pa thob pa ma yin pas gnas shing snyoms par 'jug par byed/_gnas shing rnam par ldang bar byed de/_byang chub sems dpa' de dag gis sngon pha bsad pa dang /_ma bsad pa dang /_dgra bcom 
[\[21a\]]
[\[21a.1\]]pa bsad pa'i sngon gyi gnas rjes su dran zhing de dag la las kyi rnam par smin pa de'i las kyi lhag ma yod pas de dag sems yongs su gdung ba des chos zab mo dag la mi bzod cing bdag nyid la rten cing rnam par rtog pa kho nar byed de/_de dag gis 'di 
[\[21a.2\]]lta ste/_chos la bzod pa ma thob pas kun nas ldang ba de rnam par gnon par mi nus so/_/de nas bcom ldan 'das kyis byang chub sems dpa' lnga po de dag gdul ba'i dbang gi phyir 'jam dpal gzhon nur gyur pa'i sems bsdu ba mdzad do/_/de nas 'jam dpal 
[\[21a.3\]]gzhon nur gyur pa stan las langs te bla gos phrag pa gcig tu gzar nas lag pa g.yas pas ral gri blangs te legs par bdar nas bcom ldan 'das ga la ba de logs su brgyugs so/_/de nas bcom ldan 'das kyis 'jam dpal gzhon nur gyur pa la 'di skad ces 
[\[21a.4\]]bka' stsal to/_/'jam dpal nga ni bsad zin cing legs par bsad zin kyis thong shig_/de ci'i phyir zhe na/_'jam dpal skyes bu gang dag gis gang gi tshe bsad do snyam pa'i sems skyed par byed pa'i sems skyes pa de'i tshe de dag gis yun ring po nas bsad 
[\[21a.5\]]zin pa'i phyir ro/_/de nas byang chub sems dpa' lnga po de dag 'di snyam du sems te/_chos thams cad ni sgyu ma lta bu ste/_'di la bdag gam/_sems can nam/_srog gam/_gang zag gam/_shed las skyes sam/_shed bu ni 'ga' yang med do/_/
[\[21a.6\]]'di la pha yang med/_ma yang med/_sangs rgyas kyang med/_chos kyang med/_dge 'dun yang med do/_/'di la gang mtshams med pa byed par 'gyur ba yang 'ga' yang med do/_/de ci'i phyir zhe na/_'jam dpal gzhon nur gyur pa 'di ni mkhas pa/_mdzangs 
[\[21a.7\]]pa/_yid gzhungs pa/_sangs rgyas thams cad kyis bstod pa/_bsngags pa/_zab mo la bzod pa/_sangs rgyas bye ba khrag khrig 'bum phrag mang po la bsnyen bkur byas pa/_sngon gyi rgyal ba la lhag par bya ba byas pa/_chos thams cad rab tu 'byed pa'i shes 
[\[21b\]]
[\[21b.1\]]pa la mkhas pa/_ji lta ba bzhin du chos ston pa/_yang dag par smra ba/_de bzhin gshegs pa la gus pa dang bcas pa yin na de mtshon rnon po thogs te/_de bzhin gshegs pa ga la ba der rgyug cing /_de bzhin gshegs pa yang de skad ces 'jam dpal nga ni 
[\[21b.2\]]bsad zin cing legs par bsad zin kyis thong shig ces gsungs pa'i phyir te/_gal te 'di la sangs rgyas zhes bya ba dang /_chos zhes bya ba dang /_dge 'dun zhes bya ba dang /_pha zhes bya ba dang /_ma zhes bya ba dang /_dgra bcom pa zhes bya ba'i chos ther zug tu 
[\[21b.3\]]gnas pa 'ga' zhig yongs su grub par gyur na ni mtshams med pa 'dzin pa de la nges par 'byung ba yang yod par mi 'gyur ba zhig na/_gang gi phyir chos de dag ni med pa/_log pa/_yang dag pa ma yin par bzung ba/_stong pa/_sgyu ma lta bu yin pas de'i phyir 
[\[21b.4\]]'di la gang byed par 'gyur ba'am/_gang la byed par 'gyur ba'i byed pa 'ga' yang med do snyam mo/_/byang chub sems dpa' lnga po de dag gis de ltar shes pas mi skye ba'i chos la bzod pa thob par gyur nas/_de dag dga' ba dang mchog tu dga' ba de nyid kyis ta 
[\[21b.5\]]la bdun srid tsam du nam mkha' la mngon par 'phags te/_mngon par 'phags nas bcom ldan 'das la tshigs su bcad pa 'di dag gis mngon par bstod do/_/chos kun sgyu ma lta bu ste/_yongs su rtog pas kun nas bskyed/_/'di la grub pa ma mchis te/_/
[\[21b.6\]]chos 'di thams cad stong pa lags/_/bdag tu 'du shes rmongs pa rnams/_/log par yongs su rtog par bgyid/_/sngon gyi mthar ni mi bzad pa'i/_/sug las bgyis pa de yang dran/_/tshe rabs snga ma rnams su ni/_/pha ma sbyin gnas bkum gyur cing /_/
[\[21b.7\]]dge slong dgra bcom bkum pa yi/_/shin tu mi bzad sug las bgyis/_/sug las de yi rnam smin gyis/_/sdug bsngal tshor ba myong gyur cing /_/'gyod pa skyes par gyur pa ni/_/chos thos pas ni rnam dag gyur/_/grags chen zug rngu 'byin pa yis/_
[\[22a\]]
[\[22a.1\]]bdag cag 'gyod pa bsal mdzad pas/_/gang la nyon mongs ma mchis pa'i/_/chos dbyings rjes su rtogs par gyur/_/sangs rgyas thabs la mkhas pa ste/_/thub pa thabs kyi mkhyen pa mnga'/_/thabs des sems can thams cad kyi/_/
[\[22a.2\]]'gyod pa dag ni rnam par bsal/_/chos rnams rang bzhin stong pas na/_/'di la sangs rgyas chos dang yang /_/dge 'dun mi dmigs 'di la ni/_/pha ma ma mchis dgra bcom min/_/'di la dgum pa ma mchis te/_/'gum pa 'ga' yang ma mchis ma lags/_/
[\[22a.3\]]mnyam nyid ji bzhin 'byung ba ste/_/de ni chos rnams mtshan nyid lags/_/'jam dbyangs shes rab chen po pa/_/chos rnams pha rol phyin pa yis/_/mtshon cha rnon po thogs nas ni/_/sangs rgyas ga la bzhugs par brgyugs/_/sangs rgyas ji bzhin mtshon de 
[\[22a.4\]]bzhin/_/de dag gnyi ga mtshan nyid gcig_/mi skye 'byung ba ma mchis te/_/'di la 'gum pa 'ga' ma mchis/_/mtshon thogs pa'i chos kyi rnam grangs 'di bshad pa na phyogs bcu'i sangs rgyas kyi zhing gang gA'i klung gi bye ma snyed dag rnam pa drug tu rab 
[\[22a.5\]]tu g.yos shing sa chen po g.yos pa yang 'jig rten du byung bar gyur to/_/de nas phyogs bcu'i 'jig rten gyi khams kyi sangs rgyas kyi zhing de dag na sangs rgyas bcom ldan 'das gang dag bzhugs te 'tsho zhing gzhes pa de dag la rang rang gi bsnyen bkur ba de dag 
[\[22a.6\]]gis zhus pa/_bcom ldan 'das gang gis dog sa chen po g.yos pa 'di lta bu 'di 'jig rten du byung ba 'di su'i mthu lags/_sangs rgyas bcom ldan 'das de dag gis bka' stsal pa/_rigs kyi bu dag 'jig rten gyi khams mi mjed ces bya ba yod de/_de 
[\[22a.7\]]na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba chos ston to/_/'jig rten gyi khams mi mjed de na byang chub sems dpa' 'jam dpal gzhon nur gyur pa zhes bya ba bla na med pa yang dag par rdzogs pa'i byang chub 
[\[22b\]]
[\[22b.1\]]las phyir mi ldog pa zhig 'dug pa des 'di lta ste/_byang chub sems dpa' gzhan dag gdul ba'i dbang gi phyir shes rab kyi ral gri'i mtshon rnon po thogs te/_bcom ldan 'das de bzhin gshegs pa shAkya thub pa de ga la ba de logs su brgyugs so/_/de nas 
[\[22b.2\]]sangs rgyas bcom ldan 'das de dag gis shes rab kyi mtshon las brtsams te/_ci nas kyang sems can dpag tu med pa dag mig rnam par dag pa dang /_sems rnam par grol ba dang /_bzod pa skyes pa dang /_byang chub la zhugs par gyur pa de ltar de ltar chos bstan to/_/
[\[22b.3\]]de nas bcom ldan 'das kyis ci nas kyang 'khor de na sems can las dang po pa dge ba'i rtsa ba chung ba rnam par rtog pa mang ba gang dag 'khod pa de dag gis mtshon de mi mthong zhing chos bstan pa de yang mi thos pa de ltar byin gyi rlabs kyis byin gyis brlabs so/_/de nas gnas 
[\[22b.4\]]brtan shA ri'i bus 'jam dpal gzhon nur gyur pa la 'di skad ces smras so/_/'jam dpal khyod kyis ston pa bgrongs pa'i phyir brtul ba'i las mi bzad pa mngon par 'dus byas pa de khyod la gang du rnam par smin par 'gyur/_'jam dpal gyis smras pa/_btsun 
[\[22b.5\]]pa shA ri'i bu de de bzhin no/_/ji skad smras pa de bzhin te/_kho bos las mi bzad pa de lta bu ni byas na de gang du rnam par smin par 'gyur ba'i gnas ni mi shes so/_/btsun pa shA ri'i bu de lta mod kyi sgyu ma'i skyes bu'i las gang du rnam par smin par 'gyur ba der kho bo'i 
[\[22b.6\]]yang rnam par smin par 'gyur ro/_/de ci'i phyir zhe na/_btsun pa shA ri'i bu sgyu ma'i skyes bu yang mi rtog rnam par mi rtog la/_chos thams cad kyang mi rtog rnam par mi rtog pa'i phyir ro/_/btsun pa shA ri'i bu 'di ltar de btsun pa nyid la dris/_khyod kyis ji ltar bzod 
[\[22b.7\]]pa de ltar ston cig_/btsun pa mtshon dmigs su yod dam/_shA ri'i bus smras pa/_'jam dpal de ni ma yin no/_/'jam dpal gyis smras pa/_btsun pa las dmigs su yod dam/_shA ri'i bus smras pa/_'jam dpal de ni ma yin no/_/'jam dpal 
[\[23a\]]
[\[23a.1\]]gyis smras pa/_btsun pa rnam par smin pa dmigs su yod dam/_shA ri'i bus smras pa/_'jam dpal de ni ma yin no/_/'jam dpal gyis smras pa/_btsun pa shA ri'i bu mtshon yang med/_las kyang med/_rnam par smin pa 
[\[23a.2\]]yang med na/_'o na las de gang du rnam par smin par 'gyur/_shA ri'i bus smras pa/_'jam dpal khyod kyis bsam pa des bstan pa ltar na las de ni gang du yang rnam par smin par mi 'gyur ro/_/de ci'i phyir zhe na/_chos thams cad las med pa/_rnam par 
[\[23a.3\]]smin pa med pa'i phyir ro/_/de nas bcom ldan 'das la gang dag phyogs bcu'i 'jig rten gyi khams nas 'dus pa'i byang chub sems dpa' de dag gis gsol pa/_bcom ldan 'das 'jam dpal gzhon nur gyur pa 'di ci nas kyang bdag cag gi sangs rgyas 
[\[23a.4\]]kyi zhing dag tu mchi zhing sangs rgyas kyi zhing de dag tu chos ston par 'gyur ba de ltar thugs brtse bas spro bar mdzad du gsol/_de nas 'jam dpal gzhon nur gyur pas byang chub sems dpa' de dag la 'di skad ces smras so/_/rigs kyi bu dag khyed cag je rang rang gi sangs 
[\[23a.5\]]rgyas kyi zhing rnams su ltos shig_/de nas byang chub sems dpa' de dag gis phyogs bcu kun gyi rang rang gi sangs rgyas kyi zhing rnams su bltas so/_/bltas pa na phyogs bcu kun gyi rang rang gi sangs rgyas kyi zhing de dag nas 'jam dpal gzhon nur gyur pa'i sgra snyan 
[\[23a.6\]]pa yang thos/_'jam dpal gzhon nur gyur pa sangs rgyas bcom ldan 'das de dag gi spyan snga na 'dug cing lha'i bu blo gros rab gnas chos kyi rnam grangs 'di nyid 'dri ba la chos ston pa dang /_de dag tu byang chub sems dpa' 'dus pa de snyed dang /_lha'i bu 'dus pa 
[\[23a.7\]]de snyed kyang mthong ngo /_/mthong bas kyang 'di snyam du 'jam dpal gzhon nur gyur pa 'di de ltar sangs rgyas kyi zhing 'di nas kyang mi g.yo la/_thams cad du yang bzhin nye bar ston pa ni ngo mtshar to/_/ngo mtshar to snyam du ngo mtshar dang ldan par gyur to/_/de nas 'jam 
[\[23b\]]
[\[23b.1\]]dpal gzhon nur gyur pas byang chub sems dpa' de dag la 'di skad ces smras so/_/rigs kyi bu dag 'di lta ste dper na sgyu ma mkhan ni sgyu ma shin tu bslabs pa'i phyir stan las kyang mi g.yo la/_gzugs rnam pa sna tshogs dag kyang ston par byed do/_/de bzhin du 
[\[23b.2\]]byang chub sems dpa' shes rab kyi pha rol tu phyin pa la legs par bslabs pa yang sgyu ma lta bu'i chos rnams la sangs rgyas kyi zhing ji snyed du bzhin nye bar ston par 'dod pa de snyed du sprul pa dag sprul par byed do/_/de ci'i phyir zhe na/_'di lta ste/_chos 'di sgyu ma lta 
[\[23b.3\]]bur rig pa'i phyir ro/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal chos kyi rnam grangs 'di thos pa de ni sangs rgyas 'byung ba dang 'dra'o/_/chos kyi rnam grangs 'di thos pa de ni rgyun tu zhugs pa'i 'bras bu dang 
[\[23b.4\]]'dra'o/_/chos kyi rnam grangs 'di thos pa de ni lan cig phyir 'ong ba'i 'bras bu dang 'dra'o/_/chos kyi rnam grangs 'di thos pa de ni phyir mi 'ong ba'i 'bras bu dang 'dra'o/_/chos kyi rnam grangs 'di thos pa de ni dgra bcom pa nyid dang 'dra ste/_'jam dpal chos kyi rnam 
[\[23b.5\]]grangs 'di la mos shing yid ches pa dang /_byang chub kyi snying po la 'dug pa gang yin pa de ni 'dra ba yin no/_/'jam dpal gyis gsol pa/_bcom ldan 'das de de bzhin lags te/_de ni stong pa nyid ji lta ba de ltar 'dra ba lags so/_/de ni mtshan ma ma 
[\[23b.6\]]mchis pa ji lta ba de ltar 'dra ba lags so/_/de ni smon pa ma mchis pa ji lta ba de ltar 'dra ba lags so/_/de ni de bzhin nyid ji lta ba de ltar 'dra ba lags so/_/de ni chos kyi dbyings ji lta ba de ltar 'dra ba lags so/_/de ni yang dag pa'i mtha' ji lta ba de ltar 'dra ba 
[\[23b.7\]]lags so/_/de ni mnyam pa nyid ji lta ba de ltar 'dra ba lags so/_/de ni rnam par grol ba ji lta ba de ltar 'dra ba lags so/_/de ni dben pa ji lta ba de ltar 'dra ba lags so/_/de nas bcom ldan 'das la 'jam dpal gzhon nur gyur pas 'di skad ces gsol to/_/
[\[24a\]]
[\[24a.1\]]bcom ldan 'das chos kyi rnam grangs 'di ci nas kyang ma 'ongs pa'i dus lnga brgya tha mar gyur pa na spyod par 'gyur zhing /_rigs kyi bu dang /_rigs kyi bu mo dag gi rna lam du grag par 'gyur ba de ltar de bzhin gshegs pas byin gyis 
[\[24a.2\]]brlab tu gsol/_de nas de'i tshe stong gsum gyi stong chen po'i 'jig rten gyi khams 'di na lha dang mi rnams kyi rol mo'i sgra gang ji snyed pa de dag thams cad ma dkrol bar sgra grag cing shing ljon pa thams cad las kyang me tog sna tshogs dag rab tu rgyas shing lhags 
[\[24a.3\]]par gyur to/_/rdzing bu dag nas kyang pad ma mang po dag rab tu 'thon par gyur to/_/stong gsum gyi stong chen po'i 'jig rten gyi khams 'di yang rnam pa drug tu rab tu g.yos shing snang ba chen pos khyab par gyur nas nyi ma dang zla ba 'di dag kyang mi snang bar gyur to/_/lha 
[\[24a.4\]]bye ba 'bum phrag mang po dag kyang dga' zhing mgu la yi rangs te/_steng gi bar snang la 'khod nas me tog gi char dag mngon par rab tu 'bebs shing phye ma dang /_spos dang /_me tog phreng dang /_byug pa'i char dag kyang mngon par rab tu 'bebs so/_/sil 
[\[24a.5\]]snyan dag kyang rab tu gsil zhing lha'i glu dbyangs mang po dag kyang bsgrags nas thams cad kyis kyang thal mo sbyar ba btud de kha 'thun par tshig 'di skad ces a la la 'jam dpal gzhon nur gyur pas bstan pa'i chos/_a la la chos/_a la la chos/_'jig rten du 
[\[24a.6\]]chos kyi 'khor lo gnyis pa bskor ba yang mthong ngo /_/sems can gang dag gis chos kyi rnam grangs 'di thos pa dang /_thos nas kyang mos par 'gyur ba de dag ni dge ba'i rtsa ba ngan ngon dang ldan pa ma yin no/_/gang dag gis chos kyi rnam grangs 'di thos nas skrag par mi 
[\[24a.7\]]'gyur ba de dag ni sngon gyi rgyal ba la lhag par bya ba byas pa/_zab mo la bzod pa yin no zhes kyang smras so/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das chos kyi rnam grangs 'di byin gyis brlab pa'i slad du 
[\[24b\]]
[\[24b.1\]]snga ltas 'di dag byung ba lags na/_de ni ma 'ongs pa'i dus na spyod par 'gyur ro/_/bcom ldan 'das kyis bka' stsal pa/_'jam dpal de de bzhin te/_chos kyi rnam grangs 'di byin gyis brlab pa'i phyir snga ltas 'di dag byung ba yin no/_/'jam dpal gyis gsol pa/_
[\[24b.2\]]bcom ldan 'das chos kyi rnam grangs 'di yun ring du gnas par bgyi ba'i slad du bcom ldan 'das kyis bden pa'i byin gyis rlabs mdzad du gsol/_bcom ldan 'das kyis bka' stsal pa/_'jam dpal bden pa dang bden pa'i tshig gang gis rnam par thar pa'i 
[\[24b.3\]]sgo gsum la brten nas rnam par grol ba'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig_/'jam dpal gyis gsol pa/_bcom ldan 'das bden pa dang bden pa'i tshig gang gis bdag ma 
[\[24b.4\]]mchis pa dang /_sems can ma mchis pa dang /_srog ma mchis pa dang /_gang zag ma mchis pa dang /_shed las skyes ma mchis pa dang /_shed bu ma mchis pa dang /_kun nas nyon mongs pa ma mchis pa dang /_rnam par byang ba ma mchis pa'i 
[\[24b.5\]]bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig_/bcom ldan 'das bden pa dang bden pa'i tshig gang gis 'dod chags ma mchis pa dang /_zhe sdang ma mchis pa dang /_gti mug ma mchis pa dang /_
[\[24b.6\]]ming ma mchis pa dang /_gzugs ma mchis pa dang /_rgyu ma mchis pa dang /_lta ba ma mchis pa dang /_srid pa ma mchis pa dang /_srid pa yongs su 'tshal ba ma mchis pa dang /_lus ma mchis pa dang /_lus su gdags pa ma mchis pa dang /_sems ma 
[\[24b.7\]]mchis pa dang /_sems su gdags pa ma mchis pa dang /_dran pa ma mchis pa dang /_dran par bgyid pa dag ma mchis pa dang /_dran pa nye bar gzhag pa dag ma mchis pa dang /_gzhag pa ma mchis pa dang /_nye bar gzhag pa ma mchis pa dang /_gzugs ma 
[\[25a\]]
[\[25a.1\]]mchis pa dang /_tshor ba ma mchis pa dang /_'du shes ma mchis pa dang /_'du byed rnams ma mchis pa dang /_rnam par shes pa ma mchis pa dang /_mig ma mchis pa dang /_gzugs ma mchis pa dang /_rna ba ma mchis pa 
[\[25a.2\]]dang /_sgra ma mchis pa dang /_sna ma mchis pa dang /_dri ma mchis pa dang /_lce ma mchis pa dang /_ro ma mchis pa dang /_lus ma mchis pa dang /_reg ma mchis pa dang /_yid ma mchis pa dang /_chos ma mchis pa dang /_'dod pa'i khams ma 
[\[25a.3\]]mchis pa dang /_gzugs kyi khams ma mchis pa dang /_gzugs med pa'i khams ma mchis pa dang /_'di la rtag pa ma mchis pa dang /_chad pa ma mchis pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod 
[\[25a.4\]]par gyur cig_/bcom ldan 'das bden pa dang bden pa'i tshig gang gis rgyun du zhugs pa ma mchis pa dang /_rgyun du zhugs pa'i 'bras bu ma mchis pa dang /_lan cig phyir 'ong ba ma mchis pa dang /_lan cig phyir 'ong ba'i 'bras bu ma mchis pa dang /_phyir 
[\[25a.5\]]mi 'ong ba ma mchis pa dang /_phyir mi 'ong ba'i 'bras bu ma mchis pa dang /_dgra bcom pa ma mchis pa dang /_dgra bcom pa'i chos rnams ma mchis pa dang /_rang sangs rgyas ma mchis pa dang /_rang sangs rgyas kyi chos rnams ma mchis pa dang /_de 
[\[25a.6\]]bzhin gshegs pa ma mchis pa dang /_de bzhin gshegs pa'i chos rnams ma mchis pa dang /_stobs rnams ma mchis pa dang /_mi 'jigs pa rnams ma mchis pa dang /_ye shes ma mchis pa dang /_rnam par shes pa ma mchis pa dang /_stong 
[\[25a.7\]]pa nyid ma mchis pa dang /_mtshan ma ma mchis pa ma mchis pa dang /_smon pa ma mchis pa ma mchis pa dang /_'dod chags dang bral ba nyid ma mchis pa dang /_rang bzhin ma mchis pa dang /_'thob pa ma mchis pa dang /_mngon sum du bgyi ba ma 
[\[25b\]]
[\[25b.1\]]mchis pa dang /_mngon par rtogs pa ma mchis pa dang /_rig pa ma mchis pa dang /_rnam par grol ba ma mchis pa dang /_'gram ma mchis pa dang /_pha rol ma mchis pa dang /_tshu rol ma mchis pa dang /_thar pa ma mchis pa dang /_ming ma mchis 
[\[25b.2\]]pa dang /_ming du gdags pa ma mchis pa'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig_/bcom ldan 'das bden pa dang bden pa'i tshig gang gis chos bstan pa 'dis 'ga' yang ma sbyar/_ma grol 
[\[25b.3\]]mi sbyor/_mi 'grol ba'i bden pa dang bden pa'i tshig des chos kyi rnam grangs 'di ma 'ongs pa'i dus lnga brgya tha ma na spyod par gyur cig_/bcom ldan 'das bden pa dang bden pa'i tshig gang gis sngon gyi de bzhin gshegs pa dgra bcom pa yang dag par rdzogs pa'i sangs 
[\[25b.4\]]rgyas de dag gis sems can 'ga' yang ma bkrol/_yongs su mya ngan las ma bzlas pa de dag gis sems can 'ga' yang ma brnyes/_ma bshig_/chos 'ga' yang ma bskyed/_ma bkag_/rnam par ma bshig_/ma bskyod pa dang /_ma 'ongs 
[\[25b.5\]]pa'i de bzhin gshegs pa dgra bcom pa yang dag par rdzogs pa'i sangs rgyas de dag gis sems can 'ga' yang 'grol bar mi 'gyur/_yongs su mya ngan las zlo bar mi 'gyur/_de dag gis sems can 'ga' yang brnyes par mi 'gyur/_'jig par mi 'gyur/_
[\[25b.6\]]chos 'ga' yang skyed par mi 'gyur/_'gog par mi 'gyur/_rnam par 'jig par mi 'gyur/_skyod par mi 'gyur ba dang /_da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas de dag gis sems can 'ga' yang mi 
[\[25b.7\]]'grol/_yongs su mya ngan las mi zlo/_de dag gis sems can 'ga' yang mi brnyes/_mi 'jig_/chos 'ga' yang mi skyed/_mi 'gog_/rnam par mi 'jig_/mi skyod pa'i bden pa dang bden pa'i tshig des chos kyi rnam grangs 'di ma 'ongs pa'i 
[\[26a\]]
[\[26a.1\]]dus lnga brgya tha ma na spyod par gyur cig_/bcom ldan 'das bden pa dang bden pa'i tshig gang gis chos bstan pa 'di la cung zad kyang ma smras/_ma brjod/_ma bshad/_ma bstan/_ma brtags/_ma bsgrags/_ma bsnyad/_ma 
[\[26a.2\]]smos/_ma bzlas shing /_chos bstan pa 'di la yi ge gcig kyang ma brjod la/_chos bstan pa 'di gang gis kyang ma mnyan/_'ga' yang nyan par mi 'gyur/_'ga' yang rnam par grol bar mi 'gyur ba'i bden pa dang bden pa'i tshig des chos kyi rnam grangs 
[\[26a.3\]]'di ma 'ongs pa'i dus lnga brgya tha ma na 'dzam bu'i gling na spyod par gyur cig_/bcom ldan 'das bden pa dang bden pa'i tshig gang gis 'di la tshul khrims ma mchis pa dang /_tshul khrims kyi 'bras bu ma mchis pa dang /_ting nge 'dzin ma mchis pa dang /_
[\[26a.4\]]ting nge 'dzin gyi gnas ma mchis pa dang /_shes rab ma mchis pa dang /_shes rab kyi dbang po ma mchis pa dang /_rnam par grol ba ma mchis pa dang /_rnam par grol ba'i ye shes ma mchis pa'i bden pa dang bden pa'i tshig des chos kyi rnam grangs 'di ma 'ongs 
[\[26a.5\]]pa'i dus lnga brgya tha ma na 'dzam bu'i gling na spyod par gyur cig_/bcom ldan 'das bden pa dang bden pa'i tshig gang gis byang chub sems dpa' sbyin pa stsol bar mi bgyid/_tshul khrims srung bar mi bgyid/_bzod pa sgrub par mi bgyid/_brtson 'grus rtsom par 
[\[26a.6\]]mi bgyid/_bsam gtan rnams sgom par mi bgyid/_shes rab spyod par mi bgyid/_byang chub don du gnyer bar mi bgyid/_yang dag pa la 'jug par mi bgyid/_byang chub thob par mi bgyid/_stobs rnams thob par mi bgyid/_mi 'jigs pa 
[\[26a.7\]]rnams thob par mi bgyid/_dbang po rnams thob par mi bgyid/_so so yang dag par rig pa rnams thob par mi bgyid/_chos kyi 'khor lo skor bar mi bgyid/_sems can grol bar mi bgyid/_smra bar mi bgyid pa'i bden pa dang bden pa'i tshig des 
[\[26b\]]
[\[26b.1\]]chos kyi rnam grangs 'di ma 'ongs pa'i dus lnga brgya tha ma na 'dzam bu'i gling na spyod par gyur cig_/de nas de'i tshe stong gsum gyi stong chen po'i 'jig rten gyi khams 'di rnam pa drug tu rab tu g.yos par gyur to/_/de nas bcom ldan 'das la byang chub sems dpa' byams 
[\[26b.2\]]pas 'di skad ces gsol to/_/bcom ldan 'das 'jig rten du dog sa cher g.yos par gyur pa 'di'i rgyu ni gang lags/_rkyen ni gang lags/_de skad ces gsol pa dang /_bcom ldan 'das kyis byang chub sems dpa' byams pa la 'di skad ces bka' stsal 
[\[26b.3\]]to/_/byams pa dman pa la mos pa'i sems can 'di dag 'dzin par mi 'gyur nam legs kyis thong shig_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das skye bo mang 
[\[26b.4\]]po la sman pa dang /_skye bo mang po la bde ba dang /_lha dang mi rnams kyi don gyi slad du bshad du gsol/_bcom ldan 'das kyis bka' stsal pa/_byams pa chos kyi rnam grangs 'di ni sa phyogs 'di nyid du sangs rgyas bye ba khrag khrig 'bum phrag bdun cu 
[\[26b.5\]]rtsa bzhis bstan te/_thams cad du yang 'jam dpal gzhon nur gyur pa dang /_lha'i bu blo gros rab gnas kyis zhus so/_/byams pas gsol pa/_bcom ldan 'das 'jam dpal gzhon nur gyur pa dang /_lha'i bu blo gros rab gnas kyis chos kyi 
[\[26b.6\]]rnam grangs 'di thos nas ji srid cig lags/_bcom ldan 'das kyis bka' stsal pa/_byams pa rigs kyi bu 'di dag gis bskal pa grangs med pa phrag 'bum 'das pa na de bzhin gshegs pa kun nas me tog mngon par 'phags pa seng ge'i rtsal gyi 
[\[26b.7\]]yon tan phung po zhes bya ba las chos kyi rnam grangs 'di thos so/_/chos kyi rnam grangs 'di bshad pa na sems can gang gA'i klung gi bye ma snyed dag bla na med pa yang dag par rdzogs pa'i byang chub tu sems skyes so/_/de'i nyis gyur snyed kyis ni phyir mi ldog pa'i 
[\[27a\]]
[\[27a.1\]]bzod pa thob bo/_/de'i nyis gyur snyed kyis ni chos rnams la chos kyi mig rdul med cing dri ma dang bral ba rnam par dag go_/bcom ldan 'das kyis de skad ces bka' stsal nas dge slong de dag dang /_'jam dpal gzhon nur gyur 
[\[27a.2\]]pa dang /_lha'i bu blo gros rab gnas dang /_ji ltar 'dus pa'i byang chub sems dpa' de dag dang /_lha'i bu de dag dang /_tshe dang ldan pa shA ri'i bu dang /_gnas brtan 'od srung chen po dang /_lha dang /_mi dang /_lha ma yin dang /_dri zar bcas pa'i 
[\[27a.3\]]'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las lha'i bu blo gros rab gnas kyis zhus pa 
[\[27a.4\]]zhes bya ba'i le'u ste sum cu rtsa drug pa rdzogs so//_//ban de klu'i rgyal mtshan gyis zhus pa//[ {D81}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa 
[\[27a.5\]]las le'u sum cu rtsa bdun pa ste 'phags pa seng ges zhus pa/_sho lo ka drug cu/_rgya gar skad du/_Ar+ya sing ha pa ri pr-its+tshA nA ma ma hA yA na sU tra/_bod skad du/_'phags pa seng ges zhus pa zhes bya ba theg pa chen po'i mdo/_sangs rgyas dang byang chub 
[\[27a.6\]]sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_byang chub sems 
[\[27a.7\]]dpa'i dge 'dun chen po dang yang thabs cig go/_/thams cad mkhyen cing thams cad gzigs/_/rgyal ba gang zag mtshungs pa med/_/rgyal po ma skyes dgra yi bu/_/seng ge zhes ni grags pa zhig_/tshong dpon bu pho lnga brgya yis/_/mdun du bdar te lhan 
[\[27b\]]
[\[27b.1\]]cig tu/_/rgyal po'i khab nas de byung nas/_/rgyal po'i 'byor pa chen po yis/_/gser las byas pa'i gdugs thogs te/_/rdzogs sangs rgyas kyi gan song nas/_/zhabs la mgo bos phyag 'tshal te/_/lnga brgya po yis gdugs de dag_/
[\[27b.2\]]tshang bar thub pa che la phul/_/kun kyang byang chub don du zhugs/_/rdzogs sangs rgyas kyi mthu yis ni/_/de dag mi 'jigs skyes gyur nas/_/seng ges thal mo sbyar byas te/_/rdzogs sangs rgyas la zhus pa ni/_/byang chub sems dpa'i spyod pa 
[\[27b.3\]]gang /_/de ni 'dren pas bdag la gsungs/_/gang gis mdzes par 'gyur ba lags/_/gang gis rdzus te skye bar 'gyur/_/skye ba dran par ji ltar 'gyur/_/thub pa chen pos lung bstan gsol/_/de dag lhag bsam ye shes kyis/_/mkhyen 
[\[27b.4\]]nas sangs rgyas lung bstan pa/_/byang chub sems dpa' spyod gang zhes/_/khyod kyi dris pa de bstan to/_/bzod pa yis ni mdzes par 'gyur/_/tshangs par spyad pas rdzus te skye/_/chos kyi sbyin pas skye ba dran/_/gzhon nu de ltar shes par gyis/_/
[\[27b.5\]]gang gis sum cu rtsa gnyis mtshan/_/dpe byad bzang po brgyad cu dang /_/gser mdog 'dra ba'i lus 'gyur zhing /_/de mthong sems can dga' bar 'gyur/_/sbyin pa kun gyis mtshan du 'gyur/_/byams pas de bzhin dpe byad bzang /_/sems 
[\[27b.6\]]can kun la sems mnyam pas/_/rgyal ba gser gyi mdog 'drar 'gyur/_/gzungs ni gang gis thob par 'gyur/_/gang gis ting 'dzin skye 'gyur lags/_/gzung ba'i tshig tu gang gis 'gyur/_/thub pa chen pos lung bstan gsol/_/chos la 
[\[27b.7\]]bzod pas gzungs rnams 'thob/_/sems bsgoms pas ni ting 'dzin skye/_/kyal ba'i tshig rnams spang byas na/_/gzung bar 'os pa'i tshig tu 'gyur/_/dran dang ldan par ji ltar 'gyur/_/thub pa ji ltar blo gros ldan/_/ji ltar chos spyod 'gyur 
[\[28a\]]
[\[28a.1\]]ba lags/_/skyes bu dam pa mkhas cis 'gyur/_/g.yo med pas ni dran ldan 'gyur/_/don la sems pas blo gros ldan/_/gus dang bcas pas chos spyod 'gyur/_/chos kyi mtshan nyid rtogs pas mkhas/_/'jig rten mgon 
[\[28a.2\]]po'i spyan sngar ni/_/las gang gis ni skye bar 'gyur/_/'jig rten mgon gyi mngon sum du/_/zhu ba zhu bar ji ltar 'gyur/_/gang zhig chos kyi sbyin pa la/_/nam yang bar chad mi byed pa/_/de ni des na myur rab tu/_/'jig rten mgon dang phrad par 
[\[28a.3\]]'gyur/_/gang gis mi khom spong bar 'gyur/_/gang gis bzang 'gror mchi 'gyur lags/_/skye ba kun tu skye ba na/_/bag mchis par ni ji ltar 'gyur/_/dad pas mi khom spong bar 'gyur/_/tshul khrims kyis ni bzang 'gror 'gro/_/stong pa nyid 
[\[28a.4\]]ni bsgom byas na/_/rtag tu bag dang ldan par 'gyur/_/thub pa byang chub sems dpa' rnams/_/ji ltar las rnams dag par 'gyur/_/ji ltar bdud kyi snyis mi thogs/_/ji ltar chos kyis phongs 'gyur spong /_/rnam par grol bas las rnams 
[\[28a.5\]]'dag_/brtson 'grus kyis ni bdud 'dul 'gyur/_/ci smras de bzhin byed pas ni/_/chos kyis phongs pa spong bar 'gyur/_/ka la ping ka'i sgra snyan dang /_/tshangs pa'i dbyangs 'drar ji ltar 'gyur/_/thub pa mos pa sna tshogs kyi/_/sems 
[\[28a.6\]]can rnams ni gang gis dga'/_/bden par smras pas tshangs pa'i dbyangs/_/ngag rtsub spangs pas sgra snyan 'gyur/_/kyal ba'i tshig dang phra ma rnams/_/spangs pas sems can dga' bar 'gyur/_/ji ltar tshe ring 'gyur ba lags/_/bro nad nyung bar ji ltar 
[\[28a.7\]]'gyur/_/rnam par 'dren pa gang gis na/_/g.yog 'khor rnams ni mi phyed 'gyur/_/gsod pa mi byed tshe ring 'gyur/_/mi 'tshe bas ni nad nyung 'gyur/_/mi 'thun pa dag bsdums byas na/_/g.yog 'khor rnams ni mi phyed 'gyur/_/don rnams ji ltar 'grub 'gyur 
[\[28b\]]
[\[28b.1\]]lags/_/gang gis longs spyod mi nyams 'gyur/_/gang dang gang du skye ba der/_/dbang chen grags par ji ltar 'gyur/_/chags pa med pas don rnams 'grub/_/ser sna med pas longs spyod 'phel/_/gang dang gang du skye ba der/_/phrag dog med pas 
[\[28b.2\]]dbang cher grags/_/ji ltar lha yi mig 'thob 'gyur/_/lha yi rna ba ji ltar 'thob/_/sems can 'chi 'pho skye ba dag_/'dren pa gang gis 'tshal bar 'gyur/_/mar me byin pas mig 'thob 'gyur/_/rol mo'i sgra yis rna ba 'dag_/'chi 'pho skye shes ye shes 
[\[28b.3\]]kyis/_/de dag de ltar 'grub par 'gyur/_/'dren pa byang chub sems dpa' yi/_/zag pa gang gis bas par 'gyur/_/tshe rabs snga dran cis 'gyur lags/_/rdzu 'phrul ci yis 'thob par 'gyur/_/bzhon pa byin pas rdzu 'phrul 'thob/_/dran pa bsgoms pas rjes su dran/_/
[\[28b.4\]]mtha' gnyis rab tu spang byas na/_/zag pa zad par reg par 'gyur/_/gang gis zhing ni phun sum tshogs/_/cis ni dge 'dun phun sum tshogs/_/gang gis phun sum tshogs 'od 'gyur/_/gang gis phyogs bcur lhang nger gda'/_/smon lam gyis ni phun sum zhing /_/bsdu bas dge 'dun phun 
[\[28b.5\]]sum tshogs/_/'dir ni rin chen gdugs phul bas/_/phyogs bcur lhang nger snang bar 'gyur/_/chos rnams thams cad bsdu ba ni/_/chos gang gis ni thob par 'gyur/_/gang dang gang du skyes pa der/_/byang chub sems dpa' dga' ba 'thob/_/sems can 
[\[28b.6\]]thams cad thar bya'i phyir/_/byang chub don du sems btud pa/_/des ni chos rnams bsdu ba 'thob/_/der ni dga' ba'ang 'thob par 'gyur/_/bslab pa ci 'dra bslabs pa dang /_/sems ni ci 'dra bsgoms pa yis/_/thub pa chen po khyod 'dra ba'i/_/ston pa 
[\[28b.7\]]thams cad mkhyen par 'gyur/_/sems can ma lus thams cad la/_/mnyam pa'i sems nyid bslabs pa dang /_/mnyam par sems ni bsgoms pas na/_/thams cad zil gnon rgyal bar 'gyur/_/skye ba kun tu byang chub sems/_/rmi lam na yang sems de ni/_/
[\[29a\]]
[\[29a.1\]]'dor mi 'gyur na ma nyal tshe/_/smos ci 'tshal bar gang gis 'gyur/_/grong dang grong khyer rnams su'am/_/gang du gnas pa'i yul rnams su/_/byang chub la ni yang dag 'dzud/_/des na sems 'dor mi 'gyur ro/_/gang dang gang du skye bar yang /_/ji 
[\[29a.2\]]ltar stobs ni che 'gyur zhing /_/rtag tu mthu yis 'phags pa dang /_/bdud rnams bye bas mi tshugs 'gyur/_/'dir ni snying po lnga byin zhing /_/skrag la mi 'jigs byin na ni/_/gang dang gang du skye bar yang /_/des ni stobs ni che 'gyur te/_/rtag tu mthu yis 
[\[29a.3\]]'phags pa dang /_/bdud rnams bye bas mi tshugs so/_/byang chub sems dpa'i spyod pa de/_/'jig rten mgon gyis mngon sum du/_/lung bstan pa 'di thos nas su/_/seng ge yid ni dga' bar 'gyur/_/seng ge grogs dang lhan cig tu/_/'di skad kyi ni tshig 
[\[29a.4\]]smras te/_/spyod pa bstan pa 'di la ni/_/bdag cag rjes su bslab par bgyi/_/de nas sangs rgyas 'dzum mdzad de/_/stong gsum po yang g.yos gyur nas/_/ma pham pas ni sangs rgyas la/_/ci zhig slad du 'dzum mdzad pa/_/thub chen lung bstan gsol zhes zhus/_/
[\[29a.5\]]de skad zhu ba zhus pa dang /_/ma pham pa la sangs rgyas kyis/_/'di skad ces ni bka' stsal to/_/gang gi phyir ni 'dzum mdzad pa/_/ma pham nga las 'dir nyon cig_/sangs rgyas bye ba brgyad cu dang /_/gzhan yang khrag khrig phrag bcu la/_/byang chub don du 'dus nas ni/_/mi yi 
[\[29a.6\]]'dren pa rnams la mchod/_/rdzogs pa'i sangs rgyas rkang gnyis mchog_/mar me mdzad pa tshun chad du/_/bram ze'i khye'u 'di dag rnams/_/nga yis yongs su smin par byas/_/snang ba che zhes bya ba yi/_/bskal pa mdzes pa 'byung 'gyur te/_/de dag bskal pa gcig de la/_/
[\[29a.7\]]rnam par 'dren par 'gyur ba ste/_/ye shes tog gi rgyal mtshan zhes/_/'jig rten 'dren pa rnams su 'gyur/_/'od dpag med kyi bkod pa ltar/_/de dag gi yang de 'drar 'gyur/_/byams pa nas ni bzung nas su/_/bskal pa sum brgya tshang bar ni/_/de yi bar du dus 
[\[29b\]]
[\[29b.1\]]kun tu/_/rtag tu sangs rgyas phrad par 'gyur/_/'di dag byang chub thob pa yi/_/ming ni gang sus thos pa rnams/_/de dag thams cad 'jig rten du/_/kun mkhyen gang zag mtshungs med 'gyur/_/gang zhig lung bstan 'di thos nas/_/mos pa skyed par byed pa ni/_/
[\[29b.2\]]'jig rten gsum po 'di dag na/_/de dang mtshungs pa'i bsod nams med/_/gang gis bskal pa drug stong du/_/sangs rgyas zhing rnams thams cad du/_/rin chen rnams kyis bkang byas nas/_/byang chub phyir 'dir byin pa bas/_/gang gis chos kyi rnam grangs 'di/_/
[\[29b.3\]]thos nas byang chub phyir 'jug na/_/sngar smos pa yi bsod nams kyis/_/grangs dang char yang mi phod do/_/chos 'di bshad pa'i tshe na ni/_/'jig rten mgon po'i mthu yis ni/_/lha rnams me tog char pa 'bebs/_/stong gsum po yang g.yos par gyur/_/seng ge 
[\[29b.4\]]grogs dang bcas pa yis/_/mngon par shes pa lnga thob nas/_/nyin bdun bar du mchod byas nas/_/bstan pa la ni rab tu byung /_/de dag kun gyis ting 'dzin 'thob/_/zad mi shes pa'i gzungs kyang thob/_/sems can rnams kyi don byed de/_/sangs rgyas 
[\[29b.5\]]chos la 'dzud par byed/_/chos kyi rnam grangs 'di bstan pa na sems can bye ba phrag brgyad cu byang chub mchog la zhugs so/_/bcom ldan 'das kyis de skad ces bka' stsal nas/_seng ge grogs dang bcas pa dang /_lha dang /_mi dang /_lha ma yin dang /_
[\[29b.6\]]dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_seng ges zhus 
[\[29b.7\]]pa'i le'u zhes bya ste sum cu rtsa bdun pa rdzogs so//_//rgya gar gyi mkhan po dA na shI la dang /_mu ni bar ma dang /_zhu chen gyi lots+tsha ba ban de ye shes sdes bsgyur cing zhus te skad gsar bcad kyis kyang bcos nas gtan la phab pa/_/
[\[30a\]]
[\[30a.1\]{D82}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa brgyad pa ste sangs rgyas thams cad kyi gsang chen thabs la mkhas pa byang chub sems dpa' ye shes dam pas zhus pa/_bam po dang po/_/rgya gar skad du/_
[\[30a.2\]]Ar+ya sarba bud d+ha ma hA ra ha s+yo pA ya kau sha l+ya dz+ny+yA nod ta ra bo d+hi satwa pa ri pr-its+tsha pa ri brta nA ma ma hA yA na sU tra/_bod skad du/_'phags pa sangs rgyas thams cad kyi gsang chen thabs la mkhas pa byang chub sems dpa' ye shes dam pas zhus pa'i le'u zhes bya ba theg pa chen po'i mdo/_
[\[30a.3\]]sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_slob pa dang mi slob pa'i dge slong brgyad stong gi dge slong gi 
[\[30a.4\]]dge 'dun chen po dang /_byang chub sems dpa' sems dpa' chen po khri drug stong thams cad kyang mngon par shes pa gzungs thob pa/_spobs pa thogs pa med pa/_mngon par shes pa sgrub pa la mkhas pa/_mi skye ba'i chos la bzod pa thob pa/_yon tan 'bum 
[\[30a.5\]]phrag du ma dang ldan pa'i byang chub sems dpa' sha stag dang thabs cig tu bzhugs te/_de nas bcom ldan 'das phye ma red kyi dus kyi tshe nang du yang dag 'jog las bzhengs nas ring po ma lon par 'khor 'bum phrag du mas yongs su bskor cing mdun gyis bltas nas chos ston te/_tshangs par spyod pa/_
[\[30a.6\]]thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba yang dag par ston to/_/de'i tshe na byang chub sems dpa' sems dpa' chen po ye shes dam pa zhes bya ba 'khor de nyid du 'dus te 
[\[30a.7\]]'dug par gyur to/_/de nas byang chub sems dpa' sems dpa' chen po ye shes dam pa stan las langs te bla gos phrag pa gcig tu gzar nas pus mo g.yas pa'i lhang sa la btsugs te/_bcom ldan 'das gal ba de logs su thal mo sbyar ba btud nas bcom ldan 'das la 'di skad ces 
[\[30b\]]
[\[30b.1\]]gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs dbye bar gnang na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_
[\[30b.2\]]bcom ldan 'das kyis byang chub sems dpa' sems dpa' chen po ye shes dam pa la 'di skad ces bka' stsal to/_/rigs kyi bu khyod ci dang ci 'dod pa de gshegs pa la dris shig dang /_ngas dris pa de dang de nyid kyi lung bstan pas khyod kyi sems rangs par bya'o/_/de skad ces 
[\[30b.3\]]bka' stsal pa dang /_bcom ldan 'das la byang chub sems dpa' sems dpa' chen po ye shes dam pas 'di skad ces gsol to/_/btsun pa bcom ldan 'das byang chub sems dpa' sems dpa' chen po rnams kyi thabs la mkhas pa thabs la mkhas pa zhes bgyi na thabs la mkhas pa 
[\[30b.4\]]de gang lags/_btsun pa bcom ldan 'das ji ltar na byang chub sems dpa' sems dpa' chen po thabs la mkhas pa lags/_de skad ces gsol pa dang /_bcom ldan 'das kyis byang chub sems dpa' sems dpa' chen po ye shes dam pa la 'di skad ces bka' stsal 
[\[30b.5\]]to/_/rigs kyi bu legs so legs so/_/rigs kyi bu khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha rnams dang /_mi rnams kyi skye bo phal po che'i don dang /_phan pa dang /_bde ba dang /_da ltar dang /_ma 'ongs pa'i byang 
[\[30b.6\]]chub sems dpa' sems dpa' chen po rnams kyi shes pa rjes su yongs su gzung ba dang /_sangs rgyas kyi chos thams cad yongs su rdzogs par bya ba dang /_'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi dam pa'i chos yongs su gzung ba'i 
[\[30b.7\]]phyir zhugs te/_rigs kyi bu khyod de bzhin gshegs pa la byang chub sems dpa' rnams kyi thabs la mkhas pa yongs su dri bar sems pa ni rigs kyi bu yang khyod legs so/_/rigs kyi bu de'i phyir legs par rab tu nyon la tshul bzhin du yid la zung shig dang /_ngas byang chub 
[\[31a\]]
[\[31a.1\]]sems dpa' sems dpa' chen po rnams kyi thabs la mkhas pa khyod la bshad par bya'o/_/byang chub sems dpa' sems dpa' chen po ye shes dam pas bcom ldan 'das de bzhin no zhes gsol te/_bcom ldan 'das kyi ltar nyan pa dang /_bcom ldan 'das kyis 
[\[31a.2\]]de la 'di skad ces bka' stsal to/_/rigs kyi bu 'di la byang chub sems dpa' sems dpa' chen po thabs la mkhas pa ni zan kham gcig tsam yang sems can thams cad la sbyin par byed de/_de ci'i phyir zhe na/_rigs kyi bu 'di la byang chub sems dpa' sems dpa' chen po thabs 
[\[31a.3\]]la mkhas pa ni gang gi tshe dud 'gro'i skye gnas su gyur pa la zan kham gcig tsam yang sbyin par byed na de yang thams cad mkhyen pa nyid dang ldan pa'i sems kyis sbyin par byed cing dge ba'i rtsa ba de yang sems can thams cad kyis sangs rgyas kyi chos yongs su rdzogs par bya bar yongs su 
[\[31a.4\]]bsngo ba'i phyir ro/_/de rgyu gnyis kyis na sems can thams cad la yongs su sngo bar byed de/_gnyis gang zhe na/_thams cad mkhyen pa nyid kyi sems dang /_yongs su bsngo ba la mkhas pa nyid kyis te/_rigs kyi bu de ni byang chub sems dpa' sems dpa' chen po'i 
[\[31a.5\]]thabs la mkhas pa yin no/_/rigs kyi bu gzhan yang byang chub sems dpa' sems dpa' chen po thabs la mkhas pa ni gzhan gyi dge ba'i rtsa ba mngon par 'dus byas pa la rjes su yi rang bar byed cing /_rjes su yi rang nas kyang sems can thams cad la yongs su bsngo zhing 
[\[31a.6\]]btang ste yongs su sngo bar yang byed do/_/de thams cad mkhyen pa nyid du yongs su bsngos pa'i dge ba'i rtsa ba des byang chub kyi sems dang bral ba'i sbyin pa po dang /_sbyin bdag gang dag yin pa de dag kyang zil gyis gnon par byed la/_len pa po gang dag yin pa de dag kyang 
[\[31a.7\]]zil gyis gnon par byed de/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu gzhan yang byang chub sems dpa' sems dpa' chen po'i thabs la mkhas pa ni phyogs bcu dag na me tog gi shing ljon pa dang /_
[\[31b\]]
[\[31b.1\]]spos kyi shing ljon pa dang /_me tog dang /_me tog phreng dang /_spos dang /_phye ma dang /_byug pa bdag gir ma byas shing yongs su ma bzung ba gang ji snyed pa de dag thams cad bsam pas yongs su bzung zhing yongs su bsdus nas sangs rgyas thams cad la 'bul bar byed cing dge ba'i rtsa 
[\[31b.2\]]ba de yang sems can thams cad la gtong bar byed de/_yongs su btang nas kyang thams cad mkhyen pa nyid du yongs su sngo bar byed do/_/phyogs bcu dag na me tog gi shing ljon pa dang /_spos kyi shing ljon pa dang /_me tog dang /_me tog phreng dang /_spos dang /_phye ma dang /_
[\[31b.3\]]byug pa bdag gi dang bcas shing yongs su bzung ba dang bcas pa gang ji snyed pa de dag thams cad kyi dri rlung gis btab pa'i ngad de dag kyang byang chub sems dpa' thabs la mkhas pas sangs rgyas thams cad la 'bul bar byed cing /_dge ba'i rtsa ba de yang bdag dang /_sems can thams cad kyis 
[\[31b.4\]]thams cad mkhyen pa nyid yongs su rdzogs par bya ba'i phyir yongs su sngo bar byed do/_/de thams cad mkhyen pa nyid du yongs su bsngos pa'i dge ba'i rtsa ba des tshul khrims dang ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i phung po 
[\[31b.5\]]dpag tu med pa 'thob par 'gyur te/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu gzhan yang byang chub sems dpa' sems dpa' chen po thabs la mkhas pa ni phyogs bcu'i 'jig rten gyi khams dag na sems can 
[\[31b.6\]]sdug bsngal gyi tshor ba myong bar gyur pa gang ji snyed pa de dag la byang chub sems dpa' thabs la mkhas pas sems can de dag gi sdug bsngal gyi tshor ba de dag thams cad bsdus te 'chags par byed cing /_'di ltar sems can de dag gi sdug bsngal gyi tshor ba gang dag yin pa de dag 
[\[31b.7\]]thams cad bdag gi lus la 'bab par 'gyur zhing sems can de dag bde bar gyur cig ces go cha gyon par yang byed do/_/phyogs bcu kun gyi 'jig rten gyi khams dag na sems can bde ba'i tshor ba myong bar gyur pa gang dag yin pa de dag la byang chub sems dpa' thabs la mkhas 
[\[32a\]]
[\[32a.1\]]pas de dag yang dag par bsdus te rjes su yi rang bar byed cing /_rjes su yi rang nas kyang thams cad mkhyen pa nyid la dmigs pa'i sems bskyed pas sems can thams cad kyi sdug bsngal thams cad rab tu zhi bar bya ba'i phyir thams cad mkhyen pa nyid du yongs 
[\[32a.2\]]su bsngo bar byed do/_/de dge ba'i rtsa ba des sangs rgyas thams cad kyi bde ba'i yo byad rnams 'thob par 'gyur te/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu gzhan yang byang chub sems dpa' sems dpa' chen po'i 
[\[32a.3\]]thabs la mkhas pa ni de bzhin gshegs pa gcig la phyag byas/_bkur stir byas/_bla mar byas/_ri mor byas/_mchod pa byas/_bsnyen bkur byas nas 'di ltar so sor rtog par byed de/_sangs rgyas bcom ldan 'das rnams ni chos kyi dbyings gcig las nges par byung ba dang /_
[\[32a.4\]]tshul khrims gcig pa dang /_ting nge 'dzin gcig pa dang /_shes rab gcig pa dang /_rnam par grol ba gcig pa dang /_rnam par grol ba'i ye shes mthong ba gcig pa dang /_ye shes gcig pa dang /_rig pa gcig pa yin no zhes so sor rtog par byed do/_/des de ltar so sor 
[\[32a.5\]]brtags nas 'di ltar shes par byed de/_de bzhin gshegs pa gcig la phyag byas/_bkur stir byas/_bla mar byas/_ri mor byas/_mchod pa byas/_bsnyen bkur byas pas ni de bzhin gshegs pa thams cad la phyag byas pa dang /_bkur sti byas pa dang /_bla mar byas pa dang /_
[\[32a.6\]]ri mor byas pa dang /_mchod pa byas pa dang /_bsnyen bkur byas par 'gyur ro snyam du shes par byed do/_/byang chub sems dpa' thabs la mkhas pa ni phyogs bcu'i sangs rgyas bcom ldan 'das de dag gi mchod pa 'byung bar 'gyur ba gang dag yin pa de dag thams cad bsam pas yongs su bzung 
[\[32a.7\]]nas thams cad mkhyen pa nyid du yongs su sngo bar byed de/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu gzhan yang byang chub sems dpa' sems dpa' chen po'i thabs la mkhas pa ni gang gi tshe blo rtul bar gyur na yang de 
[\[32b\]]
[\[32b.1\]]bdag nyid khyad du gsod par mi byed cing /_zhum par mi byed par de tha na tshig bzhi pa'i tshigs su bcad pa gcig tsam la yang 'jug par byed cing de 'di ltar so sor rtog par yang byed de/_tshig bzhi pa'i tshigs su bcad pa gcig po 'di'i don gang yin pa de ni gsung rab tu gtogs pa thams 
[\[32b.2\]]cad kyi don yin no zhes so sor rtog par byed do/_/des de ltar tshig bzhi pa'i tshigs su bcad pa gcig kha ton du bslabs nas zhum pa med pa'i sems kyis snying rje chen po bskyed de/_rnyed pa dang /_bkur sti dang /_grags pa 'dod pa med pas grong dang /_grong khyer dang /_grong rdal dang /_
[\[32b.3\]]yul 'khor dang /_rgyal po'i pho brang 'khor dag tu skye bo mang po la tshig bzhi pa'i tshigs su bcad pa de rgya cher yang dag par ston par byed cing 'di ltar smon lam 'debs par yang byed de/_sems can gang su dag gis bdag gi tshig bzhi pa'i tshigs su bcad pa 'di thos par gyur pa de dag 
[\[32b.4\]]thams cad bla na med pa yang dag par rdzogs pa'i byang chub tu nges par gyur cig ces smon lam 'debs par yang byed do/_/de dge ba'i rtsa ba thabs la mkhas pas yongs su zin pa des sems can thams cad kun dga' bo ltar mang du thos par 'gyur zhing sangs rgyas kyi spobs pa nyid 
[\[32b.5\]]kyang 'thob par 'gyur te/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu gzhan yang byang chub sems dpa' sems dpa' chen po'i thabs la mkhas pa ni gal te brgya la brgya lam na dbul por gyur na yang des tha 
[\[32b.6\]]na gzhan gyi las kyang byas te/_kha zas nal ze gang tsam yang blangs nas zhum pa med pa'i sems kyis dge 'dun nam/_gang zag la 'bul bar yang byed do/_/phul nas kyang de 'di ltar so sor rtog par byed de/_bcom ldan 'das kyis sems rgya chen pos byin na sbyin pa yang rgya 
[\[32b.7\]]chen por 'gyur ro zhes gsungs pas na 'di ltar bdag gi sbyin par bya ba'i chos 'di ni chud mod kyi/_thams cad mkhyen pa nyid kyi sems kyis byin pas dpag tu med par 'gyur ro snyam du so sor rtog par byed do/_/de thams cad mkhyen pa nyid kyi sems tshad med par gyur pa 
[\[33a\]]
[\[33a.1\]]des kha zas nal ze gang tsam po de sbyin par byed cing /_bdag gi dge ba'i rtsa ba 'dis bdag dang sems can thams cad 'di lta ste dper na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ji lta ba bzhin du skyes 
[\[33a.2\]]bu chen po'i mtshan ro bro ba'i mchog 'grub par 'gyur zhing lag na rin po che grub par gyur cig ces yongs su sngo bar byed do/_/de'i dge ba'i rtsa ba thams cad mkhyen pa nyid du yongs su bsngos pa des byang chub kyi sems dang bral ba'i sems can rnams kyi sbyin pa las byung ba'i bsod nams 
[\[33a.3\]]bya ba'i dngos po yang zil gyis gnon par 'gyur la/_skyes bu chen po'i mtshan ro bro ba'i mchog kyang 'grub par 'gyur/_lag na rin po che yang 'grub par 'gyur te/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu 
[\[33a.4\]]gzhan yang byang chub sems dpa' sems dpa' chen po thabs la mkhas pa ni gal te nyan thos dang /_rang sangs rgyas rnams dang /_nyan thos kyi theg pa pa rnams dang /_rang sangs rgyas kyi theg pa pa rnams dang lhan cig gnas par gyur kyang de dag la dga' bar mi byed cing /_
[\[33a.5\]]gal te byang chub sems dpa' thabs la mkhas pas nyan thos dang rang sangs rgyas rnams la bsnyen bkur lhag pa dag yod la/_bdag la de lta ma yin par mthong na yang de rgyu gnyis kyis bdag la rtog par byed de/_gnyis gang zhe na/_byang chub sems dpa' las nges par byung ba ni 
[\[33a.6\]]sangs rgyas bcom ldan 'das rnams yin la/_sangs rgyas bcom ldan 'das rnams las nges par byung ba ni nyan thos dang /_rang sangs rgyas rnams yin no snyam du bdag nyid la rtog par byed cing /_de 'di ltar so sor rtog par yang byed de/_'di dag la bsnyen bkur ba lhag 
[\[33a.7\]]pa dag yod mod kyi/_'on kyang 'dir ni bdag nyid shin du mchog dang /_shin tu gtso bo yin gyi/_'di dag ni ma yin no/_/'di dag ni bdag gi pha'i nor gyi phung po la yongs su spyod par byed pa yin pas bdag gis 'di dag la dga' bar yang mi bya la/_'di dag la phrag 
[\[33b\]]
[\[33b.1\]]dog kyang mi bya'o snyam du so sor rtog par byed do/_/des lhag pa'i bsam pas sems bskyed pa des gang gis de bzhin gshegs pa la bsnyen bkur byas kyang khengs par mi 'gyur la/_bsnyen bkur ma byas kyang zhum par mi 'gyur zhing sems can thams cad la thugs mnyam pa 
[\[33b.2\]]kun du 'dzin par mdzad pa lta bu'i rjes su chags pa dang /_khong khro ba spangs pa 'thob par 'gyur te/_rigs kyi bu de yang byang chub sems dpa' sems dpa' chen po'i thabs la mkhas pa yin no/_/rigs kyi bu gzhan yang byang chub sems dpa' sems dpa' chen po thabs la 
[\[33b.3\]]mkhas pa ni sbyin pa sbyin pas pha rol du phyin pa drug po thams cad yongs su rdzogs par byed do/_/ji ltar yongs su rdzogs par byed ce na/_'di la byang chub sems dpa' sems dpa' chen po thabs la mkhas pa ni gang gi tshe slongs mo ba mthong ba na de thams cad mkhyen pa nyid la 
[\[33b.4\]]dmigs te/_ser sna'i sems tshar gcod par byed cing gtong ba chen po yang spel bar byed la/_sbyin no snyam pa'i sems kyang skyed par byed pa gang yin pa de ni de'i sbyin pa'i pha rol du phyin pa yin no/_/tshul khrims yang dag par blangs shing tshul khrims dang ldan pa la sbyin pa sbyin 
[\[33b.5\]]par byed pa dang /_sems can tshul khrims 'chal ba gang dag yin pa de dag tshul khrims la 'god par byed cing sbyin pa sbyin nas 'di ltar bla na med pa yang dag par rdzogs pa'i byang chub la 'god par byed pa gang yin pa de ni de'i tshul khrims kyi pha rol du phyin pa yin no/_/byams 
[\[33b.6\]]pa'i sems dang /_phan pa'i sems dang /_ma 'dres pa'i sems dang /_ma 'khrugs pa'i sems dang /_le lo med pa'i sems dang /_rnyog pa med pa'i sems dang /_snyoms pa'i sems kyis sbyin pa sbyin par byed pa gang yin pa de ni de'i bzod pa'i pha rol tu phyin pa yin no/_/
[\[33b.7\]]bza' ba dang /_bca' ba dang /_btung ba dang /_bldag pa dang /_myang ba dag la mngon par gus pa yang dag par sgrub par byed cing rtsol bar byed pa dang /_lus kyis zhal ta byed pa dang /_sems kyis zhal ta byed pa dang /_ldang ba dang /_'gro ba dang /_'ong bar byed pa gang 
[\[34a\]]
[\[34a.1\]]yin pa de ni de'i brtson 'grus kyi pha rol du phyin pa yin no/_/byin pa gang yin pa de la sems rtse gcig pa nyid dang /_dga' ba dang /_yid bde ba dang /_mchog tu dga' ba'i bsam pa dang /_rnam par g.yeng ba med pa gang yin pa de ni de'i bsam gtan gyi pha rol 
[\[34a.2\]]du phyin pa yin no/_/sbyin pa byin nas chos nyid kyi rjes su yang dag par gzhol bar byed de/_sus byin/_su la byin/_ci zhig byin/_'di'i rnam par smin pa sus myong bar 'gyur zhes chos nyid kyi rjes su yang dag par gzhol bar byed cing des de ltar yongs su btsal nas kyang gang gis 
[\[34a.3\]]byin pa dang /_gang la byin pa dang /_ci zhig byin pa dang /_de'i rnam par smin pa myong bar byed pa gang yin pa'i chos 'ga' yang mi dmigs pa gang yin pa de ni de'i shes rab kyi pha rol du phyin pa yin no/_/rigs kyi bu de ltar na byang chub sems dpa' sems dpa' chen po thabs la 
[\[34a.4\]]mkhas pa ni sbyin pa sbyin pas kyang pha rol du phyin pa drug po thams cad yongs su rdzogs par byed pa yin no/_/de nas bcom ldan 'das la byang chub sems dpa' sems dpa' chen po ye shes dam pas 'di skad ces gsol to/_/btsun pa bcom ldan 'das de ltar byang chub sems 
[\[34a.5\]]dpa' sems dpa' chen po thabs la mkhas pas sbyin pa gang gis sems can rnams kyang 'khor ba las yongs su 'dzin par bgyid la/_sbyin pa de nyid kyis sangs rgyas kyi chos thams cad kyang yongs su 'dzin par bgyid pa'i byang chub sems dpa' sems dpa' chen po 
[\[34a.6\]]rnams kyi thabs la mkhas pa de ni ngo mtshar lags so/_/bcom ldan 'das kyis bka' stsal pa/_rigs kyi bu de de bzhin no/_/ji skad smras pa de bzhin te/_byang chub sems dpa' sems dpa' chen po thabs la mkhas pa ni thabs la mkhas pa dang /_thabs la 
[\[34a.7\]]mkhas pa'i pha rol tu phyin pas sbyin pa chung ngu yang chen por byed la/_chen po ni dpag tu med pa dang /_grangs med par byed do/_/de nas bcom ldan 'das kyis yang byang chub sems dpa' sems dpa' chen po ye shes dam pa la 'di skad ces bka' stsal to/_/rigs 
[\[34b\]]
[\[34b.1\]]kyi bu gzhan yang byang chub sems dpa' sems dpa' chen po thabs la mkhas pa ni gal te brgya la brgya lam na sdig pa'i grogs po'i dbang ngam/_sems kun du rmongs pas nyes pa byung na yang de 'di ltar so sor slob ste/_gal te bdag phung po dang /_khams dang /_skye mched 'di 
[\[34b.2\]]dag nyid kyis yongs su mya ngan las 'das par gyur na ni de lta na bdag gis yongs su gdung bar bya dgos par 'gyur bas bdag gis 'di ltar go cha bgo bar bya ste/_bdag sems can rnams yongs su smin par bya ba'i phyir phyi ma'i mtha'i mu'i bar du 'khor bar 'khor bar bya ba la bdag 
[\[34b.3\]]gis sems zhum par mi bya/_'jigs par mi bya/_sems skrag par mi bya/_yongs su gdung bar mi bya zhing /_ji lta ji ltar 'khor ba na 'khor bar 'gyur ba de lta de ltar sems can yongs su smin par bya ba dang /_nyes pa 'di yang chos bzhin du phyir bya zhing phyin chad kyang nyes pa 
[\[34b.4\]]mi 'byung bar bya ba dang /_bdag gis sems can thams cad kyang nyes pa las dbyung ba'i phyir chos bstan par bya'o zhes go cha gyon par byed do/_/rigs kyi bu yongs su brtag pa nye bar bzung na byang chub sems dpa' rab tu byung ba ni gal te rtsa ba'i nyes pa bzhi po thams cad byung 
[\[34b.5\]]bar gyur na yang thabs la mkhas pa des sel bar byed na/_rigs kyi bu nga ni byang chub sems dpa' la nyes pa med ces smra'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po ye shes dam pas 'di skad ces gsol to/_/
[\[34b.6\]]btsun pa bcom ldan 'das ji ltar na byang chub sems dpa' nongs pa dang bcas pa lags/_bcom ldan 'das kyis bka' stsal pa/_rigs kyi bu 'di ltar byang chub sems dpa' so sor thar pa'i bslab pa la slob par byed pa na bskal pa 'bum gyi bar du rtsa ba dang 'bras bu za 
[\[34b.7\]]bar byed cing sems can thams cad kyi legs par smras pa dang /_nyes par smras so cog bzod par byed du zin kyang /_nyan thos dang /_rang sangs rgyas dang ldan pa'i yid la byed pa dag gis gnas par gyur na/_rigs kyi bu de ni byang chub sems dpa'i rtsa ba'i nyes pa lci 
[\[35a\]]
[\[35a.1\]]ba zhes bya'o/_/rigs kyi bu 'di lta ste dper na nyan thos kyi theg pa pa'i gang zag rtsa ba'i nyes pa byung bar gyur pa ni phung po dang /_khams dang /_skye mched de dag nyid kyis yongs su mya ngan las 'da' bar 'gyur ba'i skal ba med pa de bzhin du byang chub sems dpa' 
[\[35a.2\]]yang nyan thos dang /_rang sangs rgyas dang ldan pa'i yid la byed pa dag ma bshags ma spangs kyi bar du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i skal ba med cing sangs rgyas kyi sa 'thob par 'gyur ba'i skal pa med de de ni gnas med 
[\[35a.3\]]do/_/de nas bcom ldan 'das la tshe dang ldan pa kun dga' bos 'di skad ces gsol to/_/btsun pa bcom ldan 'das de bzhin gshegs pa ni sems can thams cad kyi ston pa lags te/_mi mkhyen pa 'am/_ma gzigs pa 'am/_thugs su ma chud pa 'am/_mngon 
[\[35a.4\]]sum du ma mdzad pa cung zad mi mnga' lags mod kyi/_'on kyang de bzhin gshegs pas 'di skad ces dge slong gis nyes pa byung ba mthong na bcab par mi bya bar tshangs pa mtshungs par spyod pa gzhan dag gam/_de bzhin gshegs pa'i spyan sngar smros shig ces bka' stsal 
[\[35a.5\]]pas/_btsun pa bcom ldan 'das bdag mnyan yod kyi grong khyer chen po 'dir mthar chags su bsod snyoms kyi slad du mchi ba na/_grong khyer gzhan zhig na byang chub sems dpa' tshogs can rab mchog rgyal po zhes bgyi ba khri'i steng na bud med zhig dang lhan cig mchis pa 
[\[35a.6\]]mthong ba de bdag byams pa dang ldan pa dang /_nongs pa ma mchis pa'i sems kyis bcom ldan 'das la gsol lags so/_/tshe dang ldan pa kun dga' bos tshig 'di skad ces gsol nas ring po ma lon par de nas de'i mod la sa chen po 'di rnam pa drug tu rab tu g.yos par 
[\[35a.7\]]gyur to/_/de nas de'i tshe byang chub sems dpa' tshogs can rab mchog rgyal pos bcom ldan 'das kyi spyan sngar steng gi bar snang la ta la bdun srid tsam du 'phags te 'dug nas tshe dang ldan pa kun dga' bo la 'di skad ces smras so/_/tshe dang ldan pa kun dga' bo 'di ji snyam du sems/_
[\[35b\]]
[\[35b.1\]]nyes pa'i chos dang ldan pa bar snang la 'dug par nus snyam 'am/_kun dga' bos smras pa/_rigs kyi bu de ni mi nus so/_/byang chub sems dpa' tshogs can rab mchog rgyal pos smras pa/_tshe dang ldan pa kun dga' bo 'on kyang de bzhin gshegs pa mngon du gyur pa 'di la 
[\[35b.2\]]ji ltar na byang chub sems dpa' nyes pa'i chos dang ldan pa dris shig_/de nas tshe dang ldan pa kun dga' bo yul yul por gyur nas bcom ldan 'das kyi zhabs la gtugs te bcom ldan 'das la 'di skad ces gsol to/_/btsun pa bcom ldan 'das bdag gis gtso bo chen 
[\[35b.3\]]po 'di lta bu la nongs pa yongs su glengs pa gang lags pa'i nongs pa la nongs par 'chags shing mchis na/_btsun pa bcom ldan 'das kyis bdag gi nongs pa la nongs par bshags pa gang lags pa de nongs pa la nongs par yongs su gzung du gsol/_de nas bcom ldan 
[\[35b.4\]]'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod theg pa chen po la yang dag par zhugs pa'i skyes bu dam pa dag la nyes pa'i 'du shes ma skyed cig_/kun dga' bo 'di lta ste/_dper na nyan thos kyi theg pa pa'i gang zag gcig pu zla 
[\[35b.5\]]med par zhi gnas kyi gnas pas gnas par byed pa ni zag pa zad pa mngon sum du bya ba la bar chad med par 'gyur ba de bzhin du/_kun dga' bo byang chub sems dpa' sems dpa' chen po thabs la mkhas pa thams cad mkhyen pa nyid kyi sems dang ldan pa bud med kyi 'khor dam 
[\[35b.6\]]pa'i nang na 'dug cing dga' ba dang /_rtse ba dang /_dga' mgur spyod par byed pa yang thams cad mkhyen pa nyid la bar du gcod pa med par rig par bya'o/_/de ci'i phyir zhe na/_kun dga' bo byang chub sems dpa' sems dpa' chen po thabs la mkhas pa ni dkon mchog gsum mo/_/
[\[35b.7\]]gsum gang zhe na/_sangs rgyas dkon mchog dang /_chos dkon mchog dang /_dge 'dun dkon mchog dang /_bla na med pa yang dag par rdzogs pa'i byang chub la ma bkod pa'i g.yog 'khor gang yin pa de mi 'dzin pa'i phyir ro/_/kun dga' bo gang gi tshe khyod kyis byang chub 
[\[36a\]]
[\[36a.1\]]sems dpa'i theg pa pa'i rigs kyi bu 'am rigs kyi bu mo thams cad mkhyen pa nyid kyi sems dang ma bral ba 'dod pa'i yon tan lnga po dag gis rtse ba dang /_dga' ba dang /_dga' mgur spyod par byed pa mthong na kun dga' bo khyod kyis skyes bu dam pa de ni de bzhin 
[\[36a.2\]]gshegs pa lta bu'i dbang po lnga dang ldan zhing gnas pa yin par shes par bya'o/_/kun dga' bo gang gi phyir byang chub sems dpa' tshogs can rab mchog rgyal po khri gcig gi steng na bud med dang lhan cig 'dug par gyur pa yang nyon cig_/kun dga' bo bud med de ni 'das pa'i dus na tshe 
[\[36a.3\]]rabs lnga brgyar byang chub sems dpa' tshogs can rab mchog rgyal po'i chung mar gyur te/_de sngon gyi tshul bzhin ma yin pa de nyid kyis rigs kyi bu de la lhag par sems kyis 'brel par gyur kyang byang chub sems dpa' tshogs can rab mchog rgyal po de'i dpal dang /_gzi brjid 
[\[36a.4\]]dang /_tshul khrims kyi stobs bskyed pa mthong nas/_gnas ngan len gyi tshig brjod par ma nus nas de gcig pu dben par 'dug pa na 'di lta bu'i sems skyes par gyur te/_gal te byang chub sems dpa' tshogs can rab mchog rgyal po bdag dang lhan cig khri gcig gi steng na 
[\[36a.5\]]'dug par gyur na bdag gis kyang bla na med pa yang dag par rdzogs pa'i byang chub tu sems bskyed par bya'o snyam mo/_/de nas byang chub sems dpa' tshogs can rab mchog rgyal pos sring mo de'i sems kyi yongs su rtog pa sems kyis shes nas de nyid kyi mtshan mo 'das pa dang snga 
[\[36a.6\]]dro'i dus kyi tshe sham thabs dang chos gos bgos te lhung bzed thogs nas mnyan yod kyi grong khyer chen por bsod snyoms kyi phyir zhugs so/_/de mnyan yod kyi grong khyer chen por bsod snyoms kyi phyir rgyu ba na sring mo de'i khyim ga la ba der zhugs nas nang gi sa'i khams gang yin pa 
[\[36a.7\]]dang /_phyi rol gyi sa'i khams gang yin pa'i sa'i khams de dag ni gcig pa yin pa'i chos kyi sgo 'dis des sa dang mnyam pa'i sems kyis lag pa g.yas pas sring mo de bzung ste khri gcig la 'khod do/_/'khod ma thag tu des de'i tshe tshigs su bcad pa 'di yang smras so/_/
[\[36b\]]
[\[36b.1\]]sangs rgyas 'dod pa bsngags mi mdzad/_/de ni byis pa'i spyod yul yin/_/'dod la sred pa spangs byas na/_/mi mchog sangs rgyas rnams su 'gyur/_/kun dga' bo de nas sring mo des tshigs su bcad pa de thos nas dga' ba dang mchog tu dga' ba skyes te/_khri de las 
[\[36b.2\]]babs nas byang chub sems dpa' tshogs can rab mchog rgyal po'i rkang pa la gtugs te/_de'i tshe tshigs su bcad pa 'di skad smras so/_/'dod gang sangs rgyas smad pa dag_/slan chad don du gnyer mi bgyid/_/'dod la sred pa spangs bgyis nas/_/mi mchog sangs rgyas 
[\[36b.3\]]grub gyur cig_/bdag gi sems kyis gang bsams pa'i/_/nongs pa de ni khyod la 'chags/_/srog chags kun la sman slad du/_/bdag ni byang chub 'dun pa skyed/_/kun dga' bo de ltar byang chub sems dpa' tshogs can rab mchog rgyal pos thabs la mkhas pa des 
[\[36b.4\]]sring mo de bla na med pa yang dag par rdzogs pa'i byang chub yang dag par bstan/_yang dag par gzengs bstod/_yang dag par 'dzin du bcug_/yang dag par rab tu bzhag nas stan las langs te song ngo /_/kun dga' bo de'i lhag pa'i bsam pa'i khyad par la ltos/_kun 
[\[36b.5\]]dga' bo nga ni sring mo de 'di nas shi 'phos nas bud med kyi lus bsgyur te bskal pa grangs med pa 'bum phrag dgu bcu rtsa dgu 'das pa'i 'og tu de bzhin gshegs pa dgra bcom pa yang dag par rdzogs pa'i sangs rgyas kun nas ldang ba dang bral ba zhes bya bar 'gyur te/_'jig rten 
[\[36b.6\]]du 'byung bar 'gyur zhing des byang chub thob pa'i sangs rgyas kyi zhing de na sems can mi dge ba'i kun nas ldang ba'i sems dang ldan pa 'ga' yang 'byung bar mi 'gyur bar lung ston to/_/kun dga' bo rnam grangs des kyang 'di ltar byang chub sems dpa' ni 'khor gang bzung na log par ltung 
[\[36b.7\]]ba'i chos su 'gyur ba de 'dzin par mi byed par rig par bya'o/_/de nas byang chub sems dpa' tshogs can rab mchog rgyal po bar snang de las babs te/_bcom ldan 'das kyi zhabs la mgo bos phyag 'tshal nas bcom ldan 'das la 'di skad ces gsol to/_/btsun pa bcom 
[\[37a\]]
[\[37a.1\]]ldan 'das byang chub sems dpas ni thabs la mkhas pa dang snying rje chen po la gnas par bgyi lags te/_btsun pa bcom ldan 'das 'di la bdag ni 'di snyam du gal te byang chub sems dpas ni sems can gcig gi dge ba'i rtsa ba yang dag par bskyed pa'i slad du 'di 
[\[37a.2\]]lta bu'i nongs pa 'byung bar 'gyur zhing nongs pa ji lta bu byung bas bskal pa 'bum gyi bar du sems can dmyal ba chen por sreg par 'gyur yang /_btsun pa bcom ldan 'das byang chub sems dpas ni nongs pa 'byung ba de dang /_sems can dmyal ba'i sdug bsngal de la spro bar bgyi 
[\[37a.3\]]lags kyi/_sems can gcig po de'i dge ba'i rtsa ba yongs su btang ba la ni ma lags so/_/snyam du sems lags so/_/de nas bcom ldan 'das kyis byang chub sems dpa' tshogs can rab mchog rgyal po la legs so zhes bya ba byin te/_skyes bu dam pa legs so legs 
[\[37a.4\]]so/_/byang chub sems dpa' snying rje chen po de lta bu dang ldan pa ni nyes pa'i chos dang ldan par yang mi 'gyur la/_nyes pa thams cad spong bar yang byed do/_/de ci'i phyir zhe na/_rigs kyi bu ngas mngon par shes pa'i phyir te/_sngon 'das pa'i dus na bskal pa grangs med pa'i yang 
[\[37a.5\]]ches grangs med pa/_rgya che ba/_dpag tu med pa/_bsam gyis mi khyab pa/_de'i pha rol gyi yang ches pha rol tu gyur pa de'i tshe de'i dus na bram ze'i khye'u skar ma zhes bya ba zhig byung bar gyur te/_des lo bzhi khri nyis stong gi bar du nags 'dab dag tu tshangs par spyod pa spyad pa 
[\[37a.6\]]byas nas des lo bzhi khri nyis stong po de dag 'das pa dang rgyal po'i pho brang legs 'byor ces bya bar zhugs so/_/des grong khyer chen po der zhugs pa na tshong dpon gyi bu mo zhig gis bram ze'i khye'u gzugs bzang ba/_mdzes pa/_blta na sdug pa de mthong nas de 'dod pa la 'dod 
[\[37a.7\]]chags kyis kun nas dkris pa'i sems kyis bram ze'i khye'u de'i mdun du rab tu brgyugs te rkang pa la gtugs so/_/rigs kyi bu de nas bram ze'i khye'u skar ma des bu mo de la 'di skad ces smras so/_/sring mo khyod ci 'dod des de la 'di skad ces smras so/_/bram ze'i 
[\[37b\]]
[\[37b.1\]]khye'u kho mo ni khyod 'tshal lo/_/des de la 'di skad ces smras so/_/sring mo kho bo ni 'dod pa rnams don du gnyer ba ma yin gyi/_kho bo ni tshangs par spyod pa yin no/_/des de la 'di skad ces smras so/_/bram ze'i khye'u gal te khyod dang lhan cig tu 'grogs par mi 'gyur ba lta na 
[\[37b.2\]]bdag 'gum par 'gyur lags so/_/de nas bram ze'i khye'u skar ma 'di snyam du sems par gyur te/_bdag gis lo bzhi khri nyis stong gi bar du tshangs par spyod pa spyad nas deng brtul zhugs gzhig pa 'di ni bdag gi tshul dang 'thun pa ma yin no snyam nas/_des bu mo de mthus 
[\[37b.3\]]spangs te bor nas gom pa bdun bor ba dang /_de'i gom pa bdun pa la gnas pa'i tshe snying rje skyes par gyur nas 'di ltar bdag gis brtul zhugs bshig ste sems can dmyal bar 'gro bar gyur kyang bdag gis sems can dmyal ba'i sdug bsngal myong bar 'gyur ba de bzod par bya 
[\[37b.4\]]zhing bu mo 'di bde bar 'gyur ba dang /_'chi ba'i dus byed par mi 'gyur bar bya gor ma chag snyam mo/_/rigs kyi bu de nas bram ze'i khye'u skar ma de de nas phyir log ste/_lag pa g.yas pas bu mo de bzung ste/_de la 'di skad ces smras so/_/bzang mo longs shig dang 
[\[37b.5\]]kho bos khyod ci 'dod pa bzhin bya'o/_/de nas bram ze'i khye'u skar ma de lo bcu gnyis kyi bar du de'i khyim na gnas nas yang mngon par byung ste/_tshangs pa'i gnas pa bzhi bskyed nas de nas shi 'phos ma thag tu tshangs pa'i 'jig rten du skyes par gyur to/_/rigs kyi bu de'i 
[\[37b.6\]]tshe de'i dus na bram ze'i khye'u skar ma zhes bya bar gyur pa de gzhan yin snyam du khyod yid gnyis dang the tshom za bar gyur na khyod kyis de ltar mi blta'o/_/de ci'i phyir zhe na/_nga nyid de'i tshe de'i dus na bram ze'i khye'u skar ma zhes bya ba der gyur to/_/shAkya'i bu mo sa 'tsho ma ni de'i tshe de'i 
[\[37b.7\]]dus na tshong dpon gyi bu mor gyur to/_/rigs kyi bu ngas snying rje chen po dang ldan pa'i sems bskyed pa des cung zad tsam zhig 'dod pa dang ldan par byas pas kyang bskal pa khrir 'khor ba bsnyil cing spangs par 'gyur ro/_/rigs kyi bu sems can gzhan dag gi sems can dmyal 
[\[38a\]]
[\[38a.1\]]bar 'gro bar 'gyur ba'i las gang yin pa de yang byang chub sems dpa' thabs la mkhas pa la tshangs pa'i 'jig rten du skye bar 'gyur ba la ltos/_de nas bcom ldan 'das kyis yang byang chub sems dpa' sems dpa' chen po ye shes dam pa la 'di skad 
[\[38a.2\]]ces bka' stsal to/_/rigs kyi bu gal te dge slong shA ri'i bu dang /_maud gal gyi bu dag thabs la mkhas pa yin par gyur na ni dge slong ko ka li ka yang sems can dmyal bar 'gro bar mi 'gyur ro/_/de ci'i phyir zhe na/_rigs kyi bu ngas mngon par shes pa'i phyir te/_sngon 
[\[38a.3\]]'das pa'i dus na de bzhin gshegs pa dgra bcom pa yang dag par rdzogs pa'i sangs rgyas 'khor ba 'jig gi gsung rab la dge slong dri med ces bya ba chos smra ba zhig byung bar gyur to/_/de dgon pa'i phug zhig na gnas so/_/de dang ha cang yang mi ring ba na drang srong lnga brgya zhig 
[\[38a.4\]]kyang gnas te/_de'i tshe na dus ma yin par sprin chen po 'dus shing char chen po babs par gyur to/_/de nas bud med gnyis shig grong bar gyi lam na 'dug pa de gnyis char pa de bskyab pa'i phyir dge slong dri med gnas pa'i phug tu zhugs te/_phug de nas phyir byung ba dang /_
[\[38a.5\]]drang srong lnga brgya tsam po de dag gis bud med de gnyis dge slong dri med kyi phug nas phyir byung ba mthong ngo /_/mthong nas kyang drang srong lnga brgya tsam po de dag 'di snyam du e ma'o dge slong dri med 'di ni sdig pa 'dod pa mi tshangs par spyod pa yin no snyam nas thab dang zhe sdang gi 'du shes 
[\[38a.6\]]skyes par gyur to/_/de nas dge slong dri med kyis drang srong lnga brgya tsam po de dag gi sems kyi yongs su rtog pa sems kyis shes nas de'i tshe steng gi bar snang gi nam mkha' la ta la bdun srid tsam du mngon par 'phags te 'dug pa drang srong de dag gis mthong nas de dag 'di 
[\[38a.7\]]snyam du sems te/_bdag cag gi bstan bcos dag las mi tshangs par spyod pas ni steng gi bar snang la mngon par 'phags te 'dug par mi nus so zhes 'byung snyam nas/_de dag gis de'i mod la dge slong dri med kyi rkang pa la yan lag lngas gtugs te nyes pa la nyes 
[\[38b\]]
[\[38b.1\]]par bshags so/_/rigs kyi bu gal te dge slong dri med de de'i tshe steng gi bar snang la mngon par 'phags te 'dug par ma gyur na ni drang srong lnga brgya tsam po de dag rang rang gi lus de nyid kyis sems can dmyal ba chen por ltung bar 'gyur ro/_/rigs kyi bu 'di ji snyam du sems/_
[\[38b.2\]]de'i tshe de'i dus na dge slong dri med ces bya bar gyur pa de gzhan zhig yin snyam du khyod yid gnyis dang the tshom za bar gyur na khyod kyis de ltar mi blta'o/_/de ci'i phyir zhe na/_byang chub sems dpa' byams pa 'di de'i tshe de'i dus na dge slong dri med ces bya ba der gyur to/_/rigs 
[\[38b.3\]]kyi bu rnam grangs des na khyod kyis 'di ltar gal te dge slong shA ri'i bu dang /_maud gal gyi bu gnyis de'i tshe steng gi bar snang la mngon par 'phags te 'dug par gyur na ni dge slong ko ka li ka yang sems can dmyal bar 'gro bar mi 'gyur bar rig par bya'o/_/rigs kyi bu rnam 
[\[38b.4\]]grangs des kyang khyed kyis 'di ltar gang du byang chub sems dpa' thabs la mkhas pa'i ye shes 'jug par 'gyur ba de ni nyan thos dang /_rang sangs rgyas thams cad kyis ma yin par rig par bya'o/_/rigs kyi bu 'di lta ste dper na smad 'tshong ma sgyu rtsal drug cu rtsa bzhi'i 
[\[38b.5\]]bya ba shes shing legs par lobs pa ni de'i 'og tu nor 'dod pa'i phyir skyes bu gzhan gyi drung du ci nas kyang bdag nyid yongs su gtang zhing dga' ba ston pa dang /_ji srid du skyes bu de las don thams cad ma bsgrubs kyi bar du de la yo byad thams cad kyang sri bar mi byed pa de 
[\[38b.6\]]lta de ltar gnas par byed do/_/de nas don bsgrubs zin pa'i 'og tu ni de la mi lta mi sems par spong bar byed cing de gzhi de las 'gyod pa'i sems gcig tsam yang 'byung bar mi 'gyur ba de bzhin du rigs kyi bu byang chub sems dpa' thabs la mkhas pa yang thabs 
[\[38b.7\]]la mkhas pa des sems can 'di dag yongs su smin par bya'o zhes bya bar shes te/_rnam grangs des sems can de dag gi bsam pa ji lta ba bzhin du drung du sbyor bar byed cing de dag la yo byad thams cad mi sri bar byed do/_/sems can rnams kyi dge ba la dga' 
[\[39a\]]
[\[39a.1\]]bas bdag nyid kyang yongs su gtong bar byed kyi yo byad la dga' bas ni ma yin no/_/gang gi tshe kye ma sems can 'di dag ni dge ba'i rtsa ba byas par gyur pa dag ste/_'di dag gis phyis yongs su nyams par byed mi nus par shes na ni de'i 'og tu 'dod pa'i 
[\[39a.2\]]dga' ba dang rtsed mo thams cad la mi lta bar spangs te 'gro zhing de de dang 'brel pa'i sems la gnas par mi byed do/_/rigs kyi bu 'di lta ste dper na mes yongs su gdungs pa'i sa bon rnams ni kha dog yongs su nyams pa med pa la myu gu 'byung ba'i skal ba med pa de bzhin 
[\[39a.3\]]du rigs kyi bu byang chub sems dpa'i nyon mongs pa rnams kyang stong pa nyid dang /_mtshan ma med pa dang /_smon pa med pa dang /_bdag med pa dang /_shes rab kyi pha rol tu phyin pas yongs su gdungs na de 'dod pa'i dga' ba thams cad la yongs su spyod pa byed kyang /_
[\[39a.4\]]log par ltung bar 'gro ba'i kun nas nyon mongs pa yongs su 'dzin par mi byed la/_sangs rgyas kyi kha dog las yongs su nyams par yang mi 'gyur ro/_/rigs kyi bu 'di lta ste dper na dud 'gro'i skye gnas su song ba'i srog chags bung ba ni me tog thams cad las dri 
[\[39a.5\]]snom zhing ro myong bar byed kyang gang la yang rtag pa'i 'du shes sgom par mi byed/_gnas kyi sred pa skyed par mi byed cing de dag las dri dang /_'dab ma dang /_sdong bu dang /_me tog 'phrog par mi byed pa de bzhin du rigs kyi bu byang chub sems dpa' thabs la mkhas pa yang 
[\[39a.6\]]sems can yongs su smin par bya ba'i phyir 'dod pa'i dga' ba dang rtsed mo thams cad la yongs su longs spyod par byed kyang de dag la rtag pa'i 'du shes sgom par yang mi byed/_gnas kyi sred pa skyed par yang mi byed la/_bdag kyang rmas par mi 'gyur/_gzhan yang 
[\[39a.7\]]rmas par mi 'gyur bar byed do/_/rigs kyi bu 'di lta ste dper na nya pa shin tu legs par bslabs pa ni srad bu gcig la gzan ma btags te mchil pa byas nas mtsho chen po'i nang du 'dor ro/_/de srad bu legs par bsrungs pa gcig po des gang gi tshe 'dod pa de'i tshe na mtsho 
[\[39b\]]
[\[39b.1\]]chen po nas mchil pa de 'dren par byed pa de bzhin du rigs kyi bu byang chub sems dpa' thabs la mkhas pa yang stong pa nyid dang /_mtshan ma med pa dang /_smon pa med pa dang /_bdag med pa dang /_shes rab kyi pha rol tu phyin pa yongs su bsgoms pa'i sems thams cad mkhyen 
[\[39b.2\]]pa nyid la brtan par gtad pas 'dod pa'i 'dam chen por 'jug par byed kyang de thams cad mkhyen pa nyid kyi sems legs par bsrungs pa des gang gi tshe 'dod pa de'i tshe na 'dod pa'i khams spangs te tshangs pa'i 'jig rten du skye bar byed do/_/rigs kyi bu 'di lta ste dper na skyes 
[\[39b.3\]]bu rig sngags dang /_gsang sngags 'chang ba ni rgyal po'i mi rnams kyis bzung ste zhags pa lnga'i chings mas bcings par gyur kyang de ni gang gi tshe 'gro bar 'dod pa de'i tshe rig sngags dang /_gsang sngags kyi stobs bskyed pa gcig gis chings ma de dag thams cad bcad 
[\[39b.4\]]nas gang du 'gro bar 'dod pa der 'gro bar byed pa de bzhin du rigs kyi bu byang chub sems dpa' thabs la mkhas pa yang sems can yongs su smin par bya ba'i phyir gang gi tshe 'dod pa'i yon tan lnga po de dag gi dga' ba myong bar byed cing de dag dang 'dres par gnas par byed kyang 
[\[39b.5\]]de gang gi tshe 'dod pa de'i tshe shes rab kyi rig sngags dang /_gsang sngags kyi stobs bskyed pa dang /_thams cad mkhyen pa nyid kyi sems legs par bsrungs pa gcig gis 'dod pa'i yon tan lnga'i chings ma de dag thams cad rab tu bcad de/_de nas shi 'phos 
[\[39b.6\]]nas tshangs pa'i 'jig rten du skye bar byed do/_/rigs kyi bu 'di lta ste dper na 'phong gi slob dpon legs par bslabs pa zhig ral gri rnon po ras bcos bus dkris pa zhig thogs te 'dron pa mang po sgrol bar byed pa de na sems can mi mkhas pa 'phong gi shes pa'i bya ba 
[\[39b.7\]]mi shes pa gang dag yin pa de dag ni 'phong gi slob dpon de la snying rje ba dang /_brnyas pa'i 'du shes skyed par byed cing /_tshig 'di skad ces gzhu yang med/_ral gri yang med/_dong pa yang med/_'khor kyang med pa 'dis ni 'dron pa 'di dag bsgral bar mi nus 
[\[40a\]]
[\[40a.1\]]te/_'dis ni bdag nyid kyang thar par byed mi nus na 'dron pa thams cad bsgral ba dang /_chom rkun pa'i sde pham par bya ba lta ci smos te/_de ni gnas med pas 'di ni tshul ma yin pas 'chi bar 'gyur ro zhes kyang zer bar 'gyur la/_de nas 'phong gi slob 
[\[40a.2\]]dpon de 'brog dgon par son te chom rkun pa'i tshogs lhags par gyur pa na/_mda' gzhu thogs te go cha sra ba bgos nas mtshon cha de gzas te chom rkun pa rnams la 'debs par byed cing /_des chom rkun pa de dag thams cad srog dang phral nas yang mtshon cha lag tu len par 
[\[40a.3\]]byed pa de bzhin du rigs kyi bu byang chub sems dpa' thabs la mkhas pa yang sems can yongs su smin par bya ba'i phyir shes rab kyi pha rol tu phyin pa'i mtshon cha legs par thogs te/_thabs la mkhas pas 'dod pa'i yon tan lnga po dag gis dga' ba dang /_rtse ba dang /_
[\[40a.4\]]dga' mgur spyod par byed pa de na nyan thos kyi theg pa pa gang dag de'i thabs la mkhas pa'i shes pa de khong du ma chud pa de dag gis de mthong ba'i tshe de dag de la ma dad pa dang /_snying rje skyed par byed cing tshig 'di skad ces 'di ltar bag med pa'i gnas pas gnas pa 'dis ni bdag nyid 
[\[40a.5\]]kyang thar par byed mi nus na sems can thams cad bsgral ba lta ci smos shing bdud kyi sde pham par byed par lta ga la 'gyur te/_de ni gnas med pas 'di ni tshul ma yin pas 'chi bar 'gyur ro zhes kyang zer mod kyi/_byang chub sems dpa' thabs la mkhas pa dang /_shes 
[\[40a.6\]]rab kyis legs par yongs su zin pa ni gang gi tshe 'dod pa de'i tshe shes rab kyi mtshon des nyon mongs pa'i dra ba thams cad dral cing rab tu gtubs nas shes rab dang lhan cig tu sangs rgyas kyi zhing bud med dang bral ba dang /_'khrig pa dang bral ba shin tu yongs su dag pa dag tu 'gro 
[\[40a.7\]]bar byed do/_/gtam 'di brjod par gyur pa de'i tshe na byang chub sems dpa' sems dpa' chen po dga' byed ces bya ba mnyan yod kyi grong khyer chen por bsod snyoms kyi phyir zhugs par gyur te/_de mnyan yod kyi grong khyer chen por bsod snyoms spyod pa na tshong dpon zhig gi 
[\[40b\]]
[\[40b.1\]]khyim du phyin pa dang /_tshong dpon de la bu mo dpal yon can gyi mchog ces bya ba phyug chung zhig yod par gyur pa khang [{]bzangs kyi [,]bzang gi [}]steng na 'dug pa des dge slong de'i skad thos nas bsod snyoms thogs te byang chub sems dpa' dga' byed ga la ba der song ngo /_/de nas bu mo dpal 
[\[40b.2\]]yon can gyi mchog gis byang chub sems dpa' dga' byed mthong ma thag tu 'dod chags kyis kun nas dkris pa'i sems kyis dpe byad las byad bzhin dang sgra skad dang /_kha dog gi mtshan ma gzung ba dang /_de 'dod chags kyis kun nas dkris pa'i sems dang /_'dod 
[\[40b.3\]]chags kyis kun nas bslang ba'i sems dang /_'dod chags kyis yongs su gtugs pa'i sems dang /_'dod chags kyis yongs su gdungs pa'i sems kyis bsregs pas lus rngul bar gyur nas 'greng bzhin du 'chi ba'i dus byas par gyur to/_/byang chub sems 
[\[40b.4\]]dpa' dga' byed kyang bu mo dpal yon can gyi mchog mthong nas tshul bzhin ma yin pa yid la byed pa'i rnam par rtog pa 'di lta ste/_'dod chags dang bcas pa'i sems skyes par gyur nas yud tsam zhig na de la dran pa 'di lta bu skyes par gyur te/_chos gang la chags 
[\[40b.5\]]par gyur pa'i chos de gang yin/_ci mig mig la chags sam/_mig ni chags pa mi yin te/_g.yo ba med pa/_byed pa med pa/_sems pa med pa/_'dus byas pa/_rim pa bdun pa/_sha'i ri lu yin te/_mig de ni rang bzhin gyis stong pa'i phyir sems par mi 
[\[40b.6\]]byed/_tshor bar mi byed do/_/rna ba dang /_sna dang /_lce dang /_lus dang /_yid dang /_pags pa dang /_mdog dang /_sha yang de dang 'dra ste/_des rkang mthil yan chad [{]glad pa [,]klad pa [}]man chad kyi bar la so sor brtags na nang dang phyi rol na gang chags par 'gyur ba'am/_sdang bar 
[\[40b.7\]]'gyur ba'am/_rmongs par 'gyur ba'i chos 'ga' yang ma dmigs so/_/des ma dmigs nas 'dod chags kyi sems dang bral bar gyur cing /_des sems kyis yang dag pa ji lta ba bzhin du so sor brtags pas chos thams cad ma skyes par rig nas mi skye ba'i chos la 
[\[41a\]]
[\[41a.1\]]bzod pa thob par gyur to/_/de dga' ba dang /_mchog tu dga' ba de nyid kyis steng gi bar snang la ta la bdun srid tsam du mngon par 'phags te/_mnyan yod kyi grong khyer chen po la lan bdun bskor ba byas nas nam mkha' de nyid las rgyal bu rgyal byed kyi tshal 
[\[41a.2\]]ga la ba dang /_bcom ldan 'das ga la ba der song ngo //_//bam po gnyis pa/_bcom ldan 'das kyis byang chub sems dpa' sems dpa' chen po dga' byed steng gi bar snang las ngang pa'i rgyal po ltar chags pa med par 'ong ba gzigs so/_/gzigs 
[\[41a.3\]]nas kyang tshe dang ldan pa kun dga' bo la bka' stsal pa/_kun dga' bo khyod kyis byang chub sems dpa' sems dpa' chen po dga' byed steng gi bar snang las ngang pa'i rgyal po ltar chags pa med par 'ong ba mthong ngam/_kun dga' bos gsol pa/_bcom ldan 'das mthong 
[\[41a.4\]]lags so/_/bcom ldan 'das kyis bka' stsal pa/_kun dga' bo byang chub sems dpa' sems dpa' chen po dga' byed 'dis ni 'dod chags kyi sems la brten te/_chos thams cad yongs su btsal bas bdud kyi sde btul zhing chos kyi 'khor lo rab tu bskor to/_
[\[41a.5\]]de nas bu mo dpal yon can gyi mchog 'chi ba'i dus byas nas bud med kyi lus spangs te/_mtho ris kyi 'jig rten du skyes pa'i lus thob cing sum cu rtsa gsum pa'i lha rnams dang skal ba mnyam par skyes so/_/skyes ma thag tu de la rin po che sna bdun las byas pa'i 
[\[41a.6\]]gzhal med khang dpag tshad bcu gnyis pa yang byung bar gyur/_de'i rim gro byed pa'i bsnyen bkur ma lha'i bu mo khri bzhi stong yang nye bar gnas par gyur to/_/de'i mod la des bdag gi las ci zhig byas shing bsags pas 'dir skyes par gyur snyam du bsams pa dang /_
[\[41a.7\]]de 'di snyam du gyur te/_bdag ni mnyan yod kyi grong khyer chen por tshong dpon gyi bu mor gyur pa las de na bdag gis kun du chags pa'i sems kyis byang chub sems dpa' sems dpa' chen po dga' byed la bltas pa dang /_bdag 'dod pa'i 'dod chags kyis kun nas 
[\[41b\]]
[\[41b.1\]]dkris pa'i sems kyis 'chi ba'i dus byas nas bud med kyi lus rjes te/_bdag gis 'dir skyes pa'i lus thob cing bdag la 'byor pa dpag tu med pa 'di lta bu dag kyang byung bar gyur to snyam nas sngon gyi las rjes su dran pa'i shes pa yang skyes par gyur to/_/de nas lha'i bu 
[\[41b.2\]]de 'di snyam du sems te/_'dod chags kyi sems las kyang rnam par smin pa 'di lta bu 'byung bar 'gyur na/_bdag gi dad pa'i sems kyis byang chub sems dpa' sems dpa' chen po dga' byed la phyag byas shing /_bsnyen bkur byas na lta smos kyang ci dgos te/_bdag 
[\[41b.3\]]'dod pas dga' ba dang /_rtse ba dang /_dga' mgur spyod cing bag med pa'i gnas pas gnas pa ni bdag gi tshul dang 'thun pa ma yin zhing mi rigs kyi/_bdag bcom ldan 'das ga la ba dang /_byang chub sems dpa' sems dpa' chen po dga' byed ga la ba der 'gro bar 
[\[41b.4\]]bya gor ma chag snyam mo/_/de nas lha'i bu de 'khor lnga brgya dang lhan cig tu lha'i me tog dang /_spos dang /_me tog phreng dang /_byug pa dag thogs te/_bcom ldan 'das dang /_byang chub sems dpa' sems dpa' chen po dga' byed ga la ba der song nas kha dog shin du 
[\[41b.5\]]'phags pa shin du 'phags pa'i snang ba chen pos rgyal bu rgyal byed kyi tshal snang bar byas te/_lha'i me tog dang /_spos dang /_me tog phreng dang /_byug pa de dag gis bcom ldan 'das la mchod pa byas nas/_bcom ldan 'das kyi zhabs la mgo bos phyag 'tshal te/_
[\[41b.6\]]byang chub sems dpa' sems dpa' chen po dga' byed dang /_byang chub sems dpa' thams cad dang /_dge slong gi dge 'dun gyi rkang pa la yang mgo bos phyag 'tshal nas bcom ldan 'das la lan bdun bskor ba byas te/_bcom ldan 'das kyi spyan sngar thal mo pug pug 
[\[41b.7\]]por sbyar nas de'i tshe tshigs su bcad pa 'di dag gsol to/_/sangs rgyas mi mchog rnams ni bsam mi khyab/_/byang chub mchog la zhugs rnams bsam mi khyab/_/bde gshegs rnams kyi chos kyang bsam mi khyab/_/grags chen rnams kyi spyod pa'ang bsam mi khyab/_/
[\[42a\]]
[\[42a.1\]]mnyan yod du ni bdag sngon bu mor gyur/_/tshong dpon bu mo dpal yon mchog ces bgyi/_/mdzes shing thog mar phyug chung gyur pa lags/_/pha ma'i glo bar mchi zhing rab tu byams/_/sangs rgyas sras po smad par ma gyur pa/_/mthu chen dga' byed 
[\[42a.2\]]ces bgyi gang lags pa/_/bsod snyoms spyod cing mnyan yod rgyu ba'i tshe/_/de ni bdag gi pha yi khyim du mchis/_/skad snyan yid du mchi ba thos gyur nas/_/bdag cag sems kyis bsod snyoms thogs nas ni/_/de bzhin gshegs pa'i sras po gang lags pa/_/dga' 
[\[42a.3\]]byed mthu chen ga la mchis par mchis/_/mthong ma thag tu bdag ni 'dod chags dang /_/ldan pa tshul bzhin ma lags sems skyes te/_/gal te ji ltar bsams bzhin ma mjal na/_/srog la mi lta 'gum pa'i dus bgyi snyam/_/tshul bzhin ma lags 'dod pas rab 
[\[42a.4\]]gdungs nas/_/de la bka' mchid brjod par bgyi ba dang /_/bsod snyoms stsol ba'i rngo yang ma thog nas/_/rngul byung der ni 'greng bzhin gum par gyur/_/bcom ldan bdag ni 'chi 'phor gyur pa'i tshe/_/skad cig de la bud med lus spangs te/_/shi 'phos mtho ris 'jig 
[\[42a.5\]]rten skyes gyur nas/_/bdag gi 'od gsal skyes pa nyid 'di thob/_/rin chen sna tshogs blta na sdug pa yi/_/gzhal med khang mchog mdzes pa grub gyur cing /_/bdag gi g.yog 'khor lha yi bu mo ni/_/khri dang bzhi stong tshang ba byung bar gyur/_/bdag la sems bzang byung 
[\[42a.6\]]bar gyur pa ni/_/sug las gang gi rnam smin 'di 'dra ba/_/rjes su dran nas bdag ni 'di snyam bgyid/_/chags bcas sems kyi rnam smin 'di 'dra ste/_/dga' byed yid dga' 'od gsal mkhas pa la/_/chags bcas sems kyis bdag gis bltas gyur pas/_/sug 
[\[42a.7\]]las de yi rnam smin bzang po des/_/bdag ni gzi brjid mthu stobs 'di 'dra bas/_/chags bcas sems kyi rnam smin 'di 'dra na/_/gang gis de la mchod bgyis ci smos te/_/gang la bde gshegs mkhyen pa 'jug 'gyur ba/_/de ni nyan thos rang rgyal sa ma lags/_
[\[42b\]]
[\[42b.1\]]bdag ni de bzhin gshegs pa'i spyan sngar ni/_/sangs rgyas ye shes mchog rab bsgrub pa dang /_/bskal pa gang gA'i bye snyed spyad bgyi bar/_/bdag gi dam bcas 'di ni spang mi bgyi/_/dge ba'i bshes gnyen dga' byed dam pa la/_/chos kyi mchod pa mchog gis mchod 
[\[42b.2\]]par bgyi/_/gang dag byang chub 'tshal ba ma gtogs par/_/gzhan gyis 'di la 'dren rnams mchod mi 'gyur/_/bud med gang dag 'dod chags sems kyis ni/_/bdag la rtog pa bud med lus bsgyur nas/_/de kun 'jigs med skyes pa 'thob 'gyur bar/_/byang chub 
[\[42b.3\]]spyod mchog dam pa spyad par bgyi/_/lus rngul shi bar gyur pa mthong nas ni/_/bu mo'i pha ma cho nges 'debs byed cing /_/dge slong de yis byad stems byas snyam ste/_/ngu zhing dge sbyong rnams la mi snyan brjod/_/sangs rgyas mthu yis lha yi bu de ni/_/song nas pha ma dag la tshig 
[\[42b.4\]]smras pa/_/dge sbyong la ni zhe sdang khro ma byed/_/yun ring sdug bsngal 'gyur bar ma byed cig_/bu mo dpal yon shi 'phos gang yin de/_/sum cu rtsa gsum skal ba mnyam gyur cing /_/des ni bud med lus kyang spangs byas te/_/de ni lha yi bu pho 'od gsal gyur/_/bde 
[\[42b.5\]]bar gshegs kyi spyan sngar khyed deng la/_/khro ba'i sems kyi nyes pa 'di shogs shig_/sangs rgyas mi mchog rnams ni ma gtogs par/_/sems can rnams kyi dpung gnyen gnas gzhan med/_/'jigs med de yis legs par bskul byas pas/_/pha ma gnyis 
[\[42b.6\]]kyis sangs rgyas sgra thos nas/_/nye du'i tshogs dang lhan cig 'grogs gyur te/_/shAkya thub pa'i spyan sngar dong bar gyur/_/mi mchog zhabs la spyi bos phyag 'tshal te/_/khro ba'i sems kyi nyes pa bshags byas nas/_/de bzhin gshegs la gus dang bcas byas te/_/
[\[42b.7\]]bde gshegs rang byung la ni zhu zhus pa/_/ji tsam gyis na 'dren pa mchod par 'gyur/_/chos dang dge 'dun ji ltar mchod pa lags/_/zhus pa de yi lan ni stsal du gsol/_/thos nas de bzhin gnas bgyi gzhan ma lags/_/rgyal bas de dag bsam pa dag mkhyen nas/_/
[\[43a\]]
[\[43a.1\]]'jig rten mgon pos 'di skad bka' stsal to/_/gang zhig sangs rgyas thams cad mchod 'dod pa/_/de yis brtan par byang chub sems skyed cig_/bu mo'i pha dang ma dang nye du ni/_/lnga brgya tshang ba nyung ba ma yin pas/_/skyes bu khyu mchog de yi gsung thos 
[\[43a.2\]]nas/_/byang chub phyir ni sems kyang brtan par bskyed/_/rgyal bas kun dga' bzang la bka' stsal pa/_/kun dga' ji ltar bshad pa 'di nyon cig_/byang chub sems dpa'i spyod pa bsam yas te/_/shes rab thabs la mkhas pa'ang de bzhin no/_/dga' byed smon 
[\[43a.3\]]lam yang dang yang 'debs pa/_/bud med gang dag chags pa'i sems kyis ni/_/bdag la rtog pa bud med lus spangs nas/_/de dag myur du skyes bu 'jigs med shog_/bud med gcig min gnyis dang gsum min te/_/bye ba khrag khrig stong phrag mang po rnams/_/gang 
[\[43a.4\]]dag dga' byed la na chags gyur pa/_/de dag thams cad shi 'phos skyes par gyur/_/kun dga' 'dod chags bskyed pa gang gis ni/_/sems can gzhan dag sems dmyal 'gro 'gyur ba/_/de yis dpa' rnams mtho ris 'gro 'gyur zhing /_/skyes par 'gyur ba'i yon 
[\[43a.5\]]tan de 'dra ltos/_/lha'i bu gang gis nga la mchod byas te/_/gus dang bcas pas byang chub mchog zhugs pa/_/des ni sangs rgyas bye mang mchod byas nas/_/rgyal ba blta na mdzes zhes bya bar 'gyur/_/lnga brgya gang dag byang chub zhugs gyur pa/_/de dag mi mchog rnams 
[\[43a.6\]]su 'byung 'gyur ba/_/gang la dad byas bde ba bsam yas pa'i/_/'jig rten mgon la su zhig gus mi byed/_/gang dag nyon mongs rnams kyang bde sbyin na/_/gang dag gus byed de la ci smos pa/_/grags chen sman gyi rgyal po lta bu yi/_/byang chub sems dpa' rnams 
[\[43a.7\]]la su sdang skyed/_/de nas bcom ldan 'das la tshe dang ldan pa kun dga' bos 'di skad ces gsol to/_/btsun pa bcom ldan 'das 'di lta ste dper bgyi na sems can rab tu sdang ba'i sems dang ldan pa'am/_dang ba'i sems dang ldan pa'am/_chags pa'i sems 
[\[43b\]]
[\[43b.1\]]dang ldan pa'am/_chos kyi bar du gcod pa'i sems dang ldan pa gang la la dag ri'i rgyal po ri rab kyi drung du mchis na de dag thams cad 'di lta ste/_gser gyi kha dog tu kha dog gcig par 'gyur ba de bzhin du btsun pa bcom ldan 'das sems can rab tu sdang ba'i sems dang ldan 
[\[43b.2\]]pa'am/_dang ba'i sems dang ldan pa'am/_chags pa'i sems dang ldan pa'am chos kyi bar du gcod pa'i sems dang ldan pa gang la la dag byang chub sems dpa' rnams kyi drung du mchis na yang de dag thams cad 'di lta ste/_thams cad mkhyen pa nyid kyi sems kyi kha 
[\[43b.3\]]dog tu sems gcig tu 'gyur lags pas/_btsun pa bcom ldan 'das bdag ni deng slan cad byang chub sems dpa' thams cad ri'i rgyal po ri rab dang 'dra bar 'dzin lags so/_/btsun pa bcom ldan 'das 'di lta ste dper bgyi na sman gyi rigs chen po blta mdzes zhes 
[\[43b.4\]]bgyi ba mchis te/_sems can rab tu sdang ba'i sems dang ldan pa 'am/_dang ba'i sems dang ldan pa'i sems can bro nad sna tshogs kyis thebs pa gang la la dag gis de mthong na de dag thams cad kyi bro nad rnams rab tu zhi bar 'gyur ba de bzhin du btsun pa bcom ldan 'das 
[\[43b.5\]]sems can gang dag rab tu sdang ba'i sems dang ldan pa'am/_dang ba'i sems dang ldan pa dag byang chub sems dpa' rnams kyi drung du mchis na de dag thams cad kyi 'dod chags dang /_zhe sdang dang /_gti mug dang nyon mongs pa'i bro nad rnams kyang rab tu zhi bar 'gyur lags so/_/
[\[43b.6\]]de nas bcom ldan 'das kyis tshe dang ldan pa kun dga' bo la bka' stsal pa kun dga' bo ji skad smras pa de bzhin te/_legs so legs so zhes bya ba byin no/_/de nas bcom ldan 'das la tshe dang ldan pa 'od srung chen pos 'di skad ces gsol to/_/btsun pa bcom ldan 'das gang gi 
[\[43b.7\]]slad du byang chub sems dpa' sems dpa' chen po rnams de ltar zhi ba'i ting nge 'dzin kyi gnas pa dag gis kyang gnas par bgyid la/_sems can rnams la snying brtse ba'i slad du 'dod pa'i khams na yang kun du gda' ba dang /_stong pa nyid dang /_mtshan ma ma mchis pa 
[\[44a\]]
[\[44a.1\]]dang /_smon pa ma mchis pa dang /_mngon par 'du bgyi ba ma mchis pa'i chos rnams kyis kyang gnas par bgyid la nyan thos dang /_rang sangs rgyas kyi chos rnams la yang reg par mi bgyid pa dang /_snying rje chen po yang kun du skyed par bgyid la thams cad mkhyen 
[\[44a.2\]]pa nyid kyi sems la yang 'jug par bgyid pa de ni btsun pa bcom ldan 'das byang chub sems dpa' sems dpa' chen po rnams kyi ngo mtshar lags te/_bde bar gshegs pa de ni mchog tu ngo mtshar lags so/_/btsun pa bcom ldan 'das byang chub sems dpa' sems 
[\[44a.3\]]dpa' chen po gang dag chags pa thams cad srung bar bgyid cing 'di lta ste/_gzugs dang /_sgra dang /_dri dang /_ro dang /_reg bya'i chags pa dag la spyod par bgyid kyang de dag la chags par yang mi 'gyur ba de dag ni thabs la mkhas pa bsam gyis mi khyab pa la gnas pa 
[\[44a.4\]]lags te/_btsun pa bcom ldan 'das bdag byang chub sems dpa' sems dpa' chen po rnams las brtsams te/_dpe 'ga' zhig brjod par spobs lags so/_/bde bar gshegs pa spobs lags so/_/bcom ldan 'das kyis bka' stsal pa/_'od srung 
[\[44a.5\]]khyod spobs par gyis shig_/'od srung chen pos gsol pa/_btsun pa bcom ldan 'das 'di lta ste dper bgyi na 'brog dgon pa chen po zhig mchis par gyur la/_'brog dgon pa chen po de la yang srid pa'i rtse mo dang mnyam pa'i ra ba mchis par gyur cing /_'brog dgon 
[\[44a.6\]]pa chen po der yang srog chags 'bum phrag du ma zhig zhugs par gyur la/_'brog dgon pa chen po de la yang chab sgo ni gcig cig mchis par gyur cing /_'brog dgon pa chen po de dang ha cang yang mi ring ba zhig na grong khyer chen po 'byor pa rgyas pa/_gtsang lo legs pa/_skye 
[\[44a.7\]]bo dang mi mang pos kun du gtam pa nyams dga' ba zhig kyang mchis par gyur la/_grong khyer chen po de la yang chab sgo ni gcig cig mchis par gyur cing /_gang dag grong khyer chen po der zhugs par gyur pa de dag ni dga' ba dang /_'gum pa ma mchis par 'gyur la/_grong 
[\[44b\]]
[\[44b.1\]]khyer chen po de na yang mtho gang tsam gyi tshad kyi shul shin tu dog cing nyam nga ba zhig kyang mchis shing de'i g.yas g.yon na khru 'bum tsam mchis pa'i g.yang sa chen po dag kyang mchis par gyur la/_de nas 'brog dgon pa chen po de'i dbus nas sems can mkhas pa zhi ba/_glo 
[\[44b.2\]]ba gzhungs pa/_sems can thams cad la don du 'gyur bar 'tshal ba bde bar 'tshal ba/_grub pa dang bde bar 'tshal ba/_sman par 'tshal ba snying rje chen po dang ldan pa gcig cig byung bar gyur nas des 'brog dgon pa chen po der 'di skad ces kye grogs po dag kho bo ni 
[\[44b.3\]]khyed cag gi yongs su skyob pa yin te/_'brog dgon pa chen po 'di nas ha cang yang mi ring ba na grong khyer chen po 'byor pa/_rgyas pa/_bde ba/_lo legs pa/_nyams dga' ba zhig yod de/_gang dag der zhugs par gyur pa de dag ni rga ba med pa dang /_'chi ba med par 
[\[44b.4\]]'gyur zhing sems can dpag tu med pa rnams skye ba dang /_rga ba dang /_na ba dang /_'chi ba las yang dag par 'da' bar bya ba'i phyir chos ston par yang 'gyur bas sems can shes pa dang ldan pa dag tshur shog_/grong khyer chen po der 'dong ngo zhes sgra bsgrags shing skad kyis 
[\[44b.5\]]go bar bgyis par gyur na/_de na sems can dman pa la mos shing nges par 'byung ba'i bsam pa can gang dag lags pa de dag ni 'di skad ces bdag cag 'di nas kyang mi g.yo bar gdams shing rjes su bstan pa de yang 'tshal la/_bdag cag 'di na gnas bzhin du 
[\[44b.6\]]grong khyer de na mchis pa'i yon tan de dag kyang 'byung bar gyur cig ces mchi lags so/_/sems can rgya chen po la mos pa gang dag lags pa de dag ni 'di skad ces bdag cag ni khyod ji lta ba de bzhin du grong khyer der mchi'o zhes mchi lags so/_/sems can bsod 
[\[44b.7\]]nams chung ba gang dag lags pa de dag ni sgra de nyan cing thos nas kyang dad par mi bgyid cing skyes bu mkhas pa'i rang bzhin can de'i slad bzhin du mchi bar mi bgyid lags te/_de nas skyes bu mkhas pa'i rang bzhin can de 'brog dgon pa chen po de nas slar byung ba dang /_
[\[45a\]]
[\[45a.1\]]des shul de yang mthong bar gyur/_des mtho gang tsam gyi shul shin tu dog cing nyam nga ba de yang mthong bar gyur/_shul de'i g.yas g.yon na khru 'bum tsam mchis pa'i g.yang sa chen po de dag kyang mthong bar gyur nas des g.yas g.yon gyi g.yang sa de 
[\[45a.2\]]dag rtsig pa dang /_spang leb kyis bkum ste/_rkang lag bzhis 'phye zhing shul de las 'da' bar bgyid la/_g.yas g.yon du yang mi lta bar slad bzhin du phyir rgol ba sgra 'byin cing 'jigs pa ston pa dag mchi yang slar yang mi lta la/_skyo zhing yid byung ba yang ma mchis 
[\[45a.3\]]par shul der mchi bar 'gyur ba dang /_ji lta ji ltar mchi bar 'gyur ba de lta de ltar grong khyer de mthong bar yang 'gyur la ji lta ji ltar mthong ba de lta de ltar de'i 'jigs pa dang 'jigs su rung ba thams cad kyang ma mchis par 'gyur zhing grong khyer der zhugs na rga ba dang /_'gum pa 
[\[45a.4\]]dang /_bro nad ma mchis par 'gyur la/_sems can dpag tu ma mchis pa rnams kyi don bgyid cing skye ba dang /_rga ba dang /_bro 'tshal ba dang /_'gum pa las yang dag par bzla ba'i slad du chos ston par yang bgyid pa zhig mchis na/_btsun pa bcom ldan 'das 
[\[45a.5\]]de la 'brog dgon pa chen po zhes bgyi ba de ni 'khor ba'i dgon pa'i tshig [{]bla dgas [,]bla dwags [}]lags so/_/srid pa'i rtse mo dang mnyam pa'i ra ba zhes bgyi ba de ni ma rig pa dang srid pa'i sred pa'i tshig [{]bla dgas [,]bla dwags [}]lags so/_/'brog dgon pa chen po der yang srog chags 'bum phrag 
[\[45a.6\]]du ma zhugs par gyur la zhes bgyi ba de ci byis pa so so'i skye bo thams cad kyi tshig [{]bla dgas [,]bla dwags [}]lags so/_/'brog dgon pa chen po de la yang chab sgo ni gcig cig mchis par gyur cing zhes bgyi ba de ji lta ba de bzhin du ni bgrod pa gcig pa'i shul blta bar bgyi lags so/_/
[\[45a.7\]]skyes bu mkhas pa'i rang bzhin can zhes bgyi ba ji lta ba de bzhin du ni byang chub sems dpa' sems dpa' chen po rnams blta bar bgyi lags so/_/sems can dman pa la mos shing nges par 'byung ba'i bsam pa can gnas de las kyang mi g.yo la grong khyer gyi yon 
[\[45b\]]
[\[45b.1\]]tan yang 'tshal ba de dag ji lta ba de bzhin du ni nyan thos dang /_rang sangs rgyas thams cad blta bar bgyi lags so/_/sems can rgya chen po la mos pa'i tshig 'di skad ces bdag cag ni khyod ji lta ba bzhin du grong khyer der mchi lags so zhes mchi ba de dag ji lta ba de bzhin du ni 
[\[45b.2\]]byang chub sems dpa' sems dpa' chen po gzhan dag blta bar bgyi lags so/_/sems can bsod nyams chung ngu sgra de nyan cing thos nas kyang dad par mi bgyid pa gang lags pa de dag ni gzhan mu stegs can spyod pa pa dang /_kun du rgyu dag gi tshig [{]bla dgas [,]bla dwags [}]lags so/_/
[\[45b.3\]]'brog dgon pa chen po de nas slar byung ba zhes bgyi ba ji lta ba de bzhin du ni thams cad mkhyen pa nyid du nges par bsngos pa'i sems kyis brtson 'grus brtsams pa blta bar bgyi lags so/_/mtho gang tsam gyi tshad kyi shul zhes bgyi ba de ji lta ba bzhin du ni chos kyi dbyings blta 
[\[45b.4\]]bar bgyi lags so/_/de'i g.yas g.yon na khru 'bum tsam mchis pa'i g.yang sa chen po zhes bgyi ba ji lta ba de bzhin du ni nyan thos dang /_rang sangs rgyas thams cad kyi sa rnams blta bar bgyi lags so/_/g.yas g.yon gyi g.yang sa de dag rtsig pa dang spang leb kyis 
[\[45b.5\]]bkum ste zhes bgyi ba de ji lta ba bzhin du ni shes rab kyi pha rol tu phyin pa dang /_thabs la mkhas pa blta bar bgyi lags so/_/rkang lag bzhis 'phye zhing shul de las yang dag par 'da' bar bgyid la zhes bgyi ba de bzhin du ni byang chub sems dpa' sems dpa' chen po 
[\[45b.6\]]bsdu ba'i dngos po bzhis sems can dpag tu ma mchis pa rnams sdud cing yang dag par 'da' bar bgyid pa dag blta bar bgyi lags so/_/slad bzhin du phyir rgol ba sgra 'byin cing 'jigs pa ston pa dag mchi yang zhes bgyi ba de ji lta ba de bzhin du ni bdud dang bdud kyi 
[\[45b.7\]]ris kyi lha'i bu rnams kyang blta bar bgyi la/_de bzhin du sems can sdig pa la mngon par zhen pa yongs su nyon mongs pa can gyi las kun du spyod par bgyid pa gang dag byang chub sems dpa' de dag la 'phya ba dang smod par bgyid pa dag kyang blta bar bgyi lags so/_/slar 
[\[46a\]]
[\[46a.1\]]yang mi lta la zhes bgyi ba de ni bzod pa'i pha rol tu phyin pa dang /_lhag pa'i bsam pas sems bskyed pa'i tshig [{]bla dgas [,]bla dwags [}]lags so/_/g.yas g.yon du yang mi lta bar zhes bgyi ba de ni nyan thos dang /_rang sangs rgyas kyi sa la mi dga' ba dang /_thams cad mkhyen pa'i ye shes 
[\[46a.2\]]kyi tshig [{]bla dgas [,]bla dwags [}]lags so/_/grong khyer chen po zhes bgyi ba de ni thams cad mkhyen pa nyid kyi grong khyer gyi tshig [{]bla dgas [,]bla dwags [}]lags so/_/ji lta ji ltar mchi bar 'gyur ba de lta de ltar grong khyer de mthong bar yang 'gyur la zhes bgyi ba de ni de bzhin gshegs pa bsnyengs pa thams cad dang bral ba'i tshig 
[\[46a.3\]{]bla dgas [,]bla dwags [}]dang de bzhin du byang chub sems dpa' sangs rgyas kyi yon tan mthong ba dang /_sangs rgyas kyi spyod pa dang /_ye shes la nges par rtogs par bgyid pa dang /_shes rab kyi pha rol tu phyin pa dang /_thabs la mkhas pa la shin du legs par slob pa'i tshig [{]bla dgas [,]bla dwags [}]lags so/_/ji lta 
[\[46a.4\]]ji ltar mthong ba de lta de ltar de'i 'jigs pa dang /_'jigs su rung ba thams cad kyang ma mchis par 'gyur zhing zhes bgyi ba de ni sems can thams cad 'jigs pa ma mchis shing the tshom dang bral bar 'gyur ba'i tshig [{]bla dgas [,]bla dwags [}]lags so/_/grong khyer der zhugs na rga ba dang /_'gum pa dang 
[\[46a.5\]]bro nad ma mchis par 'gyur zhing sems can dpag tu ma mchis pa rnams kyi don bgyid la/_skye ba dang /_rga ba dang /_bro nad dang /_'gum pa las yang dag par bzla ba'i slad du chos ston par yang bgyid ces bgyi ba de ni de bzhin gshegs pa dgra bcom pa yang dag par rdzogs pa'i sangs rgyas 
[\[46a.6\]]kyi tshig [{]bla dgas [,]bla dwags [}]lags so/_/btsun pa bcom ldan 'das byang chub sems dpa' sems dpa' chen po rnams ni ye shes dang ldan pa lags te/_btsun pa bcom ldan 'das bdag byang chub sems dpa' sems dpa' chen po thams cad la phyag 'tshal lags so/_/de nas bcom 
[\[46a.7\]]ldan 'das kyis tshe dang ldan pa 'od srung chen po la legs so zhes bya ba byin te/_'od srung legs so legs so/_/'od srung khyod kyis de ltar byang chub sems dpa' sems dpa' chen po rnams la spro ba skyed pa ni yang khyod legs te/_'od srung khyod kyis dpe brjod pa des lha dang mi rnams 
[\[46b\]]
[\[46b.1\]]kyi skye dgu las srog chags khri nyis stong gis bla na med pa yang dag par rdzogs pa'i byang chub tu sems bskyed do/_/'od srung byang chub sems dpa' sems dpa' chen po rnams ni thabs la mkhas pa legs par bslabs pa/_yon tan dpag tu med pa dang ldan pa yin te/_'od srung byang 
[\[46b.2\]]chub sems dpa' sems dpa' chen po ni gang gis bdag la gnod par 'gyur ba 'am/_gzhan la gnod par 'gyur ba de lta bu'i las mi byed cing /_tshig gang gis bdag dang gzhan la gdung bar 'gyur ba de lta bu'i tshig kyang mi smra'o/_/de skad ces bka' stsal pa dang /_bcom ldan 'das la 
[\[46b.3\]]byang chub sems dpa' sems dpa' chen po ye shes dam pas 'di skad ces gsol to/_/btsun pa bcom ldan 'das bcom ldan 'das kyis de skad du byang chub sems dpa' ni tshig gang gis bdag dang gzhan la gdung bar 'gyur ba de lta bu'i tshig mi smra'o zhes bka' stsal lags na/_
[\[46b.4\]]bcom ldan 'das 'o na ci'i slad du byang chub sems dpa' skye ba gcig gis thogs pa bram ze'i khye'u 'od zer phreng zhes bgyi bar gyur pa na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la 'di skad ces dge sbyong mgo 
[\[46b.5\]]reg mthong bas kho bo la ci zhig bya/_byang chub ni mchog tu rnyed par dka' ba yin pas dge sbyong mgo reg la byang chub ga la yod ces gsungs na/_bcom ldan 'das kyis de skad gsungs pa de ci las dgongs te de skad gsungs pa lags/_de skad ces gsol pa dang /_bcom ldan 
[\[46b.6\]]'das kyis byang chub sems dpa' sems dpa' chen po ye shes dam pa la 'di skad ces bka' stsal to/_/rigs kyi bu de bzhin gshegs pa dang /_byang chub sems dpa' rnams kyi spyod pa'i tshad rab tu rnam par dbye bas khyod la ci zhig bya thong shig_/de ci'i phyir zhe na/_rigs 
[\[46b.7\]]kyi bu byang chub sems dpa' sems dpa' chen po rnams ni thabs la mkhas pa bsam gyis mi khyab pa dang ldan pas skyes bu dam pa de dag ni ji lta ji ltar sems can yongs su smin par 'gyur ba de lta de ltar gnas par byed pa'i phyir ro/_/rigs kyi bu de lta mod kyi 'on kyang 
[\[47a\]]
[\[47a.1\]]legs par rab tu nyon la tshul bzhin du yid la zung shig dang /_thabs la mkhas pa'i pha rol tu phyin pa la 'jug pa zhes bya ba'i chos kyi rnam grangs bshad par bya'o/_/ji ltar byang chub sems dpa' de bzhin gshegs pa dgra bcom pa yang dag par rdzogs pa'i 
[\[47a.2\]]sangs rgyas mar me mdzad tshun chad du thabs la mkhas pa bsam gyis mi khyab pa bstan pa gang yin pa de dag las phyogs tsam zhig bstan par bya ste/_rigs kyi bu gang gi tshe byang chub sems dpas de bzhin gshegs pa dgra bcom pa yang dag par rdzogs pa'i sangs rgyas mar 
[\[47a.3\]]me mdzad mthong ma thag tu mi skye ba'i chos la bzod pa 'thob pa'i bar der byang chub sems dpa' ni 'khrul pa med pa dang /_ca co med pa dang /_brjed pa med pa dang /_sems rnam par g.yengs pa med pa dang /_shes rab nyams pa med pa yin te/_rigs kyi bu mi skye ba'i chos la 
[\[47a.4\]]bzod pa thob pa'i byang chub sems dpa' ni 'dod na zhag bdun gyis kyang byang chub mngon par rdzogs par 'tshang rgya bar yang 'gyur/_'dod na bskal pas kyang byang chub mngon par rdzogs par 'tshang rgya bar 'gyur/_'dod na bskal pa brgyas kyang byang chub mngon par rdzogs par 'tshang 
[\[47a.5\]]rgya bar 'gyur/_'dod na bskal pa stong gis kyang byang chub mngon par rdzogs par 'tshang rgya bar 'gyur/_'dod na bskal pa 'bum gyis kyang byang chub mngon par rdzogs par 'tshang rgya bar 'gyur te/_byang chub sems dpa' ni sems can rnams yongs su smin par bya ba'i phyir 'dod 
[\[47a.6\]]na bsams bzhin du srid pa len cing 'gro bar yang byed do/_/de ni thabs la mkhas pa dang /_shes rab kyi stobs bskyed pas gang gi tshe 'dod pa de'i tshe na bla na med pa yang dag par rdzogs pa'i byang chub mngon par rdzogs par 'tshang rgya bar byed cing /_'dod na phyi ma'i mtha'i 
[\[47a.7\]]mur thug pa'i bskal pa brgya phrag mang por yang yid yongs su skyo ba med par gnas par byed de/_de ni byang chub sems dpa'i thabs la mkhas pa yin no/_/rigs kyi bu gzhan yang nyan thos kyang zhi ba'i ting nge 'dzin dag la snyoms par 'jug la/_byang chub sems dpa' 
[\[47b\]]
[\[47b.1\]]yang zhi ba'i ting nge 'dzin dag la snyoms par 'jug cing ldang bar byed mod kyi de'i lus g.yo bar yang mi 'gyur/_sems g.yo bar yang mi 'gyur ro/_/nyan thos ni bdag nyid yongs su mya ngan las 'da' ba kho nar shes par byed kyi/_byang chub sems dpa' ni zhi ba'i ting nge 'dzin 
[\[47b.2\]]dag la snyoms par 'jug kyang bsdu ba'i dngos po bzhis sems can rnams bsdu ba'i brtson 'grus rgyun mi gcod cing pha rol tu phyin pa drug gis sems can yongs su smin par yang byed la/_sems can rnams yongs su smin par byed pa na snying rje chen po skyed par yang byed de/_de 
[\[47b.3\]]yang byang chub sems dpa'i thabs la mkhas pa yin no/_/rigs kyi bu gzhan yang byang chub sems dpa' ni 'dod na dga' ldan gyi gnas na 'dug bzhin du bla na med pa yang dag par rdzogs pa'i byang chub mngon par rdzogs par 'tshang rgya zhing chos kyi 'khor lo skor bar yang nus mod kyi/_byang chub 
[\[47b.4\]]sems dpa' 'di snyam du sems te/_'dzam bu'i gling pa'i mi rnams kyis ni chos mnyan pa'i phyir dga' ldan gyi gnas su 'dzeg par mi nus la/_lha rnams kyis ni chos mnyan pa'i phyir 'dzam bu'i gling du 'bab par nus so/_/snyam nas de'i phyir byang chub sems dpa' 'dzam bu'i 
[\[47b.5\]]gling du byang chub mngon par rdzogs par sangs rgyas te/_de yang byang chub sems dpa'i thabs la mkhas pa yin no/_/rigs kyi bu gzhan yang byang chub sems dpa' ni 'dod na dga' ldan gyi gnas nas shi 'phos nas ma'i mngal du ma zhugs shing mngal gyi dri mas ma rig pa kho nar 
[\[47b.6\]]de'i skad cig de nyid la byang chub mngon par rdzogs par 'tshang rgya zhing chos kyi 'khor lo skor bar yang nus mod kyi/_de la sems can kha cig 'di snyam du 'di lha 'am/_klu 'am/_gnod sbyin nam/_dri za'am/_sprul pa zhig gam/_'di ga las 'ongs pa zhig snyam du nem nur dang /_yid 
[\[47b.7\]]gnyis dang /_the tshom skye bar 'gyur te/_de dag nem nur dang /_yid gnyis dang /_the tshom skyes par gyur na/_nyon mongs pa yongs su zad par bya ba'i phyir chos nyan par mi byed/_shes par mi byed/_brtson 'grus rtsom par mi byed pas byang chub sems dpas mngal na gnas pa 
[\[48a\]]
[\[48a.1\]]bstan pa'i rgyu ni de yin/_rkyen ni de yin no/_/rigs kyi bu khyod 'di snyam du byang chub sems dpa' mngal gyi gnas su zhugs so/_/snyam na khyod kyis de ltar mi blta'o/_/de ci'i phyir zhe na/_byang chub sems dpa'i ting nge 'dzin dri ma med pa zhes bya ba yod de/_byang chub sems dpa' dga' 
[\[48a.2\]]ldan gyi gnas na gnas bzhin du de la snyoms par zhugs shing yongs su bsten nas ting nge 'dzin de las ma langs bzhin du dga' ldan gyi gnas nyid nas byang chub kyi snying po la 'dug mod kyi/_dga' ldan gyi lha rnams kyis de na de ma mthong bas byang chub sems dpa' ting nge 'dzin las langs so/_/
[\[48a.3\]]snyam du shes par zad do/_/byang chub sems dpa' ni dga' ldan gyi gnas nas mi g.yo bzhin du sprul pa dag gis 'pho ba dang /_skye ba dang mngon par 'byung ba dang /_dka' ba spyod pa'i bya ba thams cad kun du ston par byed de/_de dag thams cad ni byang chub sems dpas sprul pa dag gis 
[\[48a.4\]]kun tu bstan pa yin no/_/de ci'i phyir zhe na/_rigs kyi bu byang chub sems dpa' ni kun du spyod pa gtsang ba yin pas phyir mngal gyi gnas su mi 'gro ba'i phyir te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' glang po che thal kar du bsgyur te 
[\[48a.5\]]ma'i mngal du 'jug pa ston par byed ce na/_de ni dkar po'i phyogs kyi tshig [{]bla dgas [,]bla dwags [}]yin no/_/de ci'i phyir zhe na/_byang chub sems dpa' ni sems can thams cad las khyad par du 'phags pa yin pas na des ni ci nas kyang lha'am mi gzhan gang la yang med pa de lta bu kho nas mngal du 'jug 
[\[48a.6\]]pa bstan par bya dgos pa'i phyir te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' zla ba bcur ma'i mngal na gnas shing dgur ma yin zhe na/_sems can gang dag 'di snyam du kye ma gzhon nu 'di ni mngal na gnas pa'i dus yongs su ma 
[\[48a.7\]]rdzogs pas dbang po ma tshang bar gyur to/_/snyam du sems pa'i sems can de dag gi the tshom bcad pa dang /_mngal gyi dus dang /_dbang po yongs su rdzogs pa kun du bstan par bya ba'i phyir byang chub sems dpa' zla ba bcur ma'i mngal na gnas kyi dgur ni ma yin no/_/byang chub 
[\[48b\]]
[\[48b.1\]]sems dpa' zla ba bcur ma'i mngal na gnas pa na yang lha rnams byang chub sems dpa' la blta ba dang /_phyag bya ba dang /_bsnyen bkur bya ba'i phyir 'ong bar 'gyur zhing de dag gis byang chub sems dpa' ma'i mngal na gnas pa'i tshe byang chub sems dpa'i longs spyod rin po che bkod pa'i khang pa 
[\[48b.2\]]brtsegs pa lha'i longs spyod thams cad las yang dag par 'das pa mthong nas lha'i bu sa ya phrag gnyis dang /_bzhi 'bum gyis bla na med pa yang dag par rdzogs pa'i byang chub tu sems bskyed par gyur te/_de yang byang chub sems dpa'i thabs la mkhas pa yin no/_/ci'i phyir byang chub 
[\[48b.3\]]sems dpa' ma'i mtshan brtol te mngal gyi gnas nas 'byung ba kun du ston par byed ce na/_sems can gang dag 'di snyam du byang chub sems dpa' ni pha dang ma'i mer mer po las skyes pa ma yin gyi rdzus te skyes pa yin no snyam du sems pa'i sems can de dag gi the tshom bcad pa'i phyir 
[\[48b.4\]]ma'i mchan brtol te mngal gyi gnas nas 'byung ba kun tu bstan to/_/byung ma thag tu yum lha mo sgyu 'phrul gyi lus la yang rma med cing sgros med la/_byang chub sems dpa' mngal na gnas pa'i tshe yum lha mo sgyu 'phrul gyis bde ba myong bar gyur pa gang yin pa de lta bu'i bde ba ni sngon nam 
[\[48b.5\]]yang ma reg cing sngon nam yang ma myong ste/_de yang byang chub sems dpa'i thabs la mkhas pa yin no/_/ci'i phyir byang chub sems dpa' dgon par btsas shing grong du ma yin zhe na/_byang chub sems dpa' ni yun ring po nas dgon pa'i bsngags pa brjod pa dang /_dben pa la dga' ba 
[\[48b.6\]]dang /_kun spyod pa gtsang ba dang /_grong du btsas na lha dang /_klu dang /_gnod sbyin rnams kyang lha'i phye ma dang /_spos dang /_me tog phreng ba dang /_byug pa dang /_me tog dag gis shin tu 'phags pa'i mchod pa byed par mi 'gyur ba dang /_ser skya'i gnas kyi grong khyer na gnas pa'i mi rnams kyang 
[\[48b.7\]]rgyags pa dang /_bag med pa skye bar 'gyur ba'i phyir te/_gang gi phyir byang chub sems dpa' dgon par btsas shing grong du ma yin pa'i rgyu ni de yin/_rkyen ni de yin no/_/ci'i phyir byang chub sems dpa'i yum gyis shing blag sha'i yal ga la bzung ste bang mal ma byas par byang chub sems 
[\[49a\]]
[\[49a.1\]]dpa' btsas par byas she na/_sems can gang dag 'di snyam du yum lha mo sgyu 'phrul ni ji ltar bud med gzhan dag bzhin du sdug bsngal gyi tshor bas reg cing byang chub sems dpa' btsas so snyam du sems pa'i sems can de dag gi the tshom gcad pa dang /_bde bar btsas 
[\[49a.2\]]par kun tu bstan par bya ba'i phyir yum lha mo sgyu 'phrul gyis shing blag sha'i yal ga la bzung ste bang mal ma byas par byang chub sems dpa' btsas par byas so/_/ci'i phyir byang chub sems dpa' ma'i mchan g.yas pa brtol te/_dran pa dang shes bzhin gyis mngal gyi gnas nas byung zhing 
[\[49a.3\]]skye gnas nas kyang ma yin/_lus kyi phyogs gzhan nas kyang ma yin zhe na/_byang chub sems dpa' ni kun spyod pa gtsang ba dang /_'jig rten gsum po thams cad las khyad par du 'phags pa dang /_'dul ba'i sems can rnams gdul ba'i phyir des ni ji ltar sems can dman pa 
[\[49a.4\]]gzhan dag bzhin du ma'i mngal du rten cing gnas pa ma yin pa dang /_mi gtsang ba ma yin pa de ltar skye ba bstan par bya dgos pa'i phyir te/_des na byang chub sems dpa' ma'i mchan g.yas pa brtol te/_dran pa dang shes bzhin gyis mngal gyi gnas nas byung zhing byang chub sems dpa' btsas ma 
[\[49a.5\]]thag tu yum lha mo sgyu 'phrul gyi mchan yang rma med cing sgros med par gyur te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' btsas ma thag tu lha'i dbang po brgya byin gyis bzung la mir gyur pa gzhan dag gis ma yin zhe na/_de ni byang chub sems 
[\[49a.6\]]dpa'i dge ba'i rtsa ba 'bar bas lha rnams 'dun par byas pas lha'i dbang po brgya byin gyis bdag gis byang chub sems dpa' btsas ma thag tu gos rin po ches bzung bar bya'o/_/zhes sngon smon lam btab pa'i phyir des na byang chub sems dpa' la mchod pa'i las rgya chen po la brtson par byed 
[\[49a.7\]]pa yin te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' btsas ma thag tu yongs su ma bzung bar gom pa bdun 'dor bar byed la drug kyang ma yin/_brgyad kyang ma yin zhe na/_byang chub sems dpas ni ji ltar gzhan sus kyang sngon ma 
[\[49b\]]
[\[49b.1\]]bstan pa de lta bu'i rdzu 'phrul gyi stobs kyi brtson 'grus chen po dang /_skyes bu dam pa'i rtsal gdon mi za bar kun tu bstan par bya dgos pa dang /_gom pa bdun bor bas sems can gang dag gi don bya dgos pa de dag gi don gom pa drug gis kyang mi chog la brgyad ni lhag par 'gyur bas na de'i 
[\[49b.2\]]phyir byang chub sems dpa' btsas ma thag tu yongs su ma bzung bar gom pa bdun 'dor bar byed la drug kyang ma yin/_brgyad kyang ma yin te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' gom pa bdun 'dor ba na tshig 'di skad ces nga ni 
[\[49b.3\]]'jig rten na thu bo yin no/_/nga ni 'jig rten na gtso bo yin te/_skye ba dang /_rga ba dang /_na ba dang /_'chi ba mthar dbyung bar bya'o zhes rjod par byed ce na/_rigs kyi bu 'khor de na brgya byin dang /_tshangs pa dang /_lha'i bu dbang che bar grags pa dbang che bar grags pa dag 'dus par gyur te 'khod la 
[\[49b.4\]]nga rgyal gyis khengs pa de dag 'di snyam du bdag cag ni ches bla ma yin gyi/_byang chub sems dpa' 'di ni de lta ma yin no/_/snyam du sems shing 'dud par mi byed/_rab tu 'dud par mi byed/_phyag 'tshal bar mi byed/_rab tu phyag 'tshal bar mi byed pas na des na byang chub sems dpa' 'di snyam du 
[\[49b.5\]]sems te/_brgya byin dang /_tshangs pa dang /_lha'i bu 'di dag yun ring por don med pa dang /_gnod pa dang /_sdug bsngal ba dang /_log par ltung bar 'gyur ro/_/snyam nas/_de'i phyir byang chub sems dpas tshig 'di skad ces nga ni 'jig rten na thu bo yin no/_/nga ni 'jig rten na gtso bo yin 
[\[49b.6\]]te/_skye ba dang /_rga ba dang /_na ba dang /_'chi ba mthar dbyung bar bya'o zhes smras te/_tshig gi sgra des stong gsum gyi stong chen po'i 'jig rten gyi khams 'di go bar gyur nas lha'i bu gang dag der ma lhags pa de dag kyang sgra de thos nas lhags par gyur cing /_de nas lha'i bu de dag dang /_brgya byin 
[\[49b.7\]]dang /_tshangs pa dag yid byung ba skyes shing ngo mtshar du 'dzin par gyur nas gus pa dang bcas pas thal mo pug pug por sbyar te/_byang chub sems dpa' la mngon par 'dud cing phyag 'tshal bar byed de/_gang gi phyir byang chub sems dpa' tshig 'di skad ces nga ni 'jig rten na gtso bo yin 
[\[50a\]]
[\[50a.1\]]te/_skye ba dang /_rga ba dang /_na ba dang /_'chi ba mthar dbyung bar bya'o/_/zhes smras pa'i rgyu ni de yin/_rkyen ni de yin no/_/byang chub sems dpa'i tshig de ni yang dag pa yin te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' btsas 
[\[50a.2\]]ma thag tu gad mo cher dgod par byed ce na/_rigs kyi bu byang chub sems dpa' la ni 'dod chags dang lhan cig skyes pa'am/_zhe sdang dang lhan cig skyes pa'am/_gti mug dang lhan cig skyes pa rgod pa'i gad mo yang med/_rta gad du dgod pa yang med mod kyi/_'on kyang byang chub sems dpa' 
[\[50a.3\]]'di snyam du sems te/_byang chub sems dpa' 'di dag gis ni bdag dang lhan cig tu byang chub tu sems bskyed pa las bdag gis ni byang chub thob par gyur gyi/_sems can 'di dag ni le lo'i dbang gis 'khor ba thib por gnas par gyur pas kye ma sems can 'di dag ni thams cad mkhyen 
[\[50a.4\]]pa nyid thob par bya ba'i phyir snying rjes bgrod par bya ba'i chos thams cad la brtson 'grus rtsom par mi byed pa yin no zhes de ltar snying rje chen po bskyed pa na/_sems can de dag gis byang chub sems dpa' ni bsam pa yongs su rdzogs pa yin par rig la/_bdag cag ni dman pa dang /_bag 
[\[50a.5\]]med pa yin par rig nas de dag da bdag la phyag 'tshal bar 'gyur ro/_/snyam nas de'i phyir byang chub sems dpa' gad mo cher dgod par byed de de yang byang chub sems dpa'i thabs la mkhas pa yin no/_/ci'i phyir byang chub sems dpa' dri ma med pa btsas ma thag tu brgya byin dang /_
[\[50a.6\]]tshangs pa dag gis 'khru bar byed ce na/_rigs kyi bu de ni brgya byin dang /_tshangs pa dag mchod pa'i las byed pa yang yin la/_'jig rten na yang khye'u dag btsas ma thag tu gdon mi za bar khrus byed pa dag yod pas byang chub sems dpas kyang 'jig rten shes pa'i rjes su 
[\[50a.7\]]gdon mi za bar 'jug par bya dgos pas na don gyi dbang de mthong ba'i phyir byang chub sems dpa' btsas ma thag tu brgya byin dang /_tshangs pa dag gis 'khru bar byed de/_de yang byang chub sems dpa'i thabs la mkhas pa yin no/_/ci'i phyir byang chub sems dpa' dgon par btsas 
[\[50b\]]
[\[50b.1\]]ma thag kho nar byang chub kyi snying por mi 'gro bar ci'i phyir grong khyer du 'jug ce na/_dbang po rnams yongs su smin par kun du bstan pa dang /_btsun mo'i 'khor gyi bya ba kun du bstan pa dang /_dga' ba dang /_rtsed mo de dag kun du bstan nas kyang gling chen po bzhi la mi lta bar spangs te mngon par 'byung ba 
[\[50b.2\]]kun du bstan par bya ba dang /_'di ltar sems can gzhan dag kyang bdag gi rjes su slob pa na 'dod pa'i dga' ba dang /_rtsed mo dang /_longs spyod dang /_'khor rgya chen po dag spangs te rab tu 'byung ba'i phyir mngon par 'byung bar 'gyur bar bya ba'i phyir te/_gang gi phyir byang chub sems dpa' dgon par 
[\[50b.3\]]btsas ma thag kho nar byang chub kyi snying por mi 'gro bar grong khyer du zhugs nas mngon par 'byung bar byed pa'i rgyu ni de yin/_rkyen ni de yin te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' btsas nas zhag bdun lon pa na/_yum lha mo sgyu 'phrul 'chi ba'i 
[\[50b.4\]]dus byed par gyur ce na/_de la ni byang chub sems dpa' btsas pa'i nyes pa med de/_yum lha mo sgyu 'phrul nyid tshe zad nas dus las 'das pa yin gyi byang chub sems dpa'i nyes pa ma yin te/_'di ltar byang chub sems dpa' dga' ldan gyi gnas mchog na gnas pa nyid kyi tshe na lha'i mig 
[\[50b.5\]]rnam par dag pas yum lha mo sgyu 'phrul gyi tshe la so sor brtags na byang chub sems dpa'i yum lha mo sgyu 'phrul gyi tshe'i lhag ma ni zla ba bcu dang zhag bdun las ma las par shes nas/_de'i 'og tu byang chub sems dpa' dga' ldan gyi gnas mchog nas shi 'phos te ma'i mngal du 
[\[50b.6\]]zhugs pa yin pas rigs kyi bu rnam grangs des na khyod kyis 'di ltar yum lha mo sgyu 'phrul nyid tshe zad nas 'chi ba'i dus byas par zad kyi/_byang chub sems dpa' btsas pa'i nyes pa ni ma yin par rigs par bya ste/_de yang byang chub sems dpa'i thabs la mkhas pa yin no/_/ci'i phyir byang chub 
[\[50b.7\]]sems dpas yi ge dang /_lag rtsis dang /_bstan bcos dang /_grangs dang rtsis dang /_ral gri'i thabs dang /_mda' gzhu'i thabs dang /_'gyed stobs dang /_gyad kyi 'dzin stangs dang /_skar ma'i dpyad dang /_dga' ba dang /_rtsed mo dag legs par bslabs she na/_'jig rten dang rjes su 'thun par bya ba'i phyir te/_'di 
[\[51a\]]
[\[51a.1\]]ltar byang chub sems dpa' dang po nyid nas gang la legs par bslabs par ma byas pa'i bzo 'am/_gsang sngags sam/_rig sngags sam/_bstan bcos sam/_bro gar ram glu 'am/_rol mo'i sgra 'am/_bzhad gad dam/_'jo sgeg gam/_dga' ba 'am/_rtsed mo kun du bstan par bya ba ni stong gsum gyi 
[\[51a.2\]]stong chen po'i 'jig rten gyi khams na 'ga' yang med mod kyi/_'on kyang byang chub sems dpa' la ni btsas ma thag kho nar 'jig rten dang 'jig rten las 'das pa'i bzo dang /_las kyi gnas thams cad mngon du 'gyur ro/_/de ci'i phyir zhe na/_sngon shin du legs par bslabs pa dang /_dge ba'i rtsa ba yongs 
[\[51a.3\]]su smin pa'i dbang gi stobs bskyed pa'i phyir te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' srid pa tha ma pa btsun mo dang /_slas dang /_g.yog 'khor len par byed ce na/_rigs kyi bu byang chub sems dpa' ni 'dod pa don du gnyer ba ma yin no/_/de ci'i 
[\[51a.4\]]phyir zhe na/_de'i gnas skabs na skyes bu dam pa ni 'dod chags dang bral ba'i phyir te/_'on kyang byang chub sems dpa' srid pa tham pas ni btsun mo dang /_slas dang bu'i 'khor gdon mi za bar bstan par bya dgos te sems can gang dag 'di snyam du byang chub sems dpa' ni skyes bu dam pa ma yin gyi za ma'i 
[\[51a.5\]]rigs shig yin no snyam du sems par gyur na/_de dag yun ring por don med pa dang /_gnod pa dang /_sdug bsngal ba dang /_log par ltung bar 'gyur bas sems can de dag gi the tshom gcad pa dang /_'di lta ste sras sgra gcan zin kun tu bstan par bya ba'i phyir byang chub sems dpas shAkya'i bu mo 
[\[51a.6\]]sa 'tsho ma blangs so/_/gang dag 'di snyam du sras sgra gcan zin ni yab dang yum gyi mer mer po las skyes pa yin no snyam du sems na de ltar mi lta'o/_/de ci'i phyir zhe na/_sgra gcan zin 'di ni sngon 'di skad du bdag srid pa tham pa'i bur gyur cig ces smon lam btab pas na sgra gcan zin ni lha 
[\[51a.7\]]yul nas shi 'phos nas 'dir rdzus te skyes pa yin gyi/_pha dang ma'i mer mer po las skyes pa ni ma yin pa'i phyir ro/_/shAkya'i bu mo sa 'tsho ma yang sngon gyi smon lam gyi dbang gis blangs pa yin te/_des de bzhin gshegs pa mar me mdzad kyi spyan sngar bram ze'i khye'u khyod srid pa tha ma par 
[\[51b\]]
[\[51b.1\]]gyur pa na bdag gi khyim thab tu gyur la/_bdag kyang khyod kyi btsun mor gyur cig ces smon lam btab pa'i phyir ro/_de'i tshe na byang chub sems dpas kyang 'di skad ces bzang mo nga ni 'dod pa rnams don du gnyer ba ma yin mod kyi/_'on kyang khyod kyi bsam pa ji lta ba bzhin du gyur cig ces ud pa 
[\[51b.2\]]la'i phyir khas blangs te/_sangs rgyas kyi spyan sngar dge ba'i rtsa ba bskyed pa de ni mi slu ba yin pas na byang chub sems dpas shAkya'i bu mo sa 'tsho ma blangs so/_/gzhan yang byang chub sems dpa' srid pa tham pas ni btsun mo'i 'khor dang /_g.yog 'khor gdon mi za bar kun du bstan 
[\[51b.3\]]par bya dgos te/_'di ltar shAkya'i bu mo sa 'tsho mas kyang byang chub sems dpa'i gzugs phun sum tshogs pa dang /_lha'i mchod pa phun sum tshogs pa dang /_mngon par 'byung ba phun sum tshogs pa mthong nas 'di skad du kye ma bdag kyang yon tan gyi chos 'di lta bu dang ldan par gyur cig 
[\[51b.4\]]ces lhag pa'i bsam pas bla na med pa yang dag par rdzogs pa'i byang chub tu sems bskyed par gyur pa'i phyir te/_de ltar na shAkya'i bu mo sa 'tsho ma byang chub kyi sems brtan par skyed du gzhug pa'i phyir yang byang chub sems dpas shAkya'i bu mo sa 'tsho ma blangs so/_/gzhan 
[\[51b.5\]]yang sems can gang dag 'dod pa dang /_bran dang /_chung ma dang /_las kyi mtha' dang /_khang khyim dang /_nor rdzas kyi 'du 'dzis sbags nas yongs su 'dzin pa spangs te rab tu 'byung bar mi nus pa'i sems can de dag la 'dod pa'i sred pa dang /_longs spyod dang /_nor 
[\[51b.6\]]rdzas dang /_chung ma la mi lta ba kun du bstan par bya ba'i phyir yang byang chub sems dpas shAkya'i bu mo sa 'tsho ma blangs nas khang khyim dang nor rdzas dang /_chung ma dang /_'khor rnams la mi lta bar spangs te mngon par byung na/_sems can de dag kyang 'di snyam du gzhon 
[\[51b.7\]]nu don thams cad grub pa 'di yang de ltar btsun mo dang /_nor rdzas dang /_'khor dang /_longs spyod rgya chen po dag la mi lta bar spangs te/_rab tu byung na de'i phyir bdag cag kyang ci'i phyir rab tu 'byung bar mi bya snyam du sems par bya ba'i phyir ro//_//
[\[52a\]]
[\[52a.1\]]bam po gsum pa/_gzhan yang byang chub sems dpas sngon byang chub sems dpa'i spyad pa spyod pa na bud med gzhon nu bsnyen bkur ma gang dag dge ba'i chos rnams kyis yongs su smin par byas shing yid gcugs par gyur pa de dag gis 'di skad ces bdag cag 
[\[52a.2\]]khyod srid pa tham par gyur pa'i bar tshun chad kyi btsun mor gyur cig ces smon lam btab pas na de dag gi dkar po'i chos rgya cher smin par bya ba'i phyir yang byang chub sems dpas 'khor rnams blangs te/_de na byang chub sems dpa' btsun mo'i 'khor gyi nang du gnas pa'i bud med bzhi 
[\[52a.3\]]khri nyis stong ni bla na med pa yang dag par rdzogs pa'i byang chub tu yongs su smin par byas so/_/lhag ma rnams ni log par mi ltung ba'i chos can du byas te/_rnam grangs des kyang byang chub sems dpas 'khor rnams blangs so/_/gzhan yang bud med gang dag 'dod chags kyis yongs su 
[\[52a.4\]]gdung ba chen pos yongs su gdungs par gyur pa de dag gis byang chub sems dpa' mthong ma thag tu bdag nyid 'dod chags dang bral bar kun shes par bya ba'i phyir ro/_/gzhan yang byang chub sems dpas bdag nyid kyi chu zheng dang /_kha dog dang /_dbyibs ci 'dra ba de 'dra ba'i sprul 
[\[52a.5\]]pa mngon par sprul nas/_sprul pa de dang bud med de dag lhan cig dga' ba dang /_rtse ba dang /_dga' mgur spyod par byed pa na de dag so so nas 'di snyam du bdag ni byang chub sems dpa' dang lhan cig dga' ba dang /_rtse ba dang /_dga' mgur spyod par byed do snyam du sems par zad 
[\[52a.6\]]kyi/_byang chub sems dpa' ni bsam gtan gyi dga' ba'i gnas pas gnas par byed do/_/sprul pa'i 'dod pa'i longs spyod ji lta ba bzhin du de bzhin gshegs pa dgra bcom pa yang dag par rdzogs pa'i sangs rgyas mar me mdzad tshun chad nas/_byang chub sems dpa'i 'dod pa'i 
[\[52a.7\]]longs spyod kyang de dang 'dra bar blta bar bya'o/_/shAkya'i bu 'dun pa dang /_rta bsngags ldan gnyis kyang de gnyis kyi sngon gyi smon lam nyid yin par blta bar bya ste/_de yang byang chub sems dpa'i thabs la mkhas pa yin par blta bar bya'o/_/ci'i phyir byang chub sems dpa' 
[\[52b\]]
[\[52b.1\]]shing 'dzam bu'i grib ma la bsam gtan byed ce na/_byang chub sems dpa' de na gnas pas lha bye ba phrag bdun cu gdul ba dang yab dang yum dag yang dag par bstan par bya ba dang /_byang chub sems dpa' bdag rab tu 'byung ba'i phyir mngon par 'byung ba dang /_shes rab che 
[\[52b.2\]]ba nyid gdon mi za bar kun tu bstan par bya dgos pa dang /_shing 'dzam bu'i grib mas ma btang ba nyid kyang kun tu bstan par bya ba'i phyir te/_gang gi phyir byang chub sems dpa' shing 'dzam bu'i grib ma la bsam gtan byed pa'i rgyu ni de yin/_rkyen ni de yin te/_de yang byang chub 
[\[52b.3\]]sems dpa'i thabs la mkhas pa yin no/_/byang chub sems dpa' dga' ba dang /_rtsed mo thams cad don du mi gnyer ba ci'i phyir skyed mos tshal gyi sar byung zhe na/_rgan po dang /_nad pa dang /_shi ba kun tu bstan par bya ba dang /_nye du rnams kyis 'di ltar byang chub sems 
[\[52b.4\]]dpa' ni nye du rnams mi 'dod pa ma yin gyi/_rga ba dang /_na ba dang /_'chi bas 'jigs shing skrag pa dang /_khyim na gnas pa ni nyes pa mang po'i skyon chags pas gnas ma yin par rig nas mngon par byung ba yin no zhes shes par 'gyur ba kun tu bstan par bya ba dang /_sems 
[\[52b.5\]]can thams cad kyang rga ba dang /_na ba dang /_'chi bas 'jigs pa kun tu bstan par bya ba'i phyir te/_de'i phyir na byang chub sems dpa' dga' ba dang /_rtsed mo don du mi gnyer ba yang skyed mos tshal gyi sar byung ste/_de yang byang chub sems dpa'i thabs la mkhas pa yin no/_/ci'i 
[\[52b.6\]]phyir byang chub sems dpa' nam phyed kyi dus kyi tshe mngon par byung la nyin mo ma yin zhe na sems can rnams gang la gnas na/_dge ba'i rtsa ba 'phel bar 'gyur ba'i dge ba'i rtsa ba kun tu bstan par bya ba'i phyir te/_dkar po'i chos don du gnyer ba'i rigs kyi bus ni bde ba rgya chen po ji snyed 
[\[52b.7\]]pa yang yongs su spangs te nam phyed kyi dus kyi tshe na ma dris mi ltos par mngon par 'byung bar bya ba dang bde ba'i yo byad ji snyed pa dag kyang yongs su spang bar bya ba dang /_dkar po'i phyogs yongs su nyams par mi bya ba'i phyir te/_de yang byang chub sems dpa'i thabs la mkhas pa yin no/_/
[\[53a\]]
[\[53a.1\]]ci'i phyir byang chub sems dpas skye bo rnams gnyid log par byas te mngon par byung zhe na/_skye bo rnams ni lha rnams kyis gnyid log par byas pas lha rnams kyis nyes par kun tu bstan pa'i phyir te/_byang chub sems dpa' la nye du rnams dang /_skye bo rnams 
[\[53a.2\]]tha ba dang /_zhe sdang gi sems bskyed par gyur na de dag la yun ring por don med pa dang /_gnod pa dang /_sdug bsngal ba dang /_log par ltung bar 'gyur gyi/_de dag gi skye bo rnams lha rnams kyis gnyid log par byas shing lha rnams kyis sgo phye ste/_bar snang la khyer bas de ni 
[\[53a.3\]]byang chub sems dpas mnyes so zhes shes par gyur na/_de dag byang chub sems dpa' la dad pa rgya chen po 'thob par 'gyur bas don gyi dbang de mthong ba'i phyir skye bo rnams gnyid log par byas nas mngon par byung ste/_de yang byang chub sems dpa'i thabs la mkhas pa yin no/_/
[\[53a.4\]]ci'i phyir byang chub sems dpas rta dang rgyan rnams shAkya'i bu 'dun pa la phyir bskur zhe na/_'di lta ste chog shes pa kun tu bstan par bya ba'i phyir te/_gzhan dag 'di skad ces byang chub sems dpa' ni dngos po thams cad la mi lta bar rab tu byung bas na gser dang /_dngul dag 
[\[53a.5\]]don du gnyer ba ma yin no/_/zhes brjod par bya ba dang gzhan yang byang chub sems dpa' phyi ma'i skye bo dag rjes su slob tu gzhug par bya ba'i phyir te/_'di ltar gang dag bstan pa 'di la rab tu byung bar 'gyur ba de dag gis ni nga'i rjes su bslab cing dngos po thams cad la mi lta bar 
[\[53a.6\]]'phags pa'i rigs bzhi la brten nas rab tu 'byung bar bya ste/_rab tu 'byung bas ni dang po kho na nas 'tsho ba la ltos shing rab tu 'byung bar mi bya'o/_/zhes bstan par bya ba'i phyir te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' 
[\[53a.7\]]bdag nyid kyis ral gris skra bregs te/_rab tu byung zhe na rigs kyi bu 'di ltar gang gis byang chub sems dpa'i dpal dang gzi brjid zil gyis mnan te/_skra 'dreg par bzod pa'i lha'am/_klu'am/_gnod sbyin nam/_dri za'am/_mi'am/_mi ma yin pa ni stong gsum gyi stong 
[\[53b\]]
[\[53b.1\]]chen po'i 'jig rten gyi khams na 'ga' yang med pa dang /_byang chub sems dpa' de nyid rab tu 'byung ba don du gnyer bas na dad pa dang ldan pa yin no zhes kun tu bstan pa dang /_bdag nyid kyis skra bregs te rab tu byung na rgyal po zas gtsang yang sus nga'i bu'i skra bregs de chad pas gcad do 
[\[53b.2\]]zhes mi dga' bar mi 'gyur ba dang /_byang chub sems dpa' bdag nyid kyis rang gi ral gris skra bregs so zhes rgyal po zas gtsang gis thos nas cang mi zer bar 'gyur bar bya ba'i phyir te/_de yang byang chub sems dpa'i thabs la mkhas pa yin no/_/de nas bcom ldan 'das kyis yang byang chub 
[\[53b.3\]]sems dpa' ye shes dam pa la bka' stsal pa/_rigs kyi bu gzhan yang gang gi phyir byang chub sems dpas lo drug tu dka' ba spyod pa spyad pa yang nyon cig_/'di ltar byang chub sems dpa' ni thabs la mkhas pas sems can rnams kyi mi dge ba'i las kyi bya ba dag la nges par skyo bar 
[\[53b.4\]]bya zhing 'dun par bya ba'i phyir te/_rigs kyi bu 'di ltar byang chub sems dpas de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la tshig 'di skad ces dge sbyong mgo reg mthong bas kho bo la ci zhig bya/_byang chub ni mchog tu rnyed par dka' ba yin 
[\[53b.5\]]pas dge sbyong mgo reg la byang chub ga la yod ces smras pa de yang byang chub sems dpa'i thabs la mkhas pa dang /_ldem po'i ngag yin par blta bar bya ste/_las kyi sgrib pa de'i rgyus byang chub sems dpa' lo drug tu dka' ba spyad pa spyod do/_/byang chub sems dpas ci las bsams 
[\[53b.6\]]te tshig de skad ces smras she na/_rigs kyi bu de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la bram ze'i khye'u 'od zer phreng de la ne'u ldangs bram ze'i rigs shing sA la chen po lta bu'i bu byang chub sems dpa'i theg pa la yang 
[\[53b.7\]]dag par zhugs pa lnga zhig yod pa de dag sdig pa'i grogs po'i dbang dang /_sdig pa'i grogs po dang phrad pas byang chub kyi sems dag brjed par gyur nas de'i tshe rigs kyi bu lnga po de dag mu stegs can gyi brtul zhugs spyod par gyur cing sangs rgyas kyi brtul zhugs mi spyod pa dang /_mu stegs 
[\[54a\]]
[\[54a.1\]]can gyi gsang sngags la brtson zhing sangs rgyas kyi gsang sngags la mi brtson pa dang /_mu stegs can la mos shing mu stegs can gyi dbang gis byang chub ni bdag cag la yod de/_bdag cag kyang sangs rgyas yin no zhes bdag nyid ston pa yin par khas 'che bar byed do/_/
[\[54a.2\]]bram ze'i khye'u 'od zer phreng gis rigs kyi bu de dag snod yin par rig nas de thabs la mkhas pas bram ze'i rigs shing sA la chen po lta bu'i bu lnga po de dag rim gyis mu stegs can de dag gi drung nas phyir bzlog par 'dod pas de thabs la mkhas pas rdza mkhan bum byed la tshig 'di skad 
[\[54a.3\]]ces dge sbyong mgo reg mthong bas kho bo la ci zhig bya/_byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras te/_rigs kyi bu de'i tshe bram ze'i khye'u 'od zer phreng de phyogs gzhan zhig tu bram ze'i rigs shing sA la chen po lta bu'i bu lnga po de dag 
[\[54a.4\]]dang lhan cig tu 'khod do/_/de nas rdza mkhan bum byed de sa phyogs ga la ba der song ste/_de bzhin gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod cing bsngags pa brjod nas bram ze'i khye'u 'od zer phreng la 'di skad ces smras so/_/kye 'od 
[\[54a.5\]]zer phreng tshur shog de bzhin gshegs pa dgra bcom pa yang dag par rdzogs pa'i sangs rgyas 'od srung gi spyan sngar 'dong ngo /_/rigs kyi bu de nas bram ze'i khye'u 'od zer phreng 'di snyam du sems te/_kye ma bram ze'i khye'u 'di dag ni dge ba'i rtsa ba yongs su ma smin pa yin pas gal te 
[\[54a.6\]]bdag gis de bzhin gshegs pa dgra bcom pa yang dag par rdzogs pa'i sangs rgyas 'od srung dang /_byang chub kyi bsngags pa brjod cing mu stegs can rnams kyi bsngags pa ma yin par brjod par gyur na rigs kyi bu 'di dag yongs su dogs par gyur nas de bzhin gshegs pa dgra 
[\[54a.7\]]bcom pa yang dag par rdzogs pa'i sangs rgyas 'od srung gi spyan sngar 'gro bar mi 'gyur ba'i gnas de lta bu yod do snyam nas bram ze'i khye'u 'od zer phreng de sngar dam bcas pa de nyid rjes su srung bzhin du shes rab kyi pha rol tu phyin pa'i rgyu 'thun pa'i thabs la mkhas pas tshig 'di skad ces dge 
[\[54b\]]
[\[54b.1\]]sbyong mgo reg mthong bas kho bo la ci zhig bya/_byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras so/_/ji ltar na shes rab kyi pha rol tu phyin pa'i rgyu 'thun pa'i thabs la mkhas pa yin zhe na/_shes rab kyi pha rol tu phyin pa la spyod 
[\[54b.2\]]pa'i byang chub sems dpa' la ni byang chub kyi 'du shes kyang med/_sangs rgyas kyi 'du shes kyang med/_sangs rgyas zhes bya ba'i sangs rgyas kyang yang dag par rjes su mi mthong /_byang chub kyang yang dag par rjes su mi mthong ste/_byang chub ni nang du yang yang dag par rjes su mi mthong /_
[\[54b.3\]]byang chub ni phyi rol du yang dag par rjes su mi mthong /_byang chub ni nang dang phyi rol du yang yang dag par rjes su mi mthong ba'i phyir ro/_/de ltar chos thams cad ma skyes mi dmigs pa'i phyir byang chub ni gtan stong pa nyid yin pas bram ze'i khye'u 'od zer phreng gis shes rab kyi pha rol tu 
[\[54b.4\]]phyin pa'i rgyu 'thun pa'i thabs la mkhas pa des tshig 'di skad ces dge sbyong mgo reg mthong bas kho bo la ci zhig bya/_byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras so/_/de nas dus gzhan zhig gi tshe na bram ze'i khye'u 'od zer phreng 
[\[54b.5\]]de ne'u ldangs lnga po de dag dang chu 'gram zhig na 'khod par gyur pa dang /_de nas sangs rgyas kyi mthus rigs kyi bu lnga po de dag gdul ba'i dbang gi phyir rdza mkhan bum byed chu 'gram de ga la ba der song ste bram ze'i khye'u 'od zer phreng de la 'di skad ces smras so/_/kye 'od zer phreng tshur shog 
[\[54b.6\]]sangs rgyas bcom ldan 'das rnams 'jig rten du 'byung ba ni shin tu rnyed par dka' ba yin gyis/_de bzhin gshegs pa dgra bcom pa yang dag par rdzogs pa'i sangs rgyas 'od srung la blta ba dang /_phyag bya ba dang /_bsnyen bkur bya ba'i phyir 'dong ngo /_/bram ze'i khye'u 'od zer phreng 
[\[54b.7\]]gis smras pa/_dge sbyong mgo reg mthong bas kho bo la ci zhig bya/_byang chub ni mchog tu rnyed par dka' ba yin pas/_dge sbyong mgo reg la byang chub ga la yod ces smras te/_bram ze'i khye'u 'od zer phreng des de bzhin gshegs pa la blta ba dang /_phyag bya ba dang /_bsnyen bkur 
[\[55a\]]
[\[55a.1\]]bya ba'i phyir 'gror ma btub pa dang /_de nas rdza mkhan bum byed des bram ze'i khye'u 'od zer phreng gi thor to nas bzung ste/_de bzhin gshegs pa dgra bcom pa yang dag par rdzogs pa'i sangs rgyas 'od srung ga la ba der khrid de song ngo /_/bram ze'i khye'u lnga po 
[\[55a.2\]]de dag gis kyang bram ze'i khye'u 'od zer phreng la yongs su bskor te yid 'dun par byas nas de bzhin gshegs pa dgra bcom pa yang dag par rdzogs pa'i sangs rgyas 'od srung ga la ba der dong ngo /_/de nas bram ze'i rigs shing sA la chen po lta bu'i bu log par lta ba'i khyim du 
[\[55a.3\]]skyes pa lnga po de dag cher 'dun par gyur nas/_'di snyam du 'di ltar bram ze'i khye'u 'od zer phreng 'di de bzhin gshegs pa dgra bcom pa yang dag par rdzogs pa'i sangs rgyas 'od srung la blta ba dang /_phyag bya ba dang /_bsnyen bkur bya ba dang /_drung du 'gro ba dang /_dge ba'i chos 
[\[55a.4\]]yongs su rdzogs par bya ba'i phyir rdza mkhan bum byed 'dis thor to nas bzung bzhin du yang bdag nyid kyi srog yongs su btang ste/_de bzhin gshegs pa dgra bcom pa yang dag par rdzogs pa'i sangs rgyas 'od srung gi spyan sngar 'gro bar 'gyur ba'i sangs rgyas de ni ci 'dra ba zhig 
[\[55a.5\]]yin/_sangs rgyas kyi chos de ni ci 'dra ba zhig yin snyam nas/_de nas bram ze'i rigs shing sA la chen po lta bu'i bu lnga po de dag gis 'dun pa byas nas de bzhin gshegs pa dgra bcom pa yang dag par rdzogs pa'i sangs rgyas 'od srung la blta ba'i phyir de bzhin gshegs pa 
[\[55a.6\]]'od srung gi thad du dong ngo /_/de dag gis de bzhin gshegs pa dgra bcom pa yang dag par rdzogs pa'i sangs rgyas 'od srung mthong ma thag tu sngon gyi dge ba'i rtsa bas yang dag par bskul bas dad pa thob par gyur to/_/de dag gis dad pa thob nas bram ze'i khye'u 'od zer phreng la 
[\[55a.7\]]smras pa/_ston pa'i yon tan 'di lta bu dag khyod kyis sngon chad kho bo cag la ma smras so zhes spyos so/_/rigs kyi bu de nas bram ze'i rigs shing sA la chen po lta bu'i bu lnga po de dag gis de bzhin gshegs pa dgra bcom pa yang dag par rdzogs pa'i sangs rgyas 'od srung gi dpal 
[\[55b\]]
[\[55b.1\]]dang gzi brjid kyang mthong /_spobs pa yang thos/_tshangs pa'i sgra dbyangs bsgrags pa yang thos nas lhag pa'i bsam pas bla na med pa yang dag par rdzogs pa'i byang chub tu sems bskyed do/_/rigs kyi bu de nas de bzhin gshegs pa dgra bcom pa yang dag par 
[\[55b.2\]]rdzogs pa'i sangs rgyas 'od srung gis rigs kyi bu de dag gi lhag pa'i bsam pa thugs su chud nas/_de'i tshe byang chub sems dpa'i sde snod kyi chos kyi rnam grangs phyir mi ldog pa'i 'khor lo'i gzungs rdo rje'i tshig chos thams cad skye ba med pa zhes bya ba de lta de ltar yang dag 
[\[55b.3\]]par bstan par mdzad de/_des rigs kyi bu lnga po de dag gis mi skye ba'i chos la bzod pa thob par gyur to/_/rigs kyi bu de ltar na nga ni sangs rgyas kyi ye shes thogs pa mi mnga' bas khyed cag la gal te bram ze'i khye'u 'od zer phreng des rigs kyi bu de dag gi mdun du de bzhin 
[\[55b.4\]]gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod cing mu stegs can rnams kyi bsngags pa ma yin pa brjod par gyur na/_des ni rigs kyi bu de dag de bzhin gshegs pa dgra bcom pa yang dag par rdzogs pa'i sangs rgyas 'od srung 
[\[55b.5\]]gi spyan sngar 'gro ba'i gnas dang skabs kyang med na dad pa 'thob par 'gyur ba lta ci smos te de ni gnas med do/_/zhes lung bstan to/_/rigs kyi bu de ltar na byang chub sems dpa'i theg pa la yang dag par zhugs pa'i rigs kyi bu lnga po de dag yongs su smin par bya ba'i phyir bram 
[\[55b.6\]]ze'i khye'u 'od zer phreng gis shes rab kyi pha rol tu phyin pa'i rgyu 'thun pa'i thabs la mkhas pas tshig 'di skad ces dge sbyong mgo reg mthong bas kho bo la ci zhig bya/_byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras par zad kyi/_
[\[55b.7\]]rigs kyi bu phyir mi ldog pa'i byang chub sems dpa' ni sangs rgyas la nem nur med cing byang chub la yang som nyi med/_sangs rgyas kyi chos rnams la yang som nyi med de/_de yang byang chub sems dpa'i thabs la mkhas pa yin no/_/rigs kyi bu byang chub sems dpa' 
[\[56a\]]
[\[56a.1\]]de dag yongs su smin par byas shing las kyi rnam par smin pa bstan pa gang yin pa'i las kyi rnam par smin pa des kyang ngas lo drug tu dka' ba spyod pa spyad par gyur pas sems can mi shes par spyod pa gzhan dag gis ni dge sbyong dang bram ze tshul khrims dang ldan pa 
[\[56a.2\]]dag la lkog nas tshig rtsub po smras la/_de dag gis shes kyang rung mi shes kyang rung /_shes pa dang ldan yang rung /_shes pa dang mi ldan yang rung ste/_brjod par gyur na de dag yun ring por don med pa dang /_gnod pa dang sdug bsngal ba dang /_log par ltung bar 'gyur 
[\[56a.3\]]bas na sems can de dag la las kyi bya ba bstan pa'i phyir de bzhin gshegs pas de la de'i las kun tu ston par zad kyi/_byang chub sems dpa' la ni las kyi sgrib pa cung zad kyang med do/_/gzhan yang sems can gang dag dge sbyong dang /_bram ze tshul khrims dang ldan pa dag 
[\[56a.4\]]la tshig rtsub po smras nas/_bdag la ni thar pa'i skal ba med do snyam nas 'gyod pa la gnas shing phyin chad rtsol bar mi byed pa'i sems can de dag gi 'gyod pa bsal bar bya ba'i phyir yang las de kun tu bstan te/_de dag 'di snyam du byang chub sems dpa' skye ba gcig gis thogs 
[\[56a.5\]]pas de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la tshig 'di skad ces byang chub ni mchog tu rnyed par dka' ba yin pas dge sbyong mgo reg la byang chub ga la yod ces smras kyang de la rnam par grol ba'i skal ba yod par gyur na/_
[\[56a.6\]]bdag cag mi shes pa rnams lta smos kyang ci dgos snyam du sems zhing de dag sdig pa'i las kyi nyes pa de yang 'chags la gzhan dag kyang mngon par 'du mi byed par 'gyur ba'i phyir ro/_/rigs kyi bu gzhan yang mu stegs can dag gdul ba'i phyir byang chub sems dpas lo drug tu 
[\[56a.7\]]dka' ba spyod pa kun tu bstan gyi las kyi sgrib pa'i rgyus ni ma yin no/_/de ci'i phyir zhe na/_dge sbyong dang bram ze rgya shug dang til dang 'bras 'bru gcig tsam za zhing zas gzhan mi za bas rnam par dag par 'gyur bar 'dod pa dag yod pas de dag tshar gcad pa'i phyir byang chub sems 
[\[56b\]]
[\[56b.1\]]dpas 'phags pa'i lam la ma brten par rgya shug dang til dang 'bras 'bru gcig tsam gyi zas ngan pa za bas rnam par dag par mi nus par bstan pa'i phyir te/_'di ltar byang chub sems dpa' tshig 'di skad ces byang chub ni mchog tu rnyed par dka' ba yin pas dge sbyong mgo reg 
[\[56b.2\]]la byang chub gal yod ces smra ba'i rgyu ni de yin rkyen ni de yin te/_las kyi bya ba de la dmigs nas lo drug tu dka' ba spyad pa bstan to/_/byang chub sems dpas lo drug tu dka' ba spyad pa bstan pas lha dang phyi rol pa'i drang srong ngan pa la mos pa sa ya phrag bzhi dang nyis 'bum 
[\[56b.3\]]yang kha zas ngan pa des btul nas de dag gis ye shes mngon par rtogs par gyur te/_de yang byang chub sems dpa'i thabs la mkhas pa yin no/_/ci'i phyir byang chub sems dpas zas la yongs su longs spyad de/_lus kyi stobs dang /_shugs dang mthu yang dag par bskyed nas 
[\[56b.4\]]byang chub kyi shing drung du song gi_/lus nyams pa dang /_lus nyam chung bzhin du ma song zhe na/_byang chub sems dpas ni zas ma zos shing lus nyams pa dang /_lus nyam chung bas kyang byang chub tu mngon par rdzogs par 'tshang rgya bar nus na zas ngan pa zos pas lta ci smos te/_'on 
[\[56b.5\]]kyang skye bo phyi ma dge ba'i rtsa ba yongs su ma smin pa zas mi za bas byang chub yongs su btsal bar sems pa de dag bkres pas yongs su gdung bas ye shes bsgrub par mi nus pa de dag la snying brtse ba'i phyir byang chub sems dpas zas la yongs su longs spyad do/_/de ci'i phyir zhe 
[\[56b.6\]]na/_bde bar gyur pa rnams kyis ni chos mngon par brjod par nus kyi/_sdug bsngal bar gyur pa rnams kyis ni mi nus pas ngas sems can de dag la bde ba'i ye shes rtogs pa kun tu bstan par bya ba'i phyir te/_ji lta zhe na/_byang chub sems dpa' nyid kyang grong mi'i bu mo'i 
[\[56b.7\]]zas la yongs su longs spyad nas zas kyi bde ba nyid kyis byang chub thob po zhes sems can rnams nga'i rjes su slob par 'gyur ba'i phyir ro/_/de nas byang chub sems dpas grong mi'i bu mo legs skyes ma'i byang chub kyi phyogs kyi chos rnams yongs su rdzogs par bya ba dang /_skye 
[\[57a\]]
[\[57a.1\]]bo phyi ma rnams la rjes su snying brtse ba'i phyir byang chub sems dpas de'i kha zas yongs su longs spyad nas byang chub thob par kun tu bstan par zad kyi/_rigs kyi bu byang chub sems dpas ni bsam gtan dang ting nge 'dzin gyi dga' ba dang /_mchog tu dga' ba 
[\[57a.2\]]gcig gis kyang bskal pa 'bum phrag mang por kha zas med par gnas par nus te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' rtswa dag slong bar byed ce na/_sngon gyi de bzhin gshegs pa de dag kyang rtswa'i gding ba la mos 
[\[57a.3\]]shing gdan la gdub ma yin pas chog shes pa nyid kyi phyir dang /_rtswa 'tshong bkra shis pa'i byang chub kyi phyogs kyi chos rnams yongs su rdzogs par bya ba'i phyir ro/_/des kyang byang chub sems dpa' la rtswa dag phul nas bla na med pa yang dag par rdzogs pa'i byang chub tu sems 
[\[57a.4\]]bskyed pas na/_de yang ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas rdul bral zhes bya bar 'gyur ro zhes ngas lung bstan te/_de yang byang chub sems dpa'i thabs la mkhas pa yin no/_/ci'i phyir byang chub sems dpa' 
[\[57a.5\]]byang chub kyi shing drung du 'dug nas bdud sdig can ma 'ongs par myur ba myur bar byang chub mngon par rdzogs par 'tshang rgya bar mi byed ce na/_rigs kyi bu byang chub sems dpas skabs ma phye bar bdud sdig can byang chub kyi shing drung du 'ong ba ni gnas med cing skabs med de/_de ni 
[\[57a.6\]]gnas med mod kyi rigs kyi bu 'on kyang byang chub sems dpa' byang chub kyi shing drung du 'dug pa na 'di snyam du sems te/_gling chen po bzhi pa'i 'dod pa'i khams 'di na dbang phyug ni su yin/_sems can 'di dag ni su'i dbang du song snyam pa dang /_de 'di snyam du sems te/_
[\[57a.7\]]de ni bdud sdig can yin te/_de'i dbang du song ngo snyam nas/_de nas byang chub sems dpa' 'di snyam du sems te/_bdag gis bdud sdig can dang g.yul sprad de/_de las rgyal bar byas na 'dod pa'i khams thams cad las kyang rgyal bar 'gyur la/_bdud kyi 'khor mang po 
[\[57b\]]
[\[57b.1\]]yang 'du bar 'gyur/_gnod sbyin gyi 'khor dang /_srin po'i 'khor dang /_dri za'i 'khor dang /_lha ma yin gyi 'khor kyang 'du bar 'gyur zhing 'khor mang po 'dus pa dag gis byang chub sems dpa'i seng ge'i rnam par rtse ba mthong na/_bla na med pa yang dag par rdzogs pa'i byang 
[\[57b.2\]]chub tu sems bskyed cing smon lam 'debs par yang 'gyur la gzhan gang dag gis mthong ba de dag la yang yongs su mya ngan las 'da' ba'i bar gyi rgyur 'gyur ro snyam ste/_rigs kyi bu de nas byang chub sems dpa' byang chub kyi shing drung na 'dug pas mdzod spu nas 'od rab tu bkye'o/_/
[\[57b.3\]]'od des stong gsum gyi stong chen po'i 'jig rten gyi khams 'di snang bar byas shing nyi ma dang zla ba dag gi 'od kyang yongs su gtugs te bdud kyi gnas thams cad spa bkong nas 'od de las sgra 'di lta bu byung ngo /_/shAkya'i sras po de shAkya'i khab nas mngon par byung ste/_de ni nga byang 
[\[57b.4\]]chub mngon par rdzogs par 'tshang rgya bar 'gyur bas bdud kyi yul las yang dag par 'da' zhing sems can brgya stong dpag tu med pa gzhan dag kyang bdud kyi yul las yang dag par 'da' bar byed par 'gyur bas bdud kyi phyogs nyung ba dang /_bdud kyi 'khor nyung bar 'gyur gyis/_
[\[57b.5\]]khyod song la de dang g.yul sprod cig_/rigs kyi bu de nas 'od des bdud sdig can la yang dag par bskul ba na de mya ngan gyi zug rngu chen pos gzir bar gyur te/_khro zhing rngam bzhin du de'i mod la dpung gi tshogs yan lag bzhi pa bshams zhing bsdus nas/_byang chub kyi shing drung 
[\[57b.6\]]ga la ba der song ste/_byang chub sems dpa' la bgegs bya ba'i phyir dpag tshad sum cu rtsa gnyis kyi khor yug tu bdud kyi dmag gis gang bar byas so/_/de nas byang chub sems dpa' shes rab chen po dang /_byams pa chen po dang /_snying rje chen po la gnas nas shes rab rin 
[\[57b.7\]]po che las nges par byung ba'i phyag gser gyi kha dog lta bus sa gzhi chen po la brdabs te byams pa'i stobs kyis bdud kyi sde thams cad pham par mdzad do/_/bdud kyi sde pham par mdzad ma thag tu lha dang /_klu dang /_gnod sbyin dang /_dri za dang /_mi'am ci dang /_lto 
[\[58a\]]
[\[58a.1\]]'phye chen po dang /_grul bum bye ba phrag brgyad cu rtsa bzhis byang chub sems dpa'i dpal dang /_gzi brjid dang /_sku mdog dang /_gzugs dang /_dbyibs kyang mthong /_stobs dang /_shugs dang /_mthu dang /_seng ge'i rnam par rtse ba yang mthong 
[\[58a.2\]]nas bla na med pa yang dag par rdzogs pa'i byang chub tu sems bskyed par gyur te/_de yang byang chub sems dpa'i thabs la mkhas pa yin no/_/ci'i phyir de bzhin gshegs pas byang chub brnyes nas zhag bdun du skyil mo krung mi 'jig par shing gi rgyal po la spyan mi 'dzums 
[\[58a.3\]]par gzigs she na/_de na gzugs na spyod pa'i lha'i bu rab tu zhi bar spyod pa dag kyang 'khod la/_de dag gis de bzhin gshegs pa skyil mo krung gi bzhugs pa mthong nas dga' ba dang /_dang ba dang /_mchog tu dga' ba rgya chen po skyes shing /_dga' ba dang /_dang ba dang /_
[\[58a.4\]]mchog tu dga' ba skyes pa de dag 'di snyam du sems te/_bdag cag gis dge sbyong gau ta ma'i sems ci la brten pa nges par brtag par bya'o/_/snyam nas de dag gis zhag bdun du sems gcig tu bsdus te brtags kyang /_de bzhin gshegs pa'i thugs ci la brten pa ma 
[\[58a.5\]]rtogs nas/_de dag dga' ba dang /_dang ba dang /_mchog tu dga' ba rgya chen po skyes nas/_lha'i bu sum khri nyis stong gis bdag cag kyang ma 'ongs pa'i dus na 'di ltar rab tu zhi ba'i spyod pas byang chub kyi shing la rtog par gyur cig_/ces bla na med pa yang dag par 
[\[58a.6\]]rdzogs pa'i byang chub tu sems bskyed par gyur te/_gang gi phyir de bzhin gshegs pas byang chub brnyes nas/_zhag bdun du skyil mo krung mi 'jig par shing gi rgyal po la spyan mi 'dzums par gzigs pa'i rgyu ni de yin/_rkyen ni de yin te/_de ni de bzhin gshegs pa'i thabs 
[\[58a.7\]]la mkhas pa yin no/_/ci'i phyir de bzhin gshegs pas bskal pa grangs med pa nas rnam par thar pa'i sgos/_sems can thams cad dbugs phyung zhing 'gron du gnyer nas tshangs pas gsol ba ma btab par chos ston par mi mdzad ce na/_rigs kyi bu 'di la de bzhin 
[\[58b\]]
[\[58b.1\]]gshegs pa 'di snyam du dgongs te/_lha dang mir bcas pa'i 'jig rten ni phal cher tshangs pa la brten cing /_tshangs pa gtso bor 'dzin pa yin pas de dag 'di snyam du bdag cag ni tshangs pas sprul to/_/bdag cag ni tshangs pa las skyes te/_tshangs pa ma gtogs par 'jig 
[\[58b.2\]]rten gyi byed pa po gzhan yang med la/_ston pa yang gzhan med do snyam du sems pas des na/_de bzhin gshegs pa 'di snyam du dgongs te/_bdag gis tshangs pa 'ong bar byas shing tshangs pa la bsdad de/_tshangs pas phyag byas na tshangs pa la brten pa lha dang bcas pa'i 
[\[58b.3\]]'jig rten yang de bzhin gshegs pa la phyag 'tshal bar 'gyur la/_tshangs pas gsol ba btab na de bzhin gshegs pa chos ston par mdzad kyi/_ma gsol bar bstan na de dag nga'i chos kyang 'dzin du ma nges so snyam du dgongs pa'i phyir te/_tshangs pa yang de bzhin 
[\[58b.4\]]gshegs pa nyid kyi mthus 'di lta ste/_chos kyi 'khor lo bskor bar gsol ba gdab pa'i phyir 'ongs par zad kyi/_tshangs pa nyid la ni bdag gis de bzhin gshegs pa la gsol ba gdab par bya'o/_/zhes yid la byed pa'i sems gcig tsam yang med do/_/de ltar na tshangs 
[\[58b.5\]]pa la rten pa'i sems can rnams kyi tshangs pa la nges pa spang ba'i phyir/_de bzhin gshegs pas tshangs pa 'ong bar mdzad cing tshangs pa la gzhes te/_gang gi tshe tshangs pas chos kyi 'khor lo bskor bar bskul ba'i phyir/_de bzhin gshegs pa la gsol ba btab pa de'i tshe 
[\[58b.6\]]na tshangs pa drug khri brgyad stong gis sangs rgyas bcom ldan 'das 'di ni sems can thams cad kyi mchog yin no/_/'di ni gtso bo yin no/_/'di ni rab mchog yin te/_bdag cag kyang ye shes 'di lta bu dang /_yon tan 'di lta bu dang ldan par gyur cig ces bla na med pa yang 
[\[58b.7\]]dag par rdzogs pa'i byang chub tu sems bskyed par gyur te/_de yang de bzhin gshegs pa'i thabs la mkhas pa yin no/_/de nas bcom ldan 'das kyis yang byang chub sems dpa' ye shes dam pa la bka' stsal pa/_rigs kyi bu de bzhin gshegs pas sems can rnams la 
[\[59a\]]
[\[59a.1\]]las kyi rgyud bcu po 'di dag bstan pa de yang byang chub sems dpa' dang /_de bzhin gshegs pas thabs la mkhas pa yin par yang blta bar bya/_ldem po'i ngag yin par yang blta bar bya ste/_rigs kyi bu byang chub sems dpa'i ni mi dge ba tha na 
[\[59a.2\]]skra'i rtse mo'i cha shas tsam du phra ba 'ga' dang ldan na yang byang chub kyi snying por byang chub kyi shing drung du 'dug nas/_bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i gnas med/_skabs ma yin te/_de ni gnas med do/_/de ci'i 
[\[59a.3\]]phyir zhe na/_rigs kyi bu de bzhin gshegs pa ni dge ba'i chos thams cad dang ldan zhing mi dge ba'i chos spang ba thams cad spangs pa ste/_rigs kyi bu de bzhin gshegs pa la ni sdig pa'i las mngon par 'du bya ba'i lhag ma ma spangs pa'i bag chags kyi mtshams sbyor ba 
[\[59a.4\]]tsam yang mi mnga' na las kyi sgrib pa lta smos kyang ci dgos te/_de ni gnas med pa'i phyir ro/_/'on kyang sems can gang dag las kyi rnam par smin pa chud gson cing las kyi rnam par smin pa la ma dad pa'i sems can de dag la las kyi rnam par smin pa kun tu bstan par bya ba'i 
[\[59a.5\]]phyir de bzhin gshegs pas las kyi rgyud kun tu ston par yang mdzad de/_chos kyi bdag po nga la yang las kyi rnam par smin par 'gyur na/_khyed cag la lta ci'i phyir las rnam par smin par mi 'gyur zhes de dag la las kyi rnam par smin par kun tu bstan par bya ba'i phyir de 
[\[59a.6\]]bzhin gshegs pa las kyi rgyud ston par mdzad kyi/_de bzhin gshegs pa la ni las kyi sgrib pa cung zad kyang mi mnga'o/_/rigs kyi bu 'di lta ste dper na yi ge dang /_grangs dang /_lag rtsis legs par bslab pa'i slob dpon ni byis pa rnams bslabs pa'i 
[\[59a.7\]]don du byis pa rnams bod pa'i tshul gyis yi ge'i phyi mo dag klog tu 'jug par zad de/_de ni de la ma shes pa dang sgrib pa med mod kyi/_'on kyang byis pa rnams kyis bdag las thos nas ci nas kyang yi ge dang /_grangs dang /_lag rtsis dang /_bgrang ba dag gi rjes su 
[\[59b\]]
[\[59b.1\]]slob cing byang bar bya ba de'i ched du yi ge'i phyi mo dag klog tu 'jug pa de bzhin du rigs kyi bu de bzhin gshegs pa chos thams cad la legs par bslab pa de yang ji lta ji ltar sems can gzhan dag gi las yongs su dag par 'gyur ba/_de lta de ltar gsung zhing de lta de ltar las 
[\[59b.2\]]nye bar ston par yang mdzad do/_/rigs kyi bu 'di lta ste dper na/_sman pa nad thams cad rab tu zhi bar bya ba la legs par bslabs pa ni nad med bzhin du sems can nad pa rnams kyi mdun du sman tsha ba dag gi ro myong bar byed cing bsngags pa rjod par yang byed/_rab tu 
[\[59b.3\]]bsngags pa rjod par yang byed de/_nad pa rnams kyis de mthong nas sman tsha ba de dag 'thung bar byed/_yongs su longs spyod par byed cing de dag nad de dag las yongs su thar bar 'gyur ba de bzhin du rigs kyi bu de bzhin gshegs pa sman pa'i rgyal po chen po nyon mongs 
[\[59b.4\]]pa'i nad thams cad las yongs su thar ba/_chos thams cad la sgrib pa mi mnga' ba brnyes pa yang las dge ba dang mi dge ba 'di'i 'bras bu rnam par smin pa ni 'di yin no/_/zhes las kun tu ston par mdzad cing /_ji ltar na sems can rnams las kyi sgrib pas 
[\[59b.5\]]'jigs shing skrag pa dang /_lus kyi las dang /_ngag gi las dang /_yid kyi las yongs su dag par 'gyur snyam nas bsams bzhin du las kun tu ston par yang mdzad do/_/rigs kyi bu 'di lta ste dper na/_tshong dpon gyi bu'am khyim bdag gi bu btsas nas 
[\[59b.6\]]ring por ma lon pa zhig la pha ma dag gis ma ma zhig byin par gyur na/_ma ma de nad med par gyur bzhin du 'di lta ste/_khye'u de'i 'o ma yongs su dag par bya'o/_/snyam nas sman kha ba dang /_bska ba dag so sor brtags zhing 'thung bar byed pa de bzhin du rigs kyi 
[\[59b.7\]]bu de bzhin gshegs pa 'jig rten thams cad kyi yab kyang snyun mi mnga' ba brnyes bzhin du las kyi bya ba chud gson pa'i sems can yongs su smin par bya ba'i phyir las kun tu ston par mdzad de/_las che ge mo zhig gi rnam par smin pa ni 'di yin no zhes thos nas sems 
[\[60a\]]
[\[60a.1\]]can de dag yid byung ba 'thob par 'gyur zhing de dag yid byung na sdig pa'i las mngon par 'du byed par mi 'gyur te/_de yang de bzhin gshegs pa'i thabs la mkhas pa yin no/_/de nas bcom ldan 'das kyis yang byang chub sems dpa' ye shes 
[\[60a.2\]]dam pa la bka' stsal pa/_rigs kyi bu sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi pha rol gyi yang ches pha rol na tshong pa nor 'dod pa lnga brgya tsam zhig rgya mtsho chen por zhugs pa dang /_
[\[60a.3\]]de'i tshe na 'dron pa de dag nyid kyi nang na mi las nag po byed pa/_sdig pa'i las byed pa/_'phong rtsal gyi rig pa legs par bslabs pa/_chom rkun byed pa/_tshong pa'i cha lugs kyi gzhan gyi nor 'phrog pa zhig kyang gru bo che de nyid kyi nang du zhugs par gyur to/_/de 
[\[60a.4\]]nas de 'di snyam du sems te/_bdag gis gang gi tshe tshong pa 'di dag don grub cing bya ba byas pa de'i tshe na tshong pa 'di dag thams cad srog dang phral la nor rdzas kyi rnam pa thams cad khyer te 'dzam bu'i gling du 'gro'o snyam du sems so/_/rigs kyi bu de nas tshong pa de dag 
[\[60a.5\]]don grub ste pha rol du 'gro 'dod par gyur pa dang /_de nas mi g.yon can gyi rang bzhin can de 'di snyam du sems te/_da ni bdag gis tshong pa 'di dag thams cad srog dang phral la nor rdzas kyi rnam pa 'di dag thams cad khyer te 'dzam bu'i gling du 'gro ba'i dus la bab 
[\[60a.6\]]po snyam pa dang /_de'i tshe na ded dpon snying rje chen po dang ldan pa zhes bya ba zhig kyang gru bo che de nyid kyi nang du zhugs par gyur te/_de nas ded dpon snying rje chen po dang ldan pa zhes bya ba de gnyid log ste rmi lam rmi ba na rgya mtsho chen po de nyid na gnas pa'i lha gang yin pa des 
[\[60a.7\]]de'i rmi lam du bstan pa/_'dron pa 'di nyid kyi nang na mi'i ming ni 'di zhes bya/_gzugs ni 'di 'dra/_cha byad dang /_kha dog dang /_dbyibs ni 'di 'dra ba/_chom rkun pa/_'khu ba/_gzhan gyi nor 'phrog pa zhig 'dug pa des 'di ltar sems bskyed de/_
[\[60b\]]
[\[60b.1\]]bdag gis tshong pa 'di dag thams cad srog dang phral la nor rdzas kyi rnam pa 'di dag thams cad khyer te 'dzam bu'i gling du 'gro'o snyam du sems pas/_gal te mi 'dis tshong pa 'di dag thams cad srog dang bral bar gyur na ni de'i tshe sdig pa'i las dam po byas par 'gyur ro/_/
[\[60b.2\]]de ci'i phyir zhe na/_'di ltar tshong pa lnga brgya tsam po 'di dag thams cad ni bla na med pa yang dag par rdzogs pa'i byang chub la yang dag par zhugs shing byang chub las phyir mi ldog pa sha stag yin pa'i phyir te/_gal te mi 'dis byang chub sems dpa' 'di dag 
[\[60b.3\]]bsad par gyur na de las kyi sgrib pa'i nyes pa des byang chub sems dpa' re re'i phyir yang byang chub sems dpa' gcig gis yun ring po ji srid kyis bla na med pa yang dag par rdzogs pa'i byang chub yang dag par bsgrub par 'gyur ba'i yun ring po de srid du sems can 
[\[60b.4\]]dmyal ba chen po rnams su sreg par 'gyur bas/_de la ded dpon khyod kyis de lta bu las brten te/_ci nas kyang mi 'dis tshong pa lnga brgya tsam po 'di dag bsad par mi 'gyur ba dang /_'di yang sems can dmyal ba chen po rnams su 'gro bar mi 'gyur ba de lta bu'i 
[\[60b.5\]]thabs la mkhas pa bsam par gyis shig ces bstan to/_/rigs kyi bu de ni ded dpon snying rje chen po dang ldan pa de sad nas 'di snyam du sems te/_mi 'dis tshong pa lnga brgya tsam po 'di dag kyang bsad par mi 'gyur la/_'di yang sems can dmyal ba chen po rnams su 
[\[60b.6\]]'gro bar mi 'gyur ba'i thabs ci yod snyam nas/_de zhag bdun gyi bar du 'dzam bu'i gling du 'gro ba dang mi 'thun pa'i rlung langs te sdod pa'i tshe/_zhag bdun du su la yang mi smra bar sems pa la zhugs par gyur pa na de 'di snyam du sems te/_'di la tshong pa 'di 
[\[60b.7\]]dag kyang bsad par mi 'gyur la/_mi 'di yang sems can dmyal ba chen po rnams su 'gro bar mi 'gyur ba'i thabs ni mi 'di nyid srog dang dbral bar bya ba ma gtogs par gzhan med do snyam nas de 'di snyam du sems te/_gal te bdag gis don 'di tshong pa thams 
[\[61a\]]
[\[61a.1\]]cad la bsgrags par gyur na ni 'di dag gis rab tu sdang ba'i sems kyis mi 'di yang srog dang phral zhing bsad par 'gyur la 'di dag thams cad kyang sems can dmyal ba chen po rnams su 'gro bar 'gyur ro snyam nas de yang 'di snyam du sems te/_
[\[61a.2\]]'di ltar bdag gis mi 'di srog dang phral na gzhi des bdag bskal pa 'bum du sems can dmyal ba chen po rnams su sreg par 'gyur yang bdag gis sems can dmyal ba chen po'i sdug bsngal myong bar 'gyur ba de la spro bar bya'i/_tshong pa lnga brgya tsam po 'di dag 
[\[61a.3\]]srog dang phral bar gyur na yang mi rung na/_mi 'di la sdig pa'i las de snyed cig rab tu 'phel bar gyur na yang mi rung bas bdag rang gis mi 'di srog dang 'bral bar bya'o snyam nas/_rigs kyi bu de ltar ded dpon snying rje chen po dang ldan pa des tshong pa lnga brgya tsam po de 
[\[61a.4\]]dag kun tu bsrung ba dang /_mi de yang sems can dmyal ba chen po rnams su 'gro ba las kun tu bsrung ba'i phyir snying rje chen po de dang thabs la mkhas pa des bsams bzhin du chom rkun pa'i mi de mdung thung gis btab ste/_srog dang phral nas 'dron pa thams cad kyang 
[\[61a.5\]]don grub cing rang rang gi grong khyer du phyin par gyur to/_/rigs kyi bu de'i tshe de'i dus na ded dpon snying rje chen po dang ldan pa zhes bya bar gyur pa de gzhan zhig yin snyam du khyod yid gnyis dang the tshom za bar gyur na de ltar mi blta'o/_/de ci'i phyir zhe na/_nga nyid de'i tshe de'i dus 
[\[61a.6\]]na ded dpon snying rje chen po dang ldan pa zhes bya ba der gyur pa'i phyir ro/_/tshong pa lnga brgya tsam po gang dag gru bo che de nyid du zhugs par gyur pa de dag ni gang dag bskal pa bzang po 'di la bla na med pa yang dag par rdzogs pa'i byang chub mngon par rdzogs par 'tshang rgya bar 
[\[61a.7\]]'gyur ba bskal pa bzang po'i byang chub sems dpa' lnga brgya yin no/_/rigs kyi bu ngas thabs la mkhas pa de dang /_snying rje chen po des bskal pa 'bum du 'khor ba bsnyil te bor bar gyur to/_/chom rkun pa de yang de nas shi 'phos nas mtho ris kyi 'jig rten du 
[\[61b\]]
[\[61b.1\]]skyes so/_/rigs kyi bu 'di ji snyam du sems/_gang gi phyir thabs la mkhas pa de dang /_snying rje chen po des bskal pa 'bum gyi 'khor ba bsnyil te bor bar gyur pa'i don de byang chub sems dpa'i las kyi sgrib pa yin par blta'am snyam na khyod kyis de ltar mi blta ste/_
[\[61b.2\]]de ni thabs la mkhas pa nyid yin par blta bar bya'o//_//bam po bzhi pa ste tha ma/_rigs kyi bu de bzhin gshegs pas sems can las kyi bya ba la gzud pa'i phyir thabs la mkhas pas seng ldeng gi tshal pa zhabs la zug par bstan te/_de 
[\[61b.3\]]bzhin gshegs pa'i zhabs la seng ldeng gi tshal pa zug pa gang yin pa de yang sangs rgyas kyi mthu nyid yin par blta bar bya'o/_/de ci'i phyir zhe na/_de bzhin gshegs pa'i sku ni rdo rje mkhregs pa ltar mi shigs pa'i sku yin pa'i phyir ro/_/rigs kyi bu 'on kyang 
[\[61b.4\]]mnyan yod kyi grong khyer chen po 'di nyid na srid pa tha ma pa'i mi nyi shu dang /_mi nyi shu po de dag nyid kyi dgra bo mi nyi shu zhig kyang yod par gyur te/_de nas mi dgra bo nyi shu po de dag rang rang gi sgyu dag gis 'di lta bu'i rnam par rtog pa skyes par gyur te/_bdag cag gis mdza' 
[\[61b.5\]]bshes ltar bcos te/_rang rang gi dgra bo rnams kyi khyim du zhugs la de dag srog dang dbral bar bya'o snyam du bsams te/_gcig la gcig tshig tu ni ma smras so/_/rigs kyi bu de nas sangs rgyas kyi mthus srid pa tha ma pa'i mi nyi shu po gang dag yin pa de dag dang /_
[\[61b.6\]]mi de dag gi dgra bo gsod pa po'i mi nyi shu po gang dag yin pa de dag de bzhin gshegs pa dgra bcom pa yang dag par rdzogs pa'i sangs rgyas ga la ba der dong ngo /_/rigs kyi bu de nas de bzhin gshegs pa dgra bcom pa yang dag par rdzogs pa'i sangs rgyas kyis 
[\[61b.7\]]mi bzhi bcu po de dag gdul ba'i dbang gi phyir dang /_skye bo phal po che gzhan dag kyang gdul ba'i dbang gi phyir gnas brtan maud gal gyi bu chen po la bka' stsal pa/_maud gal gyi bu chen po de ngas phyogs 'di nas seng ldeng gi tshal pa zhig 'byung bar 'gyur te/_des de 
[\[62a\]]
[\[62a.1\]]bzhin gshegs pa'i zhabs g.yas pa'i mthil du zug par 'gyur ro/_/de bzhin gshegs pas de skad ces bka' stsal nas ring po ma lon par de nas de'i mod la sa phyogs de nyid nas seng ldeng gi tshal pa rnon po mtho gang tsam gyi tshad cig byung bar gyur 
[\[62a.2\]]tod/_/de nas bcom ldan 'das la gnas brtan maung gal gyi bu chen pos 'di skad ces gsol to/_/bcom ldan 'das bdag gis seng ldeng gi tshal pa 'di 'jig rten gyi khams gzhan du dor bar bgyi lags so/_/ngas de la 'di skad ces bka' stsal to/_/maung gal 
[\[62a.3\]]gyi bu chen po khyod kyis seng ldeng gi tshal pa 'di sa phyogs 'di nas gzhan du dor bar mi nus so/_/rigs kyi bu de nas gnas brtan maud gal gyi bu chen pos stobs kyi shugs kyis seng ldeng gi tshal pa de bzung ba dang /_'di ltar stong gsum gyi stong chen po'i 'jig rten gyi 
[\[62a.4\]]khams 'di kha gyen du bltas te rab tu g.yos par gyur kyang seng ldeng gi tshal pa de ni tha na skra'i rtse mo'i cha shas tsam yang mi 'gul lo/_/rigs kyi bu de nas de bzhin gshegs pa rdzu 'phrul gyi stobs kyis rgyal chen bzhi'i ris kyi lha rnams kyi gnas su gshegs pa dang /_
[\[62a.5\]]seng ldeng gi tshal pa de yang rgyal chen bzhi'i ris kyi lha rnams kyi gnas su 'ongs so/_/de nas de bzhin gshegs pa sum cu rtsa gsum pa'i lha rnams kyi gnas su ri rab kyi steng du gshegs pa dang /_seng ldeng gi tshal pa de yang ri rab kyi steng du 'ongs so/_/de nas de bzhin 
[\[62a.6\]]gshegs pa 'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams kyi gnas su yang gshegs/_tshangs pa'i 'jig rten gyi bar du yang gshegs pa dang /_seng ldeng gi tshal pa de yang tshangs pa'i 'jig rten gyi bar du 'ongs so/_/
[\[62a.7\]]de nas de bzhin gshegs pa tshangs pa'i 'jig rten nas babs te gdan la bzhugs pa dang /_seng ldeng gi tshal pa de yang tshangs pa'i 'jig rten nas babs te bcom ldan 'das kyi spyan sngar 'dug go_/rigs kyi bu de nas de bzhin gshegs pas phyag g.yas pas zhabs 
[\[62b\]]
[\[62b.1\]]g.yas pa bzung ste seng ldeng gi tshal pa rtse mo ya gcig sa la zug la rtse mo ya gcig sa las gyen du lta ba de'i steng du zhabs bzhag go_/bcom ldan 'das kyis seng ldeng gi tshal pa'i steng du zhabs bzhag ma thag tu de nas de'i mod la stong gsum gyi stong chen po'i 'jig 
[\[62b.2\]]rten gyi khams 'di rab tu g.yos par gyur to/_/de nas nga la gnas brtan kun dga' bos 'di skad ces gsol to/_/btsun pa bcom ldan 'das/_bcom ldan 'das kyis sngon phrin las kyi sgrib pa ci zhig mdzad lags na/_de'i rnam par smin pa 'di lta bur 
[\[62b.3\]]gyur lags/_ngas de la 'di skad ces bka' stsal to/_/kun dga' bo nga sngon rgya mtsho chen po'i nang du song ba na tshong pa g.yon can zhig mdung thung gis btab ste srog dang phral bar gyur pas 'di ni las de'i lhag ma yin no/_/rigs kyi bu de nas mi nyi shu po de dag gsod 
[\[62b.4\]]par 'dod pa'i mi mdza' bshes ltar bcos pa nyi shu po gang dag yin pa de dag 'di snyam du sems te/_de bzhin gshegs pa chos kyi bdag po la yang las rnam par smin par 'gyur na/_bdag cag lta la ci'i phyir rnam par smin par mi 'gyur snyam nas de dag gis de'i 
[\[62b.5\]]mod la de bzhin gshegs pa'i spyan sngar btsun pa bcom ldan 'das bdag cag kyang srog chags 'gums pa dang /_rjes su 'gums par 'tshal ba lags te/_bdag cag bcom ldan 'das kyi spyan sngar nongs pa de dag nongs par 'chags shing mchis na/_btsun 
[\[62b.6\]]pa bcom ldan 'das kyis bdag cag gis nongs pa la nongs par bshags pa de dag rjes su gzung du gsol/_zhes nyes pa la nyes par bshags so/_/de bzhin gshegs pas de dag la las kyi bya ba dang /_las zad par 'gyur ba las brtsams te de lta de ltar 
[\[62b.7\]]chos bstan pas mi bzhi bcu po gang dag yin pa de dag gis ni ye shes mngon par rtogs par gyur to/_/srog chags gzhan bzhi khris ni chos mngon par rtogs par gyur to/_/gang gi phyir de bzhin gshegs pa dgra bcom pa yang dag par rdzogs pa'i sangs rgyas kyi 
[\[63a\]]
[\[63a.1\]]zhabs la seng ldeng gi tshal pas zug par gyur pa'i rgyu ni de yin/_rkyen ni de yin te/_de yang byang chub sems dpa' dang /_de bzhin gshegs pa'i thabs la mkhas pa yin no/_/ci'i phyir de bzhin gshegs pa snyun dang bral ba sman pa'i rgyal po 'tsho 
[\[63a.2\]]byed las bkru sman ud pa la hasta gan d+ha bslangs te gsol bar mdzad ce na/_rigs kyi bu de'i tshe na so sor thar pa'i bslab pa bcas nas ring po ma lon pa zhig na dge slong rnam par grol bar 'gyur ba'i srid pa tha ma pa lnga brgya zhig nags khrod cig na gnas pa de dag la 
[\[63a.3\]]'di ltar sman bkus te bor bas 'tsho bar mi nus pa de lta bu'i nad byung bar gyur nas de dag de bzhin gshegs pa la gus pas sman gzhan sten par mi byed/_tshol bar mi byed do/_/rigs kyi bu de nas de bzhin gshegs pa 'di snyam du dgongs te/_ngas dge slong de dag sman 
[\[63a.4\]]gzhan tshol zhing sten par rjes su gnang bar bya ba'i thabs ni ci yod/_rnam grangs ni ci yod snyam du dgongs so/_/de ci'i phyir zhe na/_'di ltar gal te de bzhin gshegs pas dge slong rnams la sman gzhan dag rjes su ma gnang na/_phyi ma'i dus kyi dge slong rnams 
[\[63a.5\]]'phags pa'i rigs kyi rjes su 'jug par mi 'gyur zhing 'phags pa'i rigs 'dral bar 'gyur ba'i phyir te/_de bas na de bzhin gshegs pas thabs la mkhas pas sman pa'i rgyal po 'tsho byed las bkru sman ud pa la hasta gan d+ha bslangs te gsol pa dang /_de nas 
[\[63a.6\]]gnas gtsang ma'i ris kyi lha'i bu rnams kyis dge slong de dag la 'di skad ces smras so/_/tshe dang ldan pa dag khyed cag sman gzhan dag tshol la 'chi ba'i dus byed par mi 'gyur bar gyis shig_/dge slong de dag gis 'di skad ces smras so/_/lha'i bu dag kho bo cag ni de 
[\[63a.7\]]bzhin gshegs pa'i bslab pa las yang dag par 'da' ba'i mthu med cing dbang med pa yin pas shi bar gyur kyang kho bo cag ni de bzhin gshegs pa'i bslab pa las yang dag par 'da' bar mi byed do/_/de nas gnas gtsang ma'i ris kyi lha'i bu rnams kyis dge slong de dag 
[\[63b\]]
[\[63b.1\]]la 'di skad ces smras so/_/tshe dang ldan pa dag de bzhin gshegs pa chos kyi bdag po de nyid kyis kyang sman bkus te bor ba spangs nas sman gzhan btsal gyis khyed cag kyang sman gzhan tshol cig_/de nas dge slong de dag 'gyod pa dang bral nas sman gzhan btsal te bsten pa 
[\[63b.2\]]dang /_de dag nad de las yongs su thar nas nad dang bral ba de dag gis zhag bdun gyis dgra bcom pa nyid mngon du byas so/_/rigs kyi bu gal te de bzhin gshegs pas sman gzhan btsal ba ma mdzad du zin na dge slong de dag kyang sman gzhan tshol bar mi byed pas de dag 
[\[63b.3\]]nad de las thar pa dang /_nyon mongs pa rnams las grol zhing dgra bcom pa nyid 'thob par 'gyur ba'i gnas med la/_skabs ma yin zhing de ni gnas med de/_de yang de bzhin gshegs pa'i thabs la mkhas pa yin no/_/ci'i phyir de bzhin gshegs pa bsod nams 
[\[63b.4\]]thams cad dang ldan pa grong du bsod snyoms kyi phyir ji ltar lhung bzed bkrus pas zhugs pa bzhin du phyir yang byung bar gyur ce na/_rigs kyi bu de la de bzhin gshegs pa la ni las kyi sgrib pa cung zad kyang mi mnga' mod kyi/_'on kyang de bzhin gshegs pas ni/_skye bo 
[\[63b.5\]]phyi ma rnams la thugs brtse ba dang /_rjes su bsrung bar bya dgos te/_dge slong bsod snyoms pa gang la la dag grong dang /_grong khyer dang /_grong rdal dang /_yul 'khor dang /_rgyal po'i pho brang 'khor dag tu bsod snyoms kyi phyir zhugs pa na de dag bdag nyid 
[\[63b.6\]]bsod nams chung bas bsod snyoms mi rnyed pa de'i tshe na de dag de bzhin gshegs pa yid la byed par 'gyur te/_de bzhin gshegs pa bsod nams thams cad kyi gzi brjid kyis mngon par 'phags pa de nyid kyang grong du bsod snyoms kyi phyir ji ltar lhung bzed bkrus pas 
[\[63b.7\]]zhugs pa bzhin du bsod snyoms ma brnyes pas phyir byung bar gyur na/_bdag cag dge ba'i rtsa ba chung ngu dang ldan pa rnams lta la smos kyang ci dgos te/_de bas na bdag cag bsod snyoms ma rnyed pa yi chad pa bskyed par mi bya'o/_/snyam du sems par 'gyur ba'i phyir 
[\[64a\]]
[\[64a.1\]]te/_don gyi dbang de gzigs pas na de bzhin gshegs pa bsod snyoms kyi phyir ji ltar lhung bzed bkrus pas grong du zhugs pa bzhin du phyir yang byung bar gyur to/_/gzhan yang gang la la dag 'di skad ces gang dag gis de bzhin gshegs pa la bsod 
[\[64a.2\]]snyoms ma phul ba'i bram ze dang /_khyim bdag de dag ni bdud sdig can gyis byin gyis brlabs so/_/zhes smra na rigs kyi bu de de ltar mi blta'o/_/de ci'i phyir zhe na/_bdud sdig can gyis ni de bzhin gshegs pa la bar chad bya bar mi nus pa'i phyir te/_
[\[64a.3\]]gzhan du na de bzhin gshegs pa nyid kyi byin gyis brlabs kyis bdud sdig can gyis bram ze dang /_khyim bdag de dag byin gyis brlabs par zad kyi rang gi blos ni ma yin no/_/de la de bzhin gshegs pa la ni las kyi sgrib pa cung zad kyang mi mnga' mod kyi/_sems 
[\[64a.4\]]can de dag nyid yongs su smin par bya ba'i phyir de bzhin gshegs pa ji ltar lhung bzed bkrus pas grong du zhugs pa bzhin du phyir yang byung bar gyur to/_/zhal zas bcad pa de'i tshe na de bzhin gshegs pa dang /_dge slong gi dge 'dun la yid mi bde ba med cing sngon ji lta 
[\[64a.5\]]ba bzhin du phyis kyang de bzhin te/_mtho ba med/_dma' ba yang med par gyur to/_/de nas de'i mod la lha'i bu bdun khris dad pa thob par gyur nas/_de bzhin gshegs pa la rab tu btud pa dang /_de bzhin gshegs pas kyang de dag la ci nas kyang de dag 
[\[64a.6\]]thams cad chos rnams la chos kyi mig rdul med cing dri ma dang bral ba rnam par dag par 'gyur ba de lta de ltar chos bstan to/_/bram ze dang khyim bdag de dag gis kyang dus gzhan zhig gi tshe na ston pa bcom ldan 'das kyi yon tan dang /_chog shes pa dag 
[\[64a.7\]]mthong nas bcom ldan 'das kyi spyan sngar lhags te/_nyes pa la nyes par bshags pa dang /_de bzhin gshegs pas kyang de dag la 'phags pa'i bden pa bzhi'i gtam yang dag par bstan pa mdzad pas/_de nas lha dang mi rnams kyi skye dgu las srog 
[\[64b\]]
[\[64b.1\]]chags nyi khri nyis stong chos rnams la chos kyi mig rdul med cing dri ma dang bral ba rnam par dag ste/_gang gi phyir de bzhin gshegs pa bram ze'i grong shing sA la chen po can du bsod snyoms kyi phyir ji ltar lhung bzed bkrus pas zhugs pa bzhin du byung ba'i rgyu 
[\[64b.2\]]ni de yin/_rkyen ni de yin te/_de yang de bzhin gshegs pa'i thabs la mkhas pa yin no/_/ci'i phyir bram ze'i bu mo dregs mas shing gi gzhong bu lto bar bcings te/_dge sbyong khyod kyis kho mo sbrum par byas kyis/_kho mo la zas dang gos byin 
[\[64b.3\]]cig_/ces de bzhin gshegs pa la skur pa btab par gyur ce na/_rigs kyi bu de bzhin gshegs pa la ni las kyi sgrib pa cung zad kyang mi mnga' ste/_de bzhin gshegs pas bram ze'i bu mo dregs ma 'jig rten gyi khams gang gA'i klung gi bye ma 
[\[64b.4\]]snyed du 'phang bar yang spyod mod kyi/_de bzhin gshegs pa des mkhyen bzhin du btang snyoms mdzad cing /_thabs la mkhas pas las kyi bya ba kun tu bstan pa mdzad do/_/de ci'i phyir zhe na/_phyi ma'i dus na bstan pa 'di la rab tu byung ba'i dge slong 
[\[64b.5\]]dag 'byung bar 'gyur te/_de dag la yang dag pa ma yin pa'i skur ba btab pas de dag 'gyod pa dang /_sems zhum par 'gyur zhing /_de dag mngon par mi dga' ba dang /_nyams pa la 'jug par 'gyur bas/_de dag skur ba btab pa'i tshe na 'di skad 
[\[64b.6\]]du/_de bzhin gshegs pa dkar po'i chos thams cad dang ldan pa de nyid kyis kyang skur ba brnyes par gyur na/_bdag cag gis lta ci'i phyir mi rnyed ces de bzhin gshegs pa rjes su dran par byed cing /_de dag de'i tshe na skur ba de zil gyis mnan 
[\[64b.7\]]nas tshangs par spyod pa yongs su dag pa/_yongs su byang bar spyod par 'gyur ba dang /_nyams pa la 'jug par mi 'gyur bar bya ba'i phyir ro/_/bram ze'i bu mo dregs ma ni re shig sdig pa'i las kun tu rgyas pa dang /_rang bzhin gyis ma dad pa mang 
[\[65a\]]
[\[65a.1\]]ba yin pas de ltar las kyi sgrib pas bsgribs pa des na phung po dang /_khams dang /_skye mched de dag nyid kyis bstan pa 'di la gdon mi za bar rma 'byin par byed pa yin te/_de sdig pa'i las kun du rgyas pa des gal te rmi lam 
[\[65a.2\]]na de bzhin gshegs pa la skur ba btab par gyur na yang /_de nyid kyis sad pa'i tshe na dri mar yang 'gyur ro/_/rigs kyi bu gal te de bzhin gshegs pas thabs 'ga' zhig gis de mi dge ba'i las mngon par 'du byed pa de las zlog par spyod na ni zlog 
[\[65a.3\]]par yang mdzad la/_de bzhin gshegs pas bsrung bar spyod na srung bar yang mdzad do/_/de ci'i phyir zhe na/_de bzhin gshegs pas sems can 'ga' yang yongs su ma btang ba'i phyir te/_de yang de bzhin gshegs pa'i thabs la mkhas pa yin 
[\[65a.4\]]no/_/ci'i phyir de bzhin gshegs pa thams cad mkhyen pas kun tu rgyu mdzes ma kun tu rgyu dag gis srog dang phral te/_rgyal bu rgyal byed kyi tshal gyi 'obs kyi nang du bor ba btang snyoms su mdzad ce na/_de bzhin gshegs pa ni thams cad mkhyen pa thogs 
[\[65a.5\]]pa mi mnga' ba'i ye shes gzigs pa dang ldan pa yin pas/_de bzhin gshegs pas de de ltar 'gyur bar mkhyen cing /_de bzhin gshegs pas de lta bu'i byin gyi rlabs byin gyis rlob par yang spyod mod kyi/_kun tu rgyu mdzes ma nyid tshe'i tshad zad cing gdon 
[\[65a.6\]]mi za bar gzhan gyi gnod pas tshul ma yin pas 'chi ba'i dus byed par 'gyur ba'i phyir te rnam grangs des na gzhan mu stegs can dag 'di ltar sangs rgyas kyi ye shes de ni/_ji lta ji ltar sems can rnams kyi dkar po'i chos rnam par 'phel ba dang /_dge ba'i rtsa 
[\[65a.7\]]ba rnam par 'phel bar 'gyur ba dang /_ji lta ji ltar de la gzhag par bya ba de lta de ltar de la 'jog par mdzad do/_/zhes bdag nyid kyi rang gi nyes pas shin tu tshar gcod par 'gyur ro/_/de'i tshe bcom ldan 'das zhag bdun gyi bar du grong khyer du ma zhugs 
[\[65b\]]
[\[65b.1\]]par lha bye ba phrag drug cu btul nas zhag bdun po de 'das pa dang /_bcom ldan 'das kyi thad du 'khor bzhi po dag lhags nas bcom ldan 'das kyis ci nas srog chags brgyad khri bzhi stong dag ye shes mthong ba skyes par gyur pa de lta de ltar de dag la chos 
[\[65b.2\]]bstan te/_de yang de bzhin gshegs pa'i thabs la mkhas pa yin no/_/ci'i phyir de bzhin gshegs pa dge slong gi dge 'dun dang bcas pa nyon mongs med kyi ljongs su dbyar gnas par zhal gyis bzhes pa na/_zla ba gsum du skye bo rnams 
[\[65b.3\]]la bag phab ste/_bram ze nyon mongs med kyi rta chas kyi nas dag gsol ce na/_rigs kyi bu de bzhin gshegs pas ji ltar khyim bdag des de bzhin gshegs pa dge slong gi dge 'dun dang bcas pa spyan drangs nas/_ri mo mi byed par yang mkhyen mod 
[\[65b.4\]]kyi/_des mkhyen bzhin du dang du blangs shing btang snyoms mdzad do/_/de ci'i phyir zhe na/_de bzhin gshegs pa dge slong gi dge 'dun dang bcas pas dbyar zla ba gsum du gang dag gi rta chas kyi nas dag gsol ba'i rta lnga brgya po gang dag yin pa de dag thams 
[\[65b.5\]]cad ni/_byang chub sems dpa'i theg pa la yang dag par zhugs pa/_sngon gyi rgyal ba la lhag par bya ba byas pa sha stag yin te/_de dag sdig pa'i grogs po'i dbang gis sdig pa'i las dang /_las dman pa byas shing mngon par 'du byas pas/_
[\[65b.6\]]las des de dag dud 'gro'i skye gnas su skyes te/_rta lnga brgya po de dag gi nang na rta cang shes cig yod pa gang yin pa de ni/_byang chub sems dpa' nyi ma'i snying po zhes bya ba smon lam gyi dbang gis bsams bzhin du der skyes pa yin la/_rta lnga brgya 
[\[65b.7\]]po de dag thams cad kyang sngon mir gyur pa na byang chub sems dpa' nyi ma'i snying po de nyid kyis byang chub yang dag par 'dzin du bcug pa yin pas/_de de dag yongs su thar bar bya ba dang /_yongs su smin par bya ba'i phyir der skyes te/_rta cang shes de 
[\[66a\]]
[\[66a.1\]]yid kyi mthus rta lnga brgya po de dag thams cad kyis sngon gyi tshe rabs rjes su dran par gyur cing de dag gi byang chub kyi sems de yang mngon du gyur ba'i phyir te/_rigs kyi bu de lta bas na de bzhin gshegs pa byang chub sems dpa' rtar gyur pa 
[\[66a.2\]]lnga brgya po de dag la thugs brtse ba'i phyir/_de bzhin gshegs pa dud 'gro'i skye gnas su skyes pa de dag gi don du dbyar zla ba gsum der gnas par zhal gyis bzhes so/_/de na rta lnga brgya po dag gis chas kyi nas gang dag yin pa de dag las phyed phyed ni 
[\[66a.3\]]dge slong lnga brgya po de dag la 'bul lo/_/rta cang shes kyi chas kyi nas gang dag yin pa de dag las phyed ni de bzhin gshegs pa la 'bul lo/_/phyed ni rta cang shes de nyid za zhing rta cang shes des rta'i skad kyis rta lnga brgya po de dag thams cad sdig pa 'chags su 
[\[66a.4\]]bcug cing /_sangs rgyas la sogs pa dge slong gi dge 'dun de dag la phyag 'tshal du yang bcug go_/rta cang shes des rta lnga brgya po de dag la 'di skad ces/_khyed cag gi chas kyi nas dag las phyed phyed de bzhin gshegs pa dang /_dge slong gi 
[\[66a.5\]]dge 'dun gyis gsol to/_/zhes go bar yang byas so/_/de ltar rta lnga brgya po de dag gis sdig pa bshags shing sangs rgyas la sogs pa dge slong gi dge 'dun la dad pa bskyed nas/_zla ba gsum po de dag 'das pa'i 'og tu dus gzhan gyi tshe na rta lnga brgya 
[\[66a.6\]]po de dag thams cad shi 'phos te/_dga' ldan gyi lha rnams dang skal ba mnyam par skyes nas lhar gyur pa de dag gis yang de bzhin gshegs pa la zhal zas phul zhing bkur stir byas/_bla mar byas/_ri mor byas/_mchod par byas pa dang /_de 
[\[66a.7\]]bzhin gshegs pas kyang de dag la ci nas kyang de dag bla na med pa yang dag par rdzogs pa'i byang chub tu nges par 'gyur ba de lta de ltar chos bstan to/_/rta lnga brgya po de dag 'dul zhing 'tsho bar byed pa'i rta rdzi gang yin pa de yang de bzhin gshegs pas rang sangs rgyas 
[\[66b\]]
[\[66b.1\]]rab tu sems dul zhes bya bar 'gyur ro/_/zhes lung bstan to/_/de bzhin gshegs pas rta cang shes de yang sangs rgyas bcom ldan 'das dpag tu med pa la mchod pa byas shing byang chub kyi phyogs kyi chos rnams yongs su rdzogs par byas nas/_de bzhin 
[\[66b.2\]]gshegs pa dgra bcom pa yang dag par rdzogs pa'i sangs rgyas rab tu sems dul zhes bya bar 'gyur te/_'jig rten du 'byung bar 'gyur ro zhes lung bstan to/_/rigs kyi bu de lta mod kyi mi'i kha zas gang yin pa de dag ni de bzhin gshegs pa la mi 
[\[66b.3\]]bsod pa cung zad kyang med de/_rigs kyi bu yongs su brtag pa nye bar bzung na gal te de bzhin gshegs pas shing dang /_bong ba dang /_gseg ma dang /_gyo mo dag zhal zas kyi phyir yongs su longs spyad par gyur na yang shing dang /_bong ba 
[\[66b.4\]]dang /_gseg ma dang /_gyo mo la sogs pa de dag gi ro de lta bu dang /_ro bro ba'i mchog gi khyad par gang dag yin pa de lta bu dag ni stong gsum gyi stong chen po'i 'jig rten gyi khams na yang 'ga' yang med do/_/de ci'i phyir zhe na/_rigs kyi 
[\[66b.5\]]bu 'di ltar de bzhin gshegs pa ni skyes bu chen po'i mtshan ro bro ba'i mchog dang ldan pa yin pas na/_de bzhin gshegs pa'i sku la zhal zas mi bsod pa thams cad gsol ma thag tu yang /_lha'i kha zas las yang dag par 'das pa'i ro dang ldan 
[\[66b.6\]]par 'gyur ba'i phyir te/_rigs kyi bu de'i phyir rnam grangs des na khyod kyis 'di ltar/_de bzhin gshegs pa'i zhal zas thams cad ni bsod pa yin par rig par bya'o/_/rigs kyi bu de'i tshe na dge slong kun dga' bo 'di snyam du/_de bzhin 
[\[66b.7\]]gshegs pa 'dis 'khor los sgyur ba'i rgyal srid spangs te/_rab tu byung nas da rta chas kyi nas dag gsol bar mdzad pa lta zhes yid mi bde bar gyur pa dang /_de bzhin gshegs pas de'i sems la rnam par gzigs nas/_kun dga' bo 'di 
[\[67a\]]
[\[67a.1\]]ci'i ro yin shes sam/_zhes nas kyi 'bru gcig byin pa dang /_des de zos nas ngo mtshar du 'dzin par gyur te/_nga la 'di skad ces bcom ldan 'das bdag ni rgyal po'i khyim du skyes shing /_rgyal po'i khyim du legs par rgyas 
[\[67a.2\]]pa lags na/_bcom ldan 'das bdag gis ro'i mchog 'di lta bu ni sngan chad ma 'tshal ma myong lags so/_/zhes zer te/_de'i byin gyis dge slong kun dga' bo zas gzhan mi za bar dga' ba dang /_bde bas zhag bdun 'das par gyur to/_/rigs 
[\[67a.3\]]kyi bu rnam grangs des na khyod kyis 'di ltar de ni de bzhin gshegs pa'i thabs la mkhas pa yin gyis/_las kyi sgrib pa ma yin par rig par bya'o/_/rigs kyi bu gzhan yang sems can gang dag dge sbyong dang /_bram ze tshul khrims dang ldan pa dag mgron du 
[\[67a.4\]]gnyer la sems rnam par g.yengs pas ri mo mi byed pa'i sems can de dag la ji skad smras pa de bzhin byed pa nyid kun tu bstan par bya ba'i phyir/_las kyi rgyud de lta bu dag kun tu ston par mdzad do/_/rigs kyi bu gang gis de bzhin gshegs pa spyan drangs 
[\[67a.5\]]la/_ri mo ma byas pa de yang de bzhin gshegs pas log par ltung bar mi 'gyur ba'i chos su lung bstan pa'i de bzhin gshegs pa rnams kyi de bzhin gshegs pa'i chos nyid la ltos/_rigs kyi bu gzhan yang de bzhin gshegs pa dang thabs cig tu dbyar 
[\[67a.6\]]zla ba gsum gnas par khas blangs pa'i dge slong lnga brgya po gang dag gis rta chas kyi nas zos pa de dag las/_dge slong bzhi bcu ni 'dod chags spyod pa dang /_sdug pa'i mtshan ma spyod pa yin pas/_gal te de'i tshe na de dag gis zas bsod pa 
[\[67a.7\]]dag zos par gyur na de dag gis 'dod chags dang ldan pa'i rnam par rtog pa shin tu shas chen po dag skye bar 'gyur ba zhig na/_de dag gis zas ngan pa zos pa des 'dod chags kyi kun nas ldang ba de dag srabs shing med par gyur te/_de dag gis 'dod chags 
[\[67b\]]
[\[67b.1\]]kyi kun nas ldang ba dag rnam par bsal nas/_de dag thams cad kyi zla ba gsum po de dag 'das nas/_zhag bdun gyis dgra bcom pa nyid thob par gyur to/_/rigs kyi bu de lta bas na dge slong lnga brgya po de dag gdul ba'i dbang gi phyir dang /_byang chub 
[\[67b.2\]]sems dpa' de dag yongs su smin par bya ba'i phyir/_de bzhin gshegs pas thabs la mkhas pa des zla ba gsum du rta chas kyi nas dag gsol bar zad kyi/_las kyi sgrib pa'i nyes pa ni ma yin te/_de yang de bzhin gshegs pa'i thabs la mkhas pa 
[\[67b.3\]]yin no/_/ci'i phyir de bzhin gshegs pa gso sbyong la zhugs pa na 'od srung nga ni ro rgyab nas khyod kyi byang chub kyi yan lag dag shod cig_/ces bka' stsal ce na/_rigs kyi bu de'i tshe na lha'i bu nyan thos kyis 'dul ba gang dag sngon dge slong 'od srung gis 
[\[67b.4\]]sangs rgyas dang /_chos dang /_dge 'dun dang /_bag yod pa'i bya ba dag la yang dang yang du dad pa bskyed cing /_yang dag par 'dzin du bcug pa brgyad stong 'khor de nyid du 'dus par gyur te 'dug pas/_lha'i bu de dag gis sngon yang byang chub 
[\[67b.5\]]kyi yan lag gi gtam dag thos la/_lha'i bu de dag la dge slong 'od srung ma gtogs par gal te sangs rgyas 'bum gyis chos bstan par gyur kyang /_de dag gis chos bstan pa kun shes par mi 'gyur bas na/_de'i phyir dge slong 'od srung gis byang chub kyi 
[\[67b.6\]]yan lag rab tu dbye ba rgya cher bshad pas/_lha'i bu brgyad stong po de dag gis ye shes mngon par rtogs par gyur to/_/gzhan yang sems can gang la la dag nad kyis gnod par gyur cing /_nad par gyur nas chos nyan du ma 'ongs shing chos mi nyan pa'i 
[\[67b.7\]]sems can chos ma thos pa de dag 'di snyam du de bzhin gshegs pa chos kyi bdag po de yang /_byang chub kyi yan lag gi gtam dag gsan nas/_snyun nad las yongs su thar bar gyur na bdag cag gi ci'i phyir chos mnyan par mi bya/_snyam du sems 
[\[68a\]]
[\[68a.1\]]par yang 'gyur te/_rigs kyi bu de ltar na lha'i bu de dag gdul ba'i dbang gi phyir dang /_sems can nad pa rnams chos la gus pa kun tu bstan par bya ba'i phyir/_de bzhin gshegs pas tshig 'di skad ces/_'od srung nga ni ro 
[\[68a.2\]]rgyab nas khyod kyis byang chub kyi yan lag dag shod ces gsungs par zad kyi/_de bzhin gshegs pa'i sku la snyun mnga' ba ni ma yin no/_/de ci'i phyir zhe na/_rigs kyi bu de bzhin gshegs pa dgra bcom pa yang dag par rdzogs pa'i sangs rgyas rnams ni 
[\[68a.3\]]chos kyi sku yin te/_de dag las 'byung ba'i lus rags pa yongs su grub pa med pa'i phyir te/_de yang de bzhin gshegs pa'i thabs la mkhas pa yin no/_/ci'i phyir de bzhin gshegs pas shAkya rnams rab tu rnam par 'jig par gyur pa na tshig 'di 
[\[68a.4\]]skad ces/_kun dga' bo nga klad pa na zhing mi bde'o/_/zhes gsungs zhe na/_rigs kyi bu de ni sems can gang la la dag de bzhin gshegs pas nye du rnams kyi srid pa'i rtse mo'i bar gyi sdug bsngal gyi phung po'i mthar mdzad pa mi shes pa'i sems can 
[\[68a.5\]]de dag 'di snyam du gang gi phyir/_de bzhin gshegs pa 'jig rten la phan pa'i phyir rab tu byung nas/_rgyal po'i gdung rgyud thams cad chud zos kyang des nye du rnams yongs su ma bskyabs pa las na/_de bzhin gshegs pa ni nye du rnams la phan par bzhed 
[\[68a.6\]]pa yang ma yin/_don du bzhed pa yang ma yin/_bde bar bzhed pa yang ma yin/_grub pa dang /_bde bar bzhed pa yang ma yin no/_/snyam du sems par mi 'gyur bar sems can de dag gi sems gzung ba'i phyir de bzhin gshegs pas 
[\[68a.7\]]gnas brtan kun dga' bo la tshig 'di skad ces/_kun dga' bo nga klad pa na zhing mi bde'o zhes gsungs so/_/rigs kyi bu gang gi tshe de bzhin gshegs pas gnas brtan kun dga' bo la tshig 'di skad ces/_kun dga' bo nga klad pa na zhing mi bde'o/_/
[\[68b\]]
[\[68b.1\]]zhes gsungs pa de'i tshe na lha'i bu chad par smra ba sum stong 'dus par gyur pa dang /_sems can srog gcod pa rab tu mang po dag kyang 'dus par gyur pas/_de na sems can chad par smra ba de dag dang /_sems can srog gcod pa de dag las kyi bya 
[\[68b.2\]]ba la gzud pa'i phyir/_de bzhin gshegs pas srog gcod pa'i dbang gis de bzhin gshegs pa'i dbu snyung zhing mi bde'o/_/zhes las kyi rgyud de kun tu bstan to/_/de na de bzhin gshegs pas gsung gi phrin las brjod pa de bstan pa na/_lha 
[\[68b.3\]]dang /_mi rnams kyi skye dgu las srog chags khri btul bar gyur te/_de yang de bzhin gshegs pa'i thabs la mkhas pa yin no/_/ci'i phyir de bzhin gshegs pa bram ze b+ha ra dwa dzas spyo ba rnam pa brgyas spyos pa na/_de bzhin gshegs pa spyos 
[\[68b.4\]]pa de dag dang du len par mdzad ce na/_rigs kyi bu de bzhin gshegs pas ni bram ze b+ha ra dwa dza spyo bar byed pa la phyir spyo ba'am/_yang na de phyogs gzhan du 'phang ba 'am/_yang na de de bzhin gshegs pa la tshig gcig tsam gyis spyo bar yang mi 
[\[68b.5\]]spobs pa de ltar byin gyi rlabs kyis byin gyis brlab par yang spyod mod kyi/_'on kyang 'khor der lha dang /_mi mang po 'dus par gyur pa de dag gis de bzhin gshegs pa'i ma zhum pa dang /_ma khengs pa dang /_thugs mnyam pa dang /_phan pa'i 
[\[68b.6\]]dngos po dang /_mnyen pa dang /_nges pa dang /_sngon ji lta bar phyis kyang de bzhin bas/_bzod pa'i stobs bskyed pa mthong nas srog chags bzhi stong gis bla na med pa yang dag par rdzogs pa'i byang chub tu sems bskyed par gyur te/_de 
[\[68b.7\]]bzhin gshegs pas don gyi dbang de gzigs pas na/_bram ze b+ha ra dwa dzas spyos pa btang snyoms su bzhag go_/des kyang spyo bar byed pa bram ze b+ha ra dwa dza de bzhin gshegs pa la sems dad par gyur nas/_sangs rgyas la skyabs su song zhing 
[\[69a\]]
[\[69a.1\]]yongs su mya ngan las 'da' ba'i bar gyi sa bon bskyed par gyur te/_de yang de bzhin gshegs pa'i thabs la mkhas pa yin no/_/rigs kyi bu gang gi phyir byang chub sems dpa'i skye ba thams cad dang /_srid pa thams cad du lhas byin 
[\[69a.2\]]yang dang yang du rjes su 'brang bar gyur pa de yang byang chub sems dpa'i thabs la mkhas pa yin no/_/de ci'i phyir zhe na/_lhas byin la brten nas nga pha rol tu phyin pa drug po dag yongs su rdzogs shing sems can dpag tu med pa rnams kyi don kyang byas pa'i phyir ro/_
[\[69a.3\]]rnam grangs gang gis she na/_rigs kyi bu 'di la gang gi tshe sems can rnams bde ba dang ldan par gyur cing /_gang gi tshe sbyin pa de yang mi shes/_len pa po yang mi shes pa de'i tshe na/_lhas byin byang chub sems dpa'i drung du 'ongs te/_bu dag kyang slong 
[\[69a.4\]]bar byed/_chung ma dag kyang slong bar byed/_rgyal srid dag kyang slong bar byed/_lag pa dang /_rkang pa dag dang /_mig dang /_mgo yang slong bar byed cing de dag la sogs pa dga' ba dang /_sems can rnams la bde ba skyed par byed pa gzhan gang 
[\[69a.5\]]yang rung ba dag kyang slong bar byed do/_/byang chub sems dpa' zhum pa med par de dag sbyin par byed pa de sems can dpag tu med pa dag gis mthong nas dga' ba dang /_dad pa dang /_mchog tu dga' ba skyes te/_spro ba bskyed nas 'di ji lta ba bzhin du 
[\[69a.6\]]bdag cag kyang de bzhin du gyur cig ces de dag sbyin pa la mos shing /_byang chub tu smon lam 'debs par yang byed do/_/gzhan yang lhas byin dang /_sems can dpag tu med pa gang dag tshul khrims 'dral bar 'dod pa de dag gis byang chub sems dpa' 
[\[69a.7\]]tshul khrims mi 'dral ba mthong nas de dag kyang tshul khrims yang dag par len par byed pa dang /_sems can de dag byang chub sems dpa'i rjes su slob pa na bzod pa phun sum tshogs pa de mthong nas/_de dag la spyos sam/_brgyad bkag gam/_brdegs 
[\[69b\]]
[\[69b.1\]]na yang 'khrugs par mi 'gyur zhing bzod pa yongs su rdzogs par gyur te/_rnam grangs des kyang sems can rnams kyi don byas pa yin no/_/gang gi tshe lhas byin gyis de bzhin gshegs pa dgrongs pa'i phyir/_gshed ma pa'i mi dag rbad pa dang /_de 
[\[69b.2\]]bzhin gshegs pa bkrongs pa'i phyir glang po che gdug pa nor skyong rbad pa dang /_de bzhin gshegs pa dgrongs pa'i phyir/_de bzhin gshegs pa la rdo 'phangs pa gang yin pa de yang de bzhin gshegs pa'i thabs la mkhas pa yin par blta bar bya'i/_las 
[\[69b.3\]]kyi sgrib pa'i nyes pa ni ma yin no/_/de ci'i phyir zhe na/_thabs la mkhas pa de la brten nas sems can dpag tu med pa dag gi don mdzad pa'i phyir te/_rigs kyi bu mdor na lhas byin de ni nga'i ston pa phan par 'dod pa yin no/_/las kyi rgyud bcu po 
[\[69b.4\]]thams cad kyang de bzhin gshegs pa'i thabs la mkhas pa yin par blta bar bya'i/_las kyi sgrib pa'i nyes pa ni ma yin no/_/de ci'i phyir zhe na/_sems can las kyi bya ba dang /_rnam par smin pa chud gzon pa rnams las kyi bya ba dang /_rnam par 
[\[69b.5\]]smin pa la 'jug par bya ba'i phyir/_de bzhin gshegs pas thabs la mkhas pas sems can rnams la las che ge mo zhig gi rnam par smin pa ni 'di yin no/_/las che ge mo zhig gi rnam par smin pa ni 'di yin no/_/zhes las kyi rgyud kun tu bstan te/_
[\[69b.6\]]de thos nas sems can rnams mi dge ba'i las kyi sgrib pa dang /_dge ba'i las kyi sgrib pa dang /_dge ba'i las mngon par 'du bya ba la mi g.yel bar spyod par 'gyur ba'i phyir ro/_/rigs kyi bu thabs la mkhas pa bstan pa bshad pa 'di ni gsang bar bya ba 
[\[69b.7\]]yin te/_sems can dman pa dge ba'i rtsa ba chung ngu rnams kyi mdun du brjod par mi bya/_bstan par mi bya/_bshad par mi bya/_bklag par mi bya'o/_/de ci'i phyir zhe na/_bstan pa 'di ni nyan thos dang /_rang sangs rgyas thams cad kyis yang ma yin 
[\[70a\]]
[\[70a.1\]]na byis pa so so'i skye bo dman pa la mos pa rnams kyi lta smos kyang ci dgos pa'i phyir ro/_/de ci'i phyir zhe na/_de dag ni thabs la mkhas pa 'di la ma bslabs pa'i phyir ro/_/de ci'i phyir zhe na/_de dag la 'dis don du 'gyur ba med de/_thabs 
[\[70a.2\]]la mkhas pa bstan pa 'di'i snod du 'gyur ba dang /_gang dag gis bstan pa 'di la bslab par bya ba ni byang chub sems dpa' sems dpa' chen po rnams ma gtogs par gzhan 'ga' yang med pa'i phyir ro/_/rigs kyi bu 'di lta ste dper na mtshan mo mun pa mun gnag gi 
[\[70a.3\]]nang du 'bru mar gyi mar me byung na khyim gyi snod thams cad snang bar 'gyur ba de bzhin du rigs kyi bu byang chub sems dpas kyang thabs la mkhas pa bstan pa 'di thos na sems can thams cad byang chub sems dpa'i spyod pa la 'jug par mthong zhing /_bdag gis kyang 'di la 
[\[70a.4\]]bslab par byas na byang chub sems dpa'i spyod pa thams cad dang /_sangs rgyas kyi spyod pa thams cad la 'jug cing 'gro bar 'gyur te/_de ni legs par yang dag par brtson pas sla'o snyam du sems pa dang /_de thabs la mkhas pa de dag la legs par 
[\[70a.5\]]bslabs pa dang /_sems can rnams smin par mi byed pa de lta bu'i ming du yang 'gyur ro/_/rigs kyi bu khyod mos par bya/_khyod kyi khong du chud par bya ste/_rigs kyi bu'am rigs kyi bu mo byang chub don du gnyer bas ni gang nas thabs la mkhas pa'i pha rol tu phyin 
[\[70a.6\]]pa bstan pa 'di rna lam du grag par 'gyur ba'i dpag tshad 'bum du yang 'gro bar bya'o/_/de ci'i phyir zhe na/_'di ltar byang chub sems dpas thabs la mkhas pa bstan pa 'di thos na snang ba thob par 'gyur zhing the tshom dang bral ba dang /_nem nur dang bral bar 'gyur ba'i phyir 
[\[70a.7\]]ro/_/de nas lha dang bcas pa'i 'jig rten dang /_'khor bzhi po gang dag chos kyi rnam grangs 'di'i snod du gyur pa 'khor der 'dus par gyur pa de dag gis ni bcom ldan 'das kyis gsungs pa'i chos kyi rnam grangs 'di thos par gyur to/_/gang dag snod du ma gyur cing mi shes 
[\[70b\]]
[\[70b.1\]]pa 'khor der 'dus par gyur pa de dag la ni chos kyi rnam grangs 'di rna lam du grag par yang ma gyur to/_/chos kyi rnam grangs 'di bshad pa na srog chags bdun khri nyis stong dag bla na med pa yang dag par rdzogs pa'i byang chub tu sems skyes so/_/de nas bcom ldan 
[\[70b.2\]]'das la tshe dang ldan pa kun dga' bos 'di skad ces gsol to/_/btsun pa bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi 
[\[70b.3\]]rnam grangs 'di ni thabs la mkhas pa'i pha rol tu phyin pa bstan pa zhes bya bar zung shig_/thabs la mkhas pa'i le'u zhes bya bar yang zung shig_/thabs la mkhas pa bstan pa zhes bya bar yang zung shig_/sangs rgyas thams cad kyi gsang chen 
[\[70b.4\]]thabs la mkhas pa'i le'u zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_byang chub sems dpa' sems dpa' chen po ye shes dam pa dang /_nyan thos kyi theg pa pa dang /_rang sangs 
[\[70b.5\]]rgyas kyi theg pa pa dang /_byang chub sems dpa'i theg pa la yang dag par zhugs pa'i dge bsnyen dang /_dge bsnyen ma dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs 
[\[70b.6\]]pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_sangs rgyas thams cad kyi gsang chen thabs la mkhas pa byang chub sems dpa' ye shes dam pas zhus pa zhes 
[\[70b.7\]]bya ba'i le'u ste sum cu rtsa brgyad pa rdzogs so//_//rgya gar gyi mkhan po dA na shI la dang karma warma dang /_zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa/_sho lo ka stong nyis brgya sum cu mchis//_//_
[\[71a\]]
[\[71a.1\]{D83}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa dgu pa ste tshong dpon bzang skyong gis zhus pa/_bam po dang po/_rgya gar skad du/_Ar+ya b+ha dra pA la shreSh+ThI pa ri pr-i ts+tshA nA ma ma hA yA na su tra/_
[\[71a.2\]]bod skad du/_'phags pa tshong dpon bzang skyong gis zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus pa gcig na/_bcom ldan 'das rgyal po'i khab na 'od ma'i tshal bya ka 
[\[71a.3\]]lan da ka gnas pa na/_shA ri'i bu la sogs pa bya ba byas pa/_byed pa byas pa dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/_/de'i tshe dge slong de dag bcom ldan 'das kyi thad na lus snyom pa dang /_gnyid kyi gnas pas lus nyon mongs 
[\[71a.4\]]pa med cing lus snyom pa med par gnas so/_/yang de'i tshe bcom ldan 'das kyi zhal gyi mdangs me tog pad ma'i tshal rgyas pa lta bur snang bar gyur to/_/de nas dge slong de dag 'di snyam du sems te/_bcom ldan 'das kyi zhal gyi mdangs pad ma'i tshal rgyas pa lta bur snang bar 
[\[71a.5\]]gyur pa las na/_bcom ldan 'das 'di chos kyi tshul ji lta bu zhig ston par dgongs shig gu snyam mo/_/de nas de'i tshe tshong dpon bzang skyong zhes bya ba 'khor tshong pa drug khri dang bcom ldan 'das kyi thad du dong ngo /_/de nas bzang skyong shin tu gzhon sha can la lus kyi mdog 
[\[71a.6\]]bzang zhing bzhin rgyas pa dang ldan pa bcom ldan 'das ga la ba der song ste phyin nas/_bcom ldan 'das ting nge 'dzin du zhugs pa/_rab tu zhi ba dang dul ba'i yon tan gyi gter du gyur pa/_gser gyi shing ljon pa ltar gzi brjid 'bar ba mthong ngo /_/de nas bzang skyong dad pa 
[\[71a.7\]]skyes te mnyam par bzhag pa'i yid kyis 'di snyam du sems te/_kye ma thams cad mkhyen pa de bzhin gshegs pa dgra bcom pa yang dag par rdzogs pa'i sangs rgyas zhes 'jig rten du snyan pa dag grags pa 'di ni mi [{]brdzun [,]rdzun [}]no snyam mo/_/de nas bzang skyong gis bcom ldan 'das kyi 
[\[71b\]]
[\[71b.1\]]zhabs la gtugs nas de bzhin gshegs pa'i zhal du lta ba gtad de 'dug par gyur to/_/de nas bcom ldan 'das kyis bzang skyong la gzigs nas sku las 'od phyung ngo /_/'od zer des kyang tshong dpon bzang skyong mi 'jigs pa skyes nas bcom ldan 'das la lan gsum bskor 
[\[71b.2\]]ba byas te/_yang bcom ldan 'das kyi zhabs la gtugs nas bcom ldan 'das la 'di skad ces gsol to/_/bcom ldan 'das bdag la thugs brtse bar mdzad du gsol/_bdag ni bcom ldan 'das la da gdod dad pa thob pa lags so/_/bcom ldan 'das de lta lags 
[\[71b.3\]]pas phyogs 'ga' la re ba/_chos 'tshal ba/_'khor ba'i gnod pa rnams kyis yongs su nyon mongs pa/_rnam par rtog pa'i shas che ba ngo mtshar du gyur pa can bdag la bshad du gsol/_bcom ldan 'das bdag ni the tshom can lags/_bde bar gshegs pa bdag ni 
[\[71b.4\]]som nyi can lags na/_gang gis bdag rmongs par gyur cing 'khor ba las nges par 'byung ba ma 'tshal to/_/bcom ldan 'das ni thams cad mkhyen pa lags te/_bde ba'i yo byad thams cad 'grub par mdzad pas yid bzhin gyi nor bu rin po che lta bu 'jig rten du de'u ma byung 
[\[71b.5\]]ste byung ngo /_/bcom ldan 'das ni sems can thams cad la mnyes gshin pas na pha ma lta bu yang lags so/_/de skad ces gsol nas/_bcom ldan 'das kyis tshong dpon bzang skyong la 'di skad ces bka' stsal to/_/bzang skyong de'i phyir ci 'dod pa dris shig dang /_ngas dris 
[\[71b.6\]]pa de dang de'i lung bstan pas sems rangs par bya'o/_/de nas bzang skyong zhu bar 'dod pas phyogs gcig tu 'dug go_/tshong dpon bzang skyong gzi brjid 'bar zhing gzugs bzang po phun sum tshogs pa phyogs gcig tu 'dug pa tshe dang ldan pa kun dga' bos mthong nas bcom ldan 
[\[71b.7\]]'das la 'di skad ces gsol to/_/bcom ldan 'das bzang skyong 'di'i mdog bzang zhing rgyas pas rgyal po'i dpal yang zil gyis non te lhag par mdzes pa ni ngo mtshar lags so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo 
[\[72a\]]
[\[72a.1\]]bzang skyong 'di'i bde ba'i yo byad gang yin pa dang /_dga' zhing rtse la dga' mgur spyod pa gang yin pa de ni tshong dpon gzhon nu zla ba 'byor pa ma gtogs par lha rnams kyi dbang po brgya byin la yang med do/_/'dzam bu'i gling 'di na khyad par du 'phags pa 
[\[72a.2\]]rnams la yang med do/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das tshong dpon bzang skyong 'di'i nor du gyur pa gang lags/_bcom ldan 'das kyis bka' stsal pa/_kun dga' bo de'i phyir khyod kyis tshong dpon 
[\[72a.3\]]dge ba'i rtsa ba byas pa 'di'i 'byor pa dang longs spyod rgyas pa nyon cig_/kun dga' bo nor dang gser phun sum tshogs pa'i tshong pa drug khri 'di'i phyi bzhin 'brang ngo /_/mal khri tshon sna tshogs spel bas mdzes par byas pa/_smig thags can la stan nang tshangs can gting 
[\[72a.4\]]ba/_g.yas g.yon du sngas dmar po bzhag pa drug khri dang /_bud med bgo ba dar dang /_du ku la'i ras dang /_men tri dang /_mon dar dang /_mes sbyangs pa'i gos dang /_la tshig gu'i stod kor dang /_dmar po dang /_rnam pa sna tshogs kyi snam phran gyi gos gyon pa/_'od chags pa'i 
[\[72a.5\]]rgyan gyis brgyan pa/_lag mthil reg na snyi zhing shin tu 'jam pa rnam pa sna tshogs su gyur pa dgod cing dga' ba dang /_tshig 'chos shing sgeg la snyan pa'i gtam brjod pas bskyed pa'i dga' ba dang mchog tu dga' bas rgod par byed pa/_khyim thab la bsnyen bkur byed pa'i tshul gyis 
[\[72a.6\]]lus la stod par byed pa/_skyes pa gzhan la 'dod pa'i rgyud spangs pa mdzes pas 'dud cing bla gos bzang po bgos pa/_gcig la gcig phrag dog gis 'thab pa dang /_'tshe bas bzhin khro gnyer gtsigs shing 'khu bar 'gyur ba med pa/_rkang lag dang sor mo shin tu 
[\[72a.7\]]'jam pa/_rkang lag gi tshigs kyi bar mtshams mi mngon pa/_rkang lag rgyas pa/_skra mnyam zhing bcos la g.yas su 'khyil zhing mdzes pa/_snying chags pa dang ldan zhing shin tu snying nye ba/_snyan par grags pa'i rigs dang rus las byung bas grags pa dang legs pa 
[\[72b\]]
[\[72b.1\]]bskyed pa/_lus shin tu 'jam pa/_rigs mtho ba'i bud med rtse bar 'os pa'i khang pa dang /_mal cha rgyas pa dang ldan pa drug khri dang /_btso zangs drug khri gang ba'i 'bras can bzang po tshod ma shin tu dri zhim pos sna tha dad par phye ba/_sA lu bzang po'i chan dang /_chu yan 
[\[72b.2\]]lag brgyad dang ldan pa lta bu'i kha zas rnam pa sna tshogs dri zhim zhing yid du 'ong la dga' ba skyed par byed pa/_nyon ma mongs par grub cing bsod nams kyis byung la dri nga zhing mi gtsang ba dang /_lus kyi skyon du 'gyur ba med pa dag dang /_khang pa brtsegs pa nor bu dang /_mu tig 
[\[72b.3\]]dang /_baidUr+ya dang /_rin po che sna tshogs kyis spras pa rnam par phye la sdug cing mdzes par byas pa dang /_ras spyangs shing rlung gis bskyod pa'i bun long dang /_me tog sil mas gtor ba dang /_bsil ba'i chus reg na bde bas khyab pas bsil bar gyur pa/_'khar rnga 
[\[72b.4\]]dang /_pi bang rgyud gcig pa dang /_pi bang dang /_gling bu dang /_rdza rnga chen po las byung ba'i sgra snyan pa'i dar dir dang /_phug ron gyi skad yid du 'ong zhing chags su rung bas mdzes par byas pa/_me tog gi 'khri shing gis rtse mo 'khris pa la sbrang bu sgra snyan pa 'byin pa/_
[\[72b.5\]]lha'i gnas dang /_ri rab kyi phrag gi bar lta bur rlung skyabs dang ldan pa'i mar me 'bar ba'i gzi brjid dang /_sman gyi sgron ma dngar ba drug khri dang /_grong khyer bzhi mdo dang /_sum mdo dang /_ba gam dang /_srang sdug gus mdzes par byas pa/_yul sna tshogs kyi skad 
[\[72b.6\]]dang /_spyod pa dang /_zong dang /_tshong khang sna tshogs spel bas mdzes par byas pa/_tshong pa'i tshogs stong dag gis lang long du gyur pa/_nags dang shing ljon pa sna tshogs brgya stong dag gis 'khrigs pa/_ku mu da'i me tog rgyas pa dri ma med pa spel bas mdzes par byas pa/_
[\[72b.7\]]rta dang /_glang po che dang /_shing rta'i mchog gis bun long du gyur pa drug khri yod do/_/kun dga' bo grong khyer de dag gi nang na tshong dpon dang /_tshong pa dang /_yul gyi mi dang /_ded dpon 'khod pa rnams kyang tshong dpon gzhon nu bzang skyong de'i bsngags pa rjod cing snyan pa smra bar byed 
[\[73a\]]
[\[73a.1\]]de/_nyin gcig bzhin du thal mo sbyar nas 'dud par byed do/_/yul ko sa la'i rgyal po gsal rgyal yang de'i dbang phyug dang /_'byor pa dang /_longs spyod rgyas pa mthong na bdag nyid la mi dbul po lta bur 'dzin to/_/kun dga' bo tshong dpon gzhon nu zla ba 
[\[73a.2\]]'byor pa 'di ni btso zangs 'bum gyi g.yos byed pa dang ldan pa'i 'khor gyis bskor te/_kun dga' bo de'i bsnyen bkur byed pa yang bud med lnga stong yod do/_/kun dga' bo zla ba 'byor pa de la ni lha rnams kyi dbang po brgya byin gyi bde ba'i yo byad kyis kyang cha tsam du yang mi phod do/_/
[\[73a.3\]]kun dga' bo tshong dpon gzhon nu zla ba 'byor pa de la ni tshong dpon bzang skyong gi gzugs bzang ba dang /_kha dog rgyas pa dang /_dbang phyug dang /_bde ba'i yo byad kyis brgya'i char yang mi phod do/_/kun dga' bo 'on kyang bzang skyong la ni lha'i shing rta lha'i nor bu rin po che 'od 'bar 
[\[73a.4\]]ba nam mkha' skar mas spras pa dang 'dra ba/_lha'i gser 'tsher bas ngos sprad pa/_rdo rje dang /_spug dang /_me shel sna tshogs kyis mdzes par byas pa rlung gi shugs ltar mgyogs shing nam mkha' lding gi shugs ltar 'gro ba de la zhon nas rin po che'i gling du yang 'gro zhing bde ba 
[\[73a.5\]]dang ldan la/_rtsed mo nyams su myong nas phyir 'ong ba'i shing rta'i mchog yid 'phrog pa zhes bya ba yod do/_/de nas kun dga' bos bcom ldan 'das kyi zhabs la gtugs nas bcom ldan 'das la 'di skad ces gsol to/_/bcom ldan 'das tshong dpon gzhon nu bzang skyong 
[\[73a.6\]]'dis dge ba'i rtsa ba ji lta bu zhig bsags lags/_de nas bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo 'dir dge ba'i rtsa ba sangs rgyas la bskyed pa dag gi rnam par smin pa ni de yin te/_kun dga' bo 'das pa'i dus na 'dir de 
[\[73a.7\]]bzhin gshegs pa dgra bcom pa yang dag par rdzogs pa'i sangs rgyas bde ba'i 'od ces bya ba byung ngo /_/kun dga' bo tshong dpon bzang skyong de ni de'i nyan thos gtsug phud bzang zhes bya bar gyur te/_bslab pa'i gzhi ma nyams shing tshul khrims ma 'chal bar spyod pa/_chos 
[\[73b\]]
[\[73b.1\]]smra ba/_thos pa'i mdzod 'dzin pa dang /_'dul ba 'dzin par gyur te/_des nyin gcig bzhin du sems can rnams la skad snyan cing yid du 'ong ba dang /_zab cing brtan pa dang /_gsang mtho zhing zur phyin pas chos bstan to/_/gang gis chos de thos shing kun chub par byas pa de 
[\[73b.2\]]yang phyin chad log par ltung bar 'gro bar mi 'gyur ro/_/kun dga' bo chos kyi sbyin pa des bskal pa dgu bcu rtsa gcig gi bar du lha dang mi rnams mgu bar byas so/_/kun dga' bo de'i shing rta'i gzhal med khang gang yin pa de yang bshad par bya ste/_kun dga' bo 'dis dge slong 
[\[73b.3\]]tshangs par spyod cing tshul khrims dang ldan pa lus nyam chung ba zhig la dad pa'i sems kyis bsod snyoms byin nas lham zung cig kyang byin te/_de'i bsod nams rnam par smin pa des na lha'i shing rta'i mchog mngon par grub par gyur to/_/kun dga' bo de bzhin gshegs pa dgra 
[\[73b.4\]]bcom pa yang dag par rdzogs pa'i sangs rgyas 'od srung gis kyang 'di skad du ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas shAkya thub pa 'byung ba des khyod lung ston par 'gyur ro zhes gsungs so/_/kun dga' bo tshong dpon bzang 
[\[73b.5\]]skyong 'di ni ngas 'dul ba'o/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das tshong dpon 'di ni nor dang /_gser phun sum tshogs la 'dod pa dang ldan pa'i yul rnams kyis kyang dregs par ma gyur pa ni ngo mtshar lags 
[\[73b.6\]]so/_/bcom ldan 'das kyis bka' stsal pa/_mkhas pa dag ni 'dod pa'i longs spyod rgyas pa'i khyad par dag gis dregs par mi 'gyur te/_kun dga' bo tshong dpon 'di ni dge ba'i chos can/_dge ba'i rtsa ba nyams su myong ba yin no/_/de nas bcom ldan 'das kyis bskul 
[\[73b.7\]]nas tshong dpon gzhon nu bzang skyong gis bdag nyid kyi skabs phye bar rtogs nas thal mo sbyar te bcom ldan 'das kyi zhabs la gtugs nas bcom ldan 'das la 'di skad ces gsol to/_/gal te bcom ldan 'das kyis bdag la skabs phye na bcom ldan 'das sems can thams cad la 
[\[74a\]]
[\[74a.1\]]sman 'dogs shing thugs brtse ba can la bdag phyogs 'ga' zhig zhu bar 'tshal lo/_/bcom ldan 'das kyis bka' stsal pa/_bzang skyong de'i phyir khyod kyi dri ba dang 'thun pa'i dus la bab kyis/_bzang skyong khyod ci dang ci 'dod pa dris shig dang ngas khyod la 
[\[74a.2\]]bshad do/_/de skad ces bka' stsal nas/_bcom ldan 'das la bzang skyong gis 'di skad ces gsol to/_/bcom ldan 'das 'di na sems can rnams rnam par shes pa ma 'tshal te/_za ma tog gi nang gi rin po che mi rig pa bzhin du thams cad kyis rnam par shes pa mi 
[\[74a.3\]]rtogs na/_bcom ldan 'das rnam par shes pa de gang lags/_ji ltar na rnam par shes pa zhes bgyi/_bcom ldan 'das ji ltar na mi gum pa'i rkang lag dang mig nyams shing 'gum pa'i dus kyi tshe dbang po rnams 'gag cing khams rnams dang mi ldan par gyur pa na rnam par shes pa 
[\[74a.4\]]'di lus las ji ltar 'pho zhing mchi gzugs ni ji lta bu lags/_rang bzhin ni ji lta bu lags/_lus dang ni ji ltar 'bral bar 'gyur/_rnam par shes pa 'dis lus yongs su btang nas lus gzhan ji ltar len par 'gyur/_ji ltar na khams rnams yongs su btang zhing skye 
[\[74a.5\]]mched rnams bor nas 'di nas 'jig rten pha rol du mchi bar 'gyur/_ji ltar na lus tha dad pa dag len par bgyid/_bcom ldan 'das ji ltar na mi gum pa'i skye mched rnams rjes su 'brang bar 'gyur/_bcom ldan 'das 'jig rten 'dir dge ba'i rtsa ba bsags pa/_'jig 
[\[74a.6\]]rten pha rol du ji ltar myong bar 'gyur/_ji ltar na phung po 'di dag gis dge ba'i rtsa ba bsags la phyis phung po gzhan dag gis nyams su myong bar 'gyur/_ji ltar na rnam par shes pa 'di lus kyi rjes su 'brang bar 'gyur/_ji ltar na skye mched rnams lus kyi rjes su 'brang bar 'gyur/_
[\[74a.7\]]de skad ces gsol nas/_bcom ldan 'das kyis bzang skyong la 'di skad ces bka' stsal to/_/bzang skyong legs so legs so/_/de de bzhin te/_khyod kyis nga la bskul ba bzhin no/_/bzang skyong de'i phyir rnam par shes pa'i 'ong ba dang /_'gro ba dang /_'pho ba dang /_
[\[74b\]]
[\[74b.1\]]'gag pa nyon cig_/bzang skyong dper na rlung gi khams gzugs can ma yin pa yin yang bstan du yod cing gzung du yod pa dag las gzugs su snang ngo /_/de la bstan du yod pa ni shing 'gul shing g.yo ba dang /_sgra skad 'ur 'ur po'i sgra 'byin pa dang /_grang ba dang /_dro ba'i reg pa'i tshor ba skyed 
[\[74b.2\]]pa yin yang de la rkang lag dang mig dang /_gdong dmigs par mi 'gyur te/_sngo bsangs dang dkar ba zhes kha dog lhag par mi dmigs so/_/bzang skyong de bzhin du rnam par shes pa'i khams 'di yang gzugs su dmigs shing gzugs su snang bar mi 'gyur te/_khyod kyis rgyu'i bye brag dag 
[\[74b.3\]]gis rnam par shes pa'i khams rtogs par bya'o/_/de la rgyu gang zhe na/_sems pa dang /_tshor ba dang /_chos kyi khams so/_/de la ji ltar na rnam par shes pa'i khams 'di lus yongs su btang nas tshor ba dang sems pa len ce na/_dper na rlung gi khams kyis me tog gi dri bsdus 
[\[74b.4\]]nas 'phos te 'gro ba de las lha'i me tog gi dri 'di ngad ldang ngo zhes shes mod kyi/_rlung gi khams kyang me tog gi dri mi 'dzin la rlung gi khams med par yang me tog sna tshogs kyi dri mi dmigs so/_/dri de yang gzugs can ma yin la/_rlung gi khams de yang gzugs can ma yin/_
[\[74b.5\]]sna'i dbang po de yang gzugs can ma yin no/_/bzang skyong de bzhin du mi shi ba'i rnam par shes pa des tshor ba yongs su blangs shing sems pa kun tu blangs te chos kyi khams yang dag par blangs nas 'jig rten pha rol du 'gro ste/_pha ma phrad pa las rnam par shes pa skye bar 'gyur ro/_/
[\[74b.6\]]rnam par shes pa skyes na tshor ba rnams dang /_sems pa rnams 'du bar 'gyur te/_dper na me tog gi dbang gis snas tshor la/_sna'i dbang gis dri dmigs par 'gyur ba dang /_gzhan yang lus kyi dbang gis rlung gi rang bzhin gyi reg pa dmigs par 'gyur la rlung gi dbang gis me 
[\[74b.7\]]tog gi dri 'byung bar 'gyur ba de bzhin du rnam par shes pa'i dbang gis tshor ba 'byung bar 'gyur la tshor ba'i dbang gis sems pa 'byung bar 'gyur ro/_/sems pa'i dbang gis gang gis dge ba 'am mi dge ba shes pa'i chos kyi khams 'byung bar 'gyur te/_dper na ri mo mkhan rtsig pa dang 
[\[75a\]]
[\[75a.1\]]shing leb shin tu byi dor byas pa la ci 'dod pa bzhin du las byed de/_las la blo sbyangs pas ci 'dod pa bzhin du gzugs rnams mngon par 'grub par byed kyang de'i rnam par shes pa de yang gzugs can ma yin la/_rnam par shes pa gzugs can ma yin pas 
[\[75a.2\]]kyang gzugs sna tshogs mngon par 'grub par byed pa de bzhin du rnam par shes pa'i khams gzugs can ma yin pa 'dis gzugs kyi lus drug mngon par 'grub par byed de/_'di lta ste mig gi rkyen gyis gzugs mthong la/_rnam par shes pa mig la rten pa gang yin pa de yang 
[\[75a.3\]]gzugs can ma yin no/_/rna ba'i rkyen gyis sgra ste/_de yang gzugs can ma yin no/_/sna'i rkyen gyis dri ste/_de yang gzugs can ma yin no/_/lce'i rkyen gyis ro ste/_de yang gzugs can ma yin no/_/lus kyi rkyen gyis reg bya ste/_de yang gzugs can ma yin no/_/
[\[75a.4\]]chos kyi skye mched kyang gzugs can ma yin no/_/rab tu shes pa gang yin pa de yang gzugs can ma yin pa ste/_de bas na spyod yul rnams kyang gzugs can ma yin par blta bar bya'o/_/de bzhin du rnam par shes pa'i khams 'di yang gzugs can ma yin par blta bar bya'o/_/
[\[75a.5\]]ji ltar na rnam par shes pa'i khams 'dis lus yongs su btang nas 'jig rten pha rol du 'gro zhe na/_bzang skyong 'dir 'chi ba'i dus kyi tshe las zad pas tshe 'gag pa na las kyi sgrib pas zin pa'i rnam par shes pa'i khams 'di 'pho bar 'gyur te/_dper na dgra bcom pa 'gog 
[\[75a.6\]]pa'i snyoms par zhugs pa'i rnam par shes pa'i khams de khong bar 'gags nas yongs su mkhyen pa de bzhin du rnam par shes pa'i khams 'di yang skye ba po shi ba'i lus yongs su btang zhing khams rnams bor nas dran pa stobs dang ldan par 'gyur te/_'di ltar bdag ni mchod sbyin 
[\[75a.7\]]gyis byin zhes bya ba de nyid yin te/_lus kyi tshor ba dang /_yid kyi tshor ba dang /_tshor ba rnam pa gnyis kyis zin to snyam du rab tu shes te/_de 'chi ba'i dus kyi tshe ni lus kyi tshor ba dang ldan par 'gyur ro/_/shi nas ni yid kyi tshor ba dang ldan par 'gyur ro/_/gzhan yang rnam par shes 
[\[75b\]]
[\[75b.1\]]pa zhes bya ba'i don ci zhe na sa bon gyis lus kyi myu gu mngon par 'grub par byed la sems pas shes pa dran pa thob par 'gyur te/_de bas na sa bon dang /_shes pa la rnam par shes pa zhes bya'o/_/gzhan yang bde ba dang sdug bsngal gyi tshor bas shes pa de rtogs pas na de'i phyir rnam par 
[\[75b.2\]]shes pa zhes bya'o/_/gzhan yang de dge ba dang mi dge ba rig pa dang /_dge ba dang mi dge ba'i spyod yul shes pas na de'i phyir rnam par shes pa zhes bya'o/_/sa bon gyis myu gu skyed pa bzhin du lus 'grub pas de'i phyir yang rnam par shes pa zhes bya'o/_/bzang skyong gzhan yang ji ltar 
[\[75b.3\]]rnam par shes pa'i khams kyis lus yongs su btang nas 'pho zhing 'gro bar 'gyur zhes khyod kyis smras pa de ni dper na me long gi gzugs brnyan lta bu dang /_'jib la rgyas btab pa'i 'bur bzhin no/_/dper na nyi ma shar na rab rib dang /_mun pa med par 'gyur la nyi ma med par gyur 
[\[75b.4\]]na yang mun pa 'byung bar 'gyur mod kyi/_mun pa de'i gnas ther zug pa'am/_ther zug pa ma yin pa yang med la/_mun pa de la yang gzugs dang tshor ba mi snang ba de bzhin du rnam par shes pa'i khams 'di yang lus skyes nas mun pa bzhin du lus la gnas par 'gyur te/_mis 
[\[75b.5\]]kyang rnam par shes pa mi mthong la rnam par shes pa'i khams kyang lus 'dzin par byed do/_/dper na bud med kyi mngal na bu gnas pa la ci bdag gi lto na 'dug pa 'di khye'u 'am/_bu mo 'am/_sngo bsangs sam/_dkar ram/_ser ram/_dbang po tshang ba 'am/_dbang po 
[\[75b.6\]]ma tshang ba yin pa 'am/_rkang lag mnyam pa yin par mi shes la/_lto'i mngal na gnas pa de yang kha zas ha cang tsha bas 'gul zhing reg la tshor bar 'gyur ba de bzhin du rnam par shes pa'i khams 'di yang 'gro ba dang /_'ong ba dang /_brkyang ba dang /_bskum pa dang /_mig 
[\[75b.7\]]'dzums pa dang /_'byed pa dang /_las thams cad yongs su spyod cing rgod pa dang /_gtam dang bsam pa skyed pa'i rang bzhin can lus la gnas pa'i rnam par shes pa la bdag gi lus la rnam par shes pa gnas pa 'di rang bzhin ji lta bu zhig snyam du sems can rnams 
[\[76a\]]
[\[76a.1\]]kyis mi shes so/_/bzang skyong gzhan yang rnam par shes pa'i khams 'di ni shin tu yongs su sbyang ba byas pa dang /_dngos po thams cad la chub pa yin la/_dngos po rnams kyis kyang gos pa med do/_/bzang skyong 'di na rnam par shes pa ni bsgos pa yin te/_
[\[76a.2\]]dbang po drug po rnams dang /_dbang po drug gi spyod yul rnams dang /_khams bzhi po rnams dang /_nye bar len pa'i phung po lnga po rnams dang /_bzang skyong 'di dag ni rnam par shes pa la bsgo bar bya ba yin par blta'o/_/dper na shing gi 'khrul 'khor phur bu gcig gis 
[\[76a.3\]]zungs byas pa de bya ba thams cad byed de rgyug pa dang /_mchong ba dang /_gar byed pa dang /_bya ba rnam pa sna tshogs dag la 'jug na bzang skyong 'di ji snyam du sems/_'khrul 'khor de gang gi dbang gis 'jug par 'gyur/_bzang skyong gis gsol pa/_bcom ldan 'das 
[\[76a.4\]]bkas rmas pa de'i rgyus ni bdag gis ma 'tshal to/_/bcom ldan 'das kyis bka' stsal pa/_bzang skyong 'khrul 'khor de ni las kyi dbang gis 'jug ste/_las de yang gzugs can ma yin zhing rnam par shes pa las mngon par grub pa'o/_/de bzhin du lus kyi 'khrul 
[\[76a.5\]]'khor 'di yang rnam par shes pa'i dbang gis 'byung ste/_rnam par shes pa'i khams 'di ni lus sna tshogs la 'jug pa yin no/_/rnam par shes pa'i khams 'di ni lus skyed par byed pa'i phyir byed pa po yang yin no/_/rnam par shes pa'i khams 'di ni lus kyi khams la sten pa'i 
[\[76a.6\]]phyir mi zad pa yang yin no/_/rnam par shes pa'i khams 'di ni sngon gyi lus kyi gnas rjes su dran pa'i phyir blo phun sum tshogs pa yang yin no/_/rnam par shes pa'i khams 'di ni nyi ma'i 'od zer dang 'dra bar blta bar bya ste/_dper na nyi ma'i 'od zer ni dri nga ba dag dang /_mi gtsang 
[\[76a.7\]]ba dag dang /_ro dag la yang 'bab ste/_'on kyang de dag la dri des gos par mi 'gyur la/_nyi ma yang dri nga ba bor te yang mi 'gro'o/_/de bzhin du rnam par shes pa'i khams 'di yang phyis dang /_snyag snyig za ba'i khyi dang /_phag gi skye gnas dag tu yang skye ba yongs su 'dzin 
[\[76b\]]
[\[76b.1\]]te/_'on kyang rnam par shes pa'i khams la spyod pa ngan pa de dag gis gos pa med do/_/bzang skyong gzhan yang rnam par shes pa'i khams 'di ni lus yongs su btang nas dge ba dang mi dge ba'i rjes su 'jug ste/_de yang ji lta zhe na/_rnam par shes pa'i khams gzugs 
[\[76b.2\]]can ma yin pa 'dis lus 'dir bor nas bsod nams dang /_bsod nams ma yin pa yongs su 'dzin to/_/dper na rlung gi khams brag gi phrag nas byung nas shing tsam pa ka dang phrad de/_spos shin tu dri zhim pa khyer nas yang 'gro/_/dri nga ba dang /_mi gtsang ba dang /_ro'i dri yang 
[\[76b.3\]]khyer te 'gro la/_bzang skyong de las gang ches shas che ba de'i dri dang ldan par 'gyur ro/_ji ltar rlung gi khams de dri rnam pa gnyis khyer te 'gro yang rlung gi khams de yang gzugs can ma yin la/_dri de gnyis kyang gzugs can ma yin pa de bzhin du rnam par shes pa'i khams 'di 
[\[76b.4\]]yang lus las 'phos te dge ba dang mi dge ba khyer nas 'pho ste/_de ltar na de'i 'pho ba dmigs so/_/dper na rmi lam na mis dngos po thams cad shes kyang lus de mal na 'dug par mi shes pa de bzhin du bsod nams su nye bar 'gro ba'i sems can rnams rmi lam rmi ba bzhin du 'pho 
[\[76b.5\]]zhing 'gro yang rnam par shes pa'i khams 'di yang lkog ma'i mid pa rnams nas kyang mi 'byung /_bu ga rnams nas kyang ma yin te/_de ni khung bu dang gseb rnams mi tshol lo/_/de nas bzang skyong gis bcom ldan 'das kyi zhabs la gtugs nas bcom ldan 'das la 'di skad ces 
[\[76b.6\]]gsol to/_/bcom ldan 'das ji ltar na bya gag gi sgo nga'am/_ngang pa'i sgo nga ma phrugs pa shun pa ma brtol bar sgo nga'i nang nas bye'u phrug rnams 'chi 'pho bar 'gyur ba lags/_ji ltar na bu gam brtol bar rnam par shes pa 'pho bar 'gyur/_bcom ldan 'das kyis bka' stsal 
[\[76b.7\]]pa/_dper na til 'bru tsam pa ka'i me tog gis bsgos nas legs par brdungs te btsir ba las til mar byung ba ni tsam pa ka'i til mar zhes bya'o/_/'di lta ste dper na dri des kyang til 'bru ma brtol bzhin du dri zhim pos bsgos te 'pho zhing 'gro yang dri des snum gyi ro myong bar yang mi 
[\[77a\]]
[\[77a.1\]]'gyur la/_'bru'i rkyen dang me tog phrad pas til mar dri dang 'dres pa'i dngos por 'gyur te/_'on kyang til gyi 'bru de la me tog gi dri de gseb nas 'gro ba ni med la/_de'i rkyen gyis dri de 'pho zhing 'gro ba de bzhin du rnam par shes pa'i khams 'di yang me tog 
[\[77a.2\]]gi dri bzhin du sgo nga'i shun pa ma brtol bar 'pho zhing 'gro ste/_de'i 'pho ba yang de bzhin du blta bar bya'o/_/gzhan yang de'i 'pho ba ni nyi ma dang /_me shel dang /_bsreg bya dang 'dra bar yang blta bar bya'o/_/gzhan yang sa bon 'pho ba dang 'dra ste/_sa phyogs gang du sa bon 
[\[77a.3\]]btab na sa'i khams dang /_chu'i khams dang /_me'i khams dang /_rlung gi khams gcig pu kho na las sa bon de sa la rten cing sdong bu dang lo ma sngon por 'grub la/_me tog dkar po 'am sngon po 'am/_dmar por snang ba 'am/_kha dog sna tshogs sam/_smin pa'i ro tha 
[\[77a.4\]]dad par 'grub par 'gyur ba de bzhin du rnam par shes pa'i khams chos kyi khams gcig pu 'di las srid par skye ba thams cad du lus sngo bsangs sam/_dkar ba 'am/_ser ba 'am/_khra bo 'am/_nag po 'am/_rang bzhin gyis mnyen por skye bar 'gyur ro/_/bzang skyong gzhan 
[\[77a.5\]]yang 'chi ba'i dus kyi tshe rnam par shes pa'i khams 'di lus yongs su btang nas sa bon du 'gyur te/_bdag nyid rkang lag dang ldan par shes so/_/'on kyang de la yan lag dang nying lag ni med do/_/de yang sa'i khams yongs su btang nas chos kyi khams yongs su 'dzin 
[\[77a.6\]]te/_chos kyi khams de yang dran pa dang mtshungs par ldan no/_/dran pa de yang spyod yul gyi stobs dang ldan no/_/chos kyi khams dran pa dang mtshungs par ldan pa'i len pa'i rgyu ni rnam par shes pa yin te/_rnam par shes pa ma gtogs par yang chos kyi khams mi dmigs la/_
[\[77a.7\]]chos kyi khams ma gtogs par yang rnam par shes pa'i khams med do/_/rlung gi khams ni rnam par shes pa de'i rjes su 'jug go_/gzhan yang sa'i khams 'di lta ste/_dran pa'i khams dang /_tshor ba'i khams dang /_chos kyi khams dang /_gzugs kyi khams 
[\[77b\]]
[\[77b.1\]]gang yin pa rnams kyang rjes su 'jug go_/de skad ces bka' stsal nas/_bcom ldan 'das la bzang skyong gis 'di skad ces gsol to/_/bcom ldan 'das ji ltar na rnam par shes pa de gzugs can lags/_bcom ldan 'das kyis bka' stsal pa/_bzang skyong 'di 
[\[77b.2\]]la nang gi gzugs dang /_phyi rol gyi gzugs yod de/_de la nang gi gzugs gang zhe na/_zin pa'i mig gang yin pa de ni phyi rol gyi gzugs so/_/mig gi rnam par shes pa gang yin pa de ni nang gi gzugs so/_/rna ba gang yin pa de ni phyi rol gyi gzugs so/_/rna ba'i 
[\[77b.3\]]rnam par shes pa gang yin pa de ni nang gi gzugs so/_/sna gang yin pa de ni phyi rol gyi gzugs so/_/sna'i rnam par shes pa gang yin pa de ni nang gi gzugs so/_/lce gang yin pa de ni phyi rol gyi gzugs so/_/lce'i rnam par shes pa gang yin pa de ni nang gi gzugs so/_/
[\[77b.4\]]lus gang yin pa de ni phyi rol gyi gzugs so/_/lus kyi 'dus te reg pa las byung ba'i tshor ba gang yin pa de ni nang gi gzugs so/_/bzang skyong 'di lta ste/_dper na mi dmus long zhig nub mo gnyid kyi dbang du gyur pa na lha'i gzugs rkang lag mnyam zhing mchog tu yid du 'ong 
[\[77b.5\]]ba dag mthong la/_des de dag mthong nas mchog tu dga' ba bskyed de/_gnyid log pa las sad pa dang gzugs de dag ma mthong la/_de nam nangs nas 'di skad du khyod nyon cig mdang mtshan mo bdag gi rmi lam du bud med kyi gzugs mchog tu yid du 'ong ba dang /_skyed mos 
[\[77b.6\]]tshal mi stong gis gang ba mthong ste/_der bdag gis mi lus shin tu gzhon sha can/_lag pa glang po che mchog gi sna ltar ring ba/_thal gong yangs shing rgyas la/_brang yangs shing mkhregs pa dag mthong ngo zhes smra zhing mi de dag gi lus kyi rgyan mdzes pa gang yin pa 
[\[77b.7\]]de dag bzlas la/_de nas dmus long des mi de dag nyid kyi gzugs rnams ma mthong na bzang skyong 'di ji snyam du sems/_mi dmus long des rmi lam du gzugs rnams ji ltar mthong /_bzang skyong gis gsol pa/_bcom ldan 'das de'i slad du bdag la bka' stsal du 
[\[78a\]]
[\[78a.1\]]gsol/_bcom ldan 'das kyis bka' stsal pa/_bzang skyong de bas na nang gi mig shes pa dang ldan pas rmi lam du gzugs rnams mthong gi sha'i mig gis ni ma yin no/_/ji ltar mi gnyid kyis log pa'i rmi lam du yud tsam zhig dran pa 
[\[78a.2\]]'byung ba de bzhin du shi ba'i dran pa yang de dang 'dra ste/_nang gi gzugs de yang de bzhin du blta bar bya'o/_/bzang skyong gzhan yang mi shi ba'i rnam par shes pa'i khams de sa bon gyi khams bzhin du 'pho zhing 'gro ba ngas bshad par bya ste/_dper na sa bon gyi khams sa 
[\[78a.3\]]gzhi la btab na khams bzhi po dag sdud par byed pa de bzhin du rnam par shes pa'i khams 'di yang dran pa rab tu 'dzin cing tshor ba yongs su 'dzin te/_dge ba dang mi dge ba yang rjes su bzung nas lus yongs su btang ste 'pho zhing 'gro'o/_/bcom ldan 'das ji ltar na 
[\[78a.4\]]rnam par shes pa de dge ba dang mi dge ba yongs su 'dzin par 'gyur/_bzang skyong dper na/_nor bu rin po che pad ma rA ga ni 'od nag po 'am dkar po 'dzin te/_'od kyi rang bzhin ji lta ba bzhin du nor bu rin po che de la 'byung zhing de'i rang bzhin nyid nor bu rin po che de la snang bar 
[\[78a.5\]]'gyur te/_gnas gang dang gang du 'phos pa de dang der kha dog dag snang ba de bzhin du rnam par shes pa 'di dge ba dang mi dge ba yongs su bzung nas 'pho zhing 'gro'o/_/de nas yang bcom ldan 'das la bzang skyong gis 'di skad ces gsol to/_/bcom ldan 'das 
[\[78a.6\]]ji ltar na lus 'di la rnam par shes pa rtogs par 'gyur ba lags/_bcom ldan 'das kyis bka' stsal pa/_bzang skyong rnam par shes pa 'di bsags pa 'am/_spungs par mi dmigs so/_/de ci'i phyir zhe na/_rnam par shes pa'i khams 'di skye zhing 'gag 
[\[78a.7\]]pa'i phyir ro/_/bzang skyong dper na sa bon las myu gu 'byung mod kyi/_sa bon rul pa las myu gu 'byung bar mi 'gyur la/_sa bon nyams pa las kyang myu gu 'byung bar mi 'gyur te/_myu gu yang 'grub par 'gyur na/_bzang skyong 'di ji snyam du sems/_myu gu de'i sa 
[\[78b\]]
[\[78b.1\]]bon sdong bu 'am/_lo ma 'am/_sbubs gang la gnas/_sa bon ni shing gi rtse mo na yang mi gnas so/_/de bzhin du lus 'di la rnam par shes pa gang na yang mi gnas te/_mig la yang ma yin/_rna ba la yang ma yin/_sna'i dbang po la yang ma yin no/_/sa bon gyi myu gu 
[\[78b.2\]]skye ba gang yin pa de ni sems pa chung ba yin no/_/mngal du skye ba de ni tshor ba chung ba yin te/_dper na myu gu 'byung zhing dus tshigs dang ldan pa na me tog rnams 'grub ste/_me tog grub na 'bras bu 'grub pa yod pa de bzhin du rnam par shes pa'i khams 'dis lus 'grub 
[\[78b.3\]]par 'gyur ro/_/lus grub pa na yan lag dang nying lag gang la yang rnam par shes pa mi gnas la/_rnam par shes pa med na yang lus skye bar mi 'gyur ro/_/dper na shing yongs su smin pa las sa bon 'byung la yongs su ma smin pa las ma yin pa de bzhin du 'chi ba'i 
[\[78b.4\]]dus kyi tshe lus las rnam par shes pa 'di snang bar 'gyur te/_tshor ba dang mtshungs par ldan pa/_sred pas bsdams pa/_dran pas yongs su bzung ba/_dge ba la dmigs pa dang mtshungs par ldan pa/_mi dge ba la dmigs pa dang mtshungs par ldan pa/_rlung gi 
[\[78b.5\]]khams kyis yongs su zin pa/_shes pas mngon par brlan pa/_rkyen la mngon du phyogs pa'i rnam par shes pa ni pha ma phrad pa na skye bar 'gyur ro/_/dper na me long gi dkyil 'khor shin tu phyis pa la bzhin gyi gzugs brnyan snang gi_/bzhin med par gzugs 
[\[78b.6\]]brnyan mi 'byung la/_me long med par yang gzugs brnyan mi 'byung ste/_ji ltar bzhin dang me long phrad pa las gzugs brnyan 'byung bar 'gyur zhing gzugs brnyan de yang gzugs can ma yin la/_de la tshor ba dang rab tu shes pa yang med de/_lus gang dang 
[\[78b.7\]]gang du bskyod pa de dang de nyid du gzugs brnyan 'pho zhing ji lta bur lus smra ba dang /_'bod pa dang /_'gro ba dang /_bskum pa dang /_brkyang bar byed pa de bzhin du bzhin gyi gzugs brnyan yang 'gyur bar snang ngo /_/bzang skyong 'di ji snyam du sems/_gang 
[\[79a\]]
[\[79a.1\]]gi dbang gis gzugs brnyan de dmigs par 'gyur/_bzang skyong gis gsol pa/_mi'i dbang po'i gzugs brnyan gda' ste/_de yang me long gi rkyen gyis bzhin gyi gzugs brnyan gda' la/_bzhin gyi mdog ci 'dra ba dang /_dbang po 
[\[79a.2\]]ma tshang ba'am/_dbang po tshang ba de nyid kyi gzugs brnyan 'byung lags so/_/bzang skyong ji ltar lus kyi dbang dang /_me long gi dkyil 'khor gyi rkyen gyis gzugs brnyan 'grub par 'gyur ba de bzhin du rnam par shes pa'i dbang gis lus 'di tshor ba myong zhing /_'du 
[\[79a.3\]]shes dang /_'du byed rnams dang /_yid la byed pa 'grub par byed do/_/de la me long gang yin pa de ni pha ma dang phrad pa lta bur blta'o/_/ji ltar lus mi snang na gzugs brnyan mi snang ste/_dper na me long gi dkyil 'khor la gzugs brnyan gyi rang bzhin yod pa spangs 
[\[79a.4\]]nas yang chu'i nang du gzugs brnyan 'byung bar byed pa de bzhin du rnam par shes pa'i khams 'di yang lus yongs su btang ste/_lus kyi rang bzhin 'phangs nas phung po gzhan 'thob par 'gyur ro/_/dper na sa bon gyi khams chung ngu zin kyang shing n+ya gro d+ha dang /_u dum 
[\[79a.5\]]ba ra la sogs pa'i shing gi phung po chen po bskyed nas yang shing de yongs su btang ste/_shing gzhan 'dzin la sa bon gyi khams yongs su btang ba na dus bzlog par gyur pas shing de'i khams kyi bcud med par 'gyur ro/_/khams kyi bcud rnams med par gyur pas shing 
[\[79a.6\]]de yongs su rnyings shing yongs su skam par 'gyur ba de bzhin du rnam par shes pa'i khams phra zhing mi gsal ba 'dis kyang lus rnams bskyed nas yang yongs su btang ste/_lus gzhan dag sgrub par byed do/_/dper na nas dang /_til dang /_gro dang /_mon sran gre'u 
[\[79a.7\]]dang /_mon sran sde'u la sogs pa'i sa bon cung zad gang na yod pa der cung zad sems pa lta bur gnas par 'gyur ba de bzhin du rnam par shes pa'i khams 'di yang sems can gyi ris gang dang gang du 'pho ba de dang der sems pa yongs su bzung zhing tshor ba chung ngu dang /_bsod 
[\[79b\]]
[\[79b.1\]]nams dang bsod nams ma yin pa rjes su bzung nas 'jig rten 'di nas 'jig rten pha rol du 'pho'o/_/dper na bung ba ro la sred pas yun ring du me tog la gnas te longs spyad nas me tog yongs su btang ste me tog gzhan du 'pho la/_bung ba de yang me tog dri mi zhim pa longs 
[\[79b.2\]]spyad nas dri zhim por 'gro bar byed de/_me tog gang dang gang la 'byar ba de dang de la chags shing ro yang myong bar byed pa de bzhin du rnam par shes pa'i khams 'dis kyang lha rnams kyi nang du lha'i lus blangs te/_dge ba'i rtsa ba shin tu longs spyad nas phyir yang sems can dmyal 
[\[79b.3\]]ba dang /_dud 'gro dang /[ {]yi dgas [,]yi dwags [}]kyi nang du lus blangs te/_des mi dge ba'i rtsa ba yongs su myong nas yang phung po lnga po gzhan dag len to/_/de la rnam par shes pa'i khams 'di ji ltar blta bar bya zhe na/_dper na gur gum gyi sa bon nam leb rgan rtsi'i sa bon 
[\[79b.4\]]rnams rang bzhin gyis dkar la/_de dag gi khong na myu gu yang mi snang /_me tog kyang mi snang /_kha dog kyang mi snang yang sa bon de sa'i khams la btab na chu'i khams kyis yongs su brlan nas myu gu mngon par 'grub par byed de/_myu gu mngon par grub nas me tog 
[\[79b.5\]]dmar po'am/_dkar po 'am/_sngon po 'byung bar 'gyur te/_'on kyang kha dog de yang sa bon gyi khong na mi gnas la sa bon med na yang kha dog dang myu gu 'byung bar mi 'gyur ba de bzhin du rnam par shes pa'i khams 'dis kyang lus yongs su btang nas mi'i sha tshugs 
[\[79b.6\]]can yin la/_sha snag gu'i dbang po 'byung ba'i skye mched dang ldan pa ma yin te/_de lha'i mig dang /_lha'i rna ba dang ldan zhing sgra dang /_dri dang /_ro dang /_chos kyi skye mched rab tu shes pa'i bdag nyid can du 'gyur la/_'di snyam du gang bdag gis las byas 
[\[79b.7\]]pa de nyid ni bdag yin no snyam du yang shes so/_/lus de yang rnam par shes pa'i rkyen gyis bsdus pa yin te/_dper na dar gyi srin bu rang gi lus las skud pa'i rgyud byung bas khyim byas la de nyid de'i nang du 'chi ba'i dus byed do/_/de bzhin du rnam par shes pa'i khams 
[\[80a\]]
[\[80a.1\]]'dis kyang lus bskyed nas/_dar gyi srin bu bzhin du bdag nyid yang lus yongs su btang nas med par 'gyur ro/_/dper na pad ma chu'i nang nas skyes te/_lha'i dri dang /_kha dog mngon par 'grub kyang pad ma dkar po de la chu'i khams kyang mi 
[\[80a.2\]]dmigs la de'i nang du mi snang bar gyur nas gang du sa bon gnas pa der kha dog dang /_dri dang /_ro rnams gnas par 'gyur ro/_/de bzhin du rnam par shes pa'i khams 'di gang du 'pho zhing 'gro ba der dbang po dag gi spyod yul rnams 'pho bar 'gyur te/_tshor ba dang /_
[\[80a.3\]]sems pa dang /_chos kyi khams rnams kyang der 'pho zhing 'gro bar 'gyur ro/_/dper na yid bzhin gyi nor bu rin po che gang du 'gro ba der longs spyod thams cad 'pho zhing 'gro bar 'gyur ro/_/dper na nyi ma dang 'brel ba'i 'od zer rnams nyi ma gang dang gang du 'gro ba de 
[\[80a.4\]]dang de nyid du 'od zer rnams kyang rjes su 'gro ba de bzhin du rnam par shes pa'i khams 'di gang dang gang du 'pho ba de dang de nyid du tshor ba dang /_'du shes dang /_chos kyi khams rnams kyang 'pho zhing 'gro'o/_/gzhan yang rnam par shes pa'i khams 'dis lus yongs su 
[\[80a.5\]]btang nas dbang po thams cad kyi phrad pa yongs su bzung ste/_sha med pa dang /_rus pa med pa'i lus 'grub par byed do/_/de'i lus len pa'i rgyu ni gzugs yin no/_/dbang po'i dngos po rnams ni tshor bas myong ngo /_/dran pa ni lha'i lta bas mthong ste/_dge ba dang 
[\[80a.6\]]mi dge ba yang yongs su len to/_/dper na rgya shug dang /_'bra go dang /_amra dang /_nyo ti dang /_se'u dang /_bil ba dang /_ka pid ta la sogs pa'i 'bras bu rnams ni ro du mar 'grub ste/_tsha ba dang /_kha ba dang /_skyur ba dang /_lan tshwa'i ro dang /_bska ba la 
[\[80a.7\]]sogs pa'i ro re rer rnam par smin par 'gyur te/_la la ni ro tsha bar 'gyur/_la la ni skyur/_la la ni mngar ro/_/'bras bu de dag med par gyur pa'i sa bon gang dang gang du 'pho ba der ro yang 'pho bar 'gyur ro/_/de bzhin du rnam par shes pa'i khams 'di gang dang gang 
[\[80b\]]
[\[80b.1\]]du 'pho ba de dang der tshor ba 'pho bar 'gyur ro/_/bsod nams dang /_bsod nams ma yin pa dang /_dran pa yang 'pho bar 'gyur ro/_/gzhan yang rnam par shes pa'i khams 'dis ni lus yongs su btang nas bdag gi lus 'di yongs su btang ngo snyam du rab tu shes te/_
[\[80b.2\]]de bas na 'di la rnam par shes pa'i khams zhes bya'o/_/dge ba'i las kyang rab tu shes so/_/mi dge ba'i las kyang rab tu shes so/_/las 'di dag ni bdag gi phyi bzhin 'brang ngo /_/bdag kyang 'di dag gi phyi bzhin du 'brang ngo snyam du de ltar rab tu shes te/_de bas na 
[\[80b.3\]]rnam par shes pa zhes bya'o/_/gzhan yang lus 'di'i bya ba thams cad rab tu shes te/_de bas na rnam par shes pa zhes bya'o/_/dper na rlung gi khams grang bar yang 'gyur zhing tsha bar yang 'gyur la/_dri zhim por yang ldang zhing dri nga bar yang ldang ste/_spyod pa de 
[\[80b.4\]]dag thams cad ni rlung gi khams kyi rkyen las byung yang rlung gi khams de yang gzugs can ma yin la/_len pa'i rgyus snang ste/_ji ltar rlung gi khams kyis shing g.yo ba dang /_grang ba dang /_tsha ba'i reg pa len pa'i rkyen byed pa las rlung gi khams shes par 'gyur 
[\[80b.5\]]ba de bzhin du rnam par shes pa'i khams 'di yang gzugs can ma yin te/_gzugs len pa'i rkyen dang /_'dod pa len pa'i rkyen dang /_lta ba len pa'i rkyen dang /_tshul khrims dang /_brtul zhugs mchog tu 'dzin pa len pa'i rkyen gyis tshor ba myong bar 'gyur ro/_/tshor ba'i rkyen gyis lus 
[\[80b.6\]]dang kha dog skye zhing 'grub par byed pas na rnam par shes pa zhes bya'o/_/de nas tshong dpon gzhon nu zla ba 'byor pa stan las langs te/_thal mo sbyar nas bcom ldan 'das la 'di skad ces gsol to/_/bcom ldan 'das gzugs ji ltar blta bar bgyi/_len pa ni ji 
[\[80b.7\]]lta bu lags/_las len pa ni ji ltar blta bar bgyi/_lta ba len pa ni ji lta bu lags/_tshul khrims dang /_brtul zhugs mchog tu 'dzin pa'i len pa ni ji ltar blta bar bgyi/_bcom ldan 'das kyis bka' stsal pa/_zla ba 'byor pa legs so legs so/_/
[\[81a\]]
[\[81a.1\]]mkhas pas ni mkhas pa'i mtshan nyid de ltar shes so/_/zla ba 'byor pa 'di ni kha dog bzang po 'am/_kha dog ngan pa yang rung ste/_de ni sha kham tshad dang /_rtsa dang /_rgyus pa dang /_mgo dang /_klad pa dang /_rus pa dang /_rkang pa dang /_rgyu ma 
[\[81a.2\]]dang /_gnye ma dang /_mkhal ma dang /_snying dang /_lto dang /_glo ba dang /_phyi sa dang /_gcin dang /_lgang pa dang /_pho ba dang /_long ka dang /_zhag dang /_chu ser dang /_rnag dang /_khrag dang /_mkhris pa dang /_bad kan dang /_ngar snabs dang /_skra dang /_kha 
[\[81a.3\]]spu dang /_sen mo dang /_spu dang /_pags pas g.yogs pa shin tu gyur pa/_mi sdug pa/_mi gtsang ba mang po la brten pa'o/_/gzugs gang ci yang rung ba de dag thams cad ni 'byung ba chen po bzhi dang /_'byung ba chen po bzhi rgyur byas pa las mngon par 'grub 
[\[81a.4\]]ste/_de yang pha ma phrad pa'i rkyen gyis 'grub par 'gyur te/_de bas na gzugs len pa'i rgyu zhes bshad do/_/zla ba 'byor pa lus kyi sra ba nyid gang yin pa de ni sa'i khams so/_/gsher ba nyid gang yin pa de ni chu'i khams so/_/dro ba nyid dang /_yongs su smin par 
[\[81a.5\]]byed pa gang yin pa de ni me'i khams so/_/g.yo ba nyid dang /_bskum pa dang /_brkyang ba nyid gang yin pa de ni rlung gi khams so/_/lus de'i rab tu shes pa dang /_ro'i khams dang /_dri'i khams dang /_sgra'i khams dang /_reg bya'i khams dang /_dran pa gang 
[\[81a.6\]]yin pa de ni rnam par shes pa'i khams zhes bya'o/_/de nas bcom ldan 'das la tshong dpon gzhon nu zla ba 'byor pas 'di skad ces gsol to/_/bcom ldan 'das 'gum pa'i dus kyi tshe rnam par shes pa 'dis gzugs kyi khams ji ltar yongs su gtong bar 'gyur/_
[\[81a.7\]]lus las rnam par shes pa ji ltar 'byung bar 'gyur/_lus yongs su btang nas 'di snyam du 'di ni bdag gi khog pa yin no snyam du ji ltar 'tshal bar 'gyur/_bcom ldan 'das kyis bka' stsal pa/_zla ba 'byor pa 'dir lus 'di gnas par gyur nas/_dus log 
[\[81b\]]
[\[81b.1\]]par gyur pas/_khams rnams yongs su gtong bar 'gyur te/_dper na 'o ma dang chu bsres te/_lhan cig tu bzhag pa me dang phrad na/_'o ma yang logs shig tu 'gyur zhing /_chu yang logs shig tu 'gyur te/_'o ma'i snum gyi khams gang yin pa de yang gzugs 
[\[81b.2\]]can ma yin no/_/zla ba 'byor pa de bzhin du mi shi ba'i khog pa yang logs shig tu 'gyur/_khams rnams kyang logs shig tu 'gyur/_rnam par shes pa yang logs shig tu 'gyur te/_rnam par shes pa de yang khams kyi rten yongs su blangs nas/_chos kyi khams 
[\[81b.3\]]yongs su len to/_/dran pa ni chos kyi khams dang /_'brel bar 'gyur te/_dran pa chos kyi khams dang 'brel ba dang /_dge ba dang mi dge ba blangs nas/_'jig rten pha rol du 'gro bar 'gyur ro/_/dper na dge ba chen po zhes bya ba'i sman mar de ni/_sman ro tsha ba dang /_
[\[81b.4\]]kha ba dang /_skyur ba dang /_lan tshwa'i ro dang /_bska ba'i ro'i mthu dang /_rnam par smin pa du ma blangs nas lus kyi nang du 'gro'o/_/dge ba'i sman mar gyi ro'i mthu dang /_rnam par smin pa de nang du song bas lus la kha dog dang /_dri dang /_ro skyed par byed cing /_de mar 
[\[81b.5\]]gyi khams yongs su btang nas lus la 'pho ba de bzhin du/_rnam par shes pa'i khams 'dis kyang lus yongs su btang nas/_dge ba dang mi dge ba yongs su blangs shing /_chos kyi khams yongs su blangs nas/_rnam par shes pa 'pho bar 'gyur te/_mar gyi 
[\[81b.6\]]khams gang yin pa de lus lta bu'o/_/sman rnams phrad pa gang yin pa de ni dbang po rnams phrad pa lta bu'o/_/sman rnams kyi kha dog dang /_dri dang /_ro dang /_reg bya gang yin pa de ni rnam par shes pa lta bu'o/_/'pho ba gang yin pa de ni shi 'phos pa'i rnam par shes 
[\[81b.7\]]pa 'pho ba lta bur blta bar bya'o/_/mi'i kha dog rgyas pa dang /_mdog bzang zhing bde bar smin pa gang yin pa de ni dge ba lta bur bstan to/_/dge ba chen po'i sman mar des mdog ngan cing skya bor gyur pa gang yin pa de ni mi dge ba lta bur bstan to/_/dge ba chen po'i sman 
[\[82a\]]
[\[82a.1\]]mar rin po che ji lta ba de bzhin du ni rnam par shes pa'i khams blta bar bya'o/_/ji ltar dge ba chen po'i sman mar gyis sman rnams kyi kha dog 'jug par byed cing /_ro dang /_dri 'jug par byed kyang /_mar de la rkang lag dang mig med pa de bzhin du/_
[\[82a.2\]]rnam par shes pa'i khams 'dis kyang lus yongs su btang zhing /_khams rnams bor nas chos kyi khams yongs su len cing /_tshor ba yongs su len te/_dge ba dang mi dge ba yongs su len to/_/zla ba 'byor pa mi shi 'phos pa des kyang lha'i dran pa thob par 'gyur te/_
[\[82a.3\]]'dod pa na spyod pa drug gi lha rnams mthong ngo /_/sems can dmyal ba bcu drug kyang mthong ngo /_/bdag nyid kyi lus rkang lag mnyam pa yang mthong ste/_de 'di snyam du/_'di ni bdag gi khog pa yin no snyam du yang shes so/_/de'i 'chi ba'i dus kyi tshe'i dran pas lha'i 
[\[82a.4\]]ltas khang pa brtsegs pa rnam par bkra zhing /_shing gel pa dang /_'khri shing dang /_ldum bu sna tshogs kyis kun nas bskor ba/_gser btso ma sar pa'i mdog ltar spa ba/_spras pa rnam par dbye ba byas pa dag mthong ngo /_/des ltas de mthong nas/_mchog tu 
[\[82a.5\]]dga' ba skyes te/_de dga' ba skyes pa des bde ba'i rnam par smin pa'i 'chi ba'i dus kyi chos dang ldan par 'gyur ro/_/de'i rnam par shes pa de ni rta la zhon pa dang 'dra bar blta ste/_dper na g.yul ngor chas pa na/_dmag mi'i nang na mi ci la ma reg par chas pa sga las 
[\[82a.6\]]bzung ste/_myur ba myur bar zhon par byed pa de bzhin du/_rnam par shes pa'i khams 'di yang dge ba la dmigs pa dang 'brel zhing /_dbugs rgyu ba rgod pas chos kyi khams yongs su blangs shing skye mched 'gags te/_lus bor nas lha'i gnas 'og min man 
[\[82a.7\]]chad tshangs pa'i bar du yongs su len par 'gyur ro//_//bam po gnyis pa ste tha ma/_de nas sman chen gyis bcom ldan 'das kyi zhabs la gtugs nas bcom ldan 'das la 'di skad ces gsol to/_/rnam par shes pa lus las 'pho ba de'i rang bzhin 
[\[82b\]]
[\[82b.1\]]ji lta bu zhig lags/_bcom ldan 'das kyis bka' stsal pa/_sman chen da ltar khyod kyis nga la ji skad bskul ba de ni de bzhin te/_legs so legs so/_/dri ba 'di ni mchog tu zab po/_/dri ba 'di ni de bzhin gshegs pas bstan par bya ba yin te/_rnam par 
[\[82b.2\]]shes pa de ston pa de ni de bzhin gshegs pa ma gtogs par gzhan med do/_/de nas bcom ldan 'das la bzang skyong gis 'di skad ces gsol to/_/bcom ldan 'das rgyal po'i bu gzhon nu sman chen ni zab mo'i zhu ba zhu ba la mkhas pa lags te blo zhib cing mdzangs la 
[\[82b.3\]]mkhas pa lags so/_/bcom ldan 'das kyis bka' stsal pa/_bzang skyong de bzhin te/_rgyal po'i bu gzhon nu sman chen 'di ni bcom ldan 'das rnam par gzigs la dge ba'i rtsa ba bskyed pa yin no/_/bzang skyong rgyal po'i bu gzhon nu sman chen 'di ni tshe rabs 
[\[82b.4\]]lnga brgya'i bar du gzhan mu stegs can du gyur nas de 'di snyam du rtog ste/_rnam par shes pa'i khams 'di ci yin/_rnam par shes pa'i khams 'di su'i yin/_rnam par shes pa'i khams 'di ji lta bu zhig yin snyam mo/_/bzang skyong 'on kyang rnam par shes pa'i 
[\[82b.5\]]'gro ba dang 'ong ba khong du ma chud de ngas 'di'i the tshom bsal bar bya'o/_/de nas tshong dpon bzang skyong gis sman chen la 'di skad ces smras so/_/sman chen legs so legs so/_/khyod ni shes rab rgya che zhing yangs la chos zab mo zhu ba la mkhas so/_/sman chen 
[\[82b.6\]]bcom ldan 'das ye shes la 'jug pa blo dag pa'i rtsa bar gyur pa la skul cig_/zla ba 'byor pa 'di ni byis pa ste/_yul la sred pas bcom ldan 'das de bzhin gshegs pa la lan 'ga' yang ma bskul bskul bar ma byas so/_/de bzhin gshegs pa 'byung ba ni rnyed par dka' 
[\[82b.7\]]la dam pa'i chos dang phrad pa yang shin tu rnyed par dkas/_bcom ldan 'das kyi zab pa zab pa'i gnas rnams bcom ldan 'das la skul cig_/de nas sman chen gyis bcom ldan 'das kyi zhal ston ka'i dus kyi me tog pad ma'i tshal ltar rgyas pa mthong ngo /_/mthong 
[\[83a\]]
[\[83a.1\]]nas kyang sman chen dad pa skyes te bcom ldan 'das la 'di skad ces gsol to/_/bcom ldan 'das bdag ni chos 'tshal ba lags na bde bar gshegs pas bdag la chos bstan du gsol/_bskal pa'i mthar ma thug par yongs su mya ngan las 'das 
[\[83a.2\]]par gshegs pa zhig tu gyur na/_de'i slad na sems can 'di dag gis las dge ba dang mi dge ba rnams kyi rnam par smin pa ma 'tshal te/_'khor ba na yongs su 'khyam par 'gyur du mchi'o/_/bcom ldan 'das kyis bka' stsal pa/_sman chen ngas tshigs su bcad 
[\[83a.3\]]pa phyed kyi don gyi phyir yang brag gi rtse mo nas rang gi lus bor te dka' ba rnam pa brgya stong du ma nyams su myong ngo /_/sman chen khyod ci dang ci 'dod pa dris shig dang ngas khyod la lan gdab bo/_/de skad ces bka' stsal nas/_bcom ldan 'das la sman chen gyis 'di skad ces 
[\[83a.4\]]gsol to/_/bcom ldan 'das rnam par shes pa 'di'i rang bzhin ci lags/_bcom ldan 'das kyis bka' stsal pa/_sman chen sgyu ma mkhan gyi mi'i rang bzhin gang yin pa dang /_mi'i grib ma chu'i nang du 'byung ba gsal ba ma yin zhing mi gsal ba'i rang bzhin gang 
[\[83a.5\]]yin pa dang /_mig dang nam mkha'i rang bzhin gang yin pa dang /_sred pa'i rang bzhin gang yin pa bzhin no/_/sman chen gyis gsol pa/_bcom ldan 'das sred pa'i rang bzhin ji lta bu lags/_bcom ldan 'das kyis bka' stsal pa/_snying du sdug pa'i mi 
[\[83a.6\]]mthong ba na mig gi dbang po 'pho ba dang /_ji ltar mis me long la rang gi bzhin gyi gzugs brnyan mthong la/_me long gud du phyung na rang gi bzhin gyi gzugs brnyan mi mthong ba de bzhin du rnam par shes pa'i khams 'di 'phos na rang gi bsod nams dang /_bsod nams ma 
[\[83a.7\]]yin pa rnam par shes pa'i khams des mthong ngo /_/dper na mi dmus long gis nyi ma 'char ba 'am/_nyi ma gung na 'dug pa yang mi mthong la/_mtshan mo yang zla ba 'char ba dang nub pa mi mthong ba de bzhin du rnam par shes pa'i khams 'di yang lus la mi snang ngo /_
[\[83b\]]
[\[83b.1\]]sman chen 'on kyang lus la sred pa dang /_tshor ba dang /_'du shes dang /_rab tu shes pa gang yin pa de ni rnam par shes pa'i khams yin te/_de yang lus 'di'i khams rnams dang /_skye mched rnams dang /_phung po rnams phrad par byed pa yin no/_/de la gzugs 
[\[83b.2\]]can gyi dngos po gang yin pa ni 'di lta ste/_mig dang /_rna ba dang /_sna dang /_ro dang /_sgra rnams so/_/tshor ba dang /_sdug bsngal dang /_bde ba dang /_yid rnams ni gzugs can ma yin pa'i dngos po ste/_de ni rnam par shes pa'i khams yin no/_/sman 
[\[83b.3\]]chen ji ltar mi'i lce'i thor tos ro kha ba dang /_tsha ba dang /_skyur ba dang /_mngar ba dang /_lan tshwa'i ro dang /_bska ba tshor te/_de'i lce de yang gzugs can yin la ro'i dngos po yang gzugs can yin no/_/de bzhin du lus 'di la yang rus pa dang /_rkang dang /_
[\[83b.4\]]sha dang /_khrag ni gzugs can yin la/_tshor ba gang yin pa de ni gzugs can ma yin te/_gang gis rnam par smin pa dang /_bsod nams dang /_bsod nams ma yin pa myong ba de ni rnam par shes pa'o/_/de nas bzang skyong gis bcom ldan 'das kyi zhabs 
[\[83b.5\]]la gtugs nas bcom ldan 'das la 'di skad ces gsol to/_/bcom ldan 'das bsod nams dang /_bsod nams ma lags pa myong ba de gang lags/_bcom ldan 'das kyis bka' stsal pa/_bzang skyong de'i phyir nyon cig_/bden pa ma mthong bas ni rnam 
[\[83b.6\]]par shes pa 'di mi mthong ste/_de ni lag mthil du skyu ru ra bzhag pa bzhin du mthong bar mi 'gyur ro/_/de ni mig la yang mi gnas te/_mig las kyang skye ba mthong bar yang mi 'gyur ro/_/bzang skyong de bzhin gshegs pa gang gA'i klung gi bye ma snyed dag gis rnam par 
[\[83b.7\]]shes pa'i khams 'di ji ltar gzigs pa de bzhin du ngas kyang gzugs can ma yin par thugs su chud de/_'on kyang byis pa rnams kyis mi shes pa'i phyir rnam par shes pa'i khams 'di dpes bstan to/_/bzang skyong 'di na rnam par shes pa'i khams 'dis bsod nams 
[\[84a\]]
[\[84a.1\]]dang /_bsod nams ma yin pa ji lta ba bzhin du rig ste/_dper na mi la la skem byed dam/_brjed byed dam/_dri za'i gdon nam/_lha'i gdon gyis zin par gyur na bzang skyong 'di ji snyam du sems/_ci mi de'i khong na 'dug pa'i skem byed dam/_dri za 
[\[84a.2\]]'am/_lha de snang ngam/_gsol pa/_bcom ldan 'das de ni ma lags so/_/mi de'i na'ang ma slad rol na yang gdon mi gda' ste/_gdon de dag ni gzugs ma mchis pa lags so/_/bzang skyong dper na lha'i gdon chen pos me tog shin tu dri zhim pa dang /_spos dang /_
[\[84a.3\]]bdug pa dang /_me tog phreng byin pa len pa de bzhin du rnam par shes pa'i khams bsod nams dang ldan pas kyang lus blangs nas rgyal srid kyi dbang phyug gam/_tshong dpon nyid dam/_lha nyid byed du 'jug ste/_de ltar na rnam par shes pa'i khams 'di ni bsod nams myong 
[\[84a.4\]]ba yin no/_/ji ltar lha'i gdon de lha'i me tog phreng byin pas rangs par 'gyur zhing mi de'i lus kyang tshim par 'gyur ba de bzhin du rnam par shes pa'i khams 'di yang rgyal srid kyi dbang phyug nyid la dga' bar 'gyur zhing lus de yang tshim par 'gyur te/_de ltar na rnam 
[\[84a.5\]]par shes pa 'di ni bsod nams myong ba yin no/_/bzang skyong dper na srul po'i gdon mi sdug cing gzugs mi snang ba mi'i lus la gnas te mi gtsang ba dang /_rul pa dang /_ljan ljin dang /_gtor khung nas 'bab pa dang /_gtor ma 'dod cing de yang gtor ma des 
[\[84a.6\]]dga' bar 'gyur la/_mi de yang gdon gyi dbang gis dri nga zhing mi gtsang ba las byung ba'i kha zas btsog pa dag la chags shing dga' bar 'gyur ba de bzhin du rnam par shes pa'i khams 'di yang bsod nams ma yin par nye bar 'gro ba'i las kyis skye gnas ngan pa bskyed de/_
[\[84a.7\]]dbul po'am/[ {]yi dgas [,]yi dwags [}]ngan pa 'am/_ljan ljin za ba dag la chags shing dga' bar 'gyur te/_de ltar na rnam par shes pa'i khams 'di ni bsod nams ma yin pa myong ba yang yin no/_/dper na lha'i gdon chen po gzugs med pa de lha'i longs spyod len pa de bzhin du 
[\[84b\]]
[\[84b.1\]]rnam par shes pa'i khams gzugs can ma yin pa 'di yang bsod nams gzugs can ma yin pas yongs su bzung nas lha'i lus rnams skyed par byed do/_/dper na srul po'i gdon gzugs med pa mi la gnas shing phyi sa dang /_ljan ljin za bar byed pa de bzhin du rnam par 
[\[84b.2\]]shes pa'i khams 'di yang bsod nams ma yin par nye bar 'gro ba'i las rnams kyis skye gnas ngan par skye bar 'gyur te/_de ltar na rnam par shes pa'i khams 'di ni bsod nams ma yin par nye bar 'gro bar yang blta'o/_/bzang skyong de bas na khyod kyis gdon gang 
[\[84b.3\]]yin pa de ni gzugs med pa'i phyir rnam par shes pa'i khams lta bur blta'o/_/gdon gyi longs spyod bzang po dang ngan pa gang yin pa de dag ni dge ba dang mi dge ba lta bur blta'o/_/mi gang yin pa de ni lus lta bur blta'o/_/de nas bcom ldan 'das la sman chen gyis 
[\[84b.4\]]'di skad ces gsol to/_/bcom ldan 'das lus 'di len pa'i rgyu ji ltar blta bar bgyi/_bcom ldan 'das kyis bka' stsal pa/_'di ni phan tshun gyi rkyen gyis 'dod pa len par byed de/_dper na gtsub stan las kyang brten/_gtsub shing las kyang brten/_de skyed 
[\[84b.5\]]pa mi'i rtsol ba las kyang brten te me 'grub par 'gyur ba de bzhin du lus 'di len pa'i rgyu skyes pa dang bud med kyi rkyen gyis sgra dang reg pa dang /_ro dang /_gzugs la sogs pa'i 'dod pa 'grub par 'gyur ro/_/dper na me tog las 'bras bu 'grub par 'gyur te/_'on kyang 
[\[84b.6\]]me tog de la yang 'bras bu mi dmigs la 'bras bu grub pa la yang me tog mi dmigs pa de bzhin du lus 'di las rnam par shes pa 'byung ste/_'on kyang lus de la yang rnam par shes pa mi snang la rnam par shes pa ldog pas kyang lus kyi rus pa dang /_rkang dang /_mer 
[\[84b.7\]]mer po dang /_mi gtsang ba rnams rnam par 'jig par 'gyur ro/_/dper na sa bon de me tog gi kha dog dang /_dri dang /_ro 'debs pa de bzhin du rnam par shes pa'i khams 'dis kyang lus yongs su btang nas dge ba dang mi dge ba btab cing tshor ba dang /_'du 
[\[85a\]]
[\[85a.1\]]shes dang /_yid la byed pa yang btab nas 'jig rten pha rol tu 'gro'o/_/dper na skyes pa dang bud med gnyis kyi dbang po gnyis phrad na dga' bas brlan te bud med la shin tu dam por 'khyud nas nyon mongs pa 'byin par byed de/_de gnyis kyi nyon mongs 
[\[85a.2\]]pa med par gyur na yang 'bral bar 'gyur ro/_/de gnyis la 'dod pa dang ldan pa'i bde ba 'byung bar 'gyur te/_der nyon mongs pa phyung nas 'dod chags med par 'gyur te/_yang gcig la gcig 'dod chags dang bral bar 'gyur ba de bzhin du rnam par shes pa'i khams 
[\[85a.3\]]'dis lus dang phrad pa rnyed nas dga' ba skyed nas chags pa 'phel bar byed do/_/dper na lus kyi rkyen gyis bud med kyi gzugs mthong na skyes pa'i 'dod chags skyed la/_yang phrad pa las bral na phyir ldog par 'gyur ba de bzhin du rnam par shes pa'i khams 'dis lus 
[\[85a.4\]]yongs su blangs nas yang bor te gzhan du 'gyur ba med par 'gyur ro/_/'di la pha ma phrad pa dang /_dri za nye bar gnas pa dang /_las la dmigs pa'i dngos po las rnam par shes pas lus 'grub par byed de/_las de dag kyang gzugs can ma yin la skyes pa dang bud med 
[\[85a.5\]]kyi rkyen gyi ngo bo de yang gzugs can ma yin no/_/len pa'i rkyen las 'dod pa 'byung ste/_de bas na 'dod pa'i len pa zhes bya'o/_/gzugs kyis 'dod pa len pas na de'i phyir yang 'dod pa'i len pa zhes bya'o/_/sman chen gzhan yang tshul khrims dang brtul zhugs mchog tu 'dzin 
[\[85a.6\]]pa'i len pa de gang zhe na/_'di la tshul khrims ni srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_'bru'i chang dang /_sbyar ba'i chang myos par byed pa bag med pa'i gnas spong ba'o/_/de mchog tu 'dzin pa ni rgyun tu 
[\[85a.7\]]zhugs pa'i 'bras bu dang /_lan cig phyir 'ong ba'i 'bras bu'o/_/de'i len pa ni srid pa ste/_lha dang mir skye zhing skye ba yongs su 'dzin pa skyed pa ste/_de ni zag pa dang bcas pa dang /_zag pa med pa'i dge ba yongs su smin par byed do/_/phung po rnams kyi sa bon yang rlan par 
[\[85b\]]
[\[85b.1\]]byed do/_/las dge ba dang mi dge ba rnams kyang sdud par byed do/_/rnam par shes pa yang sbyong bar byed do/_/nyon mongs pa blangs pa rnams kyang sreg par byed de/_de bas na 'di ni tshul khrims dang brtul zhugs mchog tu 'dzin pa'i len pa zhes bya'o/_/de skad ces bka' 
[\[85b.2\]]stsal nas/_bcom ldan 'das la sman chen gyis 'di skad ces gsol to/_/bcom ldan 'das rnam par shes pa 'dis ji ltar lha'i nang du lus yongs su len pa lags/_sems can dmyal ba rnams su ji ltar len pa lags/_bcom ldan 'das kyis bka' stsal pa/_
[\[85b.3\]]sman chen de'i phyir nyon cig_/'di la rnam par shes pa'i khams 'dis chos kyi khams yongs su blangs nas lha'i lta ba skyed de/_de'i lta ba de yang sha'i mig la rten pa ma yin no/_/de'i lta bas mthong ba gang yin pa de ni len pa zhes bya ste/_de bas na lta ba'i len pa 
[\[85b.4\]]zhes bya'o/_/de'i lha'i lta ba bsod nams la dmigs pa dang mtshungs par ldan pa des 'dod pa na spyod pa'i lha rnams kyi nang du lha'i gnas mthong ste/_der lha rnams lha'i rtse ba dag gis rtse ba mthong nas de der chags pa skye'o/_/'di snyam du yang sems te/_bdag ni 
[\[85b.5\]]der 'gro'o snyam mo/_/des der chags su rung zhing dran pa dang ldan pa'i srid pa rab tu shes so/_/dur khrod na 'dug pa'i khog pa de yang des mthong nas 'di snyam du sems te/_'di ni bdag gi dge ba'i bshes gnyen yin te/_'dis bdag lha rnams kyi nang du skye ba 
[\[85b.6\]]yongs su len pa gang yin pa'i dge ba'i rtsa ba bsags so snyam mo/_/de skad ces bka' stsal nas/_bcom ldan 'das la sman chen gyis 'di skad ces gsol to/_/bcom ldan 'das rnam par shes pa khog pa de la chags na ci'i slad du mi gnas/_khog pa de nyid 
[\[85b.7\]]la ci'i slad du mi rten/_bcom ldan 'das kyis bka' stsal pa/_sman chen dper na mi la la'i skra dang kha spu bregs te/_skra dang kha spu de mthong nas mi de 'di snyam du sems te/_skra 'di dag ni dri zhim zhing gnag pa yin gyi 'di dag ni phyir yang mgo la bskyed par bya'o snyam 
[\[86a\]]
[\[86a.1\]]na/_sman chen 'di ji snyam du sems/_ci skra de dag phyir skye bar 'gyur ram/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_sman chen de bzhin du rnam par shes pa'i khams 'dis khog pa bor nas phyir 
[\[86a.2\]]yang khog pa de nyid la gnas pa 'di ni gnas med do/_/de skad ces bka' stsal nas/_bcom ldan 'das la sman chen gyis yang 'di skad ces gsol to/_/rnam par shes pa'i khams cha phra zhing mi mngon pa 'dis glang po che'i lus bong chen po ji ltar sgrub par bgyid cing rdo rje 
[\[86a.3\]]ltar sra ba'i khog pa yang ji ltar rtol bar bgyid/_glang po che dgu stong gi stobs dang ldan pa'i mi dang glang po che'i rgyal po yang ji ltar 'dzin par bgyid/_bcom ldan 'das kyis bka' stsal pa/_sman chen dper na rlung gi khams gzugs med cing bstan du med pa ri'i phrag na 
[\[86a.4\]]gnas pa de yang ri'i phrag de nas byung ste/_ri rab dang 'dra zhing mtshungs pa'i ri'i rtse mo snyil bar byed cing 'gyes par byed na/_sman chen 'di ji snyam du sems/_rlung gi khams kyi rang bzhin ni ji lta bu/_ri de'i rang bzhin ni ji lta bu/_sman chen gyis gsol pa/_rlung gi khams 
[\[86a.5\]]ni snyi zhing lus ma mchis par blta bar bgyi'o/_/bcom ldan 'das kyis bka' stsal pa/_sman chen de de bzhin te/_ji ltar rlung gi khams snyi zhing lus med pa de bzhin du rnam par shes pa 'di yang zhan cing lus med mod kyi lus chen po dag dang chung ngu dag kyang skyed par byed de/_
[\[86a.6\]]sbrang bu'i yang rnam par shes pa de nyid yin no/_/glang po che'i yang de nyid yin no/_/dper na mar me'i me lce chung yang ra ba 'am/_khang pa'i nang gi mun pa chen po sel bar byed pa de bzhin du rnam par shes pa'i khams 'dis kyang las len pa'i rgyu des na gzugs chung ngu dang chen 
[\[86a.7\]]po rnams 'grub par byed do/_/de skad ces bka' stsal nas/_bcom ldan 'das la sman chen gyis 'di skad ces gsol to/_/bcom ldan 'das ci lags/_de gzugs can zhig lags sam/_'on te gzugs ma mchis pa zhig lags/_rang bzhin ni ji lta bu lags/_
[\[86b\]]
[\[86b.1\]]rkyen ni ji lta bu dag las blta bar bgyi/_bcom ldan 'das kyis bka' stsal pa/_sman chen 'di la las rnams kyi spyod yul ni lha'i bde ba dag dang /_'byor pa dag dang /_lha'i kha zas 'thob pa yin te/_dper na mi dbul po gnyis shig 'brog tu 'khyams pa las der gcig 
[\[86b.2\]]gis ni chu bsil ba rnyed la/_gcig ni skom ste shi na chu de la la zhig gis snyim pas bcus te mi de la byin pa yang med/_la la zhig gis mi cig shos de la bkag pa yang med kyi bsod nams kyi mthu 'ba' shig gis gcig gis ni chu rnyed la gcig gis ni chu ma rnyed pa de bzhin du dge 
[\[86b.3\]]ba dang mi dge ba'i chos de dag blta bar bya'o/_/zla ba yar gyi ngo dang mar gyi ngo ji lta ba bzhin du dge ba dang mi dge ba yang de bzhin du blta bar bya'o/_/dper na shing thog rlon pa yongs su smin pa na kha dog gzhan du 'gyur te/_kha dog de dang yongs su smin pa yang me'i khams 
[\[86b.4\]]kyi dbang gis 'gyur ro/_/de bzhin du lus 'di yang bsod nams kyi dbang gis tshong dpon gyi khyim nor dang gser 'byor pa dag tu rgyan nye bar ston to/_/lha'i gnas dag tu lha'i rgyan dag nye bar ston te/_dbang phyug gi rgyan gang yin pa de ni bsod nams kyi dper bstan to/_/dper 
[\[86b.5\]]na sa bon sa la btab na shing gi rtse mor snang bar 'gyur la/_sa bon de yang sdong bu nas sdong bu'i rtse mor 'pho ba med cing shing gi nang na yang sa bon de mi dmigs la/_mi la la zhig gis lag pa gnyis kyis sa bon blangs te shing gi rtse mor bzhag pa yang med cing sa bon rtsa ba nas 
[\[86b.6\]]'pho ba yang mi dmigs pa de bzhin du dge ba dang mi dge ba lus la gnas pa rnams kyang lus la mi snang ngo /_/dper na sa bon las me tog 'grub pa na sa bon gyi nang na yang me tog mi snang zhing me tog gi nang na yang 'bras bu mi dmigs la/_sa bon dang me tog kyang gnyis su dbyer 
[\[86b.7\]]med pa de bzhin du lus las kyang las 'byung las las kyang lus 'byung mod kyi/_lus kyi nang na yang las mi snang las kyi nang na yang lus mi snang ngo /_/dper na me tog yongs su smin pa na 'bras bu dmigs pa de bzhin du lus smin na las rnams dmigs so/_/dper na gang 
[\[87a\]]
[\[87a.1\]]na sa bon gnas pa der me tog 'byung bar snang ba de bzhin du lus 'di gang dang gang du skyes par gyur pa de dang der las dge ba dang mi dge ba 'byung bar snang ste/_las de yang gzugs can ma yin la rnam par smin pa yang gzugs can ma yin no/_/dper na 
[\[87a.2\]]mi'i lus las grib ma mi gsal zhing gzugs can ma yin pa 'byung la mi de nyid kyi phyi bzhin 'brang ste/_grib ma de yang mi de'i lus dang 'brel ba ma yin la lus med par yang grib ma 'byung bar mi 'gyur ba de bzhin du lus 'di la dge ba dang mi dge ba 'brel bar 'dug ste/_
[\[87a.3\]]lus gang dang gang du 'pho ba de dang der las rnams 'gro bar 'gyur te/_lus kyi dbang gis las rnams 'brang ba yang ma yin la lus med na yang las rnams skye bar mi 'gyur ro/_/dper na sman tsha ba dang /_kha ba dang /_bska ba la sogs pa'i bye brag gis lus la bkru 
[\[87a.4\]]sman btang na nad thams cad las thar bar 'gyur zhing lha'i mdog rgyas pa yang lus la snang bar 'gyur te/_ji ltar sman tsha ba dang /_kha ba rnams kyis lus kyi mdog gzhon shar 'dug pa dang /_yid du 'ong ba sgrub par byed cing 'di snyam du mi 'dis ni sman zos gor ma 
[\[87a.5\]]chag go snyam du shes par 'gyur mod kyi/_sman de dag gi ro dang smin pa de yang gzugs can ma yin la ro dang smin pa gzugs can ma yin pa yang mi'i mdog rgyas pa la las snang bar 'gyur ba de bzhin du/_dge ba'i las 'di yang gzugs can ma yin te/_de las lus grub 
[\[87a.6\]]nas kha zas dang /_nye bar spyad pa dang /_longs spyod dang /_gos kyi bye brag gi dbang gis rkang lag mnyam zhing mchog tu bde ba dang ldan te/_nor bu dang /_gser dang /_dngul 'byor par 'gyur ba de dag thams cad ni dge ba'i las kyi 'bras bu yin no/_/rigs dang 
[\[87a.7\]]longs spyod rgyas shing 'byor pa las nyams pa dang /_nye bar spyad pa dang bral zhing gzhan la re ba dang /_kha zas ngan pa za zhing mal stan ngan pa dang /_gzugs ngan cing mi sdug pa'i lus can gang yin pa de dag ni mi dge ba'i las de'i 'bras bu yin no/_/dper na me long 
[\[87b\]]
[\[87b.1\]]gi dbang gis bzhin gyi mdog sdug pa 'am mi sdug pa snang la/_me long gi gzugs brnyan de yang gzugs can ma yin pa de bzhin du dge ba dang mi dge ba'i las kyi dbang gis rnam par shes pa 'di lha rnams dang /_mi rnams dang /_sems can dmyal ba dang /_dud 'gro dang /_
[\[87b.2\]{]yi dgas [,]yi dwags [}]rnams kyi nang du skye bar 'gyur te/_sman chen las rnams ni de ltar blta bar bya'o/_/de ltar na las 'di dag ni rnam par shes pa'i rjes su 'brang ngo /_/gsol pa/_bcom ldan 'das rnam par shes pa 'dis dbang po rnams ji ltar 'debs/_lus chen po yang ji ltar 
[\[87b.3\]]yongs su 'dzin par bgyid/_bcom ldan 'das kyis bka' stsal pa/_sman chen 'di lta ste dper na rngon pa nags thibs po'i nang du song nas gzhu shin tu bkang ste/_dug [{]mangs [,]mang [}]spos kyi glang po che bong tshod che ba la snun la/_dug de yang khrag dang phrad na yan lag dang nying 
[\[87b.4\]]lag rnams su 'pho zhing 'gro ste/_dbang po'i spyod yul thams cad 'dor la gnad rnams su bsnun cing khrag gi kha dog bsgyur te/_yan lag dang nying lag thams cad du 'pho zhing 'gro la/_phyir yang lus bor nas dug de lus las phyir byung na/_sman chen 'di ji snyam du 
[\[87b.5\]]sems/_dug de dang glang po che'i khog pa de'i tshad ji tsam/_gsol pa/_ri rab dang yungs 'bru bzhin lags so/_/bka' stsal pa/_dug de ji ltar 'pho ba de bzhin du rnam par shes pa'i khams 'di yang lus yongs su spong zhing dbang po rnams kyang 'dor la khams rnams 
[\[87b.6\]]kyang yongs su gtong ngo /_/de ltar na rnam par shes pa 'di dbang po rnams 'dor bar byed do/_/sman chen gzhan yang khyod kyis bcom ldan 'das rnam par shes pa 'di ji ltar lus chen po yongs su 'dzin par bgyid ces zer ba ni ji ltar kho lag che zhing rags pa'i lus 'di la 
[\[87b.7\]]mi sems pa bzhin te/_dper na ri'i rgyal po ri rab kyi 'phang du dpag tshad brgyad khri bzhi stong yod la de yang klu'i rgyal po dga' bo dang /_nye dga' gnyis kyis sum khris su yongs su dkris te/_klu'i rgyal po de gnyis kyis dbugs phyi nang du rgyu bas rgya mtsho btung du mi rung 
[\[88a\]]
[\[88a.1\]]bar 'gyur zhing de gnyis kyi dbugs kyis ri rab kyang g.yo bar byed de/_de gnyis ji ltar dug che la spro ba che zhing yangs pa bzhin du nor rgyas kyi bu dang 'jog po gnyis kyang de dang 'dra'o/_/sman chen 'di ji snyam du sems/_de dag gi rnam par shes pa 
[\[88a.2\]]yang gzhan la/_sbrang bu'i yang gzhan no snyam na de ltar blta bar mi bya ste/_sman chen 'di ltar rnam par shes pa de nyid sbrang bu'i yang yin la de nyid de dag gi yang yin no/_/dper na dug bad sa nA b+ha dang /_ha la ha la'i thigs pa chung ngu yang klu'i rgyal po dga' bo dang /_nye 
[\[88a.3\]]dga' la sogs pa de dag gis zos na de dag kyang 'chi bar 'gyur ro/_/sman chen 'di ji snyam du sems/_dga' bo dang nye dga' la sogs pa'i dug gang yin pa dang /_bad sa nA b+ha dang ha la ha la'i dug gi thigs pa gang yin pa de'i nang na ches mang ba gang yin/_gsol 
[\[88a.4\]]pa/_bcom ldan 'das dga' bo dang nye dga' gnyis kyi dug ches mang bar blta bar bgyi ste/_bad sa nA b+ha dang /_ha la ha la'i dug ni de lta ma lags so/_/bcom ldan 'das kyis bka' stsal pa/_sman chen de bzhin du lus chen po glang po che dgu stong gi stobs dang 
[\[88a.5\]]ldan pa de dag gi rnam par shes pa'i khams kyang chung zhing mi gsal la gzugs can ma yin par blta bar bya'o/_/rnam par shes pa de yang las kyi rkyen gyis lus chen po mngon par 'grub par byed de/_dper na shing n+ya gro d+ha'i sa bon chung ngu las shing gi rgyal po mtho zhing 
[\[88a.6\]]rgya che la yal ga dang /_yal ga phre'u brgya stong gis rgyas pa 'grub par 'gyur ro/_/sman chen 'di ji snyam du sems/_sa bon de'i tshad ni ji tsam/_shing de'i tshad ni ji tsam/_gsol pa/_bcom ldan 'das yungs 'bru'i nang dang bar snang bzhin te khyad che lags so/_/bcom ldan 'das 
[\[88a.7\]]kyis bka' stsal pa/_sman chen de bzhin du sa bon de'i nang na yang shing mi snang la sa bon med na yang shing skye ba mi dmigs te/_ji ltar sa bon phra mo las shing chen po skye ba de bzhin du rnam par shes pa cha phra ba las gzugs chen po 'grub par 'gyur te/_lus la yang rnam 
[\[88b\]]
[\[88b.1\]]par shes pa mi dmigs la rnam par shes pa med na yang lus skye ba mi dmigs so/_/de skad ces bka' stsal nas/_bcom ldan 'das la sman chen gyis yang 'di skad ces gsol to/_/bcom ldan 'das rdo rje'i snying po lta bu'i rnam par shes pa des lus nyam chung ba 
[\[88b.2\]]rnams ji ltar mngon par 'grub par bgyid/_bcom ldan 'das kyis bka' stsal pa/_sman chen dper na mi dbul po la la zhig gis yid bzhin gyi nor bu rin po che rnyed na/_des yid bzhin gyi nor bu rin po che de blangs nas lha'i gnas dang /_skyed mos tshal dang /_skyed 
[\[88b.3\]]tshal dang /_zhing dang /_ra ba dang /_sgo khang dang /_shing gel pa dang /_'khri shing sna tshogs kyis 'khor ba dang /_khang pa me tog gis gtor ba dang /_rdzas dang /_yo byad dag sprul na/_sman chen de dag thams cad ni mi brtan zhing nyam chung la myur du 'gyes 
[\[88b.4\]]shing 'jig pa'i chos can yin te/_yid bzhin gyi nor bu rin po che de mi de'i lag nas stor na de'i bde ba'i longs spyod de dag kyang med par 'gyur ro/_/ji ltar yid bzhin gyi nor bu rin po che de rdo rje stong gis kyang mi phyed la/_de'i yo byad de dag 'jig pa'i rang bzhin can 
[\[88b.5\]]yin pa de bzhin du rnam par shes pa'i khams ni rdo rje'i snying po'i rang bzhin lta bu yin la lus gang yin pa de ni snying po med do/_/gsol pa/_bcom ldan 'das rnam par shes pa'i khams zhan pa des ji ltar gzugs mkhrang zhing sra ba phye ste 'pho zhing mchi/_bcom ldan 
[\[88b.6\]]'das kyis bka' stsal pa/_sman chen dper na chu'i rgyun shin tu 'jam po ri'i gseb na 'dug pas ri de nyid rtol te byung na/_sman chen de ji snyam du sems/_de'i nang na ches sra ba gang yin/_gsol pa/_bcom ldan 'das ri ni rang bzhin gyis mkhrang la rdo rje ltar brtan 
[\[88b.7\]]zhing sra ba lags la/_chab ni rang bzhin gyis 'jam zhing reg na bde ba lags so/_/bcom ldan 'das kyis bka' stsal pa/_de bzhin du rnam par shes pa rang bzhin gyis zhan pas lus chen po dag phye ste 'gro bar 'gyur ro/_/gsol pa/_bcom ldan 'das ji ltar 
[\[89a\]]
[\[89a.1\]]sems can gyi ris nas/_sems can shi 'phos te lha rnams kyi nang du skye ba len pa lags ji ltar sems can dmyal ba rnams su skye ba yongs su len pa lags/_bcom ldan 'das kyis bka' stsal pa/_sman chen de'i phyir nyon cig_/sems 
[\[89a.2\]]can de shi 'phos nas bsod nams su nye bar 'gro ba'i 'du byed kyis yongs su zin na lus yongs su btang nas rnam par shes pa des mi'i lta ba yongs su spangs te lha'i lta ba thob par 'gyur ro/_/de lha'i lta ba des 'dod pa na spyod pa drug gi lha rnams mthong ngo /_/sems 
[\[89a.3\]]can dmyal ba chen po brgyad kyang mthong ngo /_/lus de yang 'dor bar mthong ngo /_/lha rdzas kyi lha'i gnas dang /_dga' tshal dang /_'dres tshal dang /_me tog gi rna rgyan dang /_shing ku she sha ya dang /_ko kan da dang /_gzhal med khang dang /_tshal stug po dang /_
[\[89a.4\]]lha'i bu mo rtse bas bskor ba yang mthong ngo /_/rtag tu me tog rgyas shing rnam par bkra bar byas pa'i lha'i longs spyod sdug gus mdzes par byas pa dang /_se mo do dang /_gdub zlum dang /_gdub leb dang /_dpung rgyan spa zhing spras pas brgyan pa de dag kyang des mthong 
[\[89a.5\]]ngo /_/lha gzhon nu dang lha mo khri'i steng na 'dug cing yid rab tu dga' ba yang des mthong ngo /_/des de dag mthong nas kun tu chags pa skyed do/_/de der kun tu chags pas dga' ba thob par 'gyur ro/_/dga' ba thob pas yid rab tu dga' bar 'gyur ro/_/de snying 
[\[89a.6\]]dga' bas de'i tshe lus kyi kha dog rgyas par 'gyur te/_'di ltar bzhin gyi mdog pad ma lta bur snang bar 'gyur zhing lta ba phyin ci ma log par 'gyur ro/_/sna yang yo bar mi 'gyur/_de'i kha yang mnam par mi 'gyur ro/_/de bzhin du de'i mig ud pa la sngon po'i 'dab ma 
[\[89a.7\]]'dra bar snang bar 'gyur ro/_/de'i gnad rnams kyang 'chad par mi 'gyur/_de'i khrag kyang zag par mi 'gyur/_phyi sa yang 'byung bar mi 'gyur ro/_/de spu zing zhes byed par mi 'gyur de'i sen mo rnams kyang nag por mi 'gyur/_lag pa yang ser por snang bar mi 'gyur/_
[\[89b\]]
[\[89b.1\]]rkang lag kyang g.yob par mi 'gyur/_rkang lag 'khums bzhin du 'chi ba'i chos dang ldan par yang mi 'gyur ro/_/sman chen de 'chi ba'i dus kyi tshe lha'i ltas 'byung bar 'gyur te/_'di ltar khang pa brtsegs pa ka ba brgya stong gis brgyan pa mthong ste/_lha'i dril bu 
[\[89b.2\]]g.yer ka'i dra ba sgra snyan pa 'byung ba dang ldan pa dang /_lha'i me tog sna tshogs spel ba'i phreng ba shin tu dri zhim pa dag mthong ngo /_/lha gzhon nu rgyan dang /_gser gyi mchog dang /_se mo do dang /_gdub bu dang /_dpung rgyan gyis mdzes par byas shing lus brgyan pa 
[\[89b.3\]]dag kyang mthong ngo /_/des lha gzhon nu dag mthong nas mchog tu dga' ba skye'o/_/de yid dga' bas khog pa la ltas gnyis 'byung bar 'gyur te/_so me tog kun da dang /_ku mu da ltar dkar bar snang ngo /_/mig ha cang yang mi 'dzums ha cang yang mi 'byed do/_/sgra snyan 
[\[89b.4\]]pa dag kyang 'byung ngo /_/de'i bzhin yang pad ma lta bur snang bar 'gyur ro/_/shi ba'i khog pa yang ha cang tsha bar yang mi 'gyur/_ha cang grang bar yang mi 'gyur ro/_/de'i gnyen sdug pa rnams kyang smre sngags chen po 'don par mi byed do/_/de nyi ma 'char ba'i dus kyi tshe 
[\[89b.5\]]'chi ba'i chos dang ldan par yang 'gyur ro/_/phyogs kyang mun par snang bar mi 'gyur ro/_/de 'chi ba'i dus kyi tshe phyogs shin tu dri zhim zhing shin tu yongs su dag pa tshor bar 'gyur ro/_/de'i mig kyang ser bar mi 'gyur/_de'i lta ba yang phyin ci log tu mi 'gyur/_de 
[\[89b.6\]]bzhin gshegs pa'i sku gzugs mthong na yid ches shing dang ba skye bar 'gyur/_gnyen sdug pa dag mthong na ga zhig nas phyir 'ongs pa'am/_ring mo zhig tu gud na 'dug 'dug pa bzhin du mgul nas 'khyud cing yid rab tu dga' ste/_'di skad du srid par skyes pa 
[\[89b.7\]]thams cad kyi tshul ni 'di yin gyis/_da nga dang bral ba'i phyir gdung bar ma byed par thong shig ces des gnyen de dag yang dag par dbugs 'byin par byed do/_/sman chen gal te sems can bsod nams su nye bar 'gro bas 'chi ba'i dus kyi tshe sbyin pa la sred cing yud tsam 
[\[90a\]]
[\[90a.1\]]re re la tshigs bcad dang /_tshigs su bcad pa dang /_gtam sna tshogs dang /_gtan tshigs sna tshogs rjod cing smra la/_de'i tshe gnyid la yang sred par mi 'gyur zhing gnyid kyi dbang du yang mi 'gro la/_bde ba thams cad dang ldan pas tshe'i 'du byed 
[\[90a.2\]]'dor bar 'gyur ro/_/de 'chi ba'i dus kyi tshe lha dang lha mo lhan cig tu khri gcig gi steng na 'dug la/_lha mo khri'i steng na 'dug pa de'i lag pa lha'i lag pa'i steng du bzhag cing de'i lag pa gnyis las me tog dag 'byung ste/_lha mo des me tog byung ba dag mthong nas 
[\[90a.3\]]lha de la 'di skad du lha gzhon nu skye ba'i dga' ba'i dus la bab kyis dgyes par mdzod cig ces zer ro/_/des kyang me tog rnams lag pas mnyes shing 'phur bar byed do/_/des me tog de dag mnyes pas sems can de 'chi ba'i chos dang ldan par 'gyur ro/_/de'i rnam 
[\[90a.4\]]par shes pa des kyang dbang po rnams bor zhing dbang po'i spyod yul rnams btang ste/_khams rnams yongs su btang nas khams kyi don yongs su blangs te/_mi gsal zhing gzugs can ma yin la rta zhon pa lta bu dang /_nyi ma dang /_me shel dang /_bsreg bya lta bu dang /_
[\[90a.5\]]chu la zla ba'i gzugs brnyan lta bu dang /_sbubs kyi nang gi rlung ltar dge ba la dmigs pa bsdus nas byung ste 'pho zhing 'gro'o/_/de yang de'i tshe me tog la brten nas pha ma khri gcig la 'dug cing phrad pas rnam par shes pa me tog de dag gi nang du 'dres par 'gyur ro/_/yang 
[\[90a.6\]]der bdud rtsi 'dod pa zhes bya ba'i rlung ldang ste/_rlung des rnam par shes pa de zhag bdun lon pa na lha gzhon nu rna cha gdub kor dri ma med cing 'gul ba dang ldan pa 'grub par 'gyur ro/_/de skad ces bka' stsal nas/_bcom ldan 'das la sman chen gyis 'di skad ces 
[\[90a.7\]]gsol to/_/bcom ldan 'das rnam par shes pa gzugs can ma lags pa'i rkyen gyi dbang gis gzugs rnams ji ltar mngon par 'grub par bgyid/_rkyen rnams la yang ji ltar gda' bar 'gyur/_bcom ldan 'das kyis bka' stsal pa/_sman chen dper na 
[\[90b\]]
[\[90b.1\]]rlung gi khams gzugs med cing bstan du med pa'i rkyen gyi dbang gis lha'i gnas dang /_ri dang /_nags tshal la sogs pa 'jig rten gyi khams rnams 'grub par byed pa de bzhin du rnam par shes pa 'di yang rkyen gyi dbang gis gzugs rnams 'grub par byed do/_/sman chen 
[\[90b.2\]]gzhan yang shing 'dzings pa gnyis phan tshun phrad de gcig la gcig drud cing gtsubs pa las me 'grub par 'gyur te/_me de yang shing gi nang na mi snang la shing med na yang me 'byung bar mi 'gyur te/_me de yang rkyen gyi dbang gis shing las 'grub par 'gyur gyi rkyen med par 
[\[90b.3\]]ni mi 'byung ngo /_/gzugs kyi dbang gis kyang shing gi nang na yang me mi snang la shing ma gtogs par yang me mi dmigs so/_/sman chen de bzhin du rnam par shes pa de yang pha ma'i dbang gis 'jug ste/_rnam par shes pa yang lus kyi nang na mi dmigs la lus med par 
[\[90b.4\]]yang rnam par shes pa mi 'byung ngo /_/sman chen dper na me ma byung bar gzugs dang /_dro ba dang /_kha dog gsal bar mi snang ngo /_/sman chen de bzhin du lus ma grub par rnam par shes pa dang /_tshor ba dang /_'du shes dang /_'du byed rnams mi snang ngo /_/sman chen 
[\[90b.5\]]dper na nyi ma'i dkyil 'khor chen po gsal bar snang zhing gzi brjid kyis lam mer 'dug kyang byis pa so so'i skye bo rnams kyis nyi ma'i gzugs gnag gam/_ser ram/_dkar ram/_dmar ser du mi mthong ngo /_/sman chen de bzhin du rnam par shes pa ni lta ba dang /_
[\[90b.6\]]nyan pa dang /_snom pa dang /_ro myang pa dang /_reg pa'i rnam pa dag gis rtogs par 'gyur gyi lus la rnam par shes pa gnag pa'am/_dkar ba 'am/_gzugs su snang bar mis mi mthong ngo /_/dper na nyi ma tsha ba dang /_ser ba dang /_'gro ba dang /_phyir yang 'char ba dag 
[\[90b.7\]]gi rtags las snang ba de bzhin du rnam par shes pa yang rtags dag gis blta bar bya'o/_/de skad ces bka' stsal nas/_bcom ldan 'das la sman chen gyis 'di skad ces gsol to/_/bcom ldan 'das rnam par shes pa'i rtags ji ltar blta bar bgyi/_bcom ldan 'das 
[\[91a\]]
[\[91a.1\]]kyis bka' stsal pa/_'du byed kyi rtags dang /_tshor ba'i rtags dang /_'du shes kyi rtags dang /_sems pa dang /_mya ngan dang /_gdung ba dang /_yid mi bde ba ni rnam par shes pa'i rtags su blta'o/_/gzhan yang rnam par shes pa'i bag chags 'di ltar dge bar nye bar 
[\[91a.2\]]'gro ba'i sems dang /_mi dge bar nye bar 'gro ba'i sems las blta bar bya'o/_/de skad ces bka' stsal nas/_bcom ldan 'das la sman chen gyis 'di skad ces gsol to/_/bcom ldan 'das ji ltar rnam par shes pa lus las byung ste myur du skye ba yongs su len pa lags/_
[\[91a.3\]]rnam par shes pa lus las byung nas ma skyes shing yongs su ma bzung ba des ji ltar lus gzhan la gnas par bgyid/_rnam par shes pa 'di ni ji ltar blta bar bgyi/_bcom ldan 'das kyis bka' stsal pa/_sman chen dper na mi la la lag pa ring zhing thur du brkyang la g.yul gyi go 
[\[91a.4\]]cha gyon te/_lha'i rta rlung gi shugs dang 'dra bar mgyogs pa la zhon nas g.yul du 'gro ste/_de g.yul ngo der song nas mdung dang /_ral gri dang /_mda' dag gis snying myos te/_g.yul ngor rta'i mchog de las sa la lhung la/_de yang lus kyi 'phong rtsal yongs su sbyangs pa zhig ste/_
[\[91a.5\]]myur ba myur bar sa las rta'i rgyab tu 'gong bar byed na/_ji ltar mi de lhung nas rta zhon pa dang 'god che bas ji ltar rta nye bar gnas pa la rta la 'gong ba na rta 'gro bzhin du 'gong ba chen pos 'gong bar byed pa de bzhin du rnam par shes pa yang blta bar bya'o/_/ji ltar mi pha rol gyi 
[\[91a.6\]]dmag tshogs kyis 'jigs shing skrag nas rta zhon te 'bros pa de bzhin du rnam par shes pa 'di thog ma shi 'phos nas lha'i dmigs pas yongs su zin cing lha dang lha mo khri'i steng na 'dug pa mthong nas shin tu myur bar skye ba yongs su len to/_/sman chen gzhan yang dang po shi 
[\[91a.7\]]'phos nas/_da dung ma skyes pa'i rnam par shes pa'i rnam pa ji ltar blta bar bya zhes gang khyod kyis smras pa de ni dper na mi'i grib ma chu'i steng du bab pa gzugs su snang mod kyi/_de gzugs su gtogs par yang blta bar mi bya'o/_/sman chen dper na rkang lag mnyam pa dang 
[\[91b\]]
[\[91b.1\]]ldan pa'i gzugs chu'i steng du bab pa de la ni dro ba 'am/_grang ba 'am/_lus ngal bar 'gyur ba med cing lus de la ni sha'i dum bu yang med do/_/grib ma de la ni khams kyis blangs pa yang med do/_/mi'i gzugs brnyan chu'i nang du byung ba de las ni sdug bsngal ba'i sgra 'am/_bde 
[\[91b.2\]]ba'i sgra 'byung ba yang med do/_/de bzhin du rnam par shes pa dang po shi 'phos nas lus kyi khog pa bor te gzugs brnyan gyi rnam pa lta bur 'gyur ro/_/sman chen de ltar na rnam par shes pa bsod nams su nye bar 'gro ba ni lha rnams kyi nang du skye ba yongs su len par 'gyur ro/_/
[\[91b.3\]]de skad ces bka' stsal nas/_bcom ldan 'das la sman chen gyis 'di skad ces gsol to/_/bcom ldan 'das rnam par shes pa sems can dmyal ba rnams su ji ltar skye ba yongs su len pa lags/_bcom ldan 'das kyis bka' stsal pa/_sman chen bsod nams ma 
[\[91b.4\]]yin par nye bar 'gro ba'i sems can dmyal ba rnams su skye ba yongs su len pa de nyon cig_/sman chen 'di la sems can las mi dge bas yongs su zin pa ni sems can gyi ris nas 'chi 'pho ste/_shi 'phos pa de 'di snyam du mi de ni nga nyid yin te/_sems can dmyal ba 
[\[91b.5\]]'di nas shi 'phos so/_/'di gnyis ni bdag gi pha ma yin no snyam du dran pa skye'o/_/shi 'phos pa de'i lus de ni tha mal pa'i gzugs kyi rang bzhin gyi rnam pa dang ldan par 'gyur te/_yan lag skyes pa rnams kyang de dang 'dra ba nyid du snang ngo /_/dang po shi 'phos pa de mya 
[\[91b.6\]]ngan gyis g.yengs nas sems can dmyal ba sna tshogs snang ba mthong ngo /_/rnam par shes pa dang po shi 'phos pa de'i las sems can dmyal ba dang 'brel bar 'gyur te/_phyogs kha cig na ni sems can dmyal ba'i sa gzhi khrag gis gtor ba mthong nas de der chags pa 
[\[91b.7\]]skyed par 'gyur ro/_/de chags par gyur nas sems can dmyal ba'i lus 'grub par 'gyur te/_de'i rnam par shes pa de las kyi rkyen gyi dbang gis chu'i rjen shul shin tu rul cing mchog tu dri mi zhim pa mnam pa'i nang du lus skye ba yongs su len te/_dper na mi gtsang ba dang /_ljan 
[\[92a\]]
[\[92a.1\]]ljin mnam po'i rkyen gyis srin bu skye ba dang /_dper na zho dang /_sbrang rtsi dang /_chang mnam por gyur pa'i phyir srog chags skye bar 'gyur ro/_/sman chen de bzhin du sems can rnams sems can dmyal bar 'byung bar 'gyur ro/_/de skad ces bka' stsal nas/_bzang skyong gis thal mo sbyar 
[\[92a.2\]]te bcom ldan 'das la 'di skad ces gsol to/_/bcom ldan 'das sems can dmyal ba pa'i sems can rnams kyi kha dog gi rnam pa ji lta bu lags/_lus kyi rnam pa ni ji lta bur 'grub par 'gyur/_bcom ldan 'das kyis bka' stsal pa/_bzang skyong der khrag gi nang du skye ba gang yin pa de dag ni khrag gi 
[\[92a.3\]]mdog 'dra bar 'byung bar 'gyur ro/_/chu klung rgal du med pa dag gi nang du skye ba gang yin pa de dag ni sprin sngon po'i kha dog ltar 'gyur ro/_/ba tshwa can gyi chu klung gi nang du skye ba gang yin pa de dag ni sha gzi gur 'byung bar 'gyur ro/_/de dag gi lus ni rgyal po'i bu gzhon nu bde dgur rim gror byas pa ltar 
[\[92a.4\]]gzhon sha can du 'gyur ro/_/bzang skyong de na de dag lus bong che bar 'gyur te/_mgo bo ma gtogs par khru brgyad par 'gyur ro/_/sen mo ring zhing kha spu yod la spun por 'gyur zhing rkang lag mi sdug par 'gyur te/_gal te 'dzam bu'i gling pa'i mi sems can dmyal ba pa'i mi la ltar 'gro na mthong 
[\[92a.5\]]ma thag tu 'chi ba'i chos dang ldan par 'gyur ro/_/bzang skyong gzhan yang sems can dmyal ba pa'i sems can rnams kha zas za mod kyi de dag la bde bar 'gyur ba cung zad kyang med do/_/de skad ces bka' stsal nas/_bcom ldan 'das la sman chen gyis 'di skad ces gsol to/_/bcom 
[\[92a.6\]]ldan 'das sems can de dag kha zas ci 'tshal/_bcom ldan 'das kyis bka' stsal pa/_sman chen sems can dmyal ba de na de dag yongs su 'khyam la shin tu rgyang ring ba nas zangs dang ra gan dmar por snang ba mthong bar 'gyur te/_de dag mthong nas kha zas kyi tshig rjod par byed de/_kha 
[\[92a.7\]]zas 'dod pa khyed tshur shog ces zer ro/_/de dag kun nas 'phungs te snyim pa bzed nas zangs dang ra gan bskol ba ga la ba der dong ste lhags nas snyim pa bzed cing zangs dang ra gan bskol ba'i kha zas de dag 'dod pas kha gdangs te zangs dang ra gan za bar byed do/_/de dag zangs dang 
[\[92b\]]
[\[92b.1\]]ra gan rab tu 'bar ba des su ru rur rab tu 'bar zhing khog pa rab tu 'bar bar 'gyur ro/_/sman chen de dag kha zas 'dra bas bslus nas sdug bsngal shin tu che ba myong bar 'gyur ro/_/sman chen sems can dmyal ba pa'i sems can de dag gi rnam par shes pa de rus pa'i lus dag la 
[\[92b.2\]]gnas par 'gyur zhing rus pa'i tshogs dang 'bral bar mi 'gyur te/_sems can dmyal ba pa'i sems can de dag rnam par shes pa dang mi 'bral ba'i phyir/_'chi ba'i dus byed par mi 'gyur ro/_/de dag bru ba tsha bas gzir bzhin du de na kha zas kyi bya ba yang med do/_/de na lha'i skyed 
[\[92b.3\]]mos tshal shing ljon pa brgya phrag mang po me tog shin tu rgyas pa dag dang /_gsing ma sngon po yangs pa'i sa phyogs dag kyang yod par mthong ngo /_/de dag gis skyed mos tshal de dag mthong nas yid rab tu dga' ste 'di skad du grogs po dag skyed mos tshal 'di na reg na bde ba'i ser bu ldang 
[\[92b.4\]]ba yod kyis tshur shog ces zer te/_de dag 'dus nas myur ba myur bar skyed mos tshal de'i nang du 'gro'o/_/de dag de'i nang du song nas yud tsam zhig bde ba'i 'du shes skyed do/_/de dag gis shing de dag las byung ba'i me tog de dag dang /_lo ma de dag ral grir 'gyur te/_ral 
[\[92b.5\]]gri de dag gis de dag gi yan lag gcod cing gshegs par byed de/_de dag ral gris bcad nas nyam thag pa'i sgra chen po 'byin par byed cing phyogs phyogs su 'byer ro/_/de dag 'byer ba na yang rang gi las las byung ba'i gshin rje'i mi lag na sog le dang tho ba thogs shing so 
[\[92b.6\]]dang bzhin bsgyur la skra 'bar zhing lus 'bar ba'i phreng bas yog la mtshon cha gzas pa dag phyi bzhin du sgra 'byin cing 'di skad du khyed cag sdod cig da gar 'bros/_khyed rang gi las kyis bsgrubs pa'i tshul 'di nyams su myong bar gyis shig ces zer te/_sman chen de ltar na sems can 
[\[92b.7\]]dmyal ba pa'i sems can rnams skyo ba skye bar 'gyur ro/_/sman chen gzhan yang zhag bdun lon nas sems can dmyal ba pa'i sems can rnams kyis las nyams su myong bar 'gyur te/_bung ba me tog la 'pho ba bzhin du dngos po sna tshogs kyi rkyen gyi dbang gis rnam par shes pa sems can 
[\[93a\]]
[\[93a.1\]]dmyal ba rnams su skye ba yongs su len to/_/de yang dang po shi 'phos nas dbang med par khrid de sdug bsngal zhing yid mi bde bar gyur nas mun pa mun nag chen por zhugs te/_mi rgod kyis khrid pa bzhin du 'di snyam du sems te/_kyi hud da ni bdag 'dzam bu'i gling rnam par bkra 
[\[93a.2\]]ba bor te/_gnyen sdug pa yongs su spangs nas sems can dmyal ba dag tu mngon du gnas par gyur cing 'dug cig gud ni mtho ris kyi lam mi mthong ngo snyam mo de yang dar gyi srin bu rgyud gcig gis dkris pa bzhin du shin tu myur bar skye ba yongs su len te/_de yang bdag nyid kyi mgul nas 
[\[93a.3\]]zhags pas btags par shes so/_/bzang skyong de ltar na sems can dmyal bar sems can rnams su skye bar 'gyur zhing de ltar na de dag la rgyu'i bye brag dag 'byung bar 'gyur ro/_/de nas bzang skyong spu zing zhes byed nas thal mo sbyar te/_bcom ldan 'das la skyabs su song ngo /_/rgyal po'i 
[\[93a.4\]]bu gzhon nu sman chen gyis kyang 'di skad du dam pa'i chos mnyan pa 'dis na bdag 'khor ba nas 'khor ba'i tshe log par ltung ba'i chos can du ma gyur cig_/bdag sems can dmyal ba rnams su skye ba yongs su len par ma gyur cig ces smon lam btab bo/_/de nas bcom ldan 'das 
[\[93a.5\]]la bzang skyong gis 'di skad ces gsol to/_/yang bcom ldan 'das la bdag zhu ba zhu'o/_/bcom ldan 'das kyis bka' stsal pa/_bzang skyong ci dang ci 'dod pa bzhin du 'dod pa dris shig_/bzang skyong gis gsol pa/_bcom ldan 'das bsags pa ni gang lags/_spungs 
[\[93a.6\]]pa ni gang lags/_phung po rnams ni gang lags/_'pho ba ni gang lags/_bcom ldan 'das kyis bka' stsal pa/_bzang skyong 'di la khams phrad pa'i phyir khams bzhi po dag gis lus 'grub par byed de/_shes rab dang /_lta ba dang /_yid dang /_ma rig pa dang /_khams dang /_spyod 
[\[93a.7\]]yul dang /_rnam par shes pa rnams ni bsags pa zhes bya'o/_/de la spungs pa ni khams drug po nyid dang /_skye mched kyi spyod yul drug dang /_khams kyi rang bzhin gsum dang /_skye mched len pa'i rgyu gnyis dang /_skra dang /_kha spu dang /_sen mo dang /_ba spu dang /_pags pa dang /_sha dang /_
[\[93b\]]
[\[93b.1\]]rnag dang /_mkhris pa dang /_bad kan dang /_snabs dang /_tshil dang /_chu ser dang /_rkang dang /_mig dang /_yan lag dang /_nying lag tshogs pa la spungs pa zhes bya'o/_/dper na 'bru spungs pa bzhin te/_nas dang /_til dang /_gro dang /_mon sran sde'u mang po la spungs pa zhes bya ba de 
[\[93b.2\]]bzhin du lus kyi yan lag dang nying lag tu gtogs pa tshogs pa la spungs pa zhes bya'o/_/khams drug po dag gang zhe na/_de la sa'i khams dang /_chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams zhes bya'o/_/skye mched 
[\[93b.3\]]drug gang zhe na/_'di la mig dang /_rna ba dang /_sna dang /_lce dang /_lus dang /_yid ces bya ba'o/_/skye mched kyi spyod yul drug gang zhe na/_'di la gzugs dang /_sgra dang /_dri dang /_ro dang /_reg bya dang /_chos kyi skye mched ces bya ba ste/_de dag ni spyod yul drug yin no/_/de la khams 
[\[93b.4\]]kyi rang bzhin gsum gang zhe na/_'di la 'dod chags dang /_zhe sdang dang /_gti mug ces bya ba'o/_/de la de dag nyid kyi kun nas ldang ba gsum gang zhe na/_rlung dang /_mkhris pa dang /_bad kan rnams so/_/de la skye mched len pa'i rgyu gnyis gang zhe na/_'di la tshul khrims dang /_dad 
[\[93b.5\]]pa dang /_gtong ba dang /_nor dang /_brtson 'grus dang /_ting nge 'dzin dang /_dge ba dang /_mi dge ba zhes bya ba'o/_/de la phung po zhes bya ba'i don gang zhe na/_'di la tshor ba dang /_'du shes dang /_'du byed rnams dang /_rnam par shes pa zhes bya ba ste/_bzhi po 'di dag ni 
[\[93b.6\]]gzugs can ma yin pa'i phung po rnams so/_/de la tshor ba ni myong ba'o/_/'du shes ni shes pa'o/_/bde ba dang sdug bsngal ni 'du byed rnams so/_/lta ba dang /_nyan pa dang /_snom pa dang /_ro myang ba dang /_reg bya rnams rig pa ni rnam par shes pa ste/_dngos po thams cad 
[\[93b.7\]]kyi khongs su gtogs pas na lus la dbang ba'i dbang phyug dang len pa dang 'thun pa yin no/_/de la 'pho ba zhes bya ba ni tshul khrims shin tu yongs su dag pa dang /_lus dang ngag gi las kyi 'bras bu thob pa 'chi ba'i dus byed pa gang yin pa de'i tshe rnam par shes pa des 
[\[94a\]]
[\[94a.1\]]phung po rnams yongs su btang nas yang srid par mi skye zhing phyir mi ldog pas na shin tu bde bar 'pho zhing 'gro ste/_'phos pa de'i phyir yang 'pho ba can ma yin pa de lta bu ni de'i 'pho ba 'gyur ba yin no/_/de nas bzang skyong dang sman chen gnyis kyis bcom 
[\[94a.2\]]ldan 'das kyi zhabs la gtugs nas bcom ldan 'das la 'di skad ces gsol to/_/bcom ldan 'das thams cad mkhyen pas sems can rnams tshim par bgyid pa gang lags pa'i chos kyi tshogs 'di legs par gsungs so/_/bcom ldan 'das kyis bka' stsal pa/_
[\[94a.3\]]bzang skyong de bzhin gshegs pa'i ye shes 'di ni bcos ma ma yin te/_'di'i rang bzhin ni thams cad mkhyen pa ma yin pas rig pa ma yin no/_/shes rab kyi snang ba 'di ni dka' ba spyad pa brgya stong du mas bsgrubs pa ste/_'di ni ngas ji skad bstan pa de kho na bzhin no/_/chos 
[\[94a.4\]]kyi nyi ma thams cad mkhyen pa nyid snang bar byed pa/_yon tan gyi grags pa rgyas par byed pa/_thams cad mkhyen pa'i ye shes rgya mtsho'i mdzod sems can rnams kyi rgyud 'dul bar byed pa 'dul ba ston pa 'di yul gang na gnas sam/_de ston par 'gyur ba der ni mi ma yin pa 
[\[94a.5\]]rnams srung bar byed de/_lha dang /_lha ma yin dang /_lto 'phye chen po rnams phyag bya ba'i phyir 'ong bar 'gyur ro/_/chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher rab tu ston pa gang yin pa de la ni mtshon 
[\[94a.6\]]gyi 'jigs pa 'byung bar mi 'gyur/_dug gi 'jigs pa 'byung bar mi 'gyur/_me'i 'jigs pa dang /_rgyal po dang /_chu dang /_chom rkun gyi 'jigs pa 'byung bar mi 'gyur ro/_/dge slong dag khyed kyis deng phan chad ma dad pa rnams la bshad par mi bya'o/_/klan ka tshol ba rnams la ma yin/_
[\[94a.7\]]gcer bu ba rnams la ma yin/_gcer bu ba'i nyan thos rnams la ma yin/_gnas gzhan la zhugs pa la bshad par mi bya'o/_/ma dris par yang bshad par mi bya'o/_/de bas na gal te la la 'khrul par gyur na de bzhin gshegs pa la 'khrul pa byas par 'gyur ro/_/dge 
[\[94b\]]
[\[94b.1\]]slong ngam khyim na gnas pa gang la las 'di rtogs pa de ni phyag bya ba'i gnas su 'gyur te/_de bzhin gshegs pa la bya ba bzhin du gus pa bskyed par bya zhing 'di ni mdzod 'dzin pa yin no snyam du gzung bar bya'o/_/de nas bcom ldan 'das kyis tshe dang ldan pa kun dga' 
[\[94b.2\]]bo la 'di skad ces bka' stsal to/_/kun dga' bo chos kyi rnam grangs 'di zung shig_/chongs shig_/lhogs shig_/shod cig_/gzhan dag la yang rgya cher rab tu ston cig_/kun dga' bos gsol pa/_bcom ldan 'das chos kyi rnam grangs 'di gzung 
[\[94b.3\]]bar 'tshal na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi rnam grangs 'di rnam par shes pa 'pho ba zhes bya bar zung shig_/
[\[94b.4\]]bzang skyong gis zhus pa zhes bya bar yang zung shig_/brtsam par bya zhing 'byung bar bya/_/sangs rgyas bstan la 'jug par bya/_/'dam bu'i khyim la glang chen bzhin/_/'chi bdag sde rnams gzhom par bya/_/gang zhig rab tu bag yod par/_/chos 'dul 
[\[94b.5\]]'di la spyod 'gyur ba/_/skye ba'i 'khor ba rab spangs nas/_/sdug bsngal mtha' mar 'byin par 'gyur/_/bcom ldan 'das kyis de skad ces bka' stsal nas/_rgyal po'i bu gzhon nu sman chen dang /_tshong dpon bzang skyong dang /_lha dang /_mi dang /_lha ma yin 
[\[94b.6\]]dang /_nam mkha' lding dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las tshong dpon 
[\[94b.7\]]bzang skyong gis zhus pa'i le'u zhes bya ste sum cu rtsa dgu pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sdes zhus te gtan la phab pa//_//_
[\[95a\]]
[\[95a.1\]{D84}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu pa ste/_bu mo rnam dag dad pas zhus pa/_bam po gcig pa/_rgya gar skad du/_Ar+ya dA ri kA bi ma la shrad d+hA pa ri pr-its+tshA nA ma ma 
[\[95a.2\]]hA yA na sU tra/_bod skad du/_'phags pa bu mo rnam dag dad pas zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na 
[\[95a.3\]]rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po lnga brgya dang /_byang chub sems dpa' sems dpa' chen po brgyad stong dang thabs cig tu bzhugs te/_thams cad kyang shes par bya ba rnams rab tu shes pa/_gzungs dang 
[\[95a.4\]]thogs pa med pa'i spobs pa thob pa/_bzod pa rnams phun sum tshogs pa/_bdud kyi dpung rab tu bcom pa/_de bzhin gshegs pa rnams kyis brnyes pa'i chos rnams rab tu thob pa sha stag la 'di lta ste/_byang chub sems dpa' 'jig rten 'dzin dang /_byang chub 
[\[95a.5\]]sems dpa' lam 'dzin dang /_byang chub sems dpa' sa 'dzin dang /_byang chub sems dpa' sa 'dzin chen po dang /_byang chub sems dpa' mos pa'i blo gros dang /_byang chub sems dpa' mos byed dang /_byang chub sems dpa' gzugs mdzes bkod pa dang /_
[\[95a.6\]]byang chub sems dpa' rin po che'i tog dang /_byang chub sems dpa' rin po che'i rgyal mtshan dang /_byang chub sems dpa' rin chen sems pa dang /_byang chub sems dpa' rin chen 'byung gnas dang /_byang chub sems dpa' rin chen blo gros dang /_byang chub sems dpa' 
[\[95a.7\]]rin chen yon tan dang /_byang chub sems dpa' rin chen 'od dang /_gzhan yang bskal pa bzang po'i byang chub sems dpa' byams pa la sogs pa gtso bor gyur pa dang thabs cig go_/gzhan yang sems pa dpe zla med pa'i byang chub sems dpa' 'jam dpal la sogs pa gtso 
[\[95b\]]
[\[95b.1\]]bor gyur pa drug cu po dag dang yang thabs cig go_/gzhan yang skyes bu chen po byang chub sems dpa' bzang skyong la sogs pa gtso bor gyur pa bcu drug dang yang thabs cig go_/gzhan yang dga' ldan gyi ris kyi lha'i bu nyi khri 'khor de nyid du 'dus par gyur pa dag dang 
[\[95b.2\]]yang thabs cig go_/de'i tshe bcom ldan 'das bkod pa chen po'i mdzod ces bya ba'i seng ge'i gdan la 'khor brgya stong tshad med pa dag gis yongs su bskor nas bzhugs pas nyi zla lta bu'i 'od zer gyis ni kun du snang bar mdzad/_brgya byin dang tshangs pa'i rgyal po ltar gzi 
[\[95b.3\]]byin ni khyad par du 'phags/_ri'i rgyal po ri rab lta bur shin tu mtho zhing phal las ni mngon par 'phags par gyur/_sgron ma chen po lta bur 'od zer dag ni rab tu 'bar/_glang po che'i rgyal po ltar phan tshun du ni gzigs par mdzad/_seng ge'i sgra sgrogs pa ltar 
[\[95b.4\]]bsnyengs pa mi mnga' bar ni chos ston par mdzad/_lha ma yin gyi rgyal po sgra gcan zin ltar 'khor mang po rnams ni zil gyis mnan/_mtshan dang dpe byad bzang po dag gis ni sku rab tu brgyan/_gzi byin dang mthu stobs dag ni rab tu 'bar bar gyur te/_sems can thams cad 
[\[95b.5\]]nges pa'i don mchog la 'god cing khong du chud par mdzad pa'i phyir tshangs pa'i sgra dbyangs kyis stong gsum gyi stong chen po'i 'jig rten gyi khams kun tu bsgrags nas 'khor mang po'i dbus su chos ston par mdzad do/_/de nas rgyal po gsal rgyal gyi bu mo rnam dag dad pa 
[\[95b.6\]]zhes bya ba gzhon nu ma byad bzhin sdug cing mdzes pa/_sems can rnams kyis mthong bar mos pa/_sngon dge ba'i rtsa ba bskyed pa/_theg pa chen po bsgoms pa zhig yod pa de bu mo gzhon nu ma lnga brgyas yongs su bskor te/_so so nas gser gyi phreng ba thogs nas grong khyer 
[\[95b.7\]]mnyan yod nas byung ste/_rgyal bu rgyal byed kyi tshal du phyin pa dang /_bcom ldan 'das kyi zhabs la spyi bos gtugs te phyag byas nas/_lan gsum bskor ba byas te/_bcom ldan 'das kyi spyan sngar phyogs gcig tu 'khod nas tshigs su bcad de mngon par bstod pa/_
[\[96a\]]
[\[96a.1\]]yun ring bsod nams rnam dag phrin las bsags/_/yon tan rgya mtsho mtha' yas yongs rdzogs shing /_/mang po dad mos dga' bar mdzad pas na/_/de slad thub mchog khyod la bdag phyag 'tshal/_/gzi byin lham me ya mtshan rab ston cing /_/rin 
[\[96a.2\]]chen 'byung gnas chos sgo ston par mdzad/_/sku yi 'od zer 'dom gang rtag gsal ba/_/blo chen bsil ba'i rdzing la bdag phyag 'tshal/_/yon tan ljon shing bsod nams bas ma 'tshal/_/mi mchog khyod la 'jig rten kun gyis bsngags/_/smon lam chen po tshul 
[\[96a.3\]]khrims yongs rdzogs pas/_/de slad mchod 'os gtso la bdag phyag 'tshal/_/chos mchog rab gnas rtag par zhi zhing dben/_/'jig rten kun la thugs snyoms bu gcig bzhin/_/mkhyen pa dag gis spyod rnams rab mkhyen pas/_/'dren mkhan bzhin du mnyam pa'i 
[\[96a.4\]]shul yang ston/_/rab brtan brtson 'grus ldan pa mchis gyur na/_/byams dang thugs rjes sems can sman mdzad pas/_/byang chub sems dpa'i spyod pa gang lags pa/_/de bzhin gshegs pas bkas ni bshad du gsol/_/ji ltar rab brtan stobs ni thob gyur nas/_/
[\[96a.5\]]'khor bar gnas kyang bdud dpung pham bgyid lags/_/ji ltar mnyam pa'i chos ni thob 'gyur zhing /_/ji ltar sems can yongs su smin bgyid lags/_/ji ltar bgyis na sa gzhi nam mkha' dang /_/rlung dang chu me ji lta bzhin du 'gyur/_/ji ltar yid ches 
[\[96a.6\]]thob nas chos gnas shing /_/ri rab seng ge'i rgyal po bzhin du 'gyur/_/ji ltar byams sdang sems ni yongs spangs nas/_/sems gtsang drang la g.yo sgyu ma mchis 'gyur/_/ji ltar sbyin dang tshul khrims bzod pa dang /_/brtson 'grus bsam gtan rnam grol skye 
[\[96a.7\]]'gyur zhing /_/shes rab nyon mongs mun pa rab bcom nas/_/rtag par thabs chen la ni gnas pa dang /_/ting 'dzin gzungs la thogs pa ma mchis shing /_/tshad med bzhi dang mngon shes lnga la gnas/_/ji ltar sangs rgyas spyan sngar gnas gyur nas/_/rtag par rdzus 
[\[96b\]]
[\[96b.1\]]te skye zhing tshe rabs dran/_/sbyangs pas rtsod pa ma mchis dgon gnas nas/_/sems ni rab btul nyon mongs zhi bgyid dang /_/tshul khrims ldan zhing byang chub lam bsgoms dang /_/bdud rtsi 'gog thob bdud dpung 'joms pa dang /_/bde stsol chos kyi 'khor 
[\[96b.2\]]lo skor 'gyur ba/_/de 'dra'i yang dag lam ni bkas bshad gsol/_/de nas bcom ldan 'das kyis bu mo rnam dag dad pa la bka' stsal pa/_bu mo byang chub sems dpa' gang stobs rnam pa brgyad dang ldan par gyur na 'khor ba na gnas kyang rab tu brtan pa'i 
[\[96b.3\]]dpa' bor 'gyur zhing yongs su ngal ba med par 'gyur ro/_/brgyad gang zhe na/_dang po ni sems kyis 'dun pa'i stobs te g.yo sgyu med pa'i phyir ro/_/gnyis pa ni mos pa'i stobs te/_sdig pa rnams spong bar byed pa'i phyir ro/_/gsum pa ni sbyor ba'i stobs te/_
[\[96b.4\]]rtag tu dge ba bsgrub pa'i phyir ro/_/bzhi pa ni mngon par yid ches pa'i stobs te/_las kyi rnam par smin pa dag la shin tu mngon par yid ches pa'i phyir ro/_/lnga pa ni byang chub kyi sems kyi stobs te/_theg pa dman pa yongs su mi tshol ba'i phyir ro/_/drug pa ni 
[\[96b.5\]]byams pa chen po'i stobs te/_sems can la gnod pa med pa'i phyir ro/_/bdun pa ni snying rje chen po'i stobs te gnod pa byas pa rnams dang du len par byed pa'i phyir ro/_/brgyad pa ni dge ba'i bshes gnyen gyi stobs te/_dus dus su sad par byed pa'i phyir ro/_/bu mo 
[\[96b.6\]]'di ni stobs rnam pa brgyad ces bya ste/_byang chub sems dpa' gang stobs brgyad po 'di dag dang ldan par gyur na rab tu bstan pa'i dpa' bor 'gyur bas 'khor ba na gnas kyang mngon par zhen cing chags pa med par 'gyur ro/_/de nas bcom ldan 'das kyis yang tshigs su 
[\[96b.7\]]bcad de bka' stsal pa/_sems 'dun dpa' bo gang yin pa/_/g.yo sgyu dag ni spong byed cing /_/rtag par drang por spyod pas na/_/yang dag byang chub gzhol bar 'gyur/_/mos pa'i stobs ni gang yin pa/_/nyes pa mang po spong byed cing /_/dge ba 'ba' zhig spyod 
[\[97a\]]
[\[97a.1\]]pas na/_/yang dag brtson la gnas par 'gyur/_/sbyor ba phun sum tshogs gyur pa/_/rtag tu legs par rab bstan nas/_/brtson 'grus brtan par gyur pas na/_/sems can rnams ni bde bar byed/_/mngon par yid ches stobs dbang gis/_/
[\[97a.2\]]las kyi rnam smin rig pas na/_/sangs rgyas ye shes yid ches shing /_/'jig rten yongs su sdud par 'gyur/_/byang chub sems stobs gang yin des/_/theg pa dman pa spong byed cing /_/sangs rgyas gdung ni mi gcod pas/_/chos nyid la ni gnas par 'gyur/_/
[\[97a.3\]]byams chen stobs kyi dbang gis ni/_/sems can snyoms par lta byed cing /_/byams sdang dag ni med pas na/_/zhe sdang gnod sems skyed mi 'gyur/_/snying rje chen po'i stobs kyis ni/_/sems can dang du len byed cing /_/'khor ba dag la zhen med pas/_/yongs su skyo 
[\[97a.4\]]zhing ngal ba med/_/dge ba'i bshes gnyen stobs kyis ni/_/rtag par phan tshun sad byed cing /_/sems ni bying bar mi 'gyur bas/_/byang chub la ni gnas par 'gyur/_/dpa' bo gang yin de dag gis/_/stobs brgyad 'di dag thob gyur na/_/byang chub snying 
[\[97a.5\]]por 'dug nas ni/_/bdud dpung mang po bcom par 'gyur/_/gzhan yang bu mo byang chub sems dpa' chos rnam pa brgyad dang ldan par gyur na mnyam pa nyid la rab tu gnas par 'gyur ro/_/brgyad gang zhe na dang po ni sems can thams cad mnyam par gyur pa ste rang bzhin 
[\[97a.6\]]gyis bdag med pa'i phyir ro/_/gnyis pa ni chos thams cad mnyam par gyur pa ste chos rnams rab tu dben pa'i phyir ro/_/gsum pa ni zhing thams cad mnyam par gyur pa ste/_stong pa nyid kyi khams su 'jug par 'gyur ba'i phyir ro/_/bzhi pa ni de bzhin gshegs 
[\[97a.7\]]pa thams cad mnyam par gyur pa ste/_snyoms pa nyid du ston pa'i phyir ro/_/lnga pa ni spyod pa thams cad mnyam par gyur pa ste/_rgyu dang rkyen la rang bzhin med pa'i phyir ro/_/drug pa ni theg pa thams cad mnyam par gyur pa ste/_'dus ma byas su mtshungs pa'i 
[\[97b\]]
[\[97b.1\]]phyir ro/_/bdun pa ni sems mnyam par gyur pa ste/_sems sgyu ma dang mtshungs pa'i phyir ro/_/brgyad pa ni bdud rnams mnyam par gyur pa ste/_nyon mongs pa'i thog ma mi dmigs pa'i phyir ro/_/'di ni chos rnam pa brgyad kyis mnyam pa nyid la rab tu gnas pa 
[\[97b.2\]]zhes bya'o/_/de nas bcom ldan 'das kyis yang tshigs su bcad de bka' stsal pa/_sems can rang bzhin bdag med pas/_/skad cig tsam yang dmigs mi 'gyur/_/mnyam pa nyid la gang gnas pa/_/de lta bur ni blta bar bya/_/chos rnams thams 
[\[97b.3\]]cad mnyam pas na/_/rang bzhin rtag par stong zhing dben/_/yi ges tha dad phye bar zad/_/chos rnams rang bzhin bye brag med/_/phyogs bcu'i zhing rnams thams cad kun/_/mu mtha' dag ni mi dmigs pas/_/de yi rang bzhin nam mkha' 'dra/_/sangs 
[\[97b.4\]]rgyas zhing ni rtag tu mnyam/_/dus gsum de bzhin gshegs pa kun/_/chos dbyings gnas par mnyam pas na/_/ye shes mtha' yas rnam par grol/_/sangs rgyas kun kyang de bzhin no/_/sems can rang bzhin rgyu rkyen rnams/_/thams cad kun kyang mnyam 
[\[97b.5\]]pa dang /_/de yi spyod pa rab shes pas/_/ci rigs par ni go bar byed/_/sems can ji snyed tha dad pa/_/sgyu sbrul lta bur rab tu rtogs/_/phyi nang gnyis ka len med pas/_/rang bzhin rtag tu rnam par dag_/theg pa sna tshogs rab bshad kyang /_/'dus 
[\[97b.6\]]ma byas su rab tu mnyam/_/'dren pas thabs ni rab mkhyen pas/_/rnam par phye ste theg gsum bshad/_/nyon mongs bdud la rab gnas kyang /_/nyon mongs dngos po ci yang med/_/lha dang phung po 'chi bdag bdud/_/spyod yul thams cad stong pa yin/_/
[\[97b.7\]]gzhan yang bu mo byang chub sems dpa' chos brgyad dang ldan na byams sdang rnams yongs su spong bar byed do/_/brgyad gang zhe na byams pa dang ldan pa dang /_snying rje dang ldan pa dang /_rtag par phan 'dogs par byed pa dang /_'jig rten pa'i chos la ma chags pa dang /_
[\[98a\]]
[\[98a.1\]]rang gi lus la chags pa med pa dang /_rtag tu ting nge 'dzin gyi sems sgom pa dang /_lus dang srog yongs su gtong ba dang /_nyon mongs pa rnams la so sor rtog pa ste/_chos brgyad po 'di dag mngon par sgrub par nus na byams sdang yongs su spong 
[\[98a.2\]]bar 'gyur ro/_/de nas bcom ldan 'das kyis yang tshigs su bcad de bka' stsal pa/_byams sems go cha rab bgos nas/_/thams cad kun la snying brtse zhing /_/mnyam pa'i sems la gang gnas pa/_/byams sdang sems la skye mi 'gyur/_/blo 
[\[98a.3\]]ldan phan 'dogs spyod pas na/_/rtag par gzhan la bde ba gtong /_/rnyed pa thob kyang rang mi mthong /_/brnyas shing smad kyang 'khon 'dzin med/_/rlung brgyad kyis ni mi bskyod pas/_/byams sdang dag ni mi skye zhing /_/bdag gam gal te gzhan yang rung /_/byams 
[\[98a.4\]]sdang 'du shes yongs mi skyed/_/'du shes rnams ni rab spangs nas/_/spyod yul dag la zhen pa med/_/rtag par rang gi lus rtogs pas/_/lus srog dag la phongs pa med/_/mkhas rnams sdug bsngal bde ba yis/_/g.yos par mi 'gyur nam mkha' bzhin/_/
[\[98a.5\]]nyon mongs legs par rtogs byed na/_/bdag dang bdag gi gnyi ga spong /_/spyod 'dzin rtag par sa 'dra bas/_/byams sdang dag ni yongs mi skyed/_/gzhan yang bu mo byang chub sems dpa' chos rnam pa brgyad dang ldan na 'khor bas yongs su ngal bar mi 'gyur ro/_/
[\[98a.6\]]brgyad gang zhe na/_dge ba'i rtsa ba yangs shing rgya che ba'i phyir dang /_sems can la so sor rtog par byed pa'i phyir dang /_rtag par de bzhin gshegs pa rnams mthong zhing mchod pa byed pa'i phyir dang /_sangs rgyas kyi zhing tshad med pa rnams mthong ba'i phyir dang /_rtag 
[\[98a.7\]]par sangs rgyas kyi mkhyen pa yongs su gnyer ba'i phyir dang /_'khor ba rmi lam lta bur rab tu rtogs pa'i phyir dang /_chos khyad par can dag la zhum pa med pa'i phyir dang /_sngon gyi mtha' dang phyi ma'i mtha' dang yang dag pa'i mtha' la so sor rtog pa'i phyir ro/_/de nas 
[\[98b\]]
[\[98b.1\]]bcom ldan 'das kyis yang tshigs su bcad de bka' stsal pa/_rnal 'byor lam ni gang sgom pa/_/dge sbyong skyon 'phen dri ma med/_/bar snang zla ba rnam dag bzhin/_/sdug bsngal sems can sgrol bar byed/_/yon tan rnams ni bsdu ba'i phyir/_/'khor bas 
[\[98b.2\]]yongs su ngal mi 'gyur/_/sems can rang bzhin rtog byed cing /_/rab brten brtson 'grus spyod par byed/_/sangs rgyas zhing ni tshad med du/_/sangs rgyas rnams ni gus mchod pas/_/de phyir stobs bcu gang ldan pa/_/'khor bas yongs su ngal mi 'gyur/_/
[\[98b.3\]]'jig rten tshad med dpag med du/_/bsam gyis mi khyab chos ston cing /_/dkon mchog gsum gyi gdung mi gcod/_/chos rgyal nyid du mngon 'tshang rgya/_/tshul khrims dam pa gang srung ba/_/'khor bas ngal bar mi 'gyur zhing /_/'khor ba'i rang bzhin 
[\[98b.4\]]gang yin pa/_/rmi lam sprin dang glog ltar shes/_/chos las gang zhig rnam grol ba/_/'khor bas yongs su ngal mi 'gyur/_/byang chub la ni rab gnas shing /_/dga' ba'i sems kyis rtag tu bde/_/thabs kyis pha rol gang phyin pa/_/'khor bas 
[\[98b.5\]]yongs su ngal mi 'gyur/_/rtag par dam chos sgrub pa yang /_/bar snang zla bzhin 'phel bar 'gyur/_/sangs rgyas yon tan gang mos pa/_/'khor bas yongs su ngal mi 'gyur/_/'khor ba mu mtha' med gyur kyang /_/rtag par yang dag mtha' la 
[\[98b.6\]]gnas/_/yud tsam shes rab rjes 'thun pa/_/'khor ba dag gis ngal mi 'gyur/_/gzhan yang bu mo chos brgyad dang ldan na sems kyi khams mnyam par 'gyur ro/_/brgyad gang zhe na/_sems sa dang mtshungs par gyur pa'i phyir dang /_sems chu dang mtshungs 
[\[98b.7\]]par gyur pa'i phyir dang /_sems me dang mtshungs par gyur pa'i phyir dang /_sems rlung dang mtshungs par gyur pa'i phyir dang /_sems nam mkha' dang mtshungs par gyur pa'i phyir dang /_sems chos kyi dbyings dang mtshungs par gyur pa'i phyir dang /_sems 
[\[99a\]]
[\[99a.1\]]rnam par grol ba dang mtshungs par gyur pa'i phyir dang /_sems mya ngan las 'das pa dang mtshungs par gyur pa'i phyir te/_'di ni sems kyi khams mnyam pa nyid rnam pa brgyad ces bya'o/_/de nas bcom ldan 'das kyis yang tshigs su bcad de 
[\[99a.2\]]bka' stsal pa/_sems ni sa dang mtshungs pas na/_/thams cad khur du khyer bar byed/_/dge ba dang ni sdig pa 'ang rung /_/'phel ba med cing 'grib pa med/_/sems ni chu dang mtshungs pas na/_/dri ma mi gtsang 'khru byed cing /_/'jig rten rnams ni 
[\[99a.3\]]gso ba dang /_/nyon mongs gdung ba sel bar byed/_/sems ni me dang mtshungs pas na/_/nyon mongs dag ni sreg byed cing /_/sgron ma chen po snang ba yis/_/gsal bar mi byed gang yang med/_/sems ni rlung dang mtshungs pas na/_/gnas pa med 
[\[99a.4\]]cing rten med par/_/tshul khrims thos pa'i dri yis ni/_/dus gsum kun tu khyab par byed/_/sems ni nam mkha' mtshungs pas na/_/lta ba spong zhing rnam par dag_/thams cad kun tu 'jug byed kyang /_/bdud kyi rjes su 'brang mi byed/_/sems 
[\[99a.5\]]ni chos dbyings mtshungs pas na/_/bde ba nyid du rab gnas shing /_/'phel ba med cing 'grib med par/_/rtag par mnyam pa nyid la gnas/_/nyan thos dang ni rang rgyal gyi/_/rnam par grol ba thob gyur kyang /_/'ching ba dag kyang yod min la/_/grol ba 
[\[99a.6\]]dag kyang yod pa min/_/'khor ba dang ni mya ngan 'das/_/'ong ba med cing 'gro med ces/_/rab dben nyer zhir gnas nas ni/_/dus gsum kun tu 'gro bar byed/_/gzhan yang bu mo chos rnam pa brgyad dang ldan pa'i byang chub sems dpa' ni byang chub kyi 
[\[99a.7\]]'byung gnas su 'gyur ro/_/brgyad gang zhe na/_dang po ni sbyin pa 'byung gnas su gyur pa yin te/_ci bdog pa rnams yongs su gtong ba'i phyir ro/_/gnyis pa ni tshul khrims 'byung gnas su gyur pa yin te/_nyams pa med pa'i phyir ro/_/gsum pa ni bzod 
[\[99b\]]
[\[99b.1\]]pa 'byung gnas su gyur pa yin te/_zhe sdang med pa'i phyir ro/_/bzhi pa ni brtson 'grus 'byung gnas su gyur pa yin te/_/le lo med cing nur ba med pa'i phyir ro/_/lnga pa ni bsam gtan 'byung gnas su gyur pa yin te/_thabs la mkhas pa'i phyir ro/_/
[\[99b.2\]]drug pa ni shes rab 'byung gnas su gyur pa yin te/_tshul khrims srung zhing mang du thos pa dang ldan pa'i phyir ro/_/bdun pa ni tshangs pa'i gnas pa 'byung gnas su gyur pa yin te/_rnam par grol bas nye bar zhi bar 'gyur ba'i phyir ro/_/brgyad pa ni mngon par 
[\[99b.3\]]shes pa 'byung gnas su gyur pa yin te/_rtag par mnyam par bzhag pa la rab tu gnas pa'i phyir ro/_/de nas bcom ldan 'das kyis yang tshigs su bcad de bka' stsal pa/_rtag par sbyin pa gang gtong ba/_/'dod chags gdung ba spong bas na/_/'bras 
[\[99b.4\]]bu rnam smin mi re bar/_/sangs rgyas byang chub sngo bar byed/_/khrims ldan theg pa che ba'i phyir/_/bcad cing gtubs kyang khong khro med/_/rtse gcig bde chen gnyer byed cing /_/bag chags spangs nas 'gog mngon med/_/byang chub sems dpa' brtson 'grus can/_/
[\[99b.5\]]bskal mang sems can ched du ni/_/sdug bsngal bzod cing 'jig rten rgyu/_/brtson 'grus stobs ni 'phel bar byed/_/bsam gtan dag ni gang sgom pa/_/spros pa rnams ni spong byed cing /_/bsam gtan pha rol phyin gyur kyang /_/bsam gtan rjes su yong 
[\[99b.6\]]mi skye/_/shes rab chen po mtshungs med pas/_/mthar lta rnams ni spong byed cing /_/'jig rten stong dben rig pas na/_/gti mug mun pa ma lus sel/_/nyer zhi tshangs gnas gang sgom pa/_/ngan song rnams ni spangs pas na/_/rtag par brgya byin tshangs par 
[\[99b.7\]]'gyur/_/don gyi phan pa nan tan sgom/_/mngon shes sangs rgyas zhing rgyu ba/_/sangs rgyas bsnyen bkur chos kyang nyan/_/rang bzhin mos pa rab shes pas/_/chos bshad sems can zlos par byed/_/gzhan yang bu mo byang chub sems dpa' ni chos brgyad dang 
[\[100a\]]
[\[100a.1\]]ldan pa'i phyir gzungs dang /_thogs pa med pa'i spobs pa 'thob par 'gyur ro/_/brgyad gang zhe na/_chos la bla mar byed pa'i phyir dang /_mkhan po dang /_slob dpon la rim gro byed pa'i phyir dang /_chos yongs su gnyer ba la skyo ba med pa'i 
[\[100a.2\]]phyir dang /_ji skad thos pa bzhin du yang dag par ston par byed pa'i phyir dang /_chos la ser sna mi byed pa'i phyir dang /_gzhan gyi nyes pa sgrogs par mi byed pa'i phyir dang /_/chos smra ba dag la mkhan po bzhin du gus pas sri zhu byed pa'i phyir dang /_gzhan 
[\[100a.3\]]gyi nyes pa mi mthong zhing nyes pa spong bar skul bar byed pa'i phyir te/_'di ni byang chub sems dpa' chos brgyad dang ldan na gzungs dang /_thogs pa [(]mad [,]med [)]pa'i spobs pa phun sum tshogs pa 'thob par 'gyur ba zhes bya'o/_/de nas bcom ldan 'das kyis yang tshigs 
[\[100a.4\]]su bcad de bka' stsal pa/_rtse gcig rtag tu chos gnyer ba/_/mkhan po dge bshes rim gro byed/_/sdig pa'i grogs po spong bas na/_/mi zad gter 'dzin thob par 'gyur/_/mang thos yongs su skyo med par/_/rab brtson chos ni gnyer bar 
[\[100a.5\]]byed/_/ji skad thos bzhin ston byed pas/_/rnyed pa dag la re tshol med/_/spobs pa rnam dag gang thob pa/_/'khor mang dga' bar byed pas na/_/chos sbyin pa la rab mos shing /_/ser sna phrag dog spong bar byed/_/chos spyod mngon par zhen med 
[\[100a.6\]]cing /_/gzungs ni gang zhig thob 'gyur ba/_/khrims srung rang lus lta bas na/_/gzhan gyi nyes skyon yong mi tshol/_/byams dang snying rje gnas gyur cing /_/dus min tshig ni mi smra bas/_/thogs med spobs pa thob gyur nas/_/spro tshig pha rol 
[\[100a.7\]]phyin pa ston/_/chos ni legs par smra ba la/_/mkhan po bzhin du gus par byed/_/skyon 'chab nyes pa spong skul bas/_/mi zad kun 'dzin rgya mtsho 'thob/_/gzhan yang bu mo byang chub sems dpa' ni chos rnam pa brgyad dang ldan pa'i phyir sangs rgyas 
[\[100b\]]
[\[100b.1\]]rnams kyi spyan sngar pad ma las rdzus te skye bar 'gyur ro/_/brgyad gang zhe na/_srog la bab par gyur kyang gzhan gyi nyes pa mi rjod pa dang /_sems can rnams dkon mchog gsum la skyabs su 'gro bar skul ba dang /_thams cad byang chub kyi sems la 
[\[100b.2\]]'god pa dang /_tshangs par spyod pa la gos pa med pa dang /_de bzhin gshegs pa'i sku gzugs dag byas nas pad mo'i gdan la 'jog pa dang /_sems can mya ngan byed pa dag gi mya ngan sel bar byed pa dang /_khengs shing nga rgyal byed pa dag gi mdun du 
[\[100b.3\]]rtag par bdag nyid dman par byed pa dang /_gzhan la 'tshe bar mi byed pa gang yin pa'o/_/de nas bcom ldan 'das kyis yang tshigs su bcad de bka' stsal pa/_gal te sdug bsngal gzir gyur kyang /_/nam yang gzhan gyi skyon mi smra/_/rtag par 
[\[100b.4\]]dkon mchog gang bsngags pa/_/sangs rgyas spyan sngar rdzus te skye/_/byang chub sems ni bskyed pa dang /_/thams cad mkhyen pa gnyer bskul nas/_/rtag par tshangs par gang spyod pa/_/sangs rgyas spyan sngar rdzus te skye/_/gser gyis sangs rgyas gzugs 
[\[100b.5\]]brgyan te/_/rin chen pad ma'i gdan la bzhag_/sems can mya ngan gang sel ba/_/sangs rgyas spyan sngar rdzus te skye/_/nga rgyal byed pa de dag la/_/slob ma bzhin du bdag dman zhing /_/gzhan la gang zhig mi 'tshe ba/_/sangs rgyas spyan sngar rdzus te skye/_/
[\[100b.6\]]gzhan yang bu mo byang chub sems dpa' chos rnam pa brgyad dang ldan par gyur na sbyangs pa'i yon tan phun sum tshogs par 'gyur zhing rtag par dgon pa na gnas pa la mos par 'gyur ro/_/brgyad gang zhe na/_'dod pa chung ba dang /_chog shes pa dang /_dge 
[\[100b.7\]]ba'i chos yongs su rdzogs par gyur pa dang /_dge bas bdag nyid gso bar byed pa dang /_rtag par 'phags pa'i rigs yongs su 'dzin pa dang /_'khor ba'i nyes dmigs mthong bas sems la rtag par skyo ba dang /_rtag par mi rtag pa dang /_sdug bsngal ba dang /_
[\[101a\]]
[\[101a.1\]]stong pa dang /_bdag med par lta ba dang /_dad pa shin tu brtan zhing gzhan gyi dring la mi 'jog pa gang yin pa'o/_/de nas bcom ldan 'das kyis yang tshigs su bcad de bka' stsal pa/_'dod pa chung zhing chog shes pas/_/chos dga' 
[\[101a.2\]]dge mang bdag nyid gso/_/rtag par 'phags rigs sgrub la mos/_/'khor ba'i skyon mthong sems la skrag_/sbyangs pa dag la rtag mos pas/_/bse ru gcig ltar grogs kyang med/_/'dus byas sdug bsngal bdag med ces/_/blo yis rab 
[\[101a.3\]]dang brtson 'grus gnas/_/chos mthong gzhan gyi rjes mi 'brang /_/rtag par dben gnas sangs rgyas bsngags/_/sbyangs pas thag bsrings gdung ba med/_/rtsod pa nyes dmigs mang po med/_/gnyen bshes yongs spangs bsngags pa rjod/_/des na 
[\[101a.4\]]dgon par gnas la mos/_/gzhan yang bu mo byang chub sems dpa'i ni chos rnam pa brgyad dang ldan pa'i phyir bdud kyi dpung rab tu pham par byed do/_/brgyad gang zhe na/_ngo bo nyid stong pa nyid la zhugs pa dang /_mtshan ma med pa la mngon par yid ches pa 
[\[101a.5\]]dang /_smon pa med pa la mngon par yid ches pa dang /_mngon par 'du bya ba med par rab tu shes pa dang /_de la the tshom dang som nyi med pa dang /_skye ba med par rab tu bzod pa dang /_ngo bo nyid med par rab tu rtogs pa dang /_thabs la mkhas pas 
[\[101a.6\]]chos thams cad la so sor rtog cing de bzhin nyid 'jig par mi byed pa gang yin pa'o/_/de nas bcom ldan 'das kyis yang tshigs su bcad de bka' stsal pa/_stong dang mtshan ma med dang smon med pa/_/rnam thar gsum thob bdud dpung rab tu 'joms/_/
[\[101a.7\]]'dus byas 'dus min mtshan nyid gnyis su med/_/skye med thob pas rnam par grol bar 'gyur/_/chos rnams skye med de ltar gang bzod pa/_/de dag bdud dpung rab tu pham par byed/_/skye ba med dang 'gag med 'di dag dang /_/phung po khams la bdag 
[\[101b\]]
[\[101b.1\]]med sgyu ma 'dra/_/chos la ngo bo nyid med rab tu rtogs/_/de bzhin nyid ni mi 'jig thabs mkhas pas/_/chos rnams bdud kyi las zhes gang 'byed pa/_/rnam rtog spangs nas bdud ni pham par byed/_/thabs dang shes rab gnyis ka rab spyod cing /_/yod dang stong 
[\[101b.2\]]la gnas pa med par ni/_/de ltar chos mchog gang zhig sgom byed pa/_/thabs mkhas gzugs lus mdzes pa 'thob par 'gyur/_/gzhan yang bu mo byang chub sems dpa' ni/_chos rnam pa brgyad dang ldan pa'i phyir byang chub dang nam yang 'bral bar mi 'gyur 
[\[101b.3\]]ro/_/brgyad gang zhe na/_yang dag pa'i lta bas log par lta ba'i sems can yongs su smin par byed pa dang /_yang dag pa'i dran pas log par sems pa'i sems can la snying brtse bar byed pa dang /_yang dag pa'i ngag gis log par smra ba rnams la snying 
[\[101b.4\]]brtse bar byed pa dang /_yang dag pa'i las kyi mthas log pa'i las can rnams yongs su sdud pa dang /_yang dag pa'i rtsol bas log par rtsol ba rnams yongs su zlog pa dang yang dag pa'i 'tsho bas log par 'tsho ba'i sems can rnams spong bar mi byed pa dang /_
[\[101b.5\]]yang dag pa'i rtog pas log par yid la byed pa spong bar byed pa dang /_yang dag pa'i ting nge 'dzin gyis log pa'i ting nge 'dzin la gnas pa dag bslang nas gong du rtsol du gzhug pa gang yin pa'o/_/de nas bcom ldan 'das kyis yang tshigs su bcad de bka' 
[\[101b.6\]]stsal pa/_yang dag lta dang gang ldan pa/_/log lta de dag smin par byed/_/rtag par yang dag dran sgom pa/_/log sems dag la brtse bar byed/_/rnam dag yang dag dag gis ni/_/log smra rnams la brtse bar byed/_/yang dag las mtha' gnas 
[\[101b.7\]]pa yis/_/log pa'i las can sdud par byed/_/rtag par yang dag rtsol bsgoms nas/_/log brtson dag ni spong bar byed/_/yang dag 'tsho bas rjes 'thun pas/_/log 'tsho gang yin sdud par byed/_/blo ldan yang dag rtog pa yis/_/log par 
[\[102a\]]
[\[102a.1\]]yid byed brtse bar sems/_/yang dag ting 'dzin rtag gnas nas/_/log pa'i ting 'dzin sdud par byed/_/bla med yang dag lam brgyad kyis/_/chu bo dag la sgrol bar byed/_/rgyun phyogs ded pa zlog byed pas/_/de ni byang chub lam chen 
[\[102a.2\]]yin/_/nyan thos dang ni rang rgyal rnams/_/rtswa yi gzings bzhin bdag nyid zlos/_/byang chub sems dpa' kun zlos pas/_/dper na gru chen 'dren mkhan 'dra/_/gzhan yang bu mo byang chub sems dpa' ni chos rnam pa brgyad dang ldan pa'i phyir/_bdud rtsi'i 
[\[102a.3\]]lam mngon sum du byed par 'gyur ro/_/brgyad gang zhe na/_rtsod pa med pa'i chos la gnas pa dang /_thogs pa'i sems legs par rab tu srung bar byed pa dang /_rtag par de kho na nyid kyi don la lta bar byed pa dang /_byang chub kyi sems la rab tu gnas 
[\[102a.4\]]nas/_rjes su dran pa drug sgom par byed pa dang /_nan tan brtson 'grus kyi pha rol tu phyin pa rnams sgom par byed pa dang /_dge ba'i rtsa ba bsags nas sems can yongs su smin par byed pa dang /_snying rje chen po la gnas nas yang dag pa'i chos 
[\[102a.5\]]yongs su sdud par byed pa dang /_mi skye ba'i chos la bzod pa thob nas/_phyir mi ldog pa la rab tu gnas pa gang yin pa'o/_/de nas bcom ldan 'das kyis yang tshigs su bcad de bka' stsal pa/_rtag par rtsod med spyod bsgrubs nas/_/dge sbyong chen po'i 
[\[102a.6\]]chos la gnas/_/zhe sdang nyes pa yongs spangs nas/_/dge ba'i rtsa ba sogs par byed/_/yang dag don la rab lta bas/_/mi zad spobs rnams 'thob par byed/_/byang chub sems la rab gnas nas/_/rtag par dran byed rjes su dran/_/pha rol phyin pa 
[\[102a.7\]]thams cad la/_/rab brtson bsgrubs pas log pa med/_/thabs mkhas stobs rnams thob pas na/_/des ni sems can sgrol bar byed/_/chos kyi mnga' bdag nor gyis ni/_/brtse sems thams cad kun sdud pas/_/myur du mi skye bzod thob nas/_/byang 
[\[102b\]]
[\[102b.1\]]chub las ni ldog mi 'gyur/_/gal te de ltar spyod nus na/_/sangs rgyas chos ni thob mi dka'/_/ring por mi thogs bdud btul nas/_/byang chub mchog ni thob par 'gyur/_/de nas bu mo des chos de lta bu thos nas dga' mgu rangs par gyur nas bcom ldan 
[\[102b.2\]]'das la 'di skad ces gsol to/_/bcom ldan 'das chos du dang ldan par gyur na bud med kyi dngos po las ldog par 'gyur lags/_bcom ldan 'das kyis bka' stsal pa/_bu mo chos brgyad dang ldan par gyur na bud med kyi dngos po las ldog par 'gyur ro/_/
[\[102b.3\]]brgyad gang zhe na/_phrag dog mi byed pa dang /_ser sna mi byed pa dang /_g.yo sgyu med pa dang /_khong khro ba med pa dang /_bden par smra ba dang /_ngag rtsub po mi smra ba dang /_'dod chags spangs pa dang /_log par lta ba rnams spangs pa gang yin pa ste/_bu 
[\[102b.4\]]mo chos brgyad po 'di dag mngon par bsgrubs na/_myur du bud med kyi dngos po las ldog par 'gyur ro/_/de nas bcom ldan 'das kyis yang tshigs su bcad de bka' stsal pa/_gzhan la phrag dog mi byed cing /_/ser sna spangs nas chos mos dang /_/g.yo sgyu dag 
[\[102b.5\]]ni mi spyod cing /_/bud med lus la skyo ba dang /_/byams sems zhe sdang rab spangs nas/_/rtag par bden tshig smra ba dang /_/'dod bsal ngag rtsub spangs nas ni/_/yang dag lta la gnas par bya/_/gang gis bud med lus skyo nas/_/'di 'dra'i chos ni sgrub 
[\[102b.6\]]byed na/_/myur du bud med dngos spangs nas/_/skyes pa'i lus bzang len par 'gyur/_/gzhan yang bu mo chos brgyad dang ldan par gyur na/_bud med kyi dngos po las ldog par 'gyur ro/_/brgyad gang zhe na/_sangs rgyas la bla mar byed cing /_chos la 
[\[102b.7\]]shin tu mos pa dang /_tshul khrims dang /_bzod pa dang /_mang du thos pa dang ldan pa'i dge sbyong dang bram ze dag la bsnyen bkur dang rim gror byed pa dang /_skyes pa dang /_bud med dang /_khyim gyi dngos po dag la mngon par zhen cing /_chags pa med pa dang /_
[\[103a\]]
[\[103a.1\]]bslab pa'i dngos po yang dag par blangs pa rnams 'jig par mi byed pa dang /_srog chags rnams la log pa'i bsam pa mi skyed pa dang /_lhag pa'i bsam pas bud med kyi dngos po la yongs su skyo bar 'gyur ba dang /_
[\[103a.2\]]byang chub kyi sems kyis skyes bu chen po'i chos la gnas pa dang /_'jig rten pa'i khyim gyi 'tsho tshis rnams la sgyu ma lta bu dang rmi lam lta bur lta ba gang yin pa'o/_/de nas bcom ldan 'das kyis yang tshigs su bcad de bka' stsal pa/_sangs rgyas rab gus 
[\[103a.3\]]chos la mos/_/tshul khrims mang thos bla mar byed/_/'dod chags sred sems mi skyed na/_/bud med dngos po myur du spong /_/khrims srung ngo tsha khrel yod ldan/_/gzhan la mi bden bsam mi byed/_/byang chub sems la rab gnas nas/_/theg pa gzhan la 
[\[103a.4\]]mos med na/_/des ni myur ba kho nar yang /_/mi gtsang bud med dngos po spong /_/bsam pa mchog gis sems skyo nas/_/thams cad sgyu ma lta bu dang /_/chos rnams rang bzhin g.yo med dang /_/rgyu rkyen rang bzhin stong dben zhes/_/nan tan yang dag chos 
[\[103a.5\]]bsgoms na/_/myur du skyes pa'i lus 'thob 'gyur/_/de nas bu mo rnam dag dad pas gser gyi phreng ba thogs pa de dag bcom ldan 'das la mngon par gtor ba dang /_/steng gi bar snang la gser yang dag pa'i gzhal med khang /_khang pa brtsegs pa 
[\[103a.6\]]dag tu gyur nas gzhal med khang de dag gi nang na sprul pa'i de bzhin gshegs pa gser gyi gdan la bzhugs pa/_sha stag mngon du byung bar gyur to/_/de nas bu mo lnga brgya po de dag gis kyang so so nas/_lus kyi rgyan rnams bkrol nas bcom ldan 'das la 
[\[103a.7\]]mngon par gtor ba dang /_steng gi bar snang la gser gyi gzhal med khang dang /_rin po che'i gur dang /_rin po che'i gdugs dang /_bkod pa rnam pa sna tshogs su gyur to/_/de nas bu mo lnga brgya po de dag gis de lta bu'i cho 'phrul chen po mthong ba dang /_skad 
[\[103b\]]
[\[103b.1\]]'thun par tshigs su bcad de smras pa/_bcom ldan mi mchog khyad par 'phags pas na/_/thugs rjes sems can rnams la sman par mdzad/_/bdag cag deng ni byang chub sems bskyed nas/_/mos pa rjes 'thun rab tu dul la gnas/_/bcom ldan 'dren 
[\[103b.2\]]pa bde ba rab stsol ba/_/bdag cag mi mchog la ni mchod par bgyi/_/chos thos dbang gis rdul rnams rab spangs nas/_/bdag cag the tshom nem nur yongs ma mchis/_/des na bud med nyon mongs mang spangs nas/_/nyon mongs gtan bcom bdud ni pham 
[\[103b.3\]]par bgyi/_/phyogs bcu'i sangs rgyas bye ba tshad med rnams/_/bdag cag dga' bas rtag tu mchod par 'tshal/_/sbyin dang tshul khrims brtson 'grus rab gnas nas/_/bzod dang bsam gtan sems ni rab tu bgyi/_/thabs dang shes rab sems can yongs 
[\[103b.4\]]bsdus nas/_/byang chub mchog lam gang lags mngon du bgyi/_/lha mi'i 'khor ni tshad med sman btags nas/_/thams cad theg chen sems ni bskyed par bskul/_/bdag cag seng ge'i sgra ni sgrogs par 'gyur/_/bdag cag lha mi'i ston pa bgyid par 
[\[103b.5\]]mchi/_/de nas bcom ldan 'das 'dzum pa mdzad do/_/sangs rgyas rnams kyi chos nyid ni nam 'dzum pa mdzad pa na 'od zer kha dog rnam pa sna tshogs 'di lta ste/_sngon po dang /_ser po dang /_dmar po dang /_dkar po dang /_le brgan dang /_dngul dang /_shel 
[\[103b.6\]]gyi kha dog lta bu dag de bzhin gshegs pa'i zhal gyi sgo nas byung ste/_'jig rten gyi khams tshad med dpag tu med pa dag nas/_tshangs pa'i 'jig rten gyi bar du khyab par snang bar byas nas/_de bzhin gshegs pa la lan gsum bskor ba byas te/_de bzhin 
[\[103b.7\]]gshegs pa'i dbu'i gtsug tu thim par gyur to/_/de nas tshe dang ldan pa kun dga' bo stan las langs te/_bcom ldan 'das la 'di skad ces gsol to/_/bcom ldan 'das rgyu rkyen gang gi slad du 'dzum pa 'di lta bu bstan par mdzad lags/_bcom ldan 'das kyis 
[\[104a\]]
[\[104a.1\]]bka' stsal pa/_kun dga' bo khyod kyis bu mo rnam dag dad pa 'di mthong ngam/_kun dga' bos gsol pa/_mthong lags so/_/bcom ldan 'das kyis bka' stsal pa/_kun dga' bo bu mo rnam dag dad pa la sogs pa bu mo lnga brgya po 'di dag ni/_
[\[104a.2\]]'di nas tshe zad pa dang /_bud med kyi lus spangs nas dga' ldan gyi lha'i ris su skye ste/_bcom ldan 'das byams pa dang /_bskal pa bzang po'i de bzhin gshegs pa thams cad la bkur sti dang /_rim gro dang /_mchod pa byed par 'gyur bas bu mo rnam dag dad pas 
[\[104a.3\]]bskal pa bye ba khrag khrig brgyad khri bzhi stong 'das pa'i 'og tu 'jig rten gyi khams glog gi 'od ces bya bar mngon par rdzogs par 'tshang rgya bar 'gyur te/_de bzhin gshegs pa 'od zer gyi bkod pa zhes bya bar 'gyur ro/_/bskal pa'i ming ni rtag par snang ba zhes 
[\[104a.4\]]bya'o/_/de bzhin gshegs pa de'i sku tshe'i tshad ni dga' ldan gyi lha bzhin du/_tshe lo stong phrag bcu gnyis thub par 'gyur ro/_/'jig rten gyi khams de na yang byang chub sems dpa' sems dpa' chen po 'ba' zhig gi 'khor tshad med dpag tu med pa dag gis 'khor 
[\[104a.5\]]byed par 'gyur ro/_/bu mo lnga brgya po 'di dag kyang 'khor de dag gi nang na gtso bo mchog byed par 'gyur te/_ji ltar da ltar nga'i tshe byang chub sems dpa' 'jam dpal la sogs pa drug cu po 'di dag gtso bor gyur pa bzhin no/_/kun dga' bo bud med gang la la 
[\[104a.6\]]zhig chos kyi rnam grangs 'di thos nas yongs su 'dzin par byed/_klog par byed/_kha ton du 'don par byed na bud med kyi lus 'di dag gtugs nas phyis yang len par mi 'gyur zhing myur du bla na med pa yang dag par rdzogs pa'i byang chub tu mngon par rdzogs par 
[\[104a.7\]]'tshang rgya bar 'gyur ro/_/bcom ldan 'das kyis de skad ces bka' stsal nas/_bu mo rnam dag dad pa la sogs pa bu mo lnga brgya po de dag dang /_lha dang /_mi dang /_lha ma yin du bcas pa'i 'jig rten thams cad bcom ldan 'das kyis gsungs pa la rab tu dga' 
[\[104b\]]
[\[104b.1\]]nas mngon par bstod do//_//[{D85}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las bu mo rnam dag dad pas zhus pa'i le'u ste bzhi bcu pa rdzogs so//_//'phags pa dkon 
[\[104b.2\]]mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa gcig pa ste/_'phags pa byams pas zhus pa lung bstan pa/_bam po gcig pa/_rgya gar skad du/_Ar+ya mai tri ya pa ri pr-i ts+tshA nA ma ma hA yA na sU tra/_bod skad du/_
[\[104b.3\]]'phags pa byams pas zhus pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul brga na chu srin byis pa gsod lta bu'i ri 
[\[104b.4\]]'jigs su rung ba'i nags [{]ri dgas [,]ri dwags [}]kyi nags na dge slong lnga brgya tsam gyi dge slong gi dge 'dun chen po mngon par shes pa mngon par shes pa gnas brtan nyan thos chen po sha stag la/_'di lta ste/_tshe dang ldan pa kun shes kau Di n+ya dang /_tshe dang ldan pa rta thul dang /_
[\[104b.5\]]tshe dang ldan pa rlangs pa dang /_tshe dang ldan pa ming chen dang /_tshe dang ldan pa bzang ldan dang /_tshe dang ldan pa dri ma med dang /_tshe dang ldan pa gang po dang /_tshe dang ldan pa ba lang bdag dang /_tshe dang ldan pa [{]ri dgas [,]ri dwags [}]mgo dang /_tshe dang ldan pa lteng rgyas 'od srung 
[\[104b.6\]]dang /_tshe dang ldan pa chu klung 'od srung dang /_tshe dang ldan pa ga ya 'od srung dang /_tshe dang ldan pa byin pa 'od srung dang /_tshe dang ldan pa 'od srung chen po dang /_tshe dang ldan pa don yod rgyal po dang /_tshe dang ldan pa blo gros bzang dang /_tshe dang ldan pa shA ri'i 
[\[104b.7\]]bu dang /_tshe dang ldan pa maud gal gyi bu chen po dang /_tshe dang ldan pa ri rgyal dang /_tshe dang ldan pa dga' bo dang /_tshe dang ldan pa nye dga' dang /_tshe dang ldan pa kun dga' bo dang /_tshe dang ldan pa sgra gcan zin dang /_de dag la sogs pa dge slong lnga brgya 
[\[105a\]]
[\[105a.1\]]tsam dang thabs cig tu bzhugs so/_/byams pa la sogs pa byang chub sems dpa' sems dpa' chen po mngon par shes pa mngon par shes pa khri dang yang thabs cig la 'di lta ste/_byang chub sems dpa' blo gros 'phel dang /_byang chub 
[\[105a.2\]]sems dpa' blo gros bzang dang /_byang chub sems dpa' blo gros brtan dang /_blo gros yangs pa dang /_spobs pa brtsegs dang /_spyan ras gzigs dbang phyug dang /_mthu chen thob dang /_tog dpal dang /_'jam dpal dang /_mngon par shes pa'i me 
[\[105a.3\]]tog shin tu rgyas pa dang /_dmigs pa med pa yid la byed pa dang /_dad ldan dang /_rin po che'i tog dang /_dbang po'i lha dang /_chu lha dang /_sgra dbyangs snyan dang /_zhing rnam par sbyong dang /_lhun po brtsegs dang /_spobs pa phun sum tshogs dang /_dbang po'i 
[\[105a.4\]]dpal dang /_sa 'dzin dang /_sems can dmyal ba skems dang /_ngan song spong dang /_rin chen ze ba can dang de dag la sogs pa byang chub sems dpa' khri dang thabs cig ste/_de nas bcom ldan 'das 'khor brgya stong du mas yongs su bskor cing mdun gyis 
[\[105a.5\]]bltas nas chos ston to/_/de'i tshe byang chub sems dpa' byams pa 'khor de nyid du 'dus par gyur te 'dug go_/de nas byang chub sems dpa' byams pas byang chub sems dpa'i 'khor chen po de 'dus par rig nas stan las langs te/_bla gos phrag pa gcig tu gzar 
[\[105a.6\]]nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na 
[\[105a.7\]]de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa 
[\[105b\]]
[\[105b.1\]]dri ba lung bstan pa'i phyir/_de bzhin gshegs pas rtag tu skabs phyes/_byams pa khyod ci dang ci 'dod pa dris shig dang /_dris pa de dang de'i lung bstan pas/_sems rangs par bya'o/_/de nas bcom ldan 'das la byang chub sems dpa' sems dpa' chen 
[\[105b.2\]]po byams pas 'di skad ces gsol to/_/bcom ldan 'das byang chub sems dpa' chos du dang ldan na ngan song thams cad spong zhing sdig pa'i grogs po'i sug par mchi bar mi 'gyur la/_myur du bla na med pa yang dag par rdzogs pa'i byang chub mngon par rdzogs 
[\[105b.3\]]par 'tshang rgya bar 'gyur ba lags/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa khyod ni 'di ltar sngon gyi rgyal ba la lhag par bya ba byas pa/_dge ba'i rtsa ba 
[\[105b.4\]]bskyed pa/_tshe rabs dran pa/_spobs pa thob pa/_yun ring po nas tshangs par spyod pa spyad pa ste/_byams pa khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_skye bo phal po che dang /_lha dang mi rnams kyi don dang /_
[\[105b.5\]]phan pa dang /_bde ba dang /_byang chub sems dpa'i theg pa pa'i rigs kyi bu dang /_rigs kyi bu mo da ltar gyi dang /_ma 'ongs pa rnams yongs su gzung ba'i phyir zhugs nas khyod de bzhin gshegs pa la don 'di 'dri bar sems pa legs so legs so/_/byams pa 
[\[105b.6\]]de'i phyir legs par rab tu nyon la yid la zung shig dang bshad do/_/byang chub sems dpa' sems dpa' chen po byams pas bcom ldan 'das la legs so zhes gsol te bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/byams 
[\[105b.7\]]pa byang chub sems dpa' chos gcig dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_chos gcig gang zhe na/_'di lta ste/_lhag pa'i bsam pa phun 
[\[106a\]]
[\[106a.1\]]sum tshogs pa'i byang chub kyi sems te/_byams pa byang chub sems dpa' chos gcig po de dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 
[\[106a.2\]]'tshang rgya'o/_/byams pa gzhan yang byang chub sems dpa' chos gnyis dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_gnyis gang zhe na/_'di lta ste/_
[\[106a.3\]]zhi gnas yongs su tshol ba dang /_lhag mthong la mkhas pa ste/_byang chub sems dpa' chos gnyis po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang 
[\[106a.4\]]rgya'o/_/byams pa gzhan yang byang chub sems dpa' chos gsum dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_gsum gang zhe na/_'di lta 
[\[106a.5\]]ste/_snying rje chen po thob pa dang /_stong pa nyid kyi chos nges par sems pa dang /_des kyang rlom sems mi byed pa ste/_byams pa byang chub sems dpa' chos gsum po de dag dang ldan na ngan song thams cad spong zhing sdig pa'i grogs po'i lag tu mi 'gro la/_myur 
[\[106a.6\]]du bla na med pa yang dag par rdzogs pa'i byang chub mngon par rdzogs par 'tshang rgya'o/_/byams pa gzhan yang byang chub sems dpa' chos bzhi dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i 
[\[106a.7\]]byang chub mngon par rdzogs par 'tshang rgya ste/_bzhi gang zhe na/_'di lta ste/_tshul khrims la gnas pa yin/_chos thams cad la som nyi med pa yin/_dgon pa la mngon par dga' ba yin/_yang dag par zhugs shing yang dag par blangs pa las mi g.yo ba yin 
[\[106b\]]
[\[106b.1\]]te/_byams pa byang chub sems dpa' chos bzhi po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/byams pa gzhan yang byang chub 
[\[106b.2\]]sems dpa' chos lnga dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_lnga gang zhe na/_'di lta ste/_stong pa nyid la gnas pa dang /_gzhan dag gi 
[\[106b.3\]]'khrul pa mi tshol ba dang /_bdag lta rtog pa dang /_chos la mngon par dga' ba dang /_gzhan la phan 'dogs par zhugs pa yin te/_byams pa byang chub sems dpa' chos lnga po de dag dang ldan na ngan song thams cad spong zhing sdig pa'i grogs po'i lag tu mi 'gro la 
[\[106b.4\]]myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/byams pa gzhan yang byang chub sems dpa' chos drug dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs 
[\[106b.5\]]pa'i byang chub mngon par rdzogs par 'tshang rgya ste/_drug gang zhe na/_'di lta ste/_brkam pa med pa yin/_sdang ba med pa yin/_rmongs pa med pa yin/_dris ma thag tu yang dag pa ji lta ba bzhin du lan ldon pa yin/_bsnyen par dka' ba med pa yin/_stong pa 
[\[106b.6\]]nyid spyod yul ba yin te/_byams pa byang chub sems dpa' chos drug po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/byams pa gzhan 
[\[106b.7\]]yang byang chub sems dpa' chos bdun dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_bdun gang zhe na/_'di lta ste/_dran pa la mkhas pa 
[\[107a\]]
[\[107a.1\]]yin/_chos la mkhas pa yin/_brtson 'grus brtsams pa yin/_dga' ba thob pa yin/_shin tu sbyangs pa dang ldan pa yin/_ting nge 'dzin la mkhas pa yin/_shes rab kyis rab tu dbye ba la mkhas pa yin te/_byams pa byang 
[\[107a.2\]]chub sems dpa' chos bdun po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/_/byams pa gzhan yang byang chub sems dpa' 
[\[107a.3\]]chos brgyad dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_brgyad gang zhe na/_'di lta ste/_yang dag pa'i lta ba can yin/_yang dag pa'i rtog pa 
[\[107a.4\]]can yin/_yang dag pa'i ngag can yin/_yang dag pa'i las kyi mtha' can yin/_yang dag pa'i 'tsho ba can yin/_yang dag pa'i rtsol ba can yin/_yang dag pa'i dran pa can yin/_yang dag pa'i ting nge 'dzin can yin te/_byams pa chos brgyad po de dag dang 
[\[107a.5\]]ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/byams pa gzhan yang byang chub sems dpa' chos dgu dang ldan na ngan song thams cad spong zhing sdig 
[\[107a.6\]]pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_dgu gang zhe na/_'di lta ste/_byams pa 'di la byang chub sems dpa' ni 'dod pa dag las dben pa/_sdig pa mi dge ba'i chos rnams 
[\[107a.7\]]las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan dang po bsgrubs te gnas so/_/rtog pa dang dpyod pa dang bral zhing nang rab tu dang ste/_sems kyi rgyud gcig tu gyur pas rtog pa med pa/_
[\[107b\]]
[\[107b.1\]]dpyod pa med pa/_ting nge 'dzin las skyes pa'i dga' ba dang bde ba can bsam gtan gnyis pa bsgrubs te gnas so/_/dga' ba'i 'dod chags dang bral bas/_btang snyoms la gnas shing dran pa dang shes bzhin can yin te/_bde ba lus kyis myong la/_'phags 
[\[107b.2\]]pa rnams kyis gang de dran pa dang ldan pa bde ba la gnas pa btang snyoms pa'o/_/zhes brjod pa ste/_dga' ba med pa bsam gtan gsum pa bsgrubs te gnas so/_/bde ba yang spangs te/_snga nas sdug bsngal yang spangs shing yid bde ba dang yid mi bde ba yang 
[\[107b.3\]]nub pas bde ba yang ma yin/_sdug bsngal ba yang ma yin pa/_btang snyoms dang dran pa yongs su dag pa bsam gtan bzhi pa bsgrubs te gnas so/_/rnam pa thams cad du gzugs kyi 'du shes rnams las yang dag par 'das te/_thogs pa'i 'du shes rnams 
[\[107b.4\]]nub par gyur cing sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched bsgrubs te gnas so/_/rnam pa thams cad du nam mkha' mtha' yas skye mched las yang dag par 'das te/_rnam par shes pa 
[\[107b.5\]]mtha' yas so snyam nas rnam shes mtha' yas skye mched bsgrubs te gnas so/_/rnam pa thams cad du rnam shes mtha' yas skye mched las yang dag par 'das te/_ci yang med do snyam nas ci yang med pa'i skye mched bsgrubs te gnas so/_/rnam pa thams cad du ci 
[\[107b.6\]]yang med pa'i skye mched las yang dag par 'das nas 'du shes med 'du shes med min skye mched bsgrubs te gnas so/_/rnam pa thams cad du 'du shes med 'du shes med min skye mched las yang dag par 'das nas 'du shes dang tshor ba 'gog pa bsgrubs nas gnas pa ste/_
[\[107b.7\]]byams pa byang chub sems dpa' chos dgu po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/byams pa gzhan yang byang chub sems dpa' 
[\[108a\]]
[\[108a.1\]]chos bcu dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya ste/_bcu gang zhe na/_'di lta ste/_rdo rje lta bu'i ting nge 'dzin dang ldan 
[\[108a.2\]]pa yin/_gnas dang gnas ma yin pa la mngon par brtson pa'i ting nge 'dzin dang ldan pa yin/_thabs kyis 'gro ba'i ting nge 'dzin dang ldan pa yin/_rnam par snang byed kyi ting nge 'dzin dang ldan pa yin/_kun nas snang ba'i ting nge 'dzin dang ldan pa yin/_
[\[108a.3\]]kun du gsal ba'i ting nge 'dzin dang ldan pa yin/_rin chen zla ba'i ting nge 'dzin dang ldan pa yin/_zla ba sgron ma'i ting nge 'dzin dang ldan pa yin/_nyon mongs pa med pa'i ting nge 'dzin dang ldan pa yin/_rgyal mtshan gyi rtse mo'i dpung rgyan gyi ting nge 'dzin dang 
[\[108a.4\]]ldan pa yin te/_byams pa byang chub sems dpa' chos bcu po de dag dang ldan na ngan song thams cad spong zhing sdig pa'i grogs po'i lag tu mi 'gro la myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas 
[\[108a.5\]]byang chub sems dpa' sems dpa' chen po byams pa tshim zhing mgu la yi rangs te rab tu dga' nas dga' ba dang yid bde ba skyes te/_stan las langs nas bla gos phrag pa gcig tu gzar te pus mo g.yas pa'i lha nga sa la btsugs nas/_bcom ldan 'das 
[\[108a.6\]]ga la ba de logs su thal mo sbyar ba btud de/_bcom ldan 'das la tshul dang 'dra ba'i tshigs su bcad pa 'di dag gis mngon par bstod do/_/sngon cad sbyin pa sbyin mdzad pa/_/sdug pa'i bu dang zas dang skom/_/mgo dang mig kyang btang mdzad de/_/sangs rgyas 
[\[108a.7\]]sbyin kun pha rol phyin/_/g.yag rnga bzhin du yun ring nas/_/khyod kyis tshul khrims ma nyams bsrungs/_/khrims kyis khyod 'dra ma mchis te/_/sangs rgyas khrims legs pha rol phyin/_/bzod pa'i stobs ni bskyed mdzad nas/_/byis pas nongs pa bgyis pa 
[\[108b\]]
[\[108b.1\]]bzod/_/bzod pa'i stobs rnams kun dang ldan/_/sangs rgyas bzod legs pha rol phyin/_/brtson 'grus stobs ni bskyed mdzad nas/_/zhi bde bla na med pa brnyes/_/brtson 'grus stobs kyis stobs dang ldan/_/sangs rgyas brtson legs pha rol phyin/_/
[\[108b.2\]]sdig pa thams cad bsreg mdzad nas/_/'dren pa skyes chen bsam gtan dgyes/_/bsam gtan stobs kyis stobs dang ldan/_/sangs rgyas bsam legs pha rol phyin/_/chos rnams de dag rang bzhin stong /_/ngo bo nyid kyis gang mi skye/_/shes rab kyis 
[\[108b.3\]]ni pha rol gshegs/_/sangs rgyas shes legs pha rol phyin/_/mkhyen chen byang chub shing drung du/_/sder bcas bdud ni khyod kyis btul/_/don gyi mchog kyang brnyes par gyur/_/sangs rgyas bdud kyi tshogs ngan 'joms/_/skyes chen bA ra NA sir ni/_/
[\[108b.4\]]chos kyi 'khor lo rab tu bskor/_/mu stegs tshogs ngan skrag par mdzad/_/sangs rgyas mu stegs can tshogs 'joms/_/shes rab chen po bla na med/_/kun nas zla dpe yong ma mchis/_/dkon mchog chos de ston par mdzad/_/'dren pa sangs rgyas 'od mdzad 
[\[108b.5\]]lags/_/sbyin pa dang ni khrims stobs dang /_/bzod brtson khyod dang 'dra ma mchis/_/kun gyi pha rol phyin par gyur/_/sangs rgyas yon tan mang pos 'phags/_/de nas byang chub sems dpa' sems dpa' chen po byams pas bcom ldan 'das la tshul dang 'dra 
[\[108b.6\]]ba'i tshigs su bcad pa 'di dag gis mngon par bstod nas phyogs gcig tu 'dug go_/de nas bcom ldan 'das la tshe dang ldan pa kun dga' bos 'di skad ces gsol to/_/btsun pa bcom ldan 'das byang chub sems dpa' sems dpa' chen po byams pa 'di 'di ltar 
[\[108b.7\]]spobs pa phun sum tshogs pa dang /_'di ltar shin tu rnam par nges pa'i tshig gis chos ston pa dang /_'di ltar tshig dang yi ge mtshungs pa'i chos ston pa dang /_'di ltar zab mo'i tshig gis chos ston pa dang /_'di ltar legs par 'brel pa'i tshig gis chos ston pa 
[\[109a\]]
[\[109a.1\]]dang /_dran pa'i tshig gis chos ston pa ni ngo mtshar lags so/_/bcom ldan 'das kyis bka' stsal pa/_kun dga' bo de de bzhin no/_/ji skad smras pa bzhin te/_byang chub sems dpa' byams pa spobs pa phun sum tshogs pa dang ldan zhing byang chub sems 
[\[109a.2\]]dpa' byams pa shin tu rnam par nges pa'i tshig gis chos ston pa nas rjes su dran pa'i tshig gi bar gyis chos ston pa ni ngo mtshar to/_/kun dga' bo byang chub sems dpa' byams pa ni da ltar nga la tshul dang 'dra ba'i tshigs su bcad pa dag gis bstod par yang ma zad de/_de ci'i 
[\[109a.3\]]phyir zhe na/_kun dga' bo sngon byung ba 'das pa'i dus na bskal pa grangs med pa bcur tshang bar gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_bde bar gshegs pa/_'jig rten mkhyen pa/_
[\[109a.4\]]skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das snang bas rnam par rol pa'i mngon par shes pa zhes bya ba 'jig rten du byung ste/_de'i tshe bram ze'i khye'u bzang dag ces bya ba gzugs bzang ba/_mdzes pa/_
[\[109a.5\]]blta na sdug pa/_kha dog bzang po rgyas pa mchog dang ldan pa zhig yod pa de skyed mos tshal du 'gro ste/_grong bar du phyin pa dang /_de bzhin gshegs pa dgra bcom pa yang dag par rdzogs pa'i sangs rgyas snang bas rnam par rol pa'i mngon par shes pa mdzes pa/_
[\[109a.6\]]dad par bya ba/_dbang po zhi ba/_thugs zhi ba/_dul ba dang zhi gnas kyi mchog brnyes pa/_dul ba dang zhi gnas kyi dam pa brnyes pa/_dbang po bsrungs pa/_glang po che dbang po thul ba lta bu/_mtsho ltar dang zhing rnyog pa med la gsal ba/_skyes bu chen po'i 
[\[109a.7\]]mtshan sum cu rtsa gnyis po dag gis sku legs par brgyan pa/_dpe byad bzang po brgyad cu po dag gis sku rnam par spras pa/_shing sA la'i rgyal po me tog shin tu rgyas pa 'dra ba/_ri'i rgyal po ri rab ltar mngon par 'phags pa/_zhal zla ba'i dkyil 'khor ltar zhi ba/_
[\[109b\]]
[\[109b.1\]]nyi ma'i dkyil 'khor ltar lham me lhan ne lhang nge ba/_shing n+ya gro d+ha ltar chu zheng gab pa 'od 'bar ba'i sku dpal chen pos 'bar ba mthong ngo /_/mthong nas kyang de bcom ldan 'das la sems dad par gyur to/_/de sems dad nas 'di snyam du sems te/_a la la de bzhin 
[\[109b.2\]]gshegs pa'i sku 'di rnam par spras shing kha dog dang gzi brjid dang /_dpal dang mtshan rnams kyis 'bar zhing lham me lhan ne lhang nge ba ngo mtshar to/_/snyam mo de nas bram ze'i khye'u bzang dag gis 'di skad ces smras te/_a la la bdag kyang ma 'ongs pa'i dus na lus 
[\[109b.3\]]'di 'dra ba dang ldan par gyur cig kha dog dang /_gzi brjid dang /_dpal dang /_mtshan rnams kyis 'di ltar 'bar zhing lham me lhan ne lhang nge bar gyur cig ces des smon lam de skad btab nas sa la nyal te 'di snyam du bsams so/_/gal te bdag kyang ma 'ongs pa'i 
[\[109b.4\]]dus na 'di lta bu'i lus dang ldan par gyur te/_kha dog dang /_gzi brjid dang /_dpal dang /_mtshan rnams kyis 'bar zhing lham me lhan ne lhang nger 'gyur zhe na/_de bzhin gshegs pa'i zhabs bdag gi lus la reg par gyur cig snyam mo/_/kun dga' bo de 
[\[109b.5\]]nas de bzhin gshegs pa dgra bcom pa yang dag par rdzogs pa'i sangs rgyas snang bas rnam par rol pa'i mngon par shes pa des bram ze'i khye'u bzang dag gi lhag pa'i bsam pa mkhyen nas bram ze'i khye'u bzang dag ga la ba der gshegs te/_bram ze'i khye'u 
[\[109b.6\]]bzang dag la zhabs kyis reg par mdzad do/_/de bzhin gshegs pa snang bas rnam par rol pa'i mngon par shes pa des bram ze'i khye'u bzang dag la zhabs kyis reg par mdzad ma thag tu/_de nas de'i tshe mi skye ba'i chos la bzod pa thob par gyur to/_/kun dga' 
[\[109b.7\]]bo de nas de bzhin gshegs pa snang bas rnam par rol pa'i mngon par shes pa des snam logs su gzigs nas dge slong rnams la bka' stsal pa/_dge slong dag khyed gang gis kyang bram ze'i khye'u bzang dag de'i lus la rkang pas ma rdzi shig_/de ci'i phyir zhe na/_byang 
[\[110a\]]
[\[110a.1\]]chub sems dpa' sems dpa' chen po 'di mi skye ba'i chos la bzod pa thob pa'i phyir ro/_/de nas de nyid kyi tshe bram ze'i khye'u bzang dag gis lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su 
[\[110a.2\]]dran pa mngon sum du bya ba'i shes pa thob bo/_/rdzu 'phrul yang mngon par bsgrubs so/_/des de bzhin gshegs pa snang bas rnam par rol pa'i mngon par shes pa'i spyan sngar tshul dang 'dra ba'i tshigs su bcad pa dag gis kyang mngon par bstod do/_/
[\[110a.3\]]phyogs dang phyogs mtshams rnams su bskor te btsal bgyis kyang /_/'jig rten dag na mi dbang khyod 'dra yod ma mchis/_/'gro ba kun na rdzogs pa'i sangs rgyas mngon par 'phags/_/rnam par 'dren pa rang byung khyod la bdag phyag 'tshal/_/dper na 
[\[110a.4\]]bar snang na ni nyi ma lhan ne ltar/_/phyogs dang phyogs mtshams kun gyi 'jig rten khams rnams na/_/'jig rten 'di dag thams cad 'od kyis lham mer gyur/_/sangs rgyas yon tan gzi mnga' khyod la bdag phyag 'tshal/_/ji ltar seng ge nags khrod dag na 
[\[110a.5\]]sgra sgrogs pa/_/wa tshogs phal chen thams cad zil gyis gnon par bgyid/_/de ltar mi yi dam pa mthu chen mnga' ba yang /_/mu stegs can mang 'dus pa thams cad zil gyis gnon/_/bde bar gshegs pa smin mtshams bar gyi mdzod spu dkar/_/
[\[110a.6\]]dngul dang kha ba'i tshogs bzhin mtha' yas gzi brjid can/_/des ni 'jig rten 'di dag thams cad snang bar bgyis/_/'jig rten kun na sangs rgyas khyod ni mi mnyam mnyam/_/skyes bu khyu mchog zhabs la lha yi 'khor lo mnga'/_/gsal zhing mdzes la 
[\[110a.7\]]rtsibs stong tshang zhing mu khyud 'khor/_/de dag gis ni ri dang nags bcas sa 'di rnams/_/rab tu g.yo bgyid thub pa gang zag mtshungs med pa/_/nyon mongs shas chen dor bar bgyi ba thams cad bor/_/'phags pa nges par 'byin pa'i lam ni rab tu brnyes/_/
[\[110b\]]
[\[110b.1\]]nor rnams kun dang ldan zhing yon tan rnams kyis phyug_/bsam pa bzhin du 'phags pa'i nor rnams bkod pa mdzad/_/sa dang mtshungs shing sbyin pa'i gnas gyur mtshungs ma mchis/_/yon tan kun la mnga' brnyes tshul khrims rnam dag pa/_/ji ltar 
[\[110b.2\]]nam mkhar lag pa mi thogs mi chags ltar/_/'jig rten dag na khyod la rjes chags khro mi mnga'/_/bzod pa zad kyis gtugs pa don dang chos rnams kun/_/snying po ma mchis pa dang gsob dang gsog tu mkhyen/_/srid pa'i 'gro ba thams cad dag na 
[\[110b.3\]]gang rnams la/_/rlom sems 'gyur ba'i sems can srog dang dngos ma brnyes/_/khams dang spyod pa dag dang sbyor dang bsam pa mkhyen/_/rmad du byung dang rnam par 'byed mdzad sgron mar gyur/_/chu bo chen pos ded pa'i 'gro ba gzigs gyur nas/_/sngon 
[\[110b.4\]]chad brtson 'grus stobs brtan mthu ni bskyed pa mdzad/_/skye ba spangs shing nyon mongs zhi ba'i thugs dang ldan/_/thugs rgya chen po skye dang rga shi mtha' mar 'byin/_/nam mkha'i dkyil dang mtshungs par chags pa mi mnga' rgyu/_/'jig rten chos kyis mi 
[\[110b.5\]]gos 'jig rten gsum na rgyu/_/bdag nyid chen po shes rab kyis ni snang bar mdzad/_/mun pa mun gnag gyur pa thams cad rnam par sel/_/'dod chags rdul zhi mdzad cing zhe sdang gti mug gi_/dri ma sna tshogs mun bsal khyod la phyag 'tshal lo/_/kun 
[\[110b.6\]]dga' bo de tshun chad bram ze'i khye'u bzang dag de'i rdzu 'phrul rnams sam/_mngon par shes pa rnams yongs su nyams par ma gyur to/_/kun dga' bo de'i tshe de'i dus na bram ze'i khye'u bzang dag ces bya bar gyur pa de gzhan zhig yin snyam du khyod dogs shing yid 
[\[110b.7\]]gnyis za 'am/_the tshom za na de ltar mi blta'o/_/de ci'i phyir zhe na/_byang chub sems dpa' sems dpa' chen po byams pa 'di nyid de'i tshe de'i dus na bram ze'i khye'u bzang dag ces bya bar gyur te/_de bzhin gshegs pa dgra bcom pa yang dag par rdzogs 
[\[111a\]]
[\[111a.1\]]pa'i sangs rgyas snang bas rnam par rol pa'i mngon par shes pa de la tshigs su bcad pa 'di dag gis mngon par bstod do/_/de skad ces bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/
[\[111a.2\]]bcom ldan 'das byang chub sems dpa' sems dpa' chen po byams pa 'di gal te yun ring po de srid nas mi skye ba'i chos la bzod pa thob pa lags na/_ci'i slad du myur du bla na med pa yang dag par rdzogs pa'i byang chub mngon par rdzogs par sangs ma rgyas/_
[\[111a.3\]]de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo byang chub sems dpa' rnams kyi bkod pa dang yongs su gzung ba ni gnyis po 'di dag ste/_gnyis gang zhe na/_sems can 
[\[111a.4\]]bkod pa dang sems can yongs su gzung ba dang /_zhing bkod pa dang zhing yongs su gzung ba dang /_gnyis po 'di dag yin na byang chub sems dpa' sems dpa' chen po byams pas ni sngon byang chub sems dpa'i spyad pa spyod pa'i tshe zhing bkod pa rnam par sbyangs 
[\[111a.5\]]shing yongs su gzung ba yongs su bzung ngo /_/kun dga' bo nga sngon byang chub sems dpa'i spyad pa spyod pa'i tshe/_ngas ni sems can bkod pa rnam par sbyangs/_sems can yongs su gzung ba yongs su bzung /_zhing bkod pa yang rnam par sbyangs/_zhing 
[\[111a.6\]]yongs su gzung ba yang yongs su bzung ngo /_/kun dga' bo ngas mngon par shes te/_byang chub sems dpa' sems dpa' chen po byams pa yang dag par zhugs nas bskal pa bzhi bcu rtsa gnyis lon pa'i 'og tu ngas gdod bla na med pa yang dag par rdzogs 
[\[111a.7\]]pa'i byang chub tu sems bskyed de/_kun dga' bo bskal pa bzang po 'di 'das nas bskal pa dgu bcu rtsa bzhi na bla na med pa yang dag par rdzogs pa'i byang chub mngon par rdzogs par 'tshang rgya bar rigs pa las/_kun dga' bo ngas brtson 'grus 'bar bar 
[\[111b\]]
[\[111b.1\]]byas pas myur du bla na med pa yang dag par rdzogs pa'i byang chub mngon par rdzogs par sangs rgyas te/_kun dga' bo ngas brtson 'grus rlabs po ches myur du bla na med pa yang dag par rdzogs pa'i byang chub tu mngon par rdzogs par sangs rgyas so/_/kun dga' 
[\[111b.2\]]bo chos bcu po 'di dag gis nga myur du bla na med pa yang dag par rdzogs pa'i byang chub mngon par rdzogs par sangs rgyas te/_bcu gang zhe na/_bdog pa phangs pa thams cad yongs su btang ba dang /_chung ma phangs pa yongs su btang ba dang /_bu phangs pa yongs 
[\[111b.3\]]su btang ba dang /_mgo phangs pa yongs su btang ba dang /_mig phangs pa yongs su btang ba dang /_rgyal srid phangs pa yongs su btang ba dang /_longs spyod phangs pa yongs su btang ba dang /_khrag phangs pa yongs su btang ba dang /_rus pa dang rkang 
[\[111b.4\]]phangs pa yongs su btang ba dang /_yan lag phangs pa thams cad yongs su btang bas nga myur du bla na med pa yang dag par rdzogs pa'i byang chub mngon par rdzogs par sangs rgyas te/_kun dga' bo chos bcu po de dag gis nga myur du bla na med pa yang dag par 
[\[111b.5\]]rdzogs pa'i byang chub mngon par rdzogs par sangs rgyas so/_/kun dga' bo gzhan yang nga chos bcus myur du bla na med pa yang dag par rdzogs pa'i byang chub mngon par rdzogs par sangs rgyas te/_bcu gang zhe na/_kun dga' bo nga tshul khrims kyi yon tan gyi 
[\[111b.6\]]chos la gnas te myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo nga bzod pa'i stobs dang ldan pas myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' 
[\[111b.7\]]bo nga brtson 'grus 'bar ba brtsams pas myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo nga bsam gtan gyi yon tan la gnas te myur du bla na med pa yang dag par rdzogs pa'i byang chub mngon par rdzogs 
[\[112a\]]
[\[112a.1\]]par sangs rgyas so/_/kun dga' bo nga shes rab kyi pha rol tu phyin pa la gnas te myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo ngas sems can thams cad yongs su ma btang bas 
[\[112a.2\]]myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo nga thabs la mkhas pa la gnas te myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo nga sems can 
[\[112a.3\]]thams cad la sems snyoms pas myur du bla na med pa yang dag par rdzogs pa'i byang chub mngon par rdzogs par sangs rgyas so/_/kun dga' bo ngas stong pa nyid kyi chos rtogs pas myur du bla na med pa yang dag par rdzogs pa'i byang chub mngon par rdzogs par sangs rgyas so/_/
[\[112a.4\]]kun dga' bo ngas mtshan ma med pa dang /_smon pa med pa'i chos rtogs pas myur du bla na med pa yang dag par rdzogs pa'i byang chub mngon par rdzogs par sangs rgyas te/_kun dga' bo chos bcu po de dag gis nga myur du bla na med pa yang dag par rdzogs pa'i byang 
[\[112a.5\]]chub mngon par rdzogs par sangs rgyas so/_/kun dga' bo ngas tshor ba sdug bsngal ba drag pa rtsub pa ji lta bu dag gis bla na med pa yang dag par rdzogs pa'i byang chub mngon par rdzogs par sangs rgyas pa de/_gal te khyod kyis shes su zin na kun dga' bo 
[\[112a.6\]]khyod spobs par mi 'gyur ro/_/de ci'i phyir zhe na/_kun dga' bo sngon byung ba 'das pa'i dus na rgyal bu gzhon nu nor thams cad sbyin pa zhes bya ba gzugs bzang ba/_mdzes pa/_blta na sdug pa/_kha dog bzang po/_/rgyas pa mchog dang ldan pa/_rgyal 
[\[112a.7\]]po'i 'byor pa chen po dang rgyal po'i mthu chen po dang ldan pa zhig yod pa de skyed mos tshal du 'gro ste/_grong bar du phyin pa dang gnod pas nyen cing sdug bsngal la nad tshabs chen pos btab pa'i mi zhig mthong ngo /_/mthong nas kyang de snying rje bar gyur te/_de mi de ga la ba der 
[\[112b\]]
[\[112b.1\]]song ste phyin nas 'di skad ces smras so/_/kye mi khyod ci sdug bsngal lam/_des smras pa/_lha bdag ni nad kyis btab bo/_/des smras pa/_kye mi khyod kyi nad cis zhi bar 'gyur/_khyod la ci sbyin/_des 'di skad ces smras so/_/gal te bdag gis lha khyod kyi lus 
[\[112b.2\]]las ji tsam gyis tshim par 'gyur ba'i khrag cig btung du thob pa lta na bdag gi nad zhi bar 'gyur ro/_/kun dga' bo de nas rgyal bu gzhon nu nor thams cad sbyin pa des mtshon rnon po blangs te/_rang gis lus phug nas khrag gzags te mi de la btung bar byin no/_/
[\[112b.3\]]kun dga' bo mi des de 'thungs ma thag tu mi de'i nad sos par gyur to/_/kun dga' bo rgyal bu gzhon nu nor thams cad sbyin pas rang gi lus phug ste khrag thams cad gzags kyang 'gyod pa'i sems gcig kyang med do/_/kun dga' bo de'i tshe de'i dus na rgyal bu gzhon 
[\[112b.4\]]nu nor thams cad sbyin par gyur pa de gzhan zhig yin pa snyam du khyod dogs shing yid gnyis sam/_the tshom za na de ltar mi blta'o/_/de ci'i phyir zhe na/_nga nyid de'i tshe de'i dus na rgyal bu gzhon nu nor thams cad sbyin pa zhes bya bar gyur to/_/kun dga' bo rgya mtsho chen po 
[\[112b.5\]]bzhi'i chu'i phung po ni tshad gzung du yod kyi bla na med pa yang dag par rdzogs pa'i byang chub 'di yongs su tshol zhing ngas sngon sems can rnams la khrag byin pa ni tshad med do/_/kun dga' bo sngon byung ba 'das pa'i dus na rgyal bu gzhon nu me tog ces bya ba gzugs bzang ba/_mdzes 
[\[112b.6\]]pa/_blta na sdug pa/_kha dog bzang po rgyas pa mchog dang ldan pa/_rgyal po'i 'byor pa chen po dang /_rgyal po'i mthu chen po dang ldan pa zhig yod pa de skyed mos tshal gyi sar 'gro ste/_grong bar du phyin pa dang skya rbab kyis nad kyis btab pa'i mi gnod pas nyen pa/_
[\[112b.7\]]sdug bsngal ba/_nad tshabs chen po zhig mthong ngo /_/des de mthong nas kyang snying rje bar gyur te/_de mi de ga la ba der song ste/_'di skad ces smras so/_/kye ci zhig gis mi khyod kyi nad 'di zhi bar 'gyur/_khyod la ci zhig sbyin/_des 'di skad ces smras so/_/
[\[113a\]]
[\[113a.1\]]gal te bdag gis lha khyod kyi lus las ji tsam gyis tshim par 'gyur ba'i rkang zhig thob pa lta na bdag gi nad zhi bar 'gyur ro/_/de nas rgyal bu gzhon nu me tog de tshim zhing mgu la yi rangs te rab tu dga' nas bde ba dang yid bde ba skyes te/_
[\[113a.2\]]rang gi lus brdungs nas rkang brus te mi de'i lus la bskus so/_/kun dga' bo bskus ma thag tu mi de'i nad sos par gyur to/_/kun dga' bo rgyal bu gzhon nu me tog gis rang gi lus brdungs te/_rkang gzags kyang sems la 'gyod pa med par gyur to/_/
[\[113a.3\]]kun dga' bo de'i tshe de'i dus na rgyal bu gzhon nu me tog ces bya bar gyur pa de gzhan zhig yin pa snyam du khyod dogs shing yid gnyis sam the tshom za na de ltar mi blta'o/_/de ci'i phyir zhe na/_nga nyid de'i tshe de'i dus na rgyal bu gzhon nu me tog ces bya bar gyur 
[\[113a.4\]]to/_/kun dga' bo rgya mtsho chen po bzhi'i chu'i phung po ni tshad bzung du yod kyi bla na med pa yang dag par rdzogs pa'i byang chub 'di yongs su tshol zhing ngas sngon sems can rnams la rkang byin pa ni tshad med do/_/kun dga' bo sngon byung ba 'das pa'i dus na rgyal po zla 'od 
[\[113a.5\]]ces bya ba gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa/_rgyal po'i 'byor pa chen po dang rgyal po'i mthu chen po dang ldan pa zhig yod pa de skyed mos tshal du 'gro ste/_grong bar du phyin pa dang /_mi mig med pa long ba/_dbul po/_
[\[113a.6\]]bkren pa/_slongs mo byed pa zhig mthong ngo /_/mthong nas kyang de snying rje bar gyur to/_/de nas mi de rgyal po zla 'od ga la ba der song ste phyin nas 'di skad ces smras so/_/lha khyod ni skyid do/_/lha khyod ni dgyes so/_/bdag ni sdug bsngal lo/_/long ngo /_/
[\[113a.7\]]mig ma mchis so/_/dbul lo bkren no/_/slongs mo pa'o/_/mgon ma mchis pa'o/_/kun dga' bo de nas rgyal po zla 'od kyis mi de yang mthong /_tshig kyang thos nas ngus te mchi ma zag bzhin du de la 'di skad ces smras so/_/kye mi khyod la ci dgos/_
[\[113b\]]
[\[113b.1\]]khyod la bza' ba dang /_btung ba dang /_bzhon pa dang /_rgyan dang /_gser dang /_nor bu dang /_mu tig dang /_rin po che sna tshogs sbyin par bya 'am/_khyod la gang dgos pa de smros shig_/mi des smras pa/_bdag la mig 'tshal na bdag la mig stsal du gsol/_
[\[113b.2\]]kun dga' bo de nas rgyal po zla 'od des rang gi mig phyung ste mi de la byin no/_/kun dga' bo de nas rgyal po zla 'od kyis rang gi mig phyung ste mi de la byin yang de'i sems la 'gyod pa med par gyur to/_/kun dga' bo de'i tshe de'i dus na rgyal po zla 'od ces bya bar gyur 
[\[113b.3\]]pa de gzhan zhig yin pa snyam du khyod dogs shing yid gnyis sam the tshom za na de ltar mi blta'o/_/de ci'i phyir zhe na/_nga nyid de'i tshe de'i dus na rgyal po zla 'od ces bya bar gyur to/_/kun dga' bo ri'i rgyal po ri rab la ni tshad gzung du yod kyi bla na med pa yang dag 
[\[113b.4\]]par rdzogs pa'i byang chub 'di yongs su tshol zhing ngas sems can rnams la mig byin pa ni ches mang ste tshad med do/_/kun dga' bo byang chub sems dpa' sems dpa' chen po byams pas ni sngon byang chub sems dpa'i spyad pa spyod pa na theg pa bde ba/_'jug pa 
[\[113b.5\]]bde ba/_lam bde bas bla na med pa yang dag par rdzogs pa'i byang chub yang dag par bsgrubs so/_/kun dga' bo byang chub sems dpa' sems dpa' chen po byams pas ni sngon byang chub sems dpa'i spyad pa spyod pa'i tshe lag pa yongs su btang ba ma byas/_rkang 
[\[113b.6\]]pa yongs su btang ba ma byas/_rkang yongs su btang ba ma byas/_chung ma phangs pa yongs su btang ba ma byas/_bu phangs pa yongs su btang ba ma byas/_grong dang /_grong rdal dang /_grong khyer dang /_ljongs dang /_yul 'khor dang /_rgyal po'i pho brang 
[\[113b.7\]]'khor phangs pa yongs su btang ba ma byas te/_kun dga' bo byang chub sems dpa' sems dpa' chen po byams pas ni sngon byang chub sems dpa'i spyad pa spyod pa na thabs mkhas pas yongs su zin pas theg pa bde ba/_'jug pa bde ba/_lam bde bas bla na 
[\[114a\]]
[\[114a.1\]]med pa yang dag par rdzogs pa'i byang chub yang dag par bsgrubs so/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das byang chub sems dpa' sems dpa' chen po byams pas 
[\[114a.2\]]thabs la mkhas pa gang la gnas nas bla na med pa yang dag par rdzogs pa'i byang chub yang dag par bsgrubs pa'i thabs la mkhas pa de gang lags/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces 
[\[114a.3\]]bka' stsal to/_/kun dga' bo 'di la byang chub sems dpa' sems dpa' chen po byams pas sngon byang chub sems dpa'i spyad pa spyod pa'i tshe/_nyin lan gsum mtshan lan gsum du bla gos phrag pa gcig tu gzar nas pus mo g.yas pa'i lha nga sa la btsugs 
[\[114a.4\]]te thal mo sbyar nas sangs rgyas thams cad mngon sum du byas te tshig 'di skad ces smras so/_/sangs rgyas kun la phyag 'tshal lo/_/drang srong lha mig ldan pa yi/_/byang chub sems dpa' rnams dang yang /_/nyan thos rnams la phyag 'tshal lo/_/ngan 'gro thams 
[\[114a.5\]]cad zlog bgyid cing /_/mtho ris lam ni rab ston la/_/rga shi med par 'dren bgyid pa/_/byang chub sems la phyag 'tshal lo/_/sems kyi dbang du gyur pas na/_/bdag gis sdig pa ci bgyis pa/_/sangs rgyas spyan sngar mchis nas su/_/bdag gis de 
[\[114a.6\]]dag bshags par bgyi/_/bdag las rnam pa gsum gang gis/_/bsod nams tshogs ni skyed pa de/_/bdag gi kun mkhyen sa bon te/_/bdag gi byang chub mi zad shog_/phyogs bcu dag gi zhing rnams su/_/sangs rgyas mchod pa gang byung ba/_/
[\[114a.7\]]sangs rgyas mkhyen pa yi rang bas/_/de la bdag ni yi rang ngo /_/sdig pa thams cad bshags par bgyi/_/bsod nams kun la yi rang ngo /_/sangs rgyas kun la phyag 'tshal lo/_/bdag ni ye shes mchog thob shog_/phyogs bcu dag gi phyogs rnams 
[\[114b\]]
[\[114b.1\]]na/_/sa bcu dag la gnas pa yi/_/byang chub sems dpa' byang chub mchog_/'tshang rgya bgyid par skul ma 'debs/_/byang chub dam par sangs rgyas shing /_/sde dang bcas pa'i bdud btul nas/_/srog chags kun la sman slad du/_/chos 
[\[114b.2\]]kyi 'khor lo skor gyur cig_/chos rnga chen po'i sgra yis ni/_sdug bsngal sems can thar bgyid shog_/bskal pa bye ba bsam yas su/_/chos ston mdzad cing bzhugs gyur cig_/'dod pa'i 'dam du bying gyur cing /_/sred pa'i srad bus dam bcings pa/_/
[\[114b.3\]]'ching ba kun gyis bcings bdag la/_/rkang gnyis mchog rnams gzigs su gsol/_/sems kyi dri mar bgyis pa la/_/sangs rgyas rnams ni smod mi mdzad/_/sems can rnams la byams thugs ldan/_/srid pa'i mtsho las sgrol bar shog_/rdzogs pa'i 
[\[114b.4\]]sangs rgyas gang bzhugs dang /_/gang dag 'das dang ma byon pa/_/[(]da [,]de [)]dag rjes su bdag slob cing /_/byang chub spyad pa spyod gyur cig_/pha rol phyin drug rdzogs bgyis nas/_/'gro drug sems can thar bgyid shog_/mngon shes drug po mngon bgyis nas/_/
[\[114b.5\]]bla med byang chub reg gyur cig_/ma skyes pa dang mi 'byung dang /_/rang bzhin ma mchis gnas ma mchis/_/rnam rig ma mchis dngos ma mchis/_/stong pa'i chos ni rtogs par shog_/sangs rgyas drang srong chen po ltar/_/sems can ma mchis srog ma mchis/_/
[\[114b.6\]]gang zag ma mchis gso ma mchis/_/bdag ma mchis pa'i chos rtogs shog_/bdag 'dzin bdag gir 'dzin par ni/_/dngos po kun la mi gnas par/_/sems can kun la bde slad du/_/ser sna ma mchis sbyin gtong shog_/dngos po dngos po ma 
[\[114b.7\]]mchis pas/_/bdag gi longs spyod lhun grub shog_/dngos po thams cad rnam 'jig pas/_/sbyin pa'i pha rol phyin rdzogs shog_/khrims kyi tshul khrims skyon med cing /_/tshul khrims rnam par dag dang ldan/_/rlom sems med pa'i tshul khrims 
[\[115a\]]
[\[115a.1\]]kyis/_/tshul khrims pha rol phyin rdzogs shog_/sa 'am yang na chu 'am me/_/rlung gi khams ltar mi gnas shing /_/bzod pa'am khro ba ma mchis par/_/bzod pa'i pha rol phyin rdzogs shog_/brtson 'grus brtsams pa'i brtson 
[\[115a.2\]]'grus kyis/_/brtan spro le lo ma mchis shing /_/stobs dang ldan pa'i lus sems kyis/_/brtson 'grus pha rol phyin rdzogs shog_/sgyu ma lta bu'i ting 'dzin dang /_/dpa' bar 'gro ba'i ting 'dzin dang /_/rdo rje lta bu'i ting 'dzin gyis/_/bsam gtan 
[\[115a.3\]]pha rol phyin rdzogs shog_/rnam par thar pa'i sgo gsum dang /_/dus gsum mnyam pa nyid dang yang /_/rig gsum mngon sum bgyis pa yis/_/shes rab pha rol phyin rdzogs shog_/sangs rgyas kun gyis bsngags pa dang /_/'od dang gzi brjid 'bar 
[\[115a.4\]]ba dang /_/byang chub sems dpa'i brtson 'grus kyis/_/bdag gi bsam pa rdzogs gyur cig_/de ltar spyad pa spyod byed cing /_/byams pa grags dang ldan pa yis/_/pha rol phyin drug rdzogs byas nas/_/sa bcu po la rab tu gnas/_/kun dga' bo byang 
[\[115a.5\]]chub sems dpa' sems dpa' chen po byams pas gang la gnas nas thabs la mkhas pas theg pa bde ba/_'jug pa bde ba/_lam bde bas bla na med pa yang dag par rdzogs pa'i byang chub yang dag par bsgrubs pa'i thabs la mkhas pa ni de yin no/_/
[\[115a.6\]]kun dga' bo byang chub sems dpa' sems dpa' chen po byams pas sngon byang chub sems dpa'i spyad pa spyod pa'i tshe sems can rnams 'dod chags chung ba dang /_zhe sdang chung ba dang /_gti mug chung ba dang /_dge ba bcu'i las kyi lam dang ldan par gyur la/_
[\[115a.7\]]phyis bdag bla na med pa yang dag par rdzogs pa'i byang chub mngon par rdzogs par sangs rgyas na ci ma rung zhes de ltar zhing rnam par sbyangs so/_/kun dga' bo dus de dang tshod de 'byung ba yod de/_de'i tshe de'i dus na sems can dag 'dod chags chung ba dang /_/zhe sdang chung ba 
[\[115b\]]
[\[115b.1\]]dang /_gti mug chung ba dang /_dge ba bcu'i las kyi lam dang ldan pa dag 'byung bar 'gyur te/_de'i 'og tu byang chub sems dpa' sems dpa' chen po byams pa smon lam gyi dbang gis bla na med pa yang dag par rdzogs pa'i byang chub mngon par rdzogs par 
[\[115b.2\]]'tshang rgya bar 'gyur ro/_/kun dga' bo ngas ni sngon byang chub sems dpa'i spyad pa spyod pa na snyigs ma lnga dang ldan pa'i 'jig rten gnas pa'i tshe sems can 'dod chags kyi shas che ba dang /_zhe sdang gi shas che ba dang /_gti mug gi shas che ba dang /_'dod 
[\[115b.3\]]chags bdo ba dang /_zhe sdang bdo ba dang /_gti mug bdo ba dang /_chos ma yin pa la chags shing zhen pa dang /_chags pa'i ya nga bas zil gyis non pa dang /_chos log pas yongs su zin pa dang /_pha la 'khu ba dang /_ma la 'khu ba dang /_spun la 'khu ba 
[\[115b.4\]]dang /_ming sring la 'khu ba dang /_khyo shug la 'khu ba dang /_nye du la 'khu ba dang /_'phags pa la 'khu ba dang /_mkhan po dang /_slob dpon la 'khu ba dang /_bdag la 'khu ba dang /_mi gzhan la 'khu ba dang /_mi dri ma can dang /_mi dmu rgod dang /_mi cang shes 
[\[115b.5\]]ma yin pa rnams kyi nang du bdag bla na med pa yang dag par rdzogs pa'i byang chub mngon par rdzogs par sangs rgyas na ci ma rung zhes de ltar smon lam yongs su sbyongs te/_dus ya nga ba 'di lta bu la gnas nas kun dga' bo ngas snying rje chen po mdun du byas te/_snying rje chen 
[\[115b.6\]]po dang ldan pas nga da ltar grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams su zhugs te chos ston pa na/_nga la kha ngan zer zhing gshe rgya ste tshogs par mi dbyung ba rtsub pa brlang pos smra bar byed do/_/kun dga' bo nga 
[\[115b.7\]]la chad par smra ba yin no zhes kyang zer ro/_/rtag par smra ba yin no zhes kyang zer ro/_/'khor 'dod pa mang ngo zhes kyang gleng ngo /_/'dod pa che'o zhes kyang gleng ngo /_/khyim gyi nang du zhugs na yang nga la sas kyang 'thor ro/_/dug dang bsres pa'i zas kyang byin no/_/me'i phung po yang 
[\[116a\]]
[\[116a.1\]]nye bar bsgrubs so/_/'di lta ste/_sangs rgyas su gyur kyang mdzes ldan ma dang zhes bya ba lta bu 'khrig pa'i chos dang ldan pas nga la skur pa yang btab bo/_/kun dga' bo nga ni snying rje chen po mdun du byas te/_snying rje chen po dang ldan pas da ltar sems can de lta bu de dag la chos 
[\[116a.2\]]ston to/_/de skad ces bka' stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das sems can de lta bu de dag la chos ston par mdzad pa ni de bzhin gshegs pa dgra bcom pa yang dag par rdzogs pa'i sangs rgyas ma dul ba 
[\[116a.3\]]'dul ba/_khur chen po bsnams pa/_dka' ba mdzad pa lags so/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo de de bzhin no/_/ji skad smras pa de bzhin te/_kun dga' bo de bzhin gshegs pa dgra bcom 
[\[116a.4\]]pa yang dag par rdzogs pa'i sangs rgyas ma dul ba 'dul ba/_khur chen po bsnams pa/_dge ba'i chos thams cad dang ldan pa gang dag sems can de lta bu dag la chos ston pa ni dka' ba mdzad pa'o/_/de ci'i phyir zhe na/_'di ltar snying rje chen pos yongs su zin pa'i phyir ro/_/de skad ces bka' 
[\[116a.5\]]stsal pa dang /_bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 'di ltar chos kyi rnam grangs 'di mdzes pa dang /_bdag gis chos kyi rnam grangs 'di thos shing bcom ldan 'das kyi khyu mchog gi gnas 'di thos nas spu zing zhes bgyid pa ni ngo mtshar lags so/_/
[\[116a.6\]]bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir chos kyi rnam grangs 'di sngon gyi smon lam yang dag par 'phags pa zhes bya bar zung shig_/de bzhin gshegs pa yang dag par 'byung ba zhes bya bar 
[\[116a.7\]]yang zung shig_/byang chub kyi dgongs pa 'byung ba zhes bya bar yang zung shig_/byams pas zhus pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa kun dga' bo dang byang chub sems dpa' byams pa dang /_dge slong lnga brgya po de dag dang thams 
[\[116b\]]
[\[116b.1\]]cad dang ldan pa'i 'khor de dang /_lha dang mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las byams pas 
[\[116b.2\]]zhus pa'i le'u zhes bya ste bzhi bcu rtsa gcig pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo tsa ba ban de ye shes sdes bsgyur cing zhus te gtan la phab pa//_//[{D86}]'phags pa dkon mchog brtsegs pa 
[\[116b.3\]]chen po'i chos kyi rnam grangs le'u stong phrag brgya pa las le'u bzhi bcu rtsa gnyis pa ste 'phags pa byams pas chos brgyad zhus pa lung bstan pa/_bam po phyed pa/_rgya gar skad du/_Ar+ya mai tri ya pa ri pr-i ts+tshA nA ma ma hA yA na sU tra/_bod skad du/_'phags pa byams pas zhus pa zhes bya ba 
[\[116b.4\]]theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa'i dus gcig na/_bcom ldan 'das rgyal po'i khab na bya rgod phung po'i ri la dge slong stong nyis brgya lnga bcu'i dge slong gi dge 'dun chen po dang /_byang chub 
[\[116b.5\]]sems dpa' khri dang thabs cig tu bzhugs te/_de nas bcom ldan 'das 'khor brgya stong du mas yongs su bskor cing mdun gyis bltas nas chos ston to/_/de'i tshe byang chub sems dpa' sems dpa' chen po byams pa zhes bya ba 'khor de nyid du 'dus par gyur te 'dug go_/de nas 
[\[116b.6\]]byang chub sems dpa' sems dpa' chen po byams pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba der logs su thal mo sbyar ba btud nas bcom ldan 'das la 'di skad ces gsol to/_/
[\[116b.7\]]gal te zhus nas zhu ba lung bstan pa'i slad du bcom ldan 'das kyis bdag la skabs phye na/_de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_bcom ldan 'das 
[\[117a\]]
[\[117a.1\]]kyis byang chub sems dpa' sems dpa' chen po byams pa la 'di skad ces bka' stsal to/_/byams pa khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang /_dris pa de dang de'i lung bstan 
[\[117a.2\]]pas ngas khyod kyi sems rangs par bya'o/_/de nas bcom ldan 'das kyis skabs phye bas byang chub sems dpa' sems dpa' chen po byams pas bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po chos 
[\[117a.3\]]du dang ldan na bla na med pa yang dag par rdzogs pa'i byang chub las phyir mi ldog pa'i chos can du 'gyur zhing mi nyams la yongs su mi nyams te/_khyad par thob par 'gyur ba dang /_bdud phyir rgol ba bcom par 'gyur ba dang /_byang chub sems dpa'i spyad pa 
[\[117a.4\]]spyod pa na chos thams cad kyi ngo bo nyid kyi mtshan nyid ji lta ba bzhin du rtogs nas 'khor ba na yongs su mi skyo ba dang /_yongs su mi skyo ba'i yid dang ldan par gyur nas kyang gzhan gyi kha na ma las pa'i ye shes kyis myur du bla na med pa yang dag par rdzogs pa'i byang chub 
[\[117a.5\]]mngon par rdzogs par 'tshang rgya bar 'gyur lags/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa legs so/_/byams pa khyod de bzhin gshegs pa 
[\[117a.6\]]la don 'di 'dri bar sems pa khyod yang legs so/_/byams pa de'i phyir legs par rab tu nyon la yid la zung shig dang ngas khyod la bshad do/_/bcom ldan 'das de ltar 'tshal lo zhes gsol to/_/byang chub sems dpa' sems dpa' chen po byams pa bcom 
[\[117a.7\]]ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/byams pa byang chub sems dpa' sems dpa' chen po chos brgyad dang ldan na bla na med pa yang dag par rdzogs pa'i byang chub las phyir mi ldog pa'i chos can du 'gyur 
[\[117b\]]
[\[117b.1\]]zhing mi nyams la yongs su mi nyams te/_khyad par thob par 'gyur/_bdud phyir rgol ba bcom par 'gyur/_byang chub sems dpa'i spyad pa spyod pa na chos thams cad kyi ngo bo nyid kyi mtshan nyid ji lta ba bzhin du rtogs nas 'khor ba na yongs su mi skyo bar 'gyur/_yongs su 
[\[117b.2\]]mi skyo ba'i yid dang ldan par gyur nas kyang gzhan gyi kha na ma las pa'i ye shes kyis myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/brgyad gang zhe na/_'di lta ste/_byams pa 'di la byang chub sems dpa' sems 
[\[117b.3\]]dpa' chen po ni bsam pa phun sum tshogs pa yin/_sbyor ba phun sum tshogs pa yin/_gtong ba phun sum tshogs pa yin/_yongs su bsngo ba la mkhas pa yin/_byams pa phun sum tshogs pa yin/_snying rje phun sum tshogs pa yin/_
[\[117b.4\]]thabs la mkhas pa yin/_shes rab kyi pha rol tu phyin pa la nges par byung ba yin no/_/byams pa ji ltar na byang chub sems dpa' sems dpa' chen po bsam pa phun sum tshogs pa yin zhe na/_byams pa 'di la byang chub sems dpa' sems dpa' 
[\[117b.5\]]chen po ni sangs rgyas kyi bsngags pa 'am/_bsngags pa ma yin pa thos kyang bla na med pa yang dag par rdzogs pa'i byang chub la bsam pa nges pa yin/_chos kyi bsngags pa 'am bsngags pa ma yin pa thos kyang bla na med pa yang dag par rdzogs pa'i byang chub la 
[\[117b.6\]]bsam pa nges pa yin/_dge 'dun gyi bsngags pa 'am bsngags pa ma yin pa thos kyang bla na med pa yang dag par rdzogs pa'i byang chub la bsam pa nges pa yin te/_byams pa de ltar na byang chub sems dpa' sems dpa' chen po bsam pa phun sum tshogs pa ni 
[\[117b.7\]]yin no/_/byams pa ji ltar na byang chub sems dpa' sems dpa' chen po sbyor ba phun sum tshogs pa yin zhe na/_byams pa 'di la byang chub sems dpa' sems dpa' chen po ni srog gcod pa spangs pa yin/_ma byin par len pa dang /_'dod pa la log 
[\[118a\]]
[\[118a.1\]]par g.yem pa dang /[ {]brdzun [,]rdzun [}]du smra ba dang /_phra ma'i tshig dang /_ngag rtsub po dang /_tshig kyal ba spangs pa yin te/_byams pa de ltar na byang chub sems dpa' sems dpa' chen po sbyor ba phun sum tshogs pa yin no/_/byams 
[\[118a.2\]]pa ji ltar na byang chub sems dpa' sems dpa' chen po gtong ba phun sum tshogs pa yin zhe na/_byams pa 'di la byang chub sems dpa' sems dpa' chen po ni dge sbyong dang /_bram ze rnams dang /_phongs pa dang slong ba rnams la gos dang /_zas dang /_mal 
[\[118a.3\]]cha dang /_na ba'i gsos sman dang /_yo byad rnams gtong ba dang /_sbyin pa dag tu gyur pa yin te/_byams pa de ltar na byang chub sems dpa' sems dpa' chen po gtong ba phun sum tshogs pa yin no/_/byams pa ji ltar na byang chub sems dpa' sems 
[\[118a.4\]]dpa' chen po yongs su bsngo ba la mkhas pa yin zhe na/_byams pa 'di la byang chub sems dpa' sems dpa' chen po ni lus dang ngag dang /_yid kyis dge ba'i rtsa ba mngon par 'du byed pa gang ci yang rung ste/_de thams cad bla na med pa yang dag par rdzogs pa'i 
[\[118a.5\]]byang chub tu yongs su sngo bar byed de/_byams pa de ltar na byang chub sems dpa' sems dpa' chen po yongs su bsngo ba la mkhas pa yin no/_/byams pa ji ltar na byang chub sems dpa' sems dpa' chen po byams pa phun sum tshogs pa yin zhe na/_byams 
[\[118a.6\]]pa 'di la byang chub sems dpa' sems dpa' chen po ni byams pa'i lus kyi las dang ldan pa yin/_byams pa'i ngag gi las dang ldan pa yin/_byams pa'i yid kyi las dang ldan pa yin te/_byams pa de ltar na byang chub sems dpa' sems dpa' chen 
[\[118a.7\]]po byams pa phun sum tshogs pa yin no/_/byams pa ji ltar na byang chub sems dpa' sems dpa' chen po snying rje phun sum tshogs pa yin zhe na/_byams pa 'di la byang chub sems dpa' sems dpa' chen po ni gnod sems med pa'i lus kyi las dang ldan pa yin/_
[\[118b\]]
[\[118b.1\]]gnod sems med pa'i ngag gi las dang ldan pa yin/_gnod sems med pa'i yid kyi las dang ldan pa yin te/_byams pa de ltar na byang chub sems dpa' sems dpa' chen po snying rje phun sum tshogs pa yin no/_/byams pa ji ltar na byang chub sems dpa' 
[\[118b.2\]]sems dpa' chen po thabs la mkhas pa yin zhe na/_byams pa 'di la byang chub sems dpa' sems dpa' chen po ni kun rdzob kyi don la mkhas pa yin/_dam pa'i don la mkhas pa yin/_gnyi ga'i don la mkhas pa yin te/_byams pa de ltar na byang chub 
[\[118b.3\]]sems dpa' sems dpa' chen po thabs la mkhas pa yin no/_/byams pa ji ltar na byang chub sems dpa' sems dpa' chen po shes rab kyi pha rol tu phyin pa la nges par 'byung ba yin zhe na/_byams pa 'di la byang chub sems dpa' sems dpa' chen po ni 
[\[118b.4\]]'di ltar yang dag par slob ste/_'di yod pa'i phyir 'di 'byung /_'di skyes pas 'di skye ba ste/_'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi 
[\[118b.5\]]rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don 
[\[118b.6\]]pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na sdug bsngal gyi phung po chen po 'ba' zhig po 'di 'byung bar 'gyur ro/_/'di med pa'i phyir 'di mi 'byung /_'di 'gags pas 'di 'gag ste/_'di lta ste/_ma rig pa 
[\[118b.7\]]'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas/_skye mched drug 'gag_/skye mched drug 'gags pas reg pa 'gag_/reg pa 'gags pas tshor 
[\[119a\]]
[\[119a.1\]]ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde 
[\[119a.2\]]ba dang /_'khrug pa rnams 'gag par 'gyur te/_de ltar na sdug bsngal gyi phung po chen po 'ba' shig po 'di 'gag par 'gyur ro/_/snyam pa ste/_byams pa de ltar na byang chub sems dpa' sems dpa' chen po shes rab kyi pha rol tu phyin pa la nges par 'byung ba yin no/_/byams pa 
[\[119a.3\]]byang chub sems dpa' sems dpa' chen po chos brgyad po de dag dang ldan na bla na med pa yang dag par rdzogs pa'i byang chub las phyir mi ldog pa'i chos can du 'gyur zhing mi nyams la yongs su mi nyams te/_khyad par thob par 'gyur/_bdud phyir rgol ba bcom par 'gyur/_
[\[119a.4\]]byang chub sems dpa'i spyad pa spyod pa na chos thams cad kyi ngo bo nyid kyi mtshan nyid ji lta ba bzhin du rtogs nas 'khor ba na yongs su mi skyo bar 'gyur/_yongs su mi skyo ba'i yid dang ldan nas kyang gzhan gyi kha na ma las pa'i ye shes kyis myur du bla na med pa yang dag par 
[\[119a.5\]]rdzogs pa'i byang chub mngon par rdzogs par 'tshang rgya'o/_/bcom ldan 'das kyis de skad ces bka' stsal nas/_byang chub sems dpa' sems dpa' chen po byams pa dang /_dge slong de dag dang /_byang chub sems dpa' de dag dang /_lha dang /_mi dang /_
[\[119a.6\]]lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las byams pas zhus pa 
[\[119a.7\]]chos brgyad pa zhes bya ba'i le'u ste bzhi bcu rtsa gnyis pa rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//
[\[119b\]]
[\[119b.1\]{D87}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa gsum pa ste/_'phags pa 'od srung gis zhus pa lung bstan pa/_bam po dang po/_/rgya gar skad du/_Ar+ya kAsh+ya pa pa ri brta nA ma ma hA yAn sU tra/_bod skad 
[\[119b.2\]]du/_'phags pa 'od srung gi le'u zhes bya ba theg pa chen po'i mdo/_/sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab ni bya rgod kyi phung po'i ri la/_dge slong brgyad stong gi dge slong gi dge 
[\[119b.3\]]'dun chen po dang /_byang chub sems dpa' sangs rgyas kyi zhing sna tshogs nas/_'dus pa khri drug stong thams cad kyang 'di lta ste/_bla na med pa yang dag par rdzogs pa'i byang chub tu skye ba gcig gis thogs pa sha stag dang thabs cig tu bzhugs te/_de'i tshe na tshe dang ldan pa 'od srung chen po 
[\[119b.4\]]'khor de nyid du 'dus par gyur nas 'dug go_/de nas bcom ldan 'das kyis tshe dang ldan pa 'od srung chen po la bka' stsal pa/_'od srung chos bzhi po 'di dag ni byang chub sems dpa'i shes rab yongs su nyams par 'gyur ba ste/_bzhi gang zhe na/_'di lta ste/_chos dang chos smra 
[\[119b.5\]]ba la mi gus pa yin/_chos la ser sna byed cing chos la slob dpon gyi dpe mkhyud byed pa yin/_chos 'dod pa'i gang zag rnams la chos kyi bar chad byed cing 'dun pa zlog par byed/_rnam par 'khrug par byed de/_mi ston cing rab tu 'chab pa yin/_mngon pa'i nga rgyal gyis bdag 
[\[119b.6\]]la bstod cing gzhan la smod pa yin te/_'od srung chos bzhi po de dag ni byang chub sems dpa'i shes rab yongs su nyams par 'gyur ba'o/_/de la 'di skad ces bya ste/_chos smra ba la gus pa med pa yin/_/chos la ser sna byed par gyur pa dang /_/chos la slob dpon dpe mkhyud 
[\[119b.7\]]byed pa yin/_/chos 'dod rnams la bgegs ni byed gyur cing /_/'dun pa zlog la de bzhin rnam 'khrug byed/_/rgyal bas bsngags pa'i chos ni yong mi ston/_/le lo can de bdag bstod rtag tu brtson/_/gzhan la smod par byed la mngon par dga'/_/chos bzhi 'di dag rgyal 
[\[120a\]]
[\[120a.1\]]ba'i sras rnams kyi/_/shes rab nyams par 'gyur bar rgyal bas gsungs/_/chos bzhi 'di dag rab tu spang byas la/_/rgyal bas gsungs pa'i chos bzhi gzhan bsgom mo/_/'od srung chos bzhi po 'di dag ni byang chub sems dpa'i shes rab chen 
[\[120a.2\]]por 'gyur ba ste/_bzhi gang zhe na/_'di lta ste/_chos dang chos smra ba la gus pa dang bcas pa yin/_zang zing med pa'i sems kyis rnyed pa dang bkur sti dang /_tshigs su bcad pa la mi re bar ji ltar thos pa dang /_ji ltar khong du chud pa'i chos rnams gzhan dag la rgya cher yang dag 
[\[120a.3\]]par rab tu ston par byed pa yin/_mang du thos pa las shes rab 'byung bar rig nas mgo'am gos la me 'bar ba bzhin du thos pa yongs su tshol zhing ji ltar thos pa'i chos rnams 'dzin par byed pa yin/_nan tan snying por byed kyi smra ba dang brjod pa'i tshig lhur len pa ma yin pa ste/_'od 
[\[120a.4\]]srung chos bzhi po 'di dag ni byang chub sems dpa'i shes rab chen por 'gyur ba'o/_/de la 'di skad ces bya ste/_chos smra ba la gus dang bcas pa yin/_/zang zing med cing rnyed dang bkur sti la/_/re ba med cing tshigs bcad mi sems par/_/ji ltar thos pa'i chos rnams 
[\[120a.5\]]gzhan la ston/_/thos las shes rab 'byung bar des rig nas/_/mgo la 'bar bzhin rtag tu thos pa tshol/_/de ni ji ltar thos pa'i chos rnams 'dzin/_/chos bzung nas ni nan tan bya phyir gnas/_/mkhas de nan tan snying por byed pa yin/_/tshig lhur mi len smra ba 
[\[120a.6\]]lhur mi len/_/mkhas pas chos bzhi 'di dag bsten byas na/_/rgyal bas bsngags pa'i shes rab thob par 'gyur/_/'od srung byang chub sems dpa' chos bzhi dang ldan na byang chub kyi sems brjed par 'gyur te/_bzhi gang zhe na/_'di lta ste/_slob dpon dang /_bla ma 
[\[120a.7\]]dang /_sbyin gnas la slu ba dang /_gzhan 'gyod pa med pa dag la 'gyod pa nye bar sgrub pa dang /_theg pa chen po la yang dag par zhugs pa'i sems can rnams la bsngags pa ma yin pa dang /_mi snyan pa dang /_brjod pa ma yin pa'i sgra tshigs su bcad pa 'byin pa dang 
[\[120b\]]
[\[120b.1\]]sgyu dang g.yos gzhan la nye bar spyod kyi lhag pa'i bsam pas ma yin pa ste/_'od srung byang chub sems dpa' chos bzhi po de dag dang ldan na byang chub kyi sems brjed par 'gyur ro/_/de la 'di skad ces bya ste/_sbyin gnas bla mas bsgo bzhin mi byed dang /_/gzhan dag la yang 
[\[120b.2\]]the tshom nyer sgrub dang /_/sems can gang dag byang chub rab zhugs pa/_/de la bsngags min mi snyan smra ba dang /_/sgyu dang g.yo dang rgyan la dor byed pas/_/gzhan la sten gyi bsam pas ma yin pa/_/chos bzhi 'di dag kun tu bsten byas na/_/sangs rgyas byang 
[\[120b.3\]]chub sems mchog nyams par 'gyur/_/de lta bas na chos 'di sten byed na/_/byang chub mchog las de ni ring bar 'gyur/_/de las bzlog pa sten par byed na ni/_/byang chub mchog rab bsngags pa reg par 'gyur/_/'od srung byang chub sems dpa' chos bzhi dang 
[\[120b.4\]]ldan na skye ba thams cad du skyes ma thag tu byang chub kyi sems mngon du 'gyur te/_byang chub kyi snying po la 'dug gi bar du bar ma dor brjed par mi 'gyur ro/_/bzhi gang zhe na/_'di lta ste srog gi phyir ram/_tha na bzhad gad kyi phyir yang [{]brdzun [,]rdzun [}]gyi tshig mi smra ba dang /_sgyu dang 
[\[120b.5\]]g.yo med par sems can thams cad kyi drung na lhag pa'i bsam pas gnas pa dang /_byang chub sems dpa' thams cad la ston par 'du shes skyed cing de dag gi yang dag pa'i bsngags pa phyogs bzhir rjod pa dang /_nyi tshe ba'i theg pa mi 'dod pa'i phyir sems can gang rnams 
[\[120b.6\]]yongs su smin par byed pa de dag thams cad kyang bla na med pa yang dag par rdzogs pa'i byang chub yang dag par 'dzin du 'jug pa ste/_'od srung chos bzhi po de dag dang ldan pa'i byang chub sems dpa' skye ba thams cad du skyes ma thag tu byang chub kyi sems mngon du 'gyur te/_byang 
[\[120b.7\]]chub kyi snying po la 'dug gi bar du bar ma dor brjed par mi 'gyur ro/_/de la 'di skad ces bya ste/_srog gi phyir yang [{]brdzun [,]rdzun [}]tshig mi smra zhing /_/rtag tu don dang ldan pa'i tshig rnams smra/_/sgyu dang g.yo ni rtag tu rnam spangs te/_/lhag pa'i bsam pas rtag tu sems can lta/_/
[\[121a\]]
[\[121a.1\]]sems can dag pa byang chub gang zhugs pa/_/byang chub sems dpa' de la ston par sems/_/ston pa'i 'du shes nye bar bzhag nas kyang /_/de dag bsngags pa phyogs bzhir rjod par byed/_/sems can gang dag yongs su smin byed pa/_/bla med ye shes 
[\[121a.2\]]yang dag 'dzin du 'jug_/chos de dag la rab tu gnas pa rnams/_/byang chub sems ni nams kyang brjed mi 'gyur/_/'od srung byang chub sems dpa' chos bzhi dang ldan pa'i dge ba'i chos skyes shing byung ba rnams yongs su zad par 'gyur te/_dge ba'i chos de dag gis 
[\[121a.3\]]rgyas par mi 'gyur ro/_/bzhi gang zhe na/_'di lta ste/_mngon pa'i nga rgyal gyis 'jig rten rgyang pan pa'i gsang tshig tshol ba dang /_rnyed pa dang bkur sti la lhag par zhen pas khyim la lta ba dang /_byang chub sems dpa' la rnam par sdang zhing skur pa 'debs pa dang /_ma thos pa dang /_
[\[121a.4\]]ma zin pa'i mdo sde rnams spong ba ste/_'od srung byang chub sems dpa' chos bzhi po de dag dang ldan pa'i dge ba'i chos skyes shing byung ba rnams yongs su zad par 'gyur te/_dge ba'i chos de dag gi rgyas par mi 'gyur ro/_/de la 'di skad ces bya ste/_nga rgyal gyis ni 'jig rten 
[\[121a.5\]]rgyang pan tshol/_/rnyed kyi phyir na khyim la sbyor bar byed/_/byang chub sems dpa' sangs rgyas sras la sdang /_/de dag bsngags min kun tu smra bar byed/_/de ni ma thos pa dang ma zin mdo/_/bde bar gshegs pas gsungs pa spong bar byed/_/chos 'di dag dang ldan par gyur 
[\[121a.6\]]pa ni/_/dge ba'i chos kyis rgyas par mi 'gyur ro/_/de ltas byang chub sems dpa' mkhas pa yis/_/chos bzhi 'di dag rgyang sring rnam par spong /_/'di dag bsten na byang chub rab ring ste/_/gnam sa ring bas shin tu ring bar 'gyur/_/'od srung byang chub sems dpa' 
[\[121a.7\]]chos bzhi dang ldan na khyad par du 'gro bas yongs su mi nyams pa'i chos can du 'gyur te/_bzhi gang zhe na 'di lta ste/_'di ltar pha rol tu phyin pa drug dang ldan pa byang chub sems dpa'i sde snod tshol ba la brtsams nas legs par thos pa tshol gyi nyes pa mi tshol te/_sems can thams 
[\[121b\]]
[\[121b.1\]]cad la nga rgyal med pa'i phyir sems khyi dang 'dra ba yin/_chos kyi rnyed pas chog par 'dzin te/_log pas 'tsho ba thams cad yongs su spangs shing 'phags pa'i rigs kyis chog par 'dzin pa yin/_gzhan dag gi ltung ba byung ba dang ma byung ba mi gleng zhing gzhan dag gi 
[\[121b.2\]]'khrul pa gzhan dang gzhan mi tshol ba yin/_sangs rgyas kyi chos zab mo gang dag de'i blos mi rtogs pa de la sangs rgyas kyi byang chub ni mtha' yas shing sems can mos pa tha dad pa rnams la de bzhin gshegs pa rnams kyi chos bstan pa 'jug ste/_de bzhin gshegs 
[\[121b.3\]]pa nyid kyis mkhyen kyi bdag gis ni mi shes te/_de bzhin gshegs pas mngon sum mo zhes byas nas mi spong ba ste/_'od srung byang chub sems dpa' chos bzhi po de dag dang ldan na khyad par du 'gro bas yongs su mi nyams pa'i chos can du 'gyur ro/_/de la 'di skad ces bya ste/_
[\[121b.4\]]de ni rtag tu pha rol phyin rnams dang /_/thabs la mkhas dang byang chub sde snod brtson/_/nga rgyal med pas khyi 'dra'i sems kyis su/_/sems can kun la nga rgyal bcag pa yin/_/chos dang 'thun pa'i rnyed pas chog sems shing /_/'tsho ba yongs dag 'phags pa'i 
[\[121b.5\]]rigs la gnas/_/gzhan gyi 'khrul pa tshol bar mi byed cing /_/gzhan gyi ltung ba gleng bar mi byed do/_/gang la de yi blos ni mi rtogs pa/_/de la de bzhin gshegs pa mngon sum ste/_/bde gshegs bshad pa'i byang chub mtha' yas pas/_/rgyal bas mkhyen gyi bdag gis 
[\[121b.6\]]mi shes so/_/chos bzhi 'di dag rig par gyur pa ni/_/ye shes khyad par 'phags mchog nyams mi 'gyur/_/chos 'di dag la rab tu gnas pa ni/_/rgyal bas bsngags pa'i byang chub rnyed mi dka'/_/'od srung chos bzhi po 'di dag ni gya gyu can gyi sems bskyed pa ste/_
[\[121b.7\]]de dag byang chub sems dpas yongs su spang bar bya'o/_/bzhi gang zhe na/_'di lta ste/_sangs rgyas kyi chos rnams la som nyi dang yid gnyis dang the tshom za ba dang /_sems can rnams la nga rgyal dang /_rgyags pa dang /_'chab pa dang /_khro ba dang /_gnod par 
[\[122a\]]
[\[122a.1\]]sems pa dang /_gzhan gyi rnyed pa rnams la phrag dog dang ser sna byed pa dang /_byang chub sems dpa' rnams la bsngags pa ma yin pa dang /_mi snyan pa dang /_brjod pa ma yin pa'i sgras tshigs su bcad pa 'byin pa ste/_'od srung bzhi po de dag ni gya gyu can 
[\[122a.2\]]gyi sems bskyed pa ste/_de dag byang chub sems dpas yongs su spang bar bya'o/_/de la 'di skad ces bya ste/_chos rnams la ni som nyi yid gnyis byed/_/sems can rnams la nga rgyal rgyags khro sten/_/gzhan gyi rnyed la ser sna phrag dog byed/_/rgyal ba la ni nams kyang 
[\[122a.3\]]dad mi byed/_/mi mkhas rtag tu byang chub sems dpa' la/_/bsngags pa min dang brjod min mi snyan brjod/_/gya gyu can gyi sems bzhi rnam par spang /_/byang chub sems dpas rtag tu sems can bsten/_/'od srung bzhi po 'di dag ni byang chub sems dpa' drang po'i drang ba'i 
[\[122a.4\]]mtshan nyid yin te bzhi gang zhe na/_'di lta ste/_ltung ba byung ba rnams mi 'chab cing rjod de rnam par 'byed pa dang /_'chags pas kun nas ldang ba med pa yin/_de'i bden pa'i tshig gang gis rgyal srid stor ba 'am/_nor yal ba 'am/_srog gi bar chad du 'gyur yang bden pa'i tshig 
[\[122a.5\]]mi mkhyud cing gzhan nas gzhan du sgyur ba'i tshig mi smra ba yin/_gzhan gyis gnod par bya ba skur pa dang /_mtshang 'dru ba dang /_smod pa dang /_bshung ba dang /_sdigs pa dang /_rdeg pa dang /_gsod pa dang /_'ching bar byed pa'i nyes pa thams cad la bdag gis nyes par 
[\[122a.6\]]sems shing las kyi rnam par smin pa la rton pas gzhan dag la mi 'khrug cing 'khon du 'dzin pa med pa yin/_de dad pa la rab tu gnas pa yin te/_bsam pa yongs su dag pa'i phyir thams cad dad par mi 'gyur ba'i sangs rgyas kyi chos la mngon par dad pa ste/_'od srung bzhi 
[\[122a.7\]]po de dag ni byang chub sems dpa' drang po'i drang ba'i mtshan nyid yin no/_/de la 'di skad ces bya ste/_ltung ba byung ba 'chab par mi byed kyi/_/rjod cing rnam par 'byed de nyes par 'dod/_/nor dang rgyal srid phyir dang srog phyir yang /_/'du shes bsgyur te [{]brdzun [,]rdzun [}]pa'i tshig mi smra/_/
[\[122b\]]
[\[122b.1\]]skur dang smod dang bshung dang gsod pa dang /_/'ching bar byed dang go rar bcug pa la/_/bdag gis nyes sems gzhan la 'khrug mi byed/_/las ni bdag gir bya bas 'khon mi 'dzin/_/de ni bde gshegs rnams kyi byang chub dang /_/dad la gnas shing bsam pa dag 
[\[122b.2\]]ldan pa/_/'di dag drang ba'i mtshan du sangs rgyas gsungs/_/sems can mchog gis rtag tu bsten par bya/_/'od srung bzhi po 'di dag ni byang chub sems dpa' dmu rgod de/_bzhi gang zhe na/_'di lta ste/_thos pa la gces pa 'dor ba'i chos su gnas shing chos kyi rjes su 'thun 
[\[122b.3\]]pa'i chos sgrub pa la nan tan du mi byed pa yin/_rjes su bstan pa la gces pa 'dor ba'i chos su gnas shing slob dpon dang mkhan po la sri zhu mi byed pa yin/_dam bcas pa las nyams kyang dad pas byin pa la kun du spyod de/_dad pas byin pa log par ltung bar byed pa yin/_
[\[122b.4\]]byang chub sems dpa' dul ba cang shes rnams mthong na mi gus shing nga rgyal 'dzin pa yin te/_'od srung bzhi po de dag ni byang chub sems dpa' dmu rgod do/_/de la 'di skad ces bya ste/_thos pas rgod par gnas par byed pa yin/_/rjes su bstan pa'i chos nyid rtogs mi 'gyur/_/
[\[122b.5\]]de ni chos kun gces pa 'dor ba sten/_/'phags pa rnams la nam yang sri zhu med/_/dam bcas nyams kyang dad pas byin pa yi/_/kha zas rnams la de ni rtag tu za/_/byang chub sems dpa' cang shes thob pa dag_/mthong bar gyur na gus par mi byed cing /_/dmu rgod 
[\[122b.6\]]de ni nga rgyal 'phel bar byed/_/byang chub sems dpa' nga rgyal bcag mi sten/_/'di dag dmu rgod bde bar gshegs pas gsungs/_/de dag rgyal sras rnams kyis yongs su spang /_/'od srung bzhi po 'di dag ni byang chub sems dpa' cang shes pa ste/_bzhi gang zhe na/_
[\[122b.7\]]'di lta ste/_legs par thos pa nyan cing de la nan tan du byed de don la rton kyi/_tshig 'bru la mi rton pa yin/_gdams ngag dang rjes su bstan pa la 'thun par 'dzin cing bka' blo bde la legs par byed pa'i las byed cing bla ma la sri zhu bya ba tshar phyin pa yin/_tshul khrims dang ting 
[\[123a\]]
[\[123a.1\]]nge 'dzin las ma nyams te cang shes pas zas za ba yin/_byang chub sems dpa' dul ba cang shes rnams mthong na gus pa dang bcas shing rje sa dang bcas par de la gzhol/_de la 'bab/_de la bab cing de'i yon tan 'dod pa yin te/_'od srung bzhi po de 
[\[123a.2\]]dag ni byang chub sems dpa' cang shes so/_/de la 'di skad ces bya ste/_gang mnyan de ni legs par thos par byed/_/chos don snying por byed cing nan tan gnas/_/rjes su bstan pa 'thun par 'dzin byed cing /_/chos 'dod bka' blo bde bar bla ma sten/_/tshul 
[\[123a.3\]]khrims ting nge 'dzin la rtag gnas shing /_/tshul khrims bsdams nas de ni bza' ba za/_/gus dang bcas shing rje sar bcas pa yin/_/de la gzhol zhing der 'bab yon tan 'dod/_/rgyal sras gang dag cang shes thob gyur pa/_/de dag la ni rtag tu dga' bas lta/_/
[\[123a.4\]]bde bar gshegs pas bstan pa 'di bzhi ni/_/bde gshegs sras po cang shes thob pa yin/_/'od srung bzhi po 'di dag ni byang chub sems dpa'i 'khrul pa ste/_bzhi gang zhe na/_'di lta ste/_sems can yongs su smin par ma byas pa rnams la yid rton pa byang chub 
[\[123a.5\]]sems dpa'i 'khrul pa dang /_sems can snod du ma gyur pa rnams la sangs rgyas kyi chos rgya chen po ston pa byang chub sems dpa'i 'khrul pa dang /_rgyu chen po la mos pa'i sems can rnams la theg pa dman pa ston pa/_byang chub sems dpa'i 'khrul pa dang /_sems 
[\[123a.6\]]can yang dag pa la rab tu gnas pa tshul khrims dang ldan pa dge ba'i chos can rnams la brnyas shing tshul khrims 'chal pa sdig pa'i chos can kun du sdud pa byang chub sems dpa'i 'khrul pa ste/_'od srung bzhi po 'di dag ni byang chub sems dpa'i 'khrul pa'o/_/de la 'di 
[\[123a.7\]]skad ces bya ste/_yongs smin ma byas rnams la yid mi brtan/_/snod min rnams la rgya chen chos mi bshad/_/rgya chen sems can rnams la theg pa dman/_/byang chub sems dpa' mchog gis bshad mi bya/_/yang dag gnas shing tshul khrims yon tan ldan/_/
[\[123b\]]
[\[123b.1\]]dge ba'i chos can rnams la brnyas mi bya/_/tshul khrims 'chal pa'i sems can yongs mi bsdu/_/sdig pa'i chos rnams yongs su spang bar bya/_/'khrul ba'i chos bzhi 'di dag shes gyur nas/_/byang chub sems dpas rgyang bsring rnam par spong /_/'di dag bstan na 
[\[123b.2\]]byang chub 'tshang mi rgya/_/de lta bas na mkhas pas chos 'di spong /_/'od srung bzhi po 'di dag ni byang chub sems dpa'i lam ste/_bzhi gang zhe na/_'di lta ste/_sems can thams cad la sems mnyam pa dang /_sems can thams cad la mtshungs par chos ston pa dang 
[\[123b.3\]]sems can thams cad sangs rgyas kyi ye shes yang dag par 'dzin du 'jug pa dang /_sems can thams cad la yang dag par sbyor ba ste/_'od srung bzhi po 'di dag ni byang chub sems dpa'i lam mo/_/de la 'di skad ces bya ste/_sems can rnams la rtag tu sems snyoms 
[\[123b.4\]]bya/_/sangs rgyas theg mchog yang dag 'dzin du 'jug_/rgyal bas bsngags pa'i chos ni bstan par bya/_/sems can kun la dang ba'i sems su bya/_/yang dag sbyor zhing nan tan byed par gnas/_/sems can kun la mtshungs par spyad par bya/_/chos bzhi 'di 
[\[123b.5\]]dag rgyal bas rab bsngags te/_/rgyal sras rnams kyis de dag rtag tu bsten/_/'od srung bzhi po 'di dag ni byang chub sems dpa'i bshes gnyen ngan pa grogs po ngan pa ste/_de dag byang chub sems dpas yongs su spang bar bya'o/_/bzhi gang zhe na/_'di lta ste/_nyan 
[\[123b.6\]]thos kyi theg pa pa dag la phan pa'i phyir zhugs pa dang /_rang sangs rgyas kyi theg pa pa don nyung zhing bya ba nyung ba dang /_'jig rten rgyang pan pa gsang tshig sna tshogs kyi spobs pa can dang /_gang la brten pas 'jig rten gyi zang zing kun sdud par 'gyur gyi/_chos kun mi sdud pa ste/_
[\[123b.7\]]'od srung bzhi po de dag ni byang chub sems dpa'i bshes gnyen ngan pa grogs po ngan pa ste/_de dag byang chub sems dpas yongs su spang bar bya'o/_/de la 'di skad ces bya ste/_nyan thos gang dag bdag phan brtson pa dang /_/gang dag rab tu byung nas rnal 'byor spyod/_/
[\[124a\]]
[\[124a.1\]]rang sangs rgyas pa gang dag byed nyung zhing /_/bdag gi don du 'du 'dzi rnam par spong /_/byis pa gang dag 'jig rten rgyang pan klog_/ji ltar bstan bzhin gang dag 'dir rtsod byed/_/gang la brten na zang zing kun sdud kyi/_/chos ni nam yang sdud par mi byed 
[\[124a.2\]]pa/_de bzhi byang chub sems dpas rab spangs nas/_/dge ba'i bshes gnyen bzhi la bsten par bya/_/'di dag bshes gnyen ngan dang grogs ngan du/_/rgyal bas gsungs te thag bsring yongs su spong /_/'od srung bzhi po 'di dag ni byang chub sems dpa'i dge ba'i 
[\[124a.3\]]bshes gnyen te/_bzhi gang zhe na/_'di lta ste/_byang chub kyi lam rton pa'i phyir slong ba byang chub sems dpa'i dge ba'i bshes gnyen dang /_thos pa'i shes rab rton pa'i phyir chos smra ba byang chub sems dpa'i dge ba'i bshes gnyen dang /_dge ba'i rtsa ba thams cad rton pa'i phyir 
[\[124a.4\]]rab tu 'byung ba yang dag par 'dzin du 'jug pa byang chub sems dpa'i dge ba'i bshes gnyen dang /_sangs rgyas kyi chos thams cad rton pa'i phyir sangs rgyas bcom ldan 'das rnams byang chub sems dpa'i dge ba'i bshes gnyen te/_'od srung bzhi po de dag ni byang chub sems dpa'i 
[\[124a.5\]]dge ba'i bshes gnyen no/_/de la 'di skad ces bya ste/_byang chub yongs su rton phyir len pa po/_/sbyin byed rnams kyi dge ba'i bshes gnyen yin/_/chos don smra ba thos dang shes rab byed/_/dge ba'i bshes gnyen yin par bde gshegs gsungs/_/gang dag rab 
[\[124a.6\]]'byung yang dag 'dzin 'jug pa/_/de dag dge rtsa yin pas bshes gnyen gsungs/_/rdzogs sangs rgyas kyi lam ni rton pa'i phyir/_/sangs rgyas rnams ni bde gshegs sras kyi bshes/_/rgyal bas bsngags pa bzhi po 'di dag ni/_/bde gshegs sras kyi dge 
[\[124a.7\]]ba'i bshes gnyen te/_/'di dag bsten cing rtag tu bag yod na/_/bde gshegs bstan pa'i byang chub 'thob par 'gyur/_/'od srung bzhi po 'di dag ni byang chub sems dpa' ltar bcos pa ste/_bzhi gang zhe na/_'di lta ste/_rnyed pa dang /_bkur sti don du gnyer gyi 
[\[124b\]]
[\[124b.1\]]chos don du gnyer ba ma yin pa dang /_brjod pa'i sgra tshigs su bcad pa don du gnyer gyi yon tan don du gnyer ba ma yin pa dang /_bdag bde ba don du gnyer gyi sems can gyi sdug bsngal bsal ba don du gnyer ba ma yin pa dang /_'khor gyi tshogs don du gnyer gyi dben pa 
[\[124b.2\]]don du gnyer ba ma yin pa ste/_'od srung bzhi po de dag ni byang chub sems dpa' ltar bcos pa'o/_/de la 'di skad ces bya ste/_rnyed pa don du gnyer gyi chos 'dod min/_/brjod pa don gnyer yon tan don gnyer min/_/bdag bde rtag tu don du gnyer byed cing /_/sems 
[\[124b.3\]]can sdug bsngal bsal ba don mi gnyer/_/'khor tshogs don du gnyer gyi dben mi 'dod/_/bde la chags kyi yon tan ma chags pa/_/bzhi po de dag bcos par gsungs pa ste/_/de dag byang chub sems dpas yongs su spang /_/'od srung bzhi po 'di dag ni byang chub sems 
[\[124b.4\]]dpa' rnams kyi byang chub sems dpa'i yang dag pa'i yon tan te/_bzhi gang zhe na/_'di lta ste/_stong pa nyid la yang mos la las kyi rnam par smin pa la yang yid ches pa dang /_de bdag med par yang bzod la sems can thams cad la yang snying rje che ba dang de'i bsam pa mya ngan 
[\[124b.5\]]las 'das pa la yang gnas la sbyor ba 'khor ba na yang gnas pa dang /_de sems can yongs su smin par bya ba'i phyir sbyin pa yang gtong la rnam par smin pa la yang mi re ba ste/_'od srung bzhi po de dag ni byang chub sems dpa' rnams kyi byang chub sems dpa'i yang dag pa'i yon 
[\[124b.6\]]tan no/_/de la 'di skad ces bya ste/_chos rnams stong pa nyid du rtag mos kyang /_/las kyi rnam par smin la 'ang yid ches so/_/bdag med bzod pas mnyam pa nyid gnas kyang /_/sems can rnams la snying rje chen po skyed/_/de bsam rtag tu mya ngan 'das la gnas/_/
[\[124b.7\]]de yi sbyor ba 'khor bar gnas pa yin/_/yongs smin bya phyir sbyin pa sbyin byed kyang /_/las kyi rnam par smin la re ba med/_/'od srung bzhi po 'di dag ni byang chub sems dpa'i gter chen po rnyed pa ste/_bzhi gang zhe na/_'di lta ste/_sangs rgyas 'byung ba mnyes par byed 
[\[125a\]]
[\[125a.1\]]pa dang /_pha rol du phyin pa drug nyan pa dang /_chos smra ba la khong khro ba med pa'i sems kyis lta ba dang /_bag yod par dgon pa la gnas par mngon par dga' ba ste/_'od srung bzhi po de dag ni byang chub sems dpa'i gter chen po rnyed pa'o/_/de la 'di skad 
[\[125a.2\]]ces bya ste/_tshe rabs kun tu sangs rgyas mnyes par byed/_/pha rol phyin pa drug po rnams kyang nyan/_/chos smra ba la sems ni rab tu dang /_/mthong na rtag tu gus pa skyed par byed/_/rtag tu bag yod gyur nas dgon par gnas/_/de ni de nyid la yang rtag tu dga'/_/
[\[125a.3\]]bzhi po 'di dag rgyal ba'i sras rnams kyi/_/gter chen yin par bde bar gshegs pas gsungs/_/'od srung bzhi po 'di dag ni byang chub sems dpa' bdud kyi lam las yang dag par 'da' ba'i chos te/_bzhi gang zhe na/_'di lta ste/_byang chub kyi sems mi gtong ba dang /_
[\[125a.4\]]sems can thams cad la khong khro ba'i sems med pa dang /_lta bar gyur pa thams cad rtog pa dang /_sems can thams cad la mi brnyas pa ste/_'od srung bzhi po de dag ni byang chub sems dpa' bdud kyi lam las yang dag par 'da' ba'i chos so/_/de la 'di skad ces bya ste/_
[\[125a.5\]]byang chub sems ni yongs su gtong mi byed/_/sems can rnams la khong khro rtag tu spong /_/lta bar gyur pa thams cad 'dor bar byed/_/sems can tshogs la brnyas par yong mi byed/_/bde bar gshegs pas bzhi po 'di dag ni/_/bdud las 'da' bar 'gyur ba'i 
[\[125a.6\]]chos su gsungs/_/'di dag bsten na rgyal ba rnam 'dren pa/_/gser 'dra'i sku mnga' mtshungs pa med par 'gyur/_/'od srung chos bzhi po 'di dag ni byang chub sems dpa'i dge ba'i rtsa ba'i chos thams cad sdud par 'gyur ba ste/_bzhi gang zhe na/_'di lta ste/_tshul 'chos 
[\[125a.7\]]pa med par dgon pa na gnas pa dang /_lan du phan 'dogs par re ba med par 'gyur ba'i bsdu ba'i dngos po bzhi po dag dang /_sems can thams cad la lus dang srog gtong zhing dam pa'i chos yongs su tshol ba dang /_thos pa dang don gyis ngoms mi myong zhing dge ba'i rtsa ba thams 
[\[125b\]]
[\[125b.1\]]cad yang dag par sdud pa'i brtson 'grus te/_'od srung chos bzhi po de dag ni byang chub sems dpa'i dge ba'i rtsa ba'i chos thams cad sdud par 'gyur ro/_/de la 'di skad ces bya ste/_dgon par gnas shing tshul 'chos rnam par spong /_/rgyal gsungs bsdu ba sems can rnams 
[\[125b.2\]]la byed/_/dam chos yongs su btsal ba brtsam byas nas/_/lus dang srog kyang yongs su gtong bar byed/_/dge ba'i rtsa ba shin tu mi nyung ba/_/yang dag bsgrub phyir rtag tu ngoms mi myong /_/dge ba'i chos rnams yang dag bsdu ba'i phyir/_/chos bzhi 'di dag bde bar 
[\[125b.3\]]gshegs pas gsungs/_/'od srung bzhi po 'di dag ni byang chub sems dpa'i bsod nams kyi tshogs dpag tu med pa ste/_bzhi gang zhe na/_'di lta ste/_zang zing med pa'i sems kyis chos sbyin pa dang /_tshul khrims 'chal pa rnams la cher snying rje ba dang /_sems can 
[\[125b.4\]]thams cad la byang chub kyi sems ston pa dang /_nyam chung ba rnams la bzod pa sten pa ste/_'od srung bzhi po de dag ni byang chub sems dpa'i bsod nams kyi tshogs dpag tu med pa'o/_/de la 'di skad ces bya ste/_dag cing zang zing med pa'i sems kyis su/_/chos kyi 
[\[125b.5\]]sbyin byed rgyal bas rab tu bsngags/_/tshul khrims mi ldan pa la snying rje che/_/gzhan dag byang chub phyir ni sems skyed 'jug_/nyam chung rnams la bzod pas dang du len/_/'di ni dge chos sdud par gsungs pa ste/_/'di dag bsten na rgyal bar 'gyur bas na/_/byang 
[\[125b.6\]]chub sems dpas de dag rtag tu bsten/_/'od srung chos bzhi po 'di dag ni byang chub sems dpa'i ma rig pa'i bag chags kyi sa'i nyon mongs pa 'joms par 'gyur ba ste/_bzhi gang zhe na/_'di lta ste/_tshul khrims kyi sdom pa yang dag par 'dzin pa dang /_dam pa'i chos yongs 
[\[125b.7\]]su 'dzin pa dang /_sgron ma sbyin pa dang /_tha na 'dris pa rnams la yang sbyin pa ste/_'od srung chos bzhi po 'di dag ni byang chub sems dpa'i ma rig pa'i bag chags kyi sa'i nyon mongs pa 'joms par byed pa'o/_/de la 'di skad ces bya ste/_tshul khrims sdom pa yang dag 'dzin byed 
[\[126a\]]
[\[126a.1\]]dang /_/dam chos 'dzin dang sgron ma sbyin pa dang /_/de bzhin tha na 'dris la sbyin byed cing /_/mkhas pa ma rig sa las rnam par 'byed/_/'od srung chos bzhi po 'di dag ni byang chub sems dpa'i sgrib pa med pa'i ye shes thob par 'gyur ba ste/_bzhi 
[\[126a.2\]]gang zhe na/_'di lta ste/_dam pa'i chos sbyin pa dang /_dam pa'i chos yongs su 'dzin pa dang /_phrag dog med pa dang /_gzhan dag la mi brnyas pa ste/_'od srung chos bzhi po de dag ni byang chub sems dpa' sgrib pa med pa'i ye shes thob par 'gyur ba'o/_/de la 'di 
[\[126a.3\]]skad ces bya ste/_gang dag byang chub la ni sgrib byed pa/_/sdig pa bzhi pa bcu po rnam spangs nas/_/mkhas pas de bzhin bcu gnyis gzhan bsten na/_/'chi med reg nas byang chub thob par 'gyur/_/sems can dam pa gang dag chos tshul 'di/_/'dzin tam klog gam 
[\[126a.4\]]rab tu sten byed pa/_/de dag bsod nams mtha' yas rgyal bas gsungs/_/de yi tshad ni rgyal ba rnam brjod do/_/gang gis zhing ni gang gA'i bye ma snyed/_/rin chen bkang ste rgyal la phul ba bas/_/gang gis 'di la tshig bzhi'i tshigs bcad klog_/bsod nams 'di yi grangs 
[\[126a.5\]]su'ang mi phod do/_/'od srung byang chub sems dpa' ni ming tsam gyis byang chub sems dpa' zhes mi bya'i 'od srung byang chub sems dpa' chos spyod pa dang /_snyoms par spyod pa dang /_dge ba spyod pa dang /_chos la gnas pa dang ldan pa la byang chub sems dpa' zhes bya'o/_/
[\[126a.6\]]'od srung gzhan yang byang chub sems dpa' chos sum cu rtsa gnyis dang ldan na byang chub sems dpa' zhes bya ste/_sum cu rtsa gnyis gang zhe na/_'di lta ste/_sems can thams cad la phan pa dang /_bde bar bya ba'i lhag pa'i bsam pa dang /_thams cad mkhyen pa'i ye 
[\[126a.7\]]shes la 'dzud pa dang /_bdag ci re zhes yongs su 'jal zhing gzhan gyi shes pa la mi smod pa dang /_nga rgyal med pa dang /_lhag pa'i bsam pa brtan pa dang /_bcos ma ma yin pa'i byams pa dang /_mdza' ba dang mi mdza' ba la sems snyoms pa dang /_mya ngan 
[\[126b\]]
[\[126b.1\]]las 'das pa'i mtha'i bar du gtan du mdza' ba dang /_tshig ran cing 'dzum pa'i bzhin gyis gsong por smra ba dang /_khur blangs pa rnams la sgyid lug pa med pa dang /_sems can thams cad la snying rje chen po yongs su ma bcad pa dang /_yid yongs su mi skyo ba dang /_
[\[126b.2\]]dam pa'i chos yongs su tshol ba'i phyir thos pa dang /_don gyis ngoms mi myong ba dang /_bdag gi 'khrul pa rnams la skyon du lta zhing gzhan gyi 'khrul pa rnams la mi gshe bar bsgo ba dang /_spyod lam thams cad du byang chub kyi sems yongs su sbyong ba dang /_rnam par smin pa 
[\[126b.3\]]la mi re ba'i gtong ba dang /_srid pa'i 'gro bar skye ba thams cad la mi gnas pa'i tshul khrims dang /_sems can thams cad la zhe 'gras pa med pa'i bzod pa dang /_dge ba'i rtsa ba thams cad yang dag par sgrub pa'i brtson 'grus dang /_gzugs med pa'i khams rnam par 
[\[126b.4\]]gsal ba'i bsam gtan dang /_thabs mkhas pas bsdu ba'i dngos po bzhi dang rab tu ldan pa'i thabs kyis zin pa'i shes rab dang /_tshul khrims dang ldan pa dang tshul khrims 'chal pa rnams la gnyis su med pa'i byams pa dang /_gus par byas te chos nyan pa dang /_gus 
[\[126b.5\]]par byas te dgon pa la gnas par mngon par dga' ba dang /_'jig rten gyi sna tshogs rnams la mi dga' zhing 'jig rten las 'das pa'i chos rnams la mngon par dga' ba dang /_theg pa dman pa la mi 'dod cing theg pa chen po la phan yon du lta ba dang /_sdig pa'i grogs 
[\[126b.6\]]po yongs su spong zhing dge ba'i bshes gnyen la sten pa dang /_tshangs pa'i gnas bzhi sgrub pa dang /_mngon par shes pa lngas rnam par rtsen pa dang /_ye shes la rton pa dang /_sgrub pa dang log par sgrub pa la gnas pa'i sems can rnams mi gtong ba dang /_gcig tu 
[\[126b.7\]]chad par smra ba dang /_bden pa gces su byed pa dang /_byang chub kyi sems sngon du 'gro ba ste/_'od srung byang chub sems dpa' chos sum cu rtsa gnyis po de dag dang ldan na byang chub sems dpa' zhes bya'o/_/de la 'di skad ces bya ste/_sems can kun la phan dang bde bya 
[\[127a\]]
[\[127a.1\]]ba'i/_/lhag pa'i bsam la mos par byed pa yin/_/kun mkhyen ye shes la ni sems grol zhing /_/ri 'am mi ri snyam du bdag la dpog_/smod pa med cing lhag pa'i nga rgyal med/_/bsam pa brtan zhing bcos pa med par byams/_/mdza' 
[\[127a.2\]]dang mi mdza' rnams la sems kyang snyoms/_/mya ngan 'das pa'i mtha' la thug bar du/_/sems can rnams la gtan du rab tu mdza'/_/'dzum pa'i bzhin gyis 'jam por smra bar byed/_/khur blangs pa la sgyid lug zhum pa med/_/sems can dag la snying rje yongs 
[\[127a.3\]]ma bcad/_/dam chos yongs su tshol la skyo ba med/_/thos pas mi ngoms bdag gi 'khrul skyon lta/_/gzhan la gshe bas gdung bar byed pa med/_/spyod lam rnams su sems ni rab tu sbyong /_/gtong ba rnam par smin la re ba med/_/tshul khrims srid pa'i 'gro 
[\[127a.4\]]bar gnas ma yin/_/sems can rnams la bzod cing khong khro med/_/dge ba yang dag sgrub pa'i brtson 'grus dang /_/gzugs med khams spangs pa yi bsam gtan dang /_/thabs kyis yang dag zin pa'i shes rab dang /_/bsdu ba rnam bzhis yang dag zin thabs 
[\[127a.5\]]dang /_/khrims ldan khrims med gnyis med byams pa dang /_/gus par byas te dus su chos nyan dang /_/gus par byas te dgon zhi gnas pa dang /_/'jig rten sna tshogs dga' bar mi byed dang /_/theg pa dman la dga' bar mi byed cing /_/theg pa che la 'dod pa skyed 
[\[127a.6\]]pa dang /_/sdig pa'i grogs po rnam par spong byed cing /_/dge ba'i bshes gnyen rtag tu sten pa dang /_/tshangs pa'i gnas pa bzhi la sgom pa dang /_/mngon shes rnam lngas rtag tu rtsen pa dang /_/ye shes rjes su rtag tu 'brang ba dang /_/sgrub dang ldan pa gtong bar 
[\[127a.7\]]mi byed dang /_/sgrub dang mi ldan gzhan yang mi gtong dang /_/gcig tu chad par rtag tu smra ba dang /_/bden la rtag tu gus dang bcas pa dang /_/byang chub sems ni sngon du btang nas su/_/rgyal bas bsngags pa'i chos ni sgom par byed/_/bde gshegs gsungs 
[\[127b\]]
[\[127b.1\]]pa'i sum cu rtsa gnyis chos/_/'di dag bde gshegs sras kyis bsten par bya/_/byang chub sems dpa' gang yin de dag ni/_/chos 'di ldan zhes bde bar gshegs pas gsungs/_/'od srung dpe nye bar 'god pa bstan pa gang dag gis byang chub sems dpa'i yon tan rab 
[\[127b.2\]]tu shes par byed pa'i dpe nye bar dgod pa khyod la bstan par bya'o/_/'od srung 'di lta ste/_dper na sa chen po 'di ni sems can thams cad kyi 'tsho ba ste/_'gyur ba med cing lan du phan 'dogs pa la re ba med do/_/'od srung de bzhin du byang chub sems dpa' sems dang po 
[\[127b.3\]]bskyed pa yang byang chub kyi snying po la thug gi bar du sems can thams cad kyi 'tsho ba yin te/_'gyur ba med cing lan du phan 'dogs par re ba med do/_/de la 'di skad ces bya ste/_dper na sa 'di skye bo kun gyi 'tsho/_/lan la mi re 'gyur ba med pa bzhin/_/byang chub sems 
[\[127b.4\]]dpa' thog mar sems gnas pa/_/rgyal mchog bla na med pa'i sangs rgyas su/_/ma gyur bar du skye bo kun gyi 'tsho/_/lan la re ba med cing 'gyur ba med/_/bu dang dgra la yid kyis mtshungs par sems/_/byang chub mchog rab rtag par yongs su tshol/_/'od srung 
[\[127b.5\]]'di lta ste dper na chu'i khams ni rtsa dang /_shing gel pa dang /_sman dang /_nags tshal thams cad skyed par byed do/_/'od srung de bzhin du byang chub sems dpa' bsam pa dag pa sems can thams cad la byams pas khyab par byas te gnas pa yang sems can thams cad 
[\[127b.6\]]la dkar po'i chos thams cad skyed do/_/de la 'di skad ces bya ste/_dper na chu ni rtswa dang gel pa dang /_/nags tshal sman dang 'bru yi rnam pa skyed/_/de bzhin byang chub sems dpa' bsam dag pa/_/sems can mtha' yas byams pas khyab par byed/_/sna tshogs chos 
[\[127b.7\]]la khyab byas rim gyis su/_/dkar po'i chos kyis rnam par rgyas 'gyur zhing /_/dpung bcas sde dang bcas pa'i bdud bcom nas/_/rim gyis rgyal ba'i byang chub thob par 'gyur/_/'od srung 'di lta ste/_dper na me'i khams ni lo tog thams cad yongs su smin par byed 
[\[128a\]]
[\[128a.1\]]do/_/'od srung de bzhin du byang chub sems dpa'i shes rab kyang sems can thams cad kyi dkar po'i chos thams cad yongs su smin par byed do/_/de la 'di skad ces bya ste/_dper na me ni rtswa dang sman rnams dang /_/lo tog thams cad yongs su smin 
[\[128a.2\]]par byed/_/de bzhin bde gshegs sras kyi shes rab kyang /_/skye bo rnams kyi dge ba'i chos smin byed/_/'od srung 'di lta ste/_dper na rlung gi khams ni sangs rgyas kyi zhing thams cad rnam par sgrub bo/_/'od srung de bzhin du byang chub sems dpa'i thabs mkhas pa yang 
[\[128a.3\]]sems can thams cad la sangs rgyas kyi chos thams cad rnam par sgrub bo/_/de la 'di skad ces bya ste/_dper na rlung ni sangs rgyas dgongs pa bzhin/_/rnam pa sna tshogs zhing rnams rnam par sgrub/_/de bzhin rgyal sras rnams kyi thabs mkhas kyang /_/bde gshegs 
[\[128a.4\]]gsungs pa'i chos mchog rnam par sgrub/_/'od srung 'di lta ste dper na bdud sdig can gyi dpung gi tshogs yan lag bzhi pa ni 'dod pa na spyod pa'i lha thams cad kyi zil gyis gnon pa 'am/_yongs su zad par bya bar mi nus so/_/'od srung de bzhin du byang chub sems dpa' 
[\[128a.5\]]bsam pa dag pa yang bdud thams cad kyi zil gyis gnon pa 'am/_yongs su zad par bya bar mi nus so/_/'od srung 'di lta ste/_dper na zla ba yar gyi ngo la zla ba'i dkyil 'khor skye zhing gang bar 'gyur ro/_/'od srung de bzhin du byang chub sems dpa' bsam pa dag pa yang 
[\[128a.6\]]dkar po'i chos thams cad kyis rdzogs shing rgyas par 'gyur ro/_/de la 'di skad ces bya ste/_dper na zla ba'i dkyil 'khor yar ngo la/_/skye zhing yongs su gang 'gyur 'bri mi 'gyur/_/de bzhin bsam dag byang chub sems dpa' yang /_/dkar po'i chos kyis rtag tu rgyas 
[\[128a.7\]]par 'gyur/_/'od srung 'di lta ste/_dper na nyi ma'i dkyil 'khor las las lan cig byung ba'i 'od zer rnams kyis sems can thams cad la snang bar byed do/_/'od srung de bzhin du byang chub sems dpa' rnams kyis lan cig byung ba'i shes rab kyi 'od zer rnams kyis kyang sems can 
[\[128b\]]
[\[128b.1\]]thams cad la shes pa'i snang ba byed do/_/de la 'di skad ces bya ste/_dper na nyi las lan cig byung ba yi/_/'od zer rnams kyis sems can snang bar byed/_/de bzhin rgyal sras ye shes 'od zer gyis/_/sems can rnams la shes rab snang bar byed/_/'od srung 'di 
[\[128b.2\]]lta ste/_dper na [{]ri dgas [,]ri dwags [}]kyi rgyal po seng ge ni ga las gar 'gro ba thams cad du mi 'jigs mi skrag pa nyid du 'gro'o/_/'od srung de bzhin du byang chub sems dpa' thos pa dang /_tshul khrims dang /_bslab pa dang /_sbyangs pa'i yon tan dang /_yo byad bsnyungs pa dang /_ting 
[\[128b.3\]]nge 'dzin dang /_ye shes la gnas pa yang ga las gar 'gro ba thams cad du mi 'jigs mi skrag pa nyid du 'gro'o/_/de la 'di skad ces bya ste/[ {]ri dgas [,]ri dwags [}]rgyal po seng ge ral pa can/_/'jigs pa med par gang du 'dod par 'gro/_/de bzhin byang chub sems dpa' tshul 
[\[128b.4\]]khrims dang /_/thos dang ye shes gnas pa dga' mgur 'gro/_/'od srung 'di lta ste dper na bal glang glang po che shin du dul ba ni khal thams cad khyer bas yongs su skyo ba med do/_/'od srung de bzhin du byang chub sems dpa' sems shin du dul ba yang sems can thams cad kyi 
[\[128b.5\]]don gyi phyir phung po lnga'i khur khyer bas yongs su skyo ba med do/_/de la 'di skad ces bya ste/_dper na rab dul stobs ldan glang po che/_/khal rnams khyer yang yongs su skyo ba med/_/de bzhin byang chub sems dpa' sems rab dul/_/sems can khur gyis skyo bar 'gyur ba med/_/
[\[128b.6\]]'od srung 'di lta ste/_dper na pad ma ni chu las skyes kyang chus mi gos so/_/'od srung de bzhin du byang chub sems dpa' 'jig rten du skyes kyang 'jig rten gyi chos rnams kyis mi gos so/_/de la 'di skad ces bya ste/_dper na pad ma chu las skyes gyur kyang /_/chu 'am rdzab kyis 
[\[128b.7\]]de la gos pa med/_/de bzhin byang chub sems dpa' 'jig rten skyes/_/'jig rten chos kyis nam yang gos pa med/_'od srung 'di lta ste dper na shing ljon pa yal ga bcad pa ni rtsa ba ma snad na slar yang sa las skye'o/_/'od srung de bzhin du byang chub sems dpa' thabs la mkhas 
[\[129a\]]
[\[129a.1\]]pa nyon mongs pa'i yal ga bcad pa yang snying rje chen po dge ba'i rtsa ba la kun tu sbyor ba ma nyams na slar yang khams gsum du skye'o/_/de la 'di skad ces bya ste/_dper na shing ljon yal ga bcad pa ni/_/rtsa ba brtan pa ma snad slar yang skye/_/de bzhin rtsa ba kun 
[\[129a.2\]]sbyor ma spangs na/_/thabs kyis bsal kyang slar yang skye bar 'gyur/_/'od srung 'di lta ste dper na phyogs dang phyogs mtshams tha dad pa nas klung chen po'i chu'i phung po rgya mtsho chen por bab pa ni 'di lta ste/_lan tshwa'i ror ro gcig par 'gyur ro/_/'od srung de bzhin du byang chub sems 
[\[129a.3\]]dpa'i dge ba'i rtsa ba sgo tha dad pa nas bsags pa byang chub tu yongs su bsngos pa thams cad kyang 'di lta ste/_thams cad mkhyen pa nyid kyi ror ro gcig par 'gyur ro/_/de la 'di skad ces bya ste/_dper na tha dad phyogs kyi chu klung rnams/_/rgya mtsho cher bab ro gcig 'gyur ba bzhin/_/
[\[129a.4\]]tha dad sgo nas dge ba bsags byas pa/_/byang chub bsngos pa rnams kyang ro gcig 'gyur/_/'od srung 'di lta ste dper na rgyal chen bzhi'i ris dang /_sum cu rtsa gsum pa'i lha rnams ni ri rab la gnas so/_/'od srung de bzhin du byang chub sems dpa' thams cad mkhyen pa 
[\[129a.5\]]nyid kyang byang chub kyi sems kyi dge ba'i rtsa ba la gnas so/_/de la 'di skad ces bya ste/_dper na rgyal chen bzhi'i ris rnams dang /_/sum cu rtsa gsum lha tshogs ri rab gnas/_/de bzhin byang chub sems dpa' dger gnas te/_/thams cad mkhyen nyid thob nas 
[\[129a.6\]]chos kyang ston/_/'od srung 'di lta ste/_dper na blon pos yongs su zin pa'i rgyal po rnams ni rgyal po'i bya ba thams cad byed do/_/'od srung de bzhin du byang chub sems dpa' thabs mkhas pas yongs su zin pa'i shes rab kyang sangs rgyas kyi mdzad pa thams cad byed do/_/de la 
[\[129a.7\]]'di skad ces bya ste/_dper na blon por ldan pa'i rgyal po rnams/_/bya ba thams cad rtag tu byed pa ltar/_/thabs ldan byang chub sems dpa'i shes rab kyang /_/sangs rgyas don rnams rtag tu byed pa yin/_/'od srung 'di lta ste dper na sprin med cing nam thang pa'i nam mkha' la ni 
[\[129b\]]
[\[129b.1\]]char 'bab pa'i rgyu med do/_/'od srung de bzhin du byang chub sems dpa' thos pa nyung ba la yang dam pa'i chos kyi char 'bab pa'i rgyu med do/_/de la 'di skad ces bya ste/_dper na sprin med nam thang nam mkha' la/_/char 'bab rgyu ni nams kyang mi dmigs so/_/de bzhin 
[\[129b.2\]]byang chub sems dpa' thos nyung la/_/chos ston nam yang dmigs par mi 'gyur ro/_/'od srung 'di lta ste dper na sprin chen po las byung ba'i char gyi rgyun ni lo tog thams cad la mngon par 'bab bo/_/'od srung de bzhin du byang chub sems dpa'i snying rje chen po dang mang du thos pa'i 
[\[129b.3\]]chos kyi sprin las byung ba'i dam pa'i chos kyi char yang sems can thams cad la mngon par 'bab bo/_/de la 'di skad ces bya ste/_dper na sprin chen glog dang bcas pa las/_/char pa 'bab pas lo tog ngoms par byed/_/de bzhin byang chub sems dpa' dam chos kyi/_/sprin byung chos 
[\[129b.4\]]rgyun sems can tshim par byed/_/'od srung 'di lta ste dper na 'khor los sgyur ba'i rgyal po gang du byung ba der rin po che sna bdun yang 'byung ngo /_/'od srung de bzhin du byang chub sems dpa' gang du byung ba der byang chub kyi phyogs kyi chos sum cu rtsa bdun po dag kyang 'byung ngo /_/de la 'di 
[\[129b.5\]]skad ces bya ste/_'khor los sgyur ba'i rgyal po gar byung ba/_/der ni de yi rin chen sna bdun 'byung /_/byang chub sems dpa' gang du byung gyur pa/_/der de'i byang chub yan lag bdun po 'byung /_/'od srung 'di lta ste dper na gang na nor bu rin po che baidUr+ya 'byung ba'i sgo yod pa 
[\[129b.6\]]de na kAr Sha pA Na brgya stong mang po 'byung pa'i sgo yod do/_/'od srung de bzhin du gang na byang chub sems dpa' 'byung ba'i sgo yod pa de na nyan thos dang /_rang sangs rgyas 'bum phrag mang po 'byung ba'i sgo yod do/_/de la 'di skad ces bya ste/_dper na gang du nor bu rin chen 'byung /_/der 
[\[129b.7\]]ni kAr Sha pA Na mang 'byung ltar/_/gang du rdzogs pa'i byang chub sems 'byung ba/_/der ni nyan thos mang po 'byung bar 'gyur/_/'od srung 'di lta ste/_dper na sum cu rtsa gsum pa'i lha 'dres pa'i tshal du zhugs pa rnams kyi longs spyod dang yongs su spyad pa rnams ni mtshungs par 
[\[130a\]]
[\[130a.1\]]gnas so/_/'od srung de bzhin du byang chub sems dpa' bsam pa dag pa'i sbyor ba yang sems can thams cad kyi bya ba thams cad la mtshungs par 'gyur ro/_/de la 'di skad ces bya ste/_dper na 'dres pa'i tshal gnas lha rnams kyi/_/longs spyod rnams 
[\[130a.2\]]ni mtshungs par gnas pa yin/_/de bzhin bsam dag byang chub sems dpa' yang /_/sems can rnams la rtag tu legs par sbyor/_/'od srung 'di lta ste dper na sngags dang sman gyis yongs su zin pa'i dug gis ni 'chi bar byed mi nus so/_/'od srung de bzhin du ye shes 
[\[130a.3\]]dang thabs mkhas pas yongs su zin pa'i byang chub sems dpa' ni nyon mongs pa'i dug gis kyang log par ltung bar byed mi nus so/_/de la 'di skad ces bya ste/_dper na sngags kyis yongs su zin pa'i dug_/skye bo rnams la nyes pa byed mi nus/_/de bzhin byang chub sems 
[\[130a.4\]]dpa'i ye shes can/_/nyon mongs rnams kyis log ltung byed mi nus/_/'od srung 'di lta ste dper na grong khyer chen po rnams kyi lud gang yin pa de ni bu ram shing gi zhing dag dang /_rgun gyi zhing dag la phan par gyur pa yin no/_/'od srung de bzhin du byang chub sems dpa'i nyon 
[\[130a.5\]]mongs pa'i lud gang yin pa de yang thams cad mkhyen pa nyid la phan par gyur pa yin no/_/de la 'di skad ces bya ste/_dper na grong khyer rnams kyi mi gtsang lud/_/de ni bu ram shing gi zhing la phan/_/de bzhin byang chub sems dpa'i nyon mongs lud/_/de ni rgyal 
[\[130a.6\]]ba'i chos la phan par byed/_/'od srung 'di lta ste/_dper na 'phang rtsal ma bslabs pa las mtshon thabs slob pa de bzhin du byang chub sems dpa' thos pa nyung ba las dam pa'i chos rab tu rnam par 'byed pa dang /_dpyod pa dang /_don 'dzin pa'i shes par blta'o/_/'od 
[\[130a.7\]]srung 'di lta ste/_dper na so ma btang ba'i snod rnams la ni rdza mkhan gyis me chen po btang dgos so/_/'od srung de bzhin du shes rab ma smin pa'i sems can rnams la yang byang chub sems dpas sangs rgyas kyi chos kyi me chen po btang dgos par blta'o/_/'od srung 
[\[130b\]]
[\[130b.1\]]de lta bas na byang chub sems dpa' dkon mchog brtsegs pa chen po'i chos kyi rnam grangs 'di la slob par 'dod pas tshul bzhin du chos la rab tu sbyar bar bya'o/_/'od srung de la byang chub sems dpa'i tshul bzhin du chos la rab tu sbyor ba gang zhe na/_'di lta ste dbu ma'i 
[\[130b.2\]]lam chos rnams la yang dag par so sor rtog pa'o/_/'od srung dbu ma'i lam chos rnams la yang dag par so sor rtog pa gang zhe na/_'od srung gang la bdag med par so sor rtog pa dang /_sems can med pa dang /_srog med pa dang /_gso ba med pa dang /_skyes 
[\[130b.3\]]bu med pa dang /_gang zag med pa dang /_shed las skyes med pa dang /_shed bu med par so sor rtog pa ste/_'od srung 'di ni dbu ma'i lam chos rnams la yang dag par so sor rtog pa zhes bya'o/_/'od srung gzhan yang dbu ma'i lam chos rnams la yang dag par so sor 
[\[130b.4\]]rtog pa ni gang gzugs la rtag par yang so sor mi rtog_/mi rtag par yang so sor mi rtog pa dang /_'od srung de bzhin du tshor ba dang /_'du shes dang /_'du byed dang /_rnam par shes pa la gang rtag par yang so sor mi rtog_/mi rtag par yang so sor mi rtog pa ste/_
[\[130b.5\]]'od srung 'di ni dbu ma'i lam chos rnams la yang dag par so sor rtog pa zhes bya'o/_/'od srung gzhan yang dbu ma'i lam chos rnams la yang dag par so sor rtog pa ni gang sa'i khams la rtag par yang so sor mi rtog_/mi rtag par yang so sor mi rtog pa dang /_de bzhin 
[\[130b.6\]]du chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams la rtag par yang so sor mi rtog_/mi rtag par yang so sor mi rtog pa ste/_'od srung 'di ni dbu ma'i lam chos rnams la yang dag par so sor rtog 
[\[130b.7\]]pa zhes bya'o/_/'od srung gzhan yang dbu ma'i lam chos rnams la yang dag par so sor rtogs pa ni gang mig gi skye mched la rtag par yang so sor mi rtog_/mi rtag par yang so sor mi rtog pa dang /_de bzhin du rna ba dang /_sna dang /_lce dang /_lus dang /_yid kyi skye mched 
[\[131a\]]
[\[131a.1\]]rnams la rtag par yang so sor mi rtog_/mi rtag par yang so sor mi rtog pa ste/_'od srung 'di ni dbu ma'i lam chos rnams la yang dag par so sor rtog pa zhes bya'o/_/'od srung rtag ces bya ba 'di ni mtha' gcig go_/mi rtag ces bya ba 'di ni mtha' gnyis so/_/
[\[131a.2\]]mtha' de gnyis kyi dbus gang yin pa de ni dpyad du med pa/_bstan du med pa/_rten ma yin pa/_snang ba med pa/_rnam par rig pa med pa/_gnas med pa ste/_'od srung 'di ni dbu ma'i lam chos rnams la yang dag par so sor rtog pa zhes bya'o/_/'od srung bdag ces 
[\[131a.3\]]bya ba de ni mtha' gcig go_/bdag med ces bya ba de ni mtha' gnyis so/_/mtha' de gnyis kyi dbus gang yin pa de ni dpyad du med pa/_bstan du med pa/_rten ma yin pa/_snang ba med pa/_rnam par rig pa med pa/_gnas med pa ste/_'od srung 'di ni dbu ma'i lam chos rnams 
[\[131a.4\]]la yang dag par so sor rtog pa zhes bya'o/_/'od srung sems yang dag pa zhes bya ba 'di ni mtha' gcig go_/sems yang dag pa ma yin pa zhes bya ba de ni mtha' gnyis so/_/'od srung gang na sems med pa dang /_sems pa med pa dang /_yid med pa dang /_rnam par 
[\[131a.5\]]shes pa med pa 'di ni 'od srung dbu ma'i lam chos rnams la yang dag par so sor rtog pa zhes bya'o/_/dge ba dang /_mi dge ba rnams dang /_'jig rten pa dang /_'jig rten las 'das pa rnams dang /_kha na ma tho ba dang bcas pa dang /_kha na ma tho ba med pa rnams dang /_
[\[131a.6\]]zag pa dang bcas pa dang /_zag pa med pa rnams dang /_'dus byas dang /_'dus ma byas kyi chos thams cad kyang de bzhin no/_/'od srung kun nas nyon mongs pa zhes bya ba de ni mtha' gcig go_/rnam par byang ba zhes bya ba de ni mtha' gnyis so/_/mtha' de gnyis 
[\[131a.7\]]khas mi len cing mi rjod mi smra ba gang yin pa de ni 'od srung dbu ma'i lam chos rnams la yang dag par so sor rtog pa zhes bya'o/_/'od srung yod ces bya ba de ni mtha' gcig go_/med ces bya ba de ni mtha' gnyis so/_/de gnyis kyi dbus gang yin pa de ni dpyad du med pa/_bstan 
[\[131b\]]
[\[131b.1\]]du med pa/_rten ma yin pa/_snang ba med pa/_rnam par rig pa med pa/_gnas med pa ste/_'od srung 'di ni dbu ma'i lam chos rnams la yang dag par so sor rtog pa zhes bya'o/_/'od srung 'khor ba zhes bya ba de ni mtha' gcig go_/mya ngan las 'das pa zhes bya ba de ni 
[\[131b.2\]]mtha' gnyis so/_/de gnyis kyi dbus gang yin pa de ni dpyad du med pa/_bstan du med pa/_rten ma yin pa/_snang ba med pa/_rnam par rig pa med pa/_gnas med pa ste/_'od srung 'di ni dbu ma'i lam chos rnams la yang dag par so sor rtog pa zhes bya'o/_/
[\[131b.3\]]'od srung gang yang ngas khyed rnams la ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen 
[\[131b.4\]]gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 
[\[131b.5\]]'byung ste/_de ltar sdug bsngal gyi phung po chen po 'ba' shig po 'di 'byung bar 'gyur ro/_/ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas 
[\[131b.6\]]skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 
[\[131b.7\]]'gags pas rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'gag ste/_de ltar sdug bsngal gyi phung po chen po 'ba' shig po 'di 'gag par 'gyur ro/_/zhes bstan pa de la 'od srung rig pa dang ma rig pa de dag 
[\[132a\]]
[\[132a.1\]]gnyis ma yin zhing rnam pa gnyis su dbyer med de/_'od srung 'di la shes pa gang yin pa de ni dbu ma'i lam chos rnams la yang dag par so sor rtog pa zhes bya'o/_/de bzhin du 'du byed rnams dang /_'dus ma byas dang /_rnam par shes pa dang /_rnam par 
[\[132a.2\]]shes pa 'gag pa dang /_ming dang /_gzugs dang /_ming dang gzugs 'gag pa dang /_skye mched drug dang /_skye mched drug 'gag pa dang /_reg pa dang /_reg pa 'gag pa dang /_tshor ba dang /_tshor ba 'gag pa dang /_sred pa dang /_sred pa 'gag pa dang /_len 
[\[132a.3\]]pa dang /_len pa 'gag pa dang /_srid pa dang /_srid pa 'gag pa dang /_skye ba dang /_skye ba 'gag pa dang /_rga shi dang /_rga shi 'gag pa de dag gnyis ma yin zhing rnam pa gnyis su dbyer med de/_'od srung 'di la shes pa gang yin pa de ni dbu ma'i lam chos rnams la yang dag par 
[\[132a.4\]]so sor rtogs pa zhes bya'o/_/'od srung gzhan yang dbu ma'i lam chos rnams la yang dag par so sor rtog pa ni gang stong pa nyid kyis chos rnams stong par mi byed de/_chos rnams nyid stong pa dang /_gang mtshan ma med pas chos rnams mtshan ma med par mi byed de chos rnams nyid mtshan 
[\[132a.5\]]ma med pa dang /_gang smon pa med pas chos rnams smon pa med par mi byed de chos rnams nyid smon pa med pa dang /_gang mngon par 'du byed pa med pas chos rnams mngon par 'du byed pa med par mi byed de/_chos rnams nyid mngon par 'du mi byed pa dang /_gang ma skyes pas chos 
[\[132a.6\]]rnams ma skyes par mi byed de/_chos rnams nyid ma skyes pa dang /_gang ma byung bas chos rnams ma byung bar mi byed de/_chos rnams nyid ma byung ba dang /_gang ngo bo nyid med pas chos rnams ngo bo nyid med par mi byed de/_chos rnams nyid ngo bo nyid med par gang dag de ltar so 
[\[132a.7\]]sor rtog pa de ni 'od srung dbu ma'i lam chos rnams la yang dag par so sor rtog pa zhes bya'o/_/yang 'od srung gang zag rnam par gzhig pa'i phyir stong pa nyid ma yin gyi stong pa nyid stong pa'o/_/'od srung sngon gyi mtha' stong pa phyi ma'i mtha' stong pa/_da ltar byung ba stong pa ste/_stong 
[\[132b\]]
[\[132b.1\]]pa nyid la rton par bya'i gang zag la ma yin no/_/'od srung gang zag stong pa nyid du dmigs pas stong pa nyid la rton pa de dag ni ngas gsung rab 'di las nyams rab tu nyams zhes bshad do/_/'od srung gang zag tu lta ba ri rab tsam la gnas pa sla'i/_mngon pa'i nga rgyal can 
[\[132b.2\]]stong pa nyid du lta ba ni de lta ma yin no/_/de ci'i phyir zhe na/_'od srung lta bar gyur pa thams cad las 'byung ba ni stong pa nyid yin na/_'od srung gang stong pa nyid kho nar lta ba de ni gsor mi rung ngo zhes ngas bshad do/_/'od srung 'di lta ste/_dper na mi nad pa zhig yod na sman 
[\[132b.3\]]pas da la sman btang nas sman des de'i nad thams cad bskyod de sman lto na 'dug pa de nyid mi 'byung na/_'od srung 'di ji snyam du sems/_mi de nad de las thar bar 'gyur ram/_gsol pa/_bcom ldan 'das de ni mi 'gyur lags te/_gang sman des nad thams cad bskyod nas 
[\[132b.4\]]sman ltor mchis pa nyid ma byung na mi de'i bro nad shin tu tshabs che bar 'gyur lags so/_/bcom ldan 'das kyis bka' stsal pa/_'od srung de bzhin du lta bar gyur pa thams cad las 'byung ba ni stong pa nyid yin na 'od srung gang stong pa nyid kho nar lta ba de ni gsor mi rung ngo zhes ngas bshad 
[\[132b.5\]]do/_/de la 'di skad ces bya ste/_dper na sman pas nad ni bsal ba'i phyir/_/mi zhig la ni bkru sman btang ba las/_/nad rnams bskyod nas 'khrus par ma gyur na/_/de yi gzhi las nad ni sos mi 'gyur/_/de bzhin lta ba thibs por gnas pa las/_/'byung ba'i mchog 
[\[132b.6\]]ni stong pa nyid yin na/_/gang zhig stong pa kho nar lta gyur pa/_/de ni gsor mi rung zhes rgyal bas gsungs/_/'od srung 'di lta ste dper na mi la la zhig nam mkhas 'jigs skrag nas brang rdung zhing ngu ste/_nam mkha' 'di sol/_nam mkha' 'di sol zhes de skad ces zer na 'od 
[\[132b.7\]]srung 'di ji snyam du sems/_nam mkha' de bsal bar nus sam/_gsol pa/_bcom ldan 'das de ni rngo mi thog lags so/_/bcom ldan 'das kyis bka' stsal pa/_'od srung de bzhin du dge sbyong dang /_bram ze gang dag stong pa nyid kyis skrag_/rab tu skrag na de 
[\[133a\]]
[\[133a.1\]]de dag ni sems 'khrugs pa chen por 'gyur ro/_/zhes ngas bshad do/_/de ci'i phyir zhe na/_'od srung de dag ni stong pa nyid la spyod la de nyid kyis skrag pa'i phyir ro/_/de la 'di skad ces bya ste/_dper na nam mkhas 'jigs pas nyen pa'i 
[\[133a.2\]]mi/_/blun po nam mkha' 'di ni sol zhes zer/_/nam mkha' bsal bar nus pa ma yin yang /_/rmongs pas byis pa dag ni de skad smra/_/de bzhin dge sbyong bram ze gang dag cig_/stong pa nyid kyis skrag cing sems 'khrugs pa/_/byis pa de dag stong pa nyid 
[\[133a.3\]]spyod pa/_/stong pa nyid ni gang du 'ang gzhig mi nus/_/'od srung 'di lta ste dper na ri mo mkhan zhig gis bdag nyid kyi gnod sbyin gyi gzugs 'jigs 'jigs lta zhig bris nas de 'jigs skrag ste khas bub du 'gyel nas brgyal bar gyur pa de bzhin du 'od srung byis pa so so'i skye bo rnams kyang 
[\[133a.4\]]bdag nyid kyis byas pa'i gzugs dang /_sgra dang /_dri dang /_ro dang /_reg bya rnams kyis 'khor ba na 'khor yang chos de dag yang dag pa ji lta ba bzhin du rab tu mi shes so/_/de la 'di skad ces bya ste/_dper na ri mo mkhan zhig gis/_/gnod sbyin 'jigs pa'i 
[\[133a.5\]]gzugs byas nas/_/de yis 'jigs te khas bub tu/_/'gyel nas brgyal bar gyur pa ltar/_/byis pa so so'i skye bo kun/_/bdag nyid kyis ni byas pa yi/_/gzugs sgra la sogs rmongs gyur pas/_/'gro ba drug tu 'khyam par gyur/_/'od srung 'di lta 
[\[133a.6\]]ste/_dper na mi sgyu ma mkhan zhig gis sgyu ma sprul pa sprul nas sprul pa des sgyu ma mkhan de nyid zos pa de bzhin du 'od srung dge slong rnal 'byor spyod pa yang gang dang gang yid la byed pa de thams cad de la gsog tu snang ngo /_/gsob dang /_stong pa dang /_snying po med pa nyid du snang ngo /_/de 
[\[133a.7\]]la 'di skad ces bya ste/_dper na sgyu ma mkhan gyis mngon sprul pa/_/sgyu ma byas pa de yis de zos ltar/_/rnal 'byor pas ni yid la gang byed pa/_/de ni de la gsog dang gsob tu snang /_/'od srung 'di lta ste/_dper na shing gnyis rlung gis drud pa/_de las me byung 
[\[133b\]]
[\[133b.1\](]sta [,]ste [)]/_byung nas shing de gnyis sreg pa de bzhin du 'od srung yang dag par so sor rtog pa yod na 'phags pa shes rab kyi dbang po skye ste/_de skyes pas yang dag par so sor rtog pa de nyid sreg par byed do/_/de la 'di skad ces bya ste/_dper na shing gnyis rlung gis drud pa 
[\[133b.2\]]las/_/me byung nas ni de nyid sreg par byed/_/de bzhin shes rab dbang po skyes nas kyang /_/so sor rtog pa de nyid sreg par byed/_/'od srung 'di lta ste dper na/_mar me bus na mun pa mun gnag thams cad med par 'gyur yang mun pa mun gnag de gang nas kyang 'ong ba 'am 
[\[133b.3\]]'gro ba med de shar phyogs dang /_lho dang /_nub dang /_byang phyogs su yang 'gro ba 'am 'ong ba med do/_/yang 'od srung mar me de 'di snyam du bdag gis mun pa mun gnag bsal lo snyam du mi sems mod kyi 'on kyang mar me la brten nas mun pa mun gnag med par 'gyur ro/_/
[\[133b.4\]]'od srung de la mar me gang yin pa dang /_mun pa mun gnag gang yin pa de gnyi ga stong pa ste/_gzung du med cing byed pa med do/_/'od srung de bzhin du ye shes skyes na mi shes pa med par 'gyur yang mi shes pa de gang nas kyang 'ong ba 'am 'gro ba med de/_shar phyogs dang /_
[\[133b.5\]]lho dang /_nub dang /_byang phyogs su yang 'gro ba'am 'ong ba med do/_/yang 'od srung ye shes kyang 'di snyam du bdag gis mi shes pa bsal lo snyam du mi sems mod kyi 'on kyang ye shes la brten nas mi shes pa med par 'gyur ro/_/'od srung de la ye shes gang yin pa dang 
[\[133b.6\]]mi shes pa gang yin pa de gnyi ga stong pa ste gzung du med cing byed pa med do/_/de la 'di skad ces bya ste/_dper na sgron mas mun pa mun gnag kun/_/med par gyur kyang 'ong ba 'am 'gro ba med/_/de bzhin shes byung mi shes med 'gyur yang /_/de ni gang nas 'ong ba 
[\[133b.7\]]'am 'gro ba med/_/sgron mas mun pa bsal snyam mi sems kyang /_/snang ba byung nas mun pa med par 'gyur/_/stong pa gzung med nam mkha'i me tog 'dra/_/de bzhin ye shes mi shes gnyi ga stong /_/'od srung 'di lta ste/_dper na khyim dang /_khang pa dang /_khang phran 
[\[134a\]]
[\[134a.1\]]lo 'bum 'das par sus kyang lan 'ga' yang mar me ma bus pa der mi la la zhig gis mar me bus na 'od srung 'di ji snyam du sems/_mun pa mun gnag de 'di snyam du bdag ni lo 'bum du bsags pa yin te/_bdag 'di nas mi 'gro'o snyam du sems 
[\[134a.2\]]sam/_gsol pa bcom ldan 'das de ni mi sems lags te/_mar me bus na mun pa mun gnag la mi 'chi ba'i mthu ma mchis kyi gdon mi 'tshal bar ma mchis par 'gyur lags so/_/bcom ldan 'das kyis bka' stsal pa/_'od srung de bzhin du las dang nyon mongs pa bskal 
[\[134a.3\]]pa 'bum du bsags pa yang tshul bzhin du yid la byed pa'i so sor rtog pa gcig gis med par 'gyur ro/_/'od srung mar me zhes bya ba de ni 'phags pa'i shes rab kyi dbang po'i tshig [{]bla dgas [,]bla dwags [}]so/_/'od srung mun pa mun gnag ces bya ba de ni 'phags pa ma yin pa'i las dang nyon 
[\[134a.4\]]mongs pa'i tshig [{]bla dgas [,]bla dwags [}]so/_/de la 'di skad ces bya ste/_dper na khyim du mi 'ga' la la yis/_/ring zhig lon nas mar me bus byas na/_/de la mun pa bdag gnas ring lon gyis/_/'di nas mi 'gro snyam du sems pa med/_/mar me phyung na mun pa mun gnag la/_/
[\[134a.5\]]med par mi 'gyur ba yi nus med de/_/mar me brten nas mun pa med par 'gyur/_/gnyi ga stong ba rlom sems ci yang med/_/de bzhin zag med 'phags pa'i ye shes brten/_/mi shes nyon mongs bsags pa med par 'gyur/_/ye shes dang ni nyon mongs rtag 
[\[134a.6\]]par yang /_/de dag lan 'ga' tsam yang 'grogs pa med/_/ye shes mi shes med bya mi sems kyang /_/ye shes brten nas mi shes med par 'gyur/_/gnyi ga gzung med nam mkha'i me tog bzhin/_/de bzhin ye shes mi shes gnyi ga stong /_/'od srung 'di lta 
[\[134a.7\]]ste/_dper na nam mkha' la ni sa bon rnams mi skye'o/_/'od srung de bzhin du gang 'dus ma byas las byang chub sems dpa'i sangs rgyas kyi chos rnams skye ba ni ma byung mi 'byung ngo /_/de la 'di skad ces bya ste/_dper na mkha' las sa bon skye ba ni/_/'das dang 
[\[134b\]]
[\[134b.1\]]ma 'ongs pa dang da ltar med/_/de bzhin 'dus ma byas las sangs rgyas chos/_/skye ba gang du'ang ma byung 'byung mi 'gyur/_/'od srung 'di lta ste dper na lud kyis gang ba'i sa la ni sa bon thams cad skye'o/_/'od srung de bzhin du nyon mongs pa'i lud kyis gang ba'i 'jig 
[\[134b.2\]]rten gnas pa las byang chub sems dpa'i sangs rgyas kyi chos rnams skye'o/_/de la 'di skad ces bya ste/_dper na lud bcas rlan dang bcas pa la/_/sa bon skye yi dgon dung rnams la min/_/de bzhin nyon mongs log ldan skye bo la/_/rgyal sras rnams kyi rgyal ba'i 
[\[134b.3\]]chos rnams skye/_/'od srung 'di lta ste/_dper na 'brog dgon pa dgon dung rnams na ni pad ma mi skye'o/_/'od srung de bzhin du gang 'dus ma byas la byang chub sems dpa'i sangs rgyas kyi chos rnams skye ba ni ma byung mi 'byung ngo /_/de la 'di skad ces bya ste/_dper na pad 
[\[134b.4\]]ma chu rdzing rnams na skye/_/dgon dung dag na nams kyang skye mi 'gyur/_/de bzhin 'dus ma byas la sangs rgyas chos/_/skye ba gang du'ang ma byung 'byung mi 'gyur/_/'od srung 'di lta ste/_dper na lud yod pa'i 'dam rdzab nas pad ma skye'o/_/'od srung de bzhin du nyon mongs 
[\[134b.5\]]pa'i lud yod pa'i 'dam rdzab log pa nyid du nges pa'i sems can rnams la byang chub sems dpa'i sangs rgyas kyi chos rnams skye'o/_/de la 'di skad ces bya ste/_dper na lud bcas 'dam rdzab chu las ni/_/pad ma skye yi thang las nam yang min/_/de bzhin nyon mongs log ldan 
[\[134b.6\]]skye bo la/_/rgyal sras rnams kyi rgyal ba'i chos rnams skye/_/'od srung 'di lta ste dper na rgya mtsho chen po bzhi mar sar gyis yongs su gang bar gyur pa de bzhin du byang chub sems dpa'i dge ba'i rtsa ba mngon par 'dus byas pa blta bar bya'o/_/de la 'di skad ces bya ste/_dper na 
[\[134b.7\]]rgya mtsho bzhi po mar sar gyis/_/yongs gang gtsang zhing kun nas yid du 'ong /_/de bzhin byang chub sems dpa' bde gshegs sras/_/dge ba'i rlung gis rtag tu gang bar blta/_/'od srung 'di lta ste/_dper na mi la la zhig gis skra tshal pa brgyar gshags pa'i rtse mos 
[\[135a\]]
[\[135a.1\]]rgya mtsho chen po bzhi las/_chu thigs pa gcig blangs pa de bzhin du 'od srung nyan thos kyi dge ba'i rtsa ba mngon par 'dus byas pa blta bar bya'o/_/de la 'di skad ces bya ste/_dper na chu yi phung po de las ni/_/skra tshal brgya yi rtse mos thigs blangs 
[\[135a.2\]]pa/_/de bzhin nyan thos rnams kyis dge byas pa'i/_/dge ba dag dang ldan par blta bar bya/_/'od srung 'di lta ste/_dper na yungs 'bru srin bus zos pa'i nang gi nam mkha' bzhin du nyan thos kyi 'dus ma byas shes pa blta bar bya'o/_/de la 'di skad ces bya ste/_dper 
[\[135a.3\]]na yungs 'bru srin bus zos pa yi/_/nang gi nam mkha' de ni chung ba yin/_/nyan thos 'dus ma byas pa shes pa yang /_/de bzhin chung zhing shin tu chung bar blta/_'od srung 'di lta ste/_dper na phyogs bcu'i nam mkha'i khams bzhin du byang chub sems dpa'i 'dus 
[\[135a.4\]]ma byas shes pa blta bar bya'o/_/de la 'di skad ces bya ste/_dper na phyogs bcu'i 'jig rten thams cad na/_/nam mkha'i khams ni sgrib pa med par 'dug_/byang chub sems dpa'i 'dus ma byas shes pa/_/'gro ba kun gyi mchog kyang de ltar blta'o/_/'od srung 'di 
[\[135a.5\]]lta ste dper na rgyal po rgyal rigs spyi bo nas dbang bskur ba'i btsun mo dam pa skyes pa/_dbul po dang nyal nas phyis de la bu byung bar gyur na/_'od srung 'di ji snyam du sems/_de rgyal po'i bu zhes bya'am/_gsol pa/_bcom ldan 'das de ni mi 'gyur lags so/_/bcom ldan 
[\[135a.6\]]'das kyis bka' stsal pa/_'od srung de bzhin du nga'i nyan thos rnams chos kyi dbyings las skyes mod kyi/_de dag de bzhin gshegs pa'i sras dbang bskur ba'i 'os zhes mi bya'o/_/de la 'di skad ces bya ste/_dper na rgyal po'i btsun mo yid 'ong ba/_/skyes pa dbul po dang 
[\[135a.7\]]ni nyal gyur te/_/de phyir de la bu byung gang yin pa/_/de ni rgyal po'i bu min dbang bskur min/_/de bzhin nyan thos 'dod chags bral gyur pa/_/de dag nga bu dbang bskur 'os ma yin/_/de ltar de dag bdag la phan phyir brtson/_/bdag gzhan gnyi ga'i don byed 
[\[135b\]]
[\[135b.1\]]sangs rgyas sras/_/'od srung 'di lta ste dper na rgyal po rgyal rigs spyi bo nas dbang bskur ba bran mo ngan pa dang nyal ba de las de'i bu byung na/_'od srung de bran mo ngan pa las byung du zin kyang de la rgyal po'i sras zhes bya'o/_/'od srung de bzhin du byang chub sems dpa' sems 
[\[135b.2\]]dang po bskyed pa 'khor ba na 'khor zhing sems can rnams 'dul ba'i mthu ma thob tu zin kyang de ni de bzhin gshegs pa'i sras zhes bya'o/_/de la 'di skad ces bya ste/_dper na 'khor los sgyur ba bran mo dang /_/nyal bar gyur pa de las bu byung ba/_/bran mo las ni byung bar 
[\[135b.3\]]gyur kyang de/_/rgyal po'i sras zhes 'jig rten zer ba ltar/_/byang chub sems dpa' dang po sems bskyed pa/_/srid pa gsum na 'khor zhing mthu chung ste/_/sbyin dang thabs kyis sems can mi 'dul yang /_/sems can dag pa rgyal ba'i sras zhes bya/_/
[\[135b.4\]]bam po gnyis pa ste tha ma/_'od srung 'di lta ste/_dper na 'khor los sgyur ba'i rgyal po la bu gzhon nu stobs che zhing mgyogs pa'i shugs dang ldan pa mthu rnyed pa stong yod par gyur la/_de dag gang yang 'khor los sgyur ba'i mtshan dang mi ldan na 
[\[135b.5\]]de dag la 'khor los sgyur ba'i rgyal po'i sras su 'du shes mi skyed pa de bzhin du/_'od srung de bzhin gshegs pa'i zhabs 'bring ba nyan thos bye ba brgya stong de dag gang yang byang chub sems dpar ma gyur na de dag la de bzhin gshegs pa'i sras su 'du shes mi skyed do/_/de la 
[\[135b.6\]]'di skad ces bya ste/_dper na mi dbang rgyal po'i sras stong po/_/'ga' yang bu yi mtshan dang mi ldan na/_/de phyir de dag gces byed mi nus pas/_/de la mi mchog bu yi 'du shes med/_/de bzhin sangs rgyas zhabs 'bring bye ba mang /_/'ga' yang byang chub 
[\[135b.7\]]sems dpa' ma yin na/_/de na byang chub sems dpa' 'ga' med phyir/_/de la bde gshegs sras su dgongs mi mdzad/_/'od srung 'di lta ste/_dper na 'khor los sgyur ba'i rgyal po'i btsun mo dam pa'i mngal du gzhon nu 'khor los sgyur ba'i mtshan dang ldan pa chags 
[\[136a\]]
[\[136a.1\]]nas zhag bdun lon te 'byung ba chen po mer mer por 'dug kyang shin tu stobs dang ldan pas de la lha rnams re ba skyed kyi/_gzhon nu stobs che la mgyogs pa'i shugs dang ldan zhing mthu rnyed pa de dag la ni ma yin no/_/de ci'i phyir zhe na/_de ni 'khor los sgyur ba'i 
[\[136a.2\]]rigs mi 'chad par gnas pa'i phyir ro/_/'od srung de bzhin du byang chub sems dpa' sems dang po bskyed pa dbang po yongs su ma smin pa/_nyon mongs pa'i 'byung ba chen po mer mer por gyur pa 'khor ba na 'khor zhing sangs rgyas kyi chos rnams yang dag par sgrub pa yang 
[\[136a.3\]]shin tu stobs dang ldan pas de la sngon sangs rgyas mthong ba'i lha rnams re ba skyed kyi/_dgra bcom pa rnam par thar pa brgyad la bsam gtan pa de dag la ni ma yin no/_/de ci'i phyir zhe na/_de sangs rgyas kyi gdung mi 'chad par gnas pa'i phyir ro/_/de la 'di skad ces bya 
[\[136a.4\]]ste/_dper na 'khor los sgyur ba'i btsun mo mchog_/de mngal bsod nams mtshan ldan sems can chags/_/stobs dang ldan pas lha rnams re ba skyed/_/gzhon nu mthu thob rnams la ma yin ltar/_/byang chub sems dpa' rtse gcig sems gnas shing /_/
[\[136a.5\]]'khor bar gnas te byang chub tshol byed pa/_/de la lha dang klu rnams re ba skyed/_/rnam thar brgyad pos bsam gtan byed la min/_/'od srung 'di lta ste dper na nor bu rin po che baidUr+ya gcig gis mching bu'i nor bu'i phung po ri rab tsam zil gyis gnon to/_/'od srung de 
[\[136a.6\]]bzhin du byang chub sems dpa' sems dang po bskyed pas kyang nyan thos dang rang sangs rgyas thams cad zil gyis gnon to/_/de la 'di skad ces bya ste/_dper na 'od gsal rin chen baidUr+yas/_/mching bu'i nor bu mang po zil gyis gnon/_/byang chub sems dpa' thog 
[\[136a.7\]]mar sems bskyed pas/_/nyan thos stong yang de ltar zil gyis gnon/_/'od srung 'di lta ste/_dper na bya ka la ping ka'i phrug gu sgo nga'i sbubs na 'dug pa mig ma bye ba yang 'di lta ste/_zab cing snyan pa'i sgra skad kyis bya'i tshogs thams cad zil gyis gnon to/_/'od 
[\[136b\]]
[\[136b.1\]]srung de bzhin du byang chub sems dpa' sems dang po bskyed pa ma rig pa'i sgo nga'i sbubs na 'dug pa las dang nyon mongs pa'i mun pa dang rab rib kyi ling tog gis mig khebs pa yang 'di lta ste/_dge ba'i rtsa ba yongs su bsngo ba'i sbyor ba'i sgra skad kyis nyan thos dang rang 
[\[136b.2\]]sangs rgyas thams cad zil gyis gnon to/_/'od srung 'di lta ste/_dper na 'khor los sgyur ba'i rgyal po'i btsun mo dam pa las gzhon nu 'khor los sgyur ba'i mtshan dang ldan pa btsas ma thag tu tshong dpon dang grong rdal gyi mi dang /_yul gyi mi thams cad dang /_rgyal phran thams 
[\[136b.3\]]cad phyag 'tshal bar 'gyur ro/_/'od srung de bzhin du byang chub sems dpa' sems dang po skyed pa la yang lha dang bcas pa'i 'jig rten phyag 'tshal lo/_/de la 'di skad ces bya ste/_dper na sa bdag chen po rgyal po la/_/mtshan gyis lus spras bu zhig yod gyur na/_/
[\[136b.4\]]gzhon nu de ni btsas par mthong ma thag_/grong khyer mi dang rgyal phran thams cad 'dud/_/de bzhin byang chub sems ni bskyed ma thag_/mtshan ldan rgyal ba'i sras po de la ni/_/lha dang bcas pa'i 'jig rten phyag 'tshal zhing /_/dang ba'i sems kyi shin tu gces 
[\[136b.5\]]par 'dzin/_/'od srung 'di lta ste dper na ri'i rgyal po gangs ri la sman gang dag skyes pa de dag thams cad ni nga yir bya ba med/_ris su bcad pa med/_rnam par rtog pa med de/_nad gang la btang yang nad de rab tu zhi bar byed do/_/'od srung de bzhin du byang chub 
[\[136b.6\]]sems dpa' ye shes kyi sman gang yang dag par sgrub pa de thams cad rnam par mi rtog par sgrub cing /_sems can thams cad la snyoms pa'i sems kyis gso bar rab tu sbyor ro/_/de la 'di skad ces bya ste/_dper na ri rgyal gangs kyi ri bo la/_/sman skyes de 
[\[136b.7\]]dag mi rtog ngar 'dzin med/_/gang la btang ba de kun zhi bar byed/_/kha cig nad dang rga ba 'ang sel bar byed/_/de bzhin rgyal ba'i sras po ye shes sman/_/yang dag sgrub pa 'ang rnam par rtog spangs nas/_/sems can phan phyir thams cad yang dag sgrub/_/
[\[137a\]]
[\[137a.1\]]snyoms pa'i sems kyis sems can gso bar byed/_/'od srung 'di lta ste dper na zla ba tshes pa la phyag 'tshal ba ltar nya ba la ni ma yin no/_/'od srung de bzhin du gang dag nga la rab tu dad pa de dag gis byang chub sems dpa' rnams la phyag bya'i de bzhin 
[\[137a.2\]]gshegs pa rnams la ni de lta ma yin no/_/de ci'i phyir zhe na/_byang chub sems dpa' las ni de bzhin gshegs pa rnams 'byung ngo /_/de bzhin gshegs pa las ni nyan thos dang rang sangs rgyas thams cad 'byung ngo /_/de la 'di skad ces bya ste/_zla ba tshes la thams 
[\[137a.3\]]cad phyag 'tshal gyi/_/zla ba nya la de ltar phyag mi 'tshal/_/de bzhin gang dag nga dad de dag gis/_/rgyal sras byang chub sems dpa' phyag 'tshol cig_/'od srung 'di lta ste/_dper na yi ge'i phyi mo rnams ni bstan bcos thams cad 'dzin pa shes pa'i sngon du 'gro'o/_/
[\[137a.4\]]'od srung de bzhin du byang chub sems dpa' sems dang po bskyed pa yang sangs rgyas kyi rnam par sprul pa dang /_byin gyi rlabs thams cad 'dzin pa'i ye shes bla na med pa'i sngon du 'gro'o/_/'od srung 'di lta ste/_dper na zla ba'i dkyil 'khor btang ste sus kyang skar ma'i gzugs 
[\[137a.5\]]la nam yang sngon phyag ma byas so/_/'od srung de bzhin du mkhas pa rnams kyang byang chub sems dpa' bdag la phan pa dang gzhan la phan pa'i snying rje chen po dang ldan pa nga'i bslab pa la zhugs pa btang ste/_nyan thos la nam yang phyag mi 'tshal lo/_/de la 'di 
[\[137a.6\]]skad ces bya ste/_sus kyang zla ba rnam par spangs nas su/_/skar ma'i tshogs la nam yang phyag ma byas/_/de bzhin bslab la zhugs pa nam du yang /_/nga sras btang ste nyan thos phyag mi 'tshal/_'od srung 'di lta ste dper na lha dang bcas pa'i 'jig rten gyis 
[\[137a.7\]]mching bu'i nor bu byi dor byas kyang mching bu'i nor bu nam yang nor bu rin po che baidUr+ya mi 'gyur ro/_/'od srung de bzhin du nyan thos tshul khrims dang /_bslabs pa dang /_sbyangs pa'i yon tan dang /_yo byad bsnyungs pa dang /_ting nge 'dzin thams cad dang ldan yang 
[\[137b\]]
[\[137b.1\]]byang chub kyi snying po la 'dug ste bla na med pa yang dag par rdzogs pa'i byang chub mngon par rdzogs par 'tshang rgya bar nam yang mi 'gyur ro/_/de la 'di skad ces bya ste/_dper na lha dang bcas pa'i 'jig rten gyis/_/mching bu'i nor bu byi dor byas kyang ni/_/mching bu dag ste 
[\[137b.2\]]baidUr+ya mi 'gyur/_/'di 'dra de nyid de'i rang bzhin yin/_/de bzhin nyan thos khrims dang thos pa dang /_/bsam gtan ldan zhing sbyangs pa kun ldan yang /_/byang chub snying por 'dug ste bdud btul nas/_/byang chub reg ste bde gshegs 'gyur ba med/_/
[\[137b.3\]]'od srung 'di lta ste/_dper na nor bu rin po che baidU r+ya byi dor byas na de kAr Sha pA Na brgya stong mang po 'byung ba'i sgor 'gyur ro/_/'od srung de bzhin du byang chub sems dpa'i yon tan byi dor byas na de nyan thos dang rang sangs rgyas brgya stong mang po 'byung ba'i sgor 'gyur ro/_/de la 
[\[137b.4\]]'di skad ces bya ste/_rin chen baidUr+ya sbyang byas na/_kAr Sha pA Na mang po 'byung bar 'gyur/_/de bzhin sangs rgyas sras kyis sbyang byas na/_/nyan thos mang po 'byung ba'i sgor 'gyur ro/_/de nas yang bcom ldan 'das kyis tshe dang ldan pa 'od srung chen po la bka' 
[\[137b.5\]]stsal pa/_'od srung yul gang du srin bu rnga mo dud ka zhes bya ba mgo nag gan rkyal du nyal ba byung na yul de 'jigs pa dang bcas/_'tshe ba dang bcas/_nye ba'i nyon mongs pa dang bcas/_'khrug pa dang bcas par 'gyur ro/_/'od srung gal te yul der byang chub 
[\[137b.6\]]sems dpa'i byung na yul de 'jigs pa med pa dang /_'tshe ba med pa dang /_nye ba'i nyon mongs pa med pa dang /_'khrug pa med par 'gyur ro/_/'od srung de lta bas na byang chub sems dpa' sems can gyi don la brtson par bya ste/_des dge ba'i rtsa ba thams cad 
[\[137b.7\]]yang dag par bsgrub par bya'o/_/dge ba'i rtsa ba thams cad yang dag par bsgrubs nas sems can thams cad la gtang bar bya'o/_/ye shes kyi sman gang tshol ba des phyogs bzhir song ste sems can rnams la yang dag pa'i gso ba bya'o/_/yang dag pa'i gso bas 
[\[138a\]]
[\[138a.1\]]sems can rnams gso bar bya'o/_/'od srung de la yang dag pa'i gso ba gang zhe na/_'di lta ste/_'dod chags la mi sdug pa dang /_zhe sdang la byams pa dang /_gti mug la rten cing 'brel par 'byung ba dang /_lta bar gyur pa thams cad la stong 
[\[138a.2\]]pa nyid dang /_rtog pa dang /_rnam par rtog pa dang /_mtshan ma'i dmigs pa yid la byed pa thams cad la mtshan ma med pa dang /_'dod pa'i khams dang /_gzugs kyi khams dang /_gzugs med pa'i khams thams cad la gnas pa spangs pa'i phyir smon pa med 
[\[138a.3\]]pa dang /_phyin ci log thams cad spang ba'i phyir phyin ci ma log pa bzhi ste/_bzhi gang zhe na mi rtag pa la rtag par 'du shes pa la 'du byed thams cad mi rtag pa dang /_sdug bsngal ba la bde bar 'du shes pa la/_'du byed thams cad sdug bsngal ba dang /_bdag med pa la bdag tu 
[\[138a.4\]]'du shes pa la chos thams cad bdag med pa dang /_mi sdug pa la sdug par 'du shes pa la mya ngan las 'das pa zhi bas gso ba dang /_lus dang /_tshor ba dang /_sems dang /_chos la gnas pa rnams la dran pa nye bar gzhag pa bzhi ste/_de la lus la lus 
[\[138a.5\]]kyi rjes su lta ba can du gnas kyang lus kyi rjes su lta bas bdag tu lta bar mi ltung ba dang /_tshor ba rnams la tshor ba'i rjes su lta ba can du gnas kyang tshor ba'i rjes su lta bas bdag tu lta bar mi ltung ba dang /_sems la sems kyi rjes su lta ba can du gnas kyang sems 
[\[138a.6\]]kyi rjes su lta bas bdag tu lta bar mi ltung ba dang /_chos la chos kyi rjes su lta ba can du gnas kyang chos kyi rjes su lta bas bdag tu lta bar mi ltung bas gso ba dang /_yang dag par spong ba bzhis ni mi dge ba'i chos thams cad spong ba dang /_dge ba'i chos thams cad yongs 
[\[138a.7\]]su rdzogs par 'gyur ba dang /_rdzu 'phrul gyi rkang pa bzhis ni lus dang sems la ril por 'dzin pa 'dor bar 'gyur ba dang /_dbang po lnga dang /_stobs lngas ni ma dad pa dang /_le lo dang /_brjed ngas pa dang /_rnam par g.yeng ba dang /_shes bzhin med pa rnams 
[\[138b\]]
[\[138b.1\]]gso ba dang /_byang chub kyi yan lag bdun gyis ni chos la shin tu rmongs shing mi shes pa gso ba dang /_'phags pa'i lam yan lag brgyad pas ni 'chal pa'i shes rab dang /_phas kyi rgol ba thams cad dang /_lam ngan par zhugs pa rnams gso ba ste/_'od 
[\[138b.2\]]srung 'di ni yang dag pa'i gso ba zhes bya'o/_/'od srung byang chub sems dpa' gso ba 'di la bslab par brtson par bya'o/_/'od srung 'dzam bu'i gling na sman pa dang /_sman pa'i slob ma ji snyed yod pa de dag gi nang na 'tsho byed ni mchog ces bya'o/_/'od srung gal te 
[\[138b.3\]]stong gsum gyi stong chen po'i 'jig rten gyi khams kyi sems can ji snyed pa de dag thams cad sman pa'i rgyal po 'tsho byed dang 'dra bar gyur kyang de dag la la zhig gis lta ba dang 'gyod pa la gnas pa gso ba'i sman gang yin zhes dris na/_de dag gis shes pa 'am/_bstan pa 
[\[138b.4\]]'am/_bsgo bar mi nus so/_/'od srung de la byang chub sems dpas 'di snyam du bdag ni 'jig rten gyi sman tsam gyi chog par mi bya'i/_bdag gis 'jig rten las 'das pa'i ye shes kyi sman yongs su btsal bar bya'o/_/dge ba'i rtsa ba thams cad kyang legs par 
[\[138b.5\]]yang dag par bsgrub par bya'o snyam du brtag par bya'o/_/de ltar brtags nas 'jig rten las 'das pa'i ye shes kyi sman gang tshol ba des phyogs bzhir song la sems can rnams la yang dag pa'i gso ba bya ste/_yang dag pa'i gso bas sems can rnams gso bar 
[\[138b.6\]]bya'o/_/'od srung de la 'jig rten las 'das pa'i ye shes kyi sman gang zhe na/_'di lta ste/_rgyu rkyen la 'jug pa shes pa dang /_bdag med pa dang /_sems can med pa dang /_srog med pa dang /_gso ba med pa dang /_gang zag med pa'i chos rnams 
[\[138b.7\]]la mos pa'i shes pa dang /_stong pa nyid kyis mi dmigs pa'i chos rnams la mi sdang ba dang /_sems can yongs su tshol ba'i brtson 'grus so/_/de 'di ltar sems yongs su tshol te/_'dod chags par 'gyur ba 'am/_zhe sdang bar 'gyur ba 'am/_gti mug par 
[\[139a\]]
[\[139a.1\]]'gyur ba'i sems de gang yin/_ci 'das pa'am/_ma 'ongs pa'am/_da ltar byung ba zhig yin nam/_de la sems 'das pa gang yin pa de ni zad pa'o/_/ma 'ongs pa gang yin pa de ni ma phyin pa'o/_/da ltar byung ba ni gnas pa med do 
[\[139a.2\]]snyam mo/_/'od srung sems ni nang na yang med/_phyi rol na yang med/_gnyi ga med pa la yang mi dmigs so/_/'od srung sems ni dpyad du med pa/_bstan du med pa/_rten ma yin pa/_snang ba med pa/_rnam par rig pa med pa/_gnas pa med pa'o/_/
[\[139a.3\]]'od srung sems ni sangs rgyas thams cad kyis kyang ma gzigs/_mi gzigs/_gzigs par mi 'gyur ro/_/log par zhugs pa'i 'du shes las chos rnams 'byung ba ma gtogs par sems ni sangs rgyas thams cad kyis kyang ma gzigs/_mi gzigs/_
[\[139a.4\]]gzigs par mi 'gyur ba gang yin pa de'i rgyu ba ci 'dra bar blta zhe na/_'od srung sems ni sgyu ma dang mtshungs te/_yang dag pa ma yin pa kun brtags pas skye ba rnam pa mang po yongs su 'dzin to/_/'od srung sems ni 'bab chu'i rgyun dang mtshungs te/_mi gnas pa skyes 
[\[139a.5\]]nas 'jig cing 'jug pa'o/_/'od srung sems ni rlung dang mtshungs te/_ring du 'gro zhing gzung du med par rgyu ba'o/_/'od srung sems ni mar me'i 'od 'phro ba dang mtshungs te/_rgyu dang rkyen las 'byung ba'o/_/'od srung sems ni nam mkha' dang mtshungs te/_nye ba'i nyon 
[\[139a.6\]]mongs pa glo bur ba rnams kyis nye bar nyon mongs pa'o/_/'od srung sems ni glog dang mtshungs te/_skad cig tu 'jig cing mi gnas pa'o/_/'od srung sems ni spre'u dang mtshungs te/_yul thams cad 'dod pa'o/_/'od srung sems ni las rnam pa sna tshogs 
[\[139a.7\]]mngon par 'du byed pa'i phyir ri mo mkhan dang mtshungs so/_/'od srung sems ni nyon mongs pa tha dad pa 'byung ba'i phyir mi gnas pa'o/_/'od srung sems ni gnyis pa mtshams sbyor ba med pa'i phyir gcig pu rgyu ste gnyis su med pa'o/_/'od srung sems ni chos thams 
[\[139b\]]
[\[139b.1\]]cad la dbang byed pa'i phyir rgyal po dang mtshungs so/_/'od srung sems ni sdug bsngal thams cad skyed pa'i phyir mi mdza' ba dang mtshungs so/_/'od srung sems ni dge ba'i rtsa ba thams cad 'jig par byed pa'i phyir bye ma'i khang pa dang mtshungs so/_/'od srung sems ni mi rtag pa la 
[\[139b.2\]]rtag par 'du shes pa'i phyir zil pa dang mtshungs so/_/'od srung sems ni sdug bsngal la bde bar 'du shes pa'i phyir nya'i mchil pa dang mtshungs so/_/'od srung sems ni bdag med pa la bdag tu 'du shes pa'i phyir rmi lam dang mtshungs so/_/'od srung sems ni mi gtsang ba 
[\[139b.3\]]la gtsang bar 'du shes pa'i phyir sbrang ma sngon pa dang mtshungs so/_/'od srung sems ni gnod pa rnam pa mang po byed pas phyir rgol ba dang mtshungs so/_/'od srung sems ni rtag tu klan ka tshol ba'i phyir gnod sbyin mdangs 'phrog pa dang mtshungs so/_/'od srung sems ni 
[\[139b.4\]]rtag tu glags lta bas dgra dang mtshungs so/_/'od srung sems ni rjes su chags pa dang khong khro ba dang ldan pas rtag par mtho dma' can no/_/'od srung sems ni dge ba'i rtsa ba thams cad rku bas chom rkun dang mtshungs so/_/'od srung sems ni gzugs la dga' bas phyi byi zhwa 
[\[139b.5\]]la'i mig dang mtshungs so/_/'od srung sems ni sgra la dga' bas g.yul gyi rnga dang mtshungs so/_/'od srung sems ni phag mi gtsang ba'i dri la dga' ba bzhin du dri la dga'o/_/'od srung sems ni ro la dga' bas zas kyi lhag ma za ba'i bran mo dang mtshungs so/_/
[\[139b.6\]]'od srung sems ni reg pa la dga' bas sbrang ma 'bru mar gyi snod la chags pa dang mtshungs so/_/'od srung sems ni kun tu btsal na mi rnyed do/_/gang mi rnyed pa de ni mi dmigs so/_/gang mi dmigs pa de ni 'das pa yang ma yin/_ma 'ongs pa yang ma yin/_da ltar byung 
[\[139b.7\]]ba yang ma yin no/_/gang 'das pa yang ma yin/_ma 'ongs pa yang ma yin/_da ltar byung ba yang ma yin pa de ni dus gsum las yang dag par 'das pa'o/_/gang dus gsum las yang dag par 'das pa de ni yod pa yang ma yin/_med pa yang ma yin no/_/
[\[140a\]]
[\[140a.1\]]gang yod pa yang ma yin/_med pa yang ma yin pa de ni ma skyes pa'o/_/gang ma skyes pa de la ngo bo nyid med do/_/gang ngo bo nyid med pa de la 'byung ba med do/_/gang 'byung ba med pa de la 'gag pa med do/_/gang 'gag pa med pa de la 'bral ba med 
[\[140a.2\]]do/_/gang 'bral ba med pa de la 'ong ba yang med/_'gro ba yang med/_'chi 'pho yang med/_skye ba yang med do/_/gang la 'ong ba yang med/_'gro ba yang med/_'chi 'pho yang med/_skye ba yang med pa de la 'du byed gang yang med do/_/gang la 'du byed 
[\[140a.3\]]gang yang med pa de ni 'dus ma byas pa'o/_/gang 'dus ma byas pa de ni 'phags pa rnams kyi rigs so/_/'phags pa rnams kyi rigs gang yin pa de la bslab pa yang med bslab pa las 'das pa yang med do/_/gang la bslab pa yang med bslab pa las 'das pa yang med pa de la rgyu ba 
[\[140a.4\]]yang med mi rgyu ba yang med/_rab tu rgyu ba yang med/_gang la rgyu ba yang med/_mi rgyu ba yang med/_rab tu rgyu ba yang med pa de la sems kyang med/_sems las byung ba'i chos rnams kyang med do/_/gang la sems kyang med/_sems las byung ba'i chos rnams kyang med pa de la las kyang med/_las kyi 
[\[140a.5\]]rnam par smin pa yang med do/_/gang la las kyang med/_las kyi rnam par smin pa yang med pa de la bde ba yang med/_sdug bsngal yang med do/_/gang la bde ba yang med/_sdug bsngal ba yang med pa de ni 'phags pa rnams kyi rigs te/_'phags pa rnams kyi 
[\[140a.6\]]rigs gang yin pa de la ni las kyang med/_las mngon par 'du byed pa yang med do/_/gang la las kyang med/_las mngon par 'du byed pa yang med pa'i rigs de la ni lus kyis las byed pa med do/_/ngag gis ma yin/_yid kyis ma yin no/_/rigs de la 
[\[140a.7\]]tha ma dang 'bring dang mchog tu rnam par gzhag pa yang med do/_/de ci'i phyir zhe na/_rigs de ni nam mkha' dang mtshungs pa'i phyir mnyam pa'o/_/rigs de ni chos thams cad ro gcig pa'i phyir khyad par med pa'o/_/rigs de ni lus dang sems dben pa'i phyir dben pa'o 
[\[140b\]]
[\[140b.1\]]rigs de ni mya ngan las 'das pa dang 'thun pa'o/_/rigs de ni nyon mongs pa thams cad kyi dri ma dang bral ba'i phyir dri ma med pa'o/_/rigs de ni ngar 'dzin pa dang /_nga yir 'dzin pas nga'i ba med pa'o/_/rigs de ni yang dag pa dang /_yang dag pa ma yin pa mnyam 
[\[140b.2\]]pa las byung ba ste/_mi mnyam pa med pa'o/_/rigs de ni don dam pa'i bden pa yin pas bden pa'o/_/rigs de ni gtan du mi skye ba'i phyir mi zad pa'o/_/rigs de ni rtag tu chos thams cad de bzhin nyid kyi phyir rtag pa'o/_/rigs de ni mya ngan las 'das pa 
[\[140b.3\]]mchog gi phyir bde ba'o/_/rigs de ni rnam pa thams cad du dri ma med pa'i phyir dge ba'o/_/rigs de ni bdag yongs su btsal te ma rnyed pa'i phyir bdag med do/_/rigs de ni rab tu rnam par dag pa'i phyir rnam par dag pa'o/_/'od srung nang du yongs su tshol la phyi rol 
[\[140b.4\]]du ma rgyug shig_/'od srung ma 'ongs pa'i dus na dge slong khyi rdo la snyegs pa dang mtshungs pa dag 'byung ngo /_/'od srung ji ltar na dge slong khyi rdo la snyegs pa dang mtshungs pa yin zhe na/_'od srung 'di lta ste dper na khyi ni rdos 'jigs la rdo de nyid kyi phyir snyegs kyi rdo de sus 'phangs 
[\[140b.5\]]pa de la ni mi snyegs so/_/'od srung de bzhin du dge sbyong dang bram ze kha cig gzugs dang /_sgra dang /_dri dang /_ro dang /_reg byas 'jigs shing skrag nas dgon pa'i gnas rnams na gnas shing de dag de na gcig pu gnyis su med par lus rab tu dben par 'dug 
[\[140b.6\]]ste/_chags par 'gyur ba'i gzugs dang /_sgra dang /_dri dang /_ro dang /_reg bya rnams snang bar gyur na de dag de la btang snyoms su 'jog cing bsod nyams su sbyor ba dang ldan par gnas kyi nang du so sor rtog pa la mngon par mi brtson te/_de dag gzugs 
[\[140b.7\]]dang /_sgra dang /_dri dang /_ro dang /_reg bya rnams las cis 'byung ba mi shes shing khong du mi chud do/_/de dag gis de ma shes shing khong du ma chud pas grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor 
[\[141a\]]
[\[141a.1\]]dag tu song na yang gzugs dang /_sgra dang /_dri dang /_ro dang /_reg bya rnams kyis gnod par 'gyur ro/_/gal te de dag dgon pa na gnas pa las 'chi ba'i dus byas par gyur na 'jig rten pa'i sdom pa la gnas pa de dag mtho ris kyi 'jig rten du 
[\[141a.2\]]skye bar 'gyur te/_der yang de dag lha'i 'dod pa'i yon tan lnga po dag gis gnod par 'gyur ro/_/de dag de nas shi 'phos nas ngan song bzhi las yongs su ma grol bar 'gyur te/_bzhi gang zhe na/_'di lta ste/_sems can dmyal ba dang /_dud 'gro'i skye gnas 
[\[141a.3\]]dang /_gshin rje'i 'jig rten dang /_lha ma yin no/_/'od srung de ltar na dge slong khyi rdo la snyegs pa dang mtshungs pa dag yin no/_/'od srung ji ltar na khyi rdo la snyegs pa dang mi 'dra ba yin zhe na/_'od srung gang gshe yang slar mi gshe_/khros kyang slar mi 
[\[141a.4\]]khro/_mtshang brus kyang slar mtshang mi 'dru/_brdegs kyang slar mi rdeg_/bsdigs kyang slar mi sdigs/_smad kyang slar mi smod cing nang du sems la so sor rtog ste/_'di la gshe ba 'am/_khros pa'am/_brdegs pa'am/_bsdigs pa'am/_smad pa 
[\[141a.5\]]'am/_mtshang brus pa de dag gang yin snyam du so sor rtog pa'o/_/'od srung de ltar na dge slong khyi rdo la snyegs pa dang mi 'dra ba yin no/_/de la 'di skad ces bya ste/_dper na khyi ni rdo bas skrag gyur kyang /_/sus 'phangs mi snyegs rdo la snyegs par byed/_/de 
[\[141a.6\]]bzhin dge sbyong bram ze la la dag_/gzugs la sogs pas skrag nas dgon par gnas/_/de dag dgon pa de la gnas gyur kyang /_/gzugs la sogs pa sdug pa mthong gyur na/_/btang snyoms 'jog cing nang gi tshul mi shes/_/de yi nyes las byung ba 
[\[141a.7\]]gang yin pa/_/mi shes pas na slar yang grong du gnas/_/gzugs la sogs pas der yang gnod par 'gyur/_/'dir yang lha yi longs spyod spyad gyur te/_/lha dang mi las kha cig shi 'phos nas/_/de dag ngan song sar ni ltung bar 'gyur/_/blun po de 
[\[141b\]]
[\[141b.1\]]dag shi 'phos sdug bsngal 'gyur/_/de ltar sdug bsngal brgya ldan de dag ni/_/khyi rdo snyegs pa 'dra zhes bde gshegs gsungs/_/spyos kyang mi gshe brdegs kyang mi rdeg dang /_/su zhig smad kyang smod par mi byed dang /_/de bzhin mtshang brus mtshang 
[\[141b.2\]]'dru mi byed dang /_/khros kyang des pa khro bar mi byed cing /_/nang gi sems kyi gnyen por gyur pa dag_/tshol zhing yid zhi dran dang ldan gyur pa/_/de 'dra'i tshul khrims brtul zhugs ldan pa ni/_/rdo snyegs khyi mi 'dra zhes rgyal bas gsungs/_/'od 
[\[141b.3\]]srung 'di lta ste dper na rta'i 'dul sbyong la mkhas pas rta de gang dang gang du g.yo byed cing ma byang ba de dang de rab tu sbyong ngo /_/'od srung de bzhin du dge slong rnal 'byor spyod pa yang gang dang gang du sems 'gyur bar mthong ba de dang der rab tu sbyong ba la 'jug ste/_de ci nas phyis 
[\[141b.4\]]'khrug par mi 'gyur ba de ltar sems rab tu 'chos so/_/de la 'di skad ces bya ste/_dper na rta yi 'dul sbyong mkhas pa zhig_/byang zhing g.yo med tshul du rab tu 'dul/_/rnal 'byor pa yang sems ni 'gyur mthong nas/_/ji ltar phyis 'khrug mi 'gyur de 
[\[141b.5\]]ltar 'chos/_/'od srung 'di lta ste dper na lkog nad lha 'or gyis ni srog gi dbang po 'gag par byed do/_/'od srung de bzhin du lta bar gyur pa thams cad kyi nang na bdag tu 'dzin pa ni chos kyi srog gi dbang po 'gag par byed pa'o/_/de la 'di skad ces bya ste/_dper na lha 'or srog gi 
[\[141b.6\]]dbang po la/_/gnod cing de la bde ba sbyin pa min/_/de bzhin lta gyur nang na bdag lta ba/_/de ni chos srog rnam par 'jig par byed/_/'od srung 'di lta ste/_dper na mi ni gang dang gang du bcings pa de dang de nyid las dgrol bar bya ba yin no/_/'od srung de bzhin du rnal 'byor spyod pa'i 
[\[141b.7\]]sems gang dang gang la chags pa de dang de las dgrol bar bya ba yin no/_/de la 'di skad ces bya ste/_dper na mi ni gang du bcings gyur pa/_/de dang de las dgrol bar bya ba yin/_/de bzhin sems rmongs gang dang gang chags pa/_/rnal 'byor pas ni de dang de las 
[\[142a\]]
[\[142a.1\]]dgrol/_/'od srung 'di gnyis ni rab tu byung ba'i nam mkha' la yongs su chags pa ste/_gnyis gang zhe na/_'jig rten rgyang phan pa'i gsang tshig yongs su tshol ba dang /_lhung bzed dang chos gos lhag par 'chang ba ste/_'di gnyis so/_/
[\[142a.2\]]de la 'di skad ces bya ste/_'jig rten rgyang phan goms byed brtson pa dang /_/lhung bzed chos gos lhag par 'chang byed pa/_/'di gnyis nam mkha' la ni chags pa ste/_/de dag byang chub sems dpas spang bar bya/_/'od srung 'di gnyis ni rab tu byung ba'i 'ching ba dam 
[\[142a.3\]]po ste/_gnyis gang zhe na/_lta bar gyur pa'i 'ching ba dang /_rnyed pa dang /_bkur sti dang /_tshigs su bcad pa'i 'ching ba ste/_'di gnyis so/_/de la 'di skad ces bya ste/_lta gyur 'ching dang rnyed dang bkur sti dang /_/grags pa'i 'ching ba rab tu byung ba yi/_/'ching 
[\[142a.4\]]ba dam zhes 'phags pa rnams kyis gsungs/_/de dag rtag tu rab tu byung bas spang /_/'od srung 'di gnyis ni rab tu byung ba'i bar du gcod pa'i chos te/_gnyis gang zhe na/_khyim pa'i phyogs la sten pa dang /_'phags pa'i phyogs la smod par sems pa ste 'di gnyis so/_/
[\[142a.5\]]de la 'di skad ces bya ste/_khyim pa'i phyogs la sten par byed pa dang /_/'phags pa'i phyogs la rnam par smod byed pa/_/'di gnyis rab byung bar chad bgegs byed yin/_/byang chub sems dpas de dag rnam par spang /_/'od srung 'di gnyis ni rab tu byung ba'i dri ma 
[\[142a.6\]]ste/_gnyis gang zhe na/_nyon mongs pa la mi mjed pa dang /_mdza' bo'i khyim dang zas ster ba'i khyim yongs su 'dzin pa ste 'di gnyis so/_/de la 'di skad ces bya ste/_rab tu byung ba nyon mongs mi mjed dang /_/mdza' bo'i khyim dang zas ster khyim sten pa/_/
[\[142a.7\]]de gnyis dri mar rgyal ba'i dbang pos gsungs/_/byang chub sems dpas de dag rnam par spang /_/'od srung 'di gnyis ni rab tu byung ba'i ser ba 'bab pa ste/_gnyis gang zhe na/_dam pa'i chos spong ba dang /_tshul khrims las nyams kyang dad pas sbyin pa yongs su 
[\[142b\]]
[\[142b.1\]]spyod pa ste/_'di gnyis so/_/de la 'di skad ces bya ste/_dam pa'i chos ni spong ba dang /_/tshul khrims nyams kyang spyod pa ste/_/ser ba 'bab pa 'di gnyis ni/_/rgyal sras rnams kyis spang bar bya/_/'od srung 'di gnyis ni rab tu byung ba'i rma yin te/_gnyis 
[\[142b.2\]]gang zhe na/_pha rol gyi nyes pa la so sor rtog pa dang /_bdag gi nyes pa 'chab pa ste 'di gnyis so/_/de la 'di skad ces bya ste/_bdag gi skyon ni 'chab byed dang /_/pha rol nyes la rtog byed pa/_/'di gnyis dug gi me dang 'dra/_/rtog pa rnams kyi rma 
[\[142b.3\]]'di spang /_/'od srung 'di gnyis ni rab tu byung ba'i yongs su gdung ba ste/_gnyis gang zhe na/_rnyog pa dang bcas pa'i sems kyis ngur smrig 'chang ba dang /_tshul khrims dang ldan pa/_yon tan dang ldan pa las bsnyen bkur dang rim gror bya ba bdag gir byed 
[\[142b.4\]]pa ste 'di gnyis so/_/de la 'di skad ces bya ste/_rnyog dang bcas pa'i sems kyis ngur smrig 'chang ba dang /_/bsnyen bkur rim gro byed dang gus par smra ba dag_/tshul khrims ldan pa rnams la sten par byed pa ste/_/chos gnyis 'di dag yongs su spang 
[\[142b.5\]]bar bya ba yin/_/'od srung 'di gnyis ni rab tu byung ba'i zug rngu ste/_gnyis gang zhe na/_bslab pa'i gzhi las 'gal ba dang /_snying po ma blangs par 'chi ba'i dus byed pa ste/_'di gnyis so/_/de la 'di skad ces bya ste/_bslab pa'i gzhi las 'gal bar 
[\[142b.6\]]gyur pa dang /_/snying po ma blangs par ni dus byed pa/_/'di gnyis rab tu byung ba'i zug rngu zhes/_/lha mi'i ston pa thams cad mkhyen pas gsungs/_/'od srung 'di gnyis ni rab tu byung ba'i nad gsor mi rung ba ste/_gnyis gang zhe na/_mngon pa'i nga rgyal gyis sems 
[\[142b.7\]]nges par sems pa dang theg pa chen po la yang dag par zhugs pa'i gang zag rnams kyi 'dun pa zlog pa ste 'di gnyis so/_/de la 'di skad ces bya ste/_mngon pa'i nga rgyal sems la nges sems dang /_/sangs rgyas theg pa las ni 'dun pa zlog_/'di gnyis rab tu byung ba'i 
[\[143a\]]
[\[143a.1\]]nad yin zhes/_/gang zag mtshungs pa med pa'i rgyal bas gsungs/_/'od srung dge sbyong dge sbyong zhes bya ba ji tsam gyis na dge sbyong dge sbyong zhes bya zhe na/_'od srung bzhi po 'di dag ni dge sbyong ste/_bzhi gang zhe na/_kha dog dang rtags dang dbyibs kyi dge sbyong dang 
[\[143a.2\]]cho ga srung zhing tshul 'chos pa'i dge sbyong dang brjod pa'i sgra tshigs su bcad pa'i dge sbyong dang /_yang dag par sgrub pa'i dge sbyong ngo /_/'od srung de la kha dog dang rtags dang dbyibs kyi dge sbyong gang zhe na/_'od srung 'di la dge sbyong kha cig kha dog dang rtags dang dbyibs dang ldan par gyur te/_
[\[143a.3\]]chos gos snam sbyar gyon cing mgo bregs te/_lag na lhung bzed thogs mod kyi de lus kyi las yongs su ma dag par spyod/_ngag gi las yongs su ma dag par spyod/_yid kyi las yongs su ma dag par spyod cing ma dul ba ma zhi ba/_ma bsrungs pa/_ma byang ba/_'tsho ba yongs su ma 
[\[143a.4\]]dag pa/_brkam pa/_le lo can/_tshul khrims 'chal pa/_sdig pa'i chos can yin te/_'od srung de ni kha dog dang rtags dang dbyibs kyi dge sbyong zhes bya'o/_/'od srung de la cho ga srung zhing tshul 'chos pa'i dge sbyong gang zhe na/_'od srung 'di la dge sbyong kha cig cho ga dang /_spyod yul 
[\[143a.5\]]dang /_spyod pa phun sum tshogs shing spyod lam bzhir shes bzhin du spyod la/_zas dang skom ngan pa za 'thung /_'phags pa'i rigs bzhi po dag gis chog par 'dzin/_bas mtha'i gnas mal la mngon par dga'/_khyim pa dang rab tu byung ba rnams dang mi 'dre la tshig nyung zhing smra ba 
[\[143a.6\]]nyung mod kyi de'i spyod lam de dag kyang tshul 'chos pa dang /_kha gsag gis yongs su brtags pa yin te/_sems yongs su dag par bya ba'i phyir ma yin/_dul bar bya ba'i phyir ma yin/_nye bar zhi bar bya ba'i phyir ma yin gyi/_dmigs par lta ba yin te/_ngar 'dzin pa dang 
[\[143a.7\]]nga yir 'dzin pa la gnas shing stong pa nyid kyis mi dmigs pa'i chos rnams la g.yang sar 'du shes pa yin/_stong pa nyid smra ba'i dge slong rnams la yang dgrar 'du shes pa yin te/_'od srung de ni cho ga srung zhing tshul 'chos pa'i dge sbyong zhes bya'o/_/'od srung de la brjod pa'i sgra 
[\[143b\]]
[\[143b.1\]]tshigs su bcad pa'i dge sbyong gang zhe na/_'od srung 'di la dge sbyong kha cig ji ltar bdag tshul khrims dang ldan par gzhan gyis shes par 'gyur snyam du so sor brtags nas tshul khrims srung /_ji ltar mang du thos par gzhan gyis shes par 'gyur snyam du so sor brtags 
[\[143b.2\]]nas thos pa 'dzin/_ji ltar bdag dgon par gzhan gyis shes par 'gyur snyam du so sor brtags nas dgon pa la gnas shing so sor brtags nas 'dod pa nyung la chog shes pa dang /_rab tu dben par gyur te/_'di ltar gzhan la bstan pa'i phyir yin gyi skyo bar bya 
[\[143b.3\]]ba'i phyir ma yin/_'dod chags dang bral bar bya ba'i phyir ma yin/_'gog par bya ba'i phyir ma yin/_nye bar zhi bar bya ba'i phyir ma yin/_rdzogs par byang chub par bya ba'i phyir ma yin/_dge sbyong gi phyir ma yin/_tshangs pa'i phyir ma yin/_mya ngan las 'das pa'i 
[\[143b.4\]]phyir ma yin te/_'od srung de ni brjod pa'i sgra tshigs su bcad pa'i dge sbyong zhes bya'o/_/'od srung de la yang dag par sgrub pa'i dge sbyong gang zhe na/_'od srung gang lus dang srog la yang mi lta ba yin na rnyed pa dang /_bkur sti dang /_tshigs su bcad pa la lta ci smos/_stong 
[\[143b.5\]]pa nyid dang /_mtshan ma med pa dang /_smon pa med pa'i chos rnams thos nas dga' zhing de bzhin nyid du zhugs pa yin/_mya ngan las 'das pa la yang 'dod pa med par spyad pa spyod na khams gsum pa la mngon par dga' ba lta ci smos/_stong pa nyid du lta ba yang mi 
[\[143b.6\]]'dod pa yin na/_bdag dang sems can dang srog dang skye ba po dang gso ba dang skyes bu dang gang zag tu lta ba lta ci smos/_don la rton gyi tshig 'bru la rton pa ma yin/_nyon mongs pa rnams las rnam par thar pa nang du tshol gyi phyi rol du rgyug pa ma yin/_chos thams cad 
[\[143b.7\]]shin tu yongs su dag cing rang bzhin gyis kun nas nyon mongs pa med par mthong bas bdag nyid skyabs yin gyi/_gzhan skyabs ma yin/_de de bzhin gshegs pa la chos nyid du yang mi lta na gzugs kyi skur lta ci smos/_chos la 'dod chags dang bral bar yang mi lta na smra 
[\[144a\]]
[\[144a.1\]]ba'i tshig gi lam nas brjod par lta ci smos/_'phags pa 'dus ma byas pa'i dge 'dun la yang rnam par mi rtog na mang po 'dus par lta ci smos/_chos gang spang bar bya ba'i phyir brtson pa ma yin/_bsgom par bya ba'i phyir ma yin/_mngon sum du 
[\[144a.2\]]bya ba'i phyir ma yin/_'khor bar yang mi skye/_mya ngan las 'das pa la yang mngon par dga' ba ma yin/_thar pa yang mi dmigs so/_/bcing ba yang ma yin la chos thams cad rang bzhin gyis yongs su mya ngan las 'das par rig nas kun tu mi 'khor/_yongs 
[\[144a.3\]]su mya ngan las mi 'da' ba yin te/_'od srung de ni yang dag par sgrub pa'i dge sbyong zhes bya'o/_/'od srung yang dag par sgrub pa'i dge sbyong du 'gyur bar brtson par bya'i ming gis gnod par ni mi bya ste/_'od srung dge sbyong ni bzhi po de dag go_/de la 'di skad ces bya ste/_gang 
[\[144a.4\]]zhig lus dang ngag dang sems ma dag_/ma dul ma bsrungs ma byang 'dod chen can/_/mgo bregs chos gos lhung bzed lag na thogs/_/de ni dbyibs rtags dge sbyong yin zhes bstan/_/cho ga spyod pa la sogs ldan gyur cing /_/kha zas ngan za tshul 
[\[144a.5\]]'chos la sogs sten/_/'du 'dzi rgyang ring yongs su spong byed cing /_/spyod lam 'phags pa'i rigs dang ldan gyur kyang /_/de yi de kun dul bar bya phyir min/_/zhi phyir ma yin skyo bar bya phyir min/_/stong pa mtshan med g.yang sar 'du shes pa/_/cho ga srung 
[\[144a.6\]]zhing tshul 'chos gnyis pa yin/_/tshul khrims ting 'dzin sbyangs pa'i yon tan thos/_/gzhan dag ngo mtshar 'dzin du gzhug phyir byed/_/zhi phyir ma yin skyo bar bya phyir min/_/brjod dang grags 'dod dge sbyong gsum pa yin/_/gang zhig lus srog don du mi gnyer 
[\[144a.7\]]zhing /_/rnyed dang bkur sti la ni rgyab kyis phyogs/_/rnam par thar pa bskyed pa'i sgo thos nas/_/srid pa'i 'gro ba thams cad don mi gnyer/_chos rnams shin tu stong par yongs brtags nas/_/mya ngan 'das dang ma 'das mthong mi 'gyur/_/chos la 
[\[144b\]]
[\[144b.1\]]'dod chags bral bar rtag tu rtog_/ma byas chos rtogs mya ngan 'das par 'gyur/_/'od srung 'di lta ste/_dper na mi dbul po zhig la mdzod 'byor pa zhes ming btags na/_'od srung 'di ji snyam du sems/_mi dbul po de dang ming de 'thun pa yin nam/_gsol 
[\[144b.2\]]pa/_bcom ldan 'das de ni ma lags so/_/bcom ldan 'das kyis bka' stsal pa/_'od srung de bzhin du gang dge sbyong dang /_bram ze gang dag dge sbyong dang /_bram ze'i yon tan dang mi ldan pa de dag ni gsung rab 'di la mi dbul po zhes ngas bshad do/_/de 
[\[144b.3\]]la 'di skad ces bya ste/_dper na dbul por gyur pa'i mi zhig la/_/mdzod ldan ming btags de la mdzes ma yin/_/dge sbyong nyams la dge sbyong ming mi mdzes/_/dbul la phyug ces btags pa'i dpe dang mtshungs/_/'od srung 'di lta ste dper na mi la la zhig rgya 
[\[144b.4\]]mtsho'i chu chen pos khyer la chus skom bzhin du 'chi ba'i dus byed pa de bzhin du 'od srung 'di la dge sbyong dang bram ze kha cig chos mang po blangs te kun chub par byas kyang 'dod chags la sred pa mi sel/_zhe sdang la sred pa mi sel/_gti mug la sred pa mi sel ba de dag 
[\[144b.5\]]chos kyi rgya mtshos khyer la/_nyon mongs pa'i skom pas 'chi ba'i dus byed par 'gyur te/_ngan 'gror 'gro bar 'gyur ro/_/de la 'di skad ces bya ste/_dper na mi zhig rgya mtsho'i chus khyer la/_/de ni skom bzhin 'chi ba'i dus byed gyur/_/de bzhin chos mang sred 
[\[144b.6\]]pas bag med pa/_/chos kyi rgya mtshor gnas kyang ngan song 'gro/_/'od srung 'di lta ste dper na sman pa sman sgro thogs te/_phyogs dang phyogs mtshams su rgyu ba de nad cig gis btab nas nad de gso mi nus na de'i sman de ni don med pa yin no/_/'od srung de bzhin du mang du thos 
[\[144b.7\]]pa'i nyon mongs pa'i nad du blta ste/_gang mang du thos pa des bdag nyon mongs pa'i nad las gso mi nus na de'i mang du thos pa de ni don med pa yin no/_/de la 'di skad ces bya ste/_dper na sman pa'i sman sgror bcug pa'i sman/_/'jig rten kun tu yongs su 
[\[145a\]]
[\[145a.1\]]rgyu byed kyang /_/nad kyis btab pa bzlog par mi nus na/_/de yi sman de don med gyur pa yin/_/de bzhin dge slong tshul khrims yon tan ldan/_/thos dang ldan yang tshul bzhin ma yin pa'i/_/nyon mongs byung ba'i nad de mi sel na/_/de yi 
[\[145a.2\]]thos la brtson pa don med yin/_/'od srung 'di lta ste dper na mi nad pa zhig la rgyal po la 'os pa'i sman btang la cho ga bzhin ma byas pas 'chi ba'i dus byed pa de bzhin du 'od srung gang mi sdom pa des 'chi ba'i dus byed pa de yang mang du thos pa'i nyon mongs pa'i nad du blta'o/_/
[\[145a.3\]]de la 'di skad ces bya ste/_dper na rgyal po 'os pa'i sman btang nas/_/cho ga ma byas mi de shi bar gyur/_/de bzhin gang mi sdom pas 'dir shi ba/_/de ni mang du thos pa'i nyon mongs nad/_/'od srung 'di lta ste dper na nor bu rin po che mi gtsang ba'i nang du 
[\[145a.4\]]lhung na smad par 'gyur zhing mkho bar mi 'gyur ro/_/'od srung de bzhin du mang du thos pa rnyed pa dang bkur sti'i mi gtsang ba'i nang du lhung bar blta ste/_ci yang med pa la ni lha dang mi rnams dga' bar 'gyur ro/_/de la 'di skad ces bya ste/_dper na rin chen mi gtsang 
[\[145a.5\]]lhung ba smad/_/ji ltar sngon bzhin du ni phyis ma yin/_/dge slong mang du thos par gyur pa yang /_/bkur sti'i mi gtsang lhung ba de 'drar bshad/_/'od srung 'di lta ste dper na mi ro'i mgo la gser gyi phreng ba btags pa de bzhin du tshul khrims 'chal pa 
[\[145a.6\]]ngur smrig gyon par blta'o/_/de la 'di skad ces bya ste/_dper na mi ro mgo la gser phreng ngam/_/yang na me tog phreng ba btags byas pa/_/de bzhin khrims med ngur smrig gyon pa yang /_/mthong nas de la yid ni dad mi 'gyur/_/'od srung 'di lta ste 
[\[145a.7\]]dper na tshong dpon gyi bu zhig legs par khrus byas te/_legs par rnam par byugs la/_skra dang sen mo bregs nas gos dkar po bgos te tsan dan mchog gis bskus pa'i mgo la tsam pa ka'i me tog gi phreng ba thogs pa de bzhin du 'od srung tshul khrims dang ldan zhing mang du thos 
[\[145b\]]
[\[145b.1\]]pa ngur smrig gyon par blta'o/_/de la 'di skad ces bya ste/_legs bkrus legs par byugs pa yi/_/tshong dpon bu yi mgo bo la/_/tsam pa ka yi me tog phreng /_/dri zhim yid 'ong btags par mdzes/_/de bzhin tshul khrims ldan gyur cing /_/mang thos 
[\[145b.2\]]tshul khrims phun sum tshogs/_/rgyal ba'i sras po yon tan ldan/_/de la ngur smrig de bzhin mdzes/_/'od srung bzhi po 'di dag ni tshul khrims 'chal pa tshul khrims dang ldan pa ltar bcos pa yin te/_bzhi gang zhe na/_'od srung 'di la dge slong kha cig tshul 
[\[145b.3\]]khrims dang ldan pa yin te/_so sor thar pa'i sdom pas bsdams shing gnas/_cho ga dang spyod yul phun sum tshogs/_kha na ma tho ba phra rab rnams la yang 'jigs par lta/_yang dag par blangs te bslab pa'i gzhi rnams la slob cing lus kyi las dang /_ngag 
[\[145b.4\]]gi las dang /_yid kyi las yongs su dag pa dang ldan par gnas pas 'tsho ba yongs su dag kyang de bdag tu smra ba yin te/_'od srung de ni tshul khrims 'chal pa tshul khrims dang ldan pa ltar bcos pa dang po'o/_/'od srung gzhan yang 'di la dge slong kha cig 'dul ba 'dzin 
[\[145b.5\]]cing 'dul ba la zhugs te/_'dul ba'i tshul la gnas pa yin yang 'jig tshogs la lta ba las ma bskyod pa yin te/_'od srung de ni tshul khrims 'chal pa tshul khrims dang ldan pa ltar bcos pa gnyis pa'o/_/'od srung gzhan yang 'di la dge slong kha cig byams pa 
[\[145b.6\]]la gnas pa yin te/_sems can la dmigs pa'i byams pa dang ldan pa yin yang 'du byed thams cad la skye ba med pa thos nas skrag ste/_kun tu dngang bar 'gyur zhing kun tu rab tu dngang bar 'gyur ba de ni 'od srung tshul khrims 'chal pa tshul khrims dang ldan pa ltar bcos 
[\[145b.7\]]pa gsum pa'o/_/'od srung gzhan yang 'di la dge slong kha cig sbyangs pa'i yon tan bcu gnyis yang dag par blangs kyang dmigs par lta ba yin te/_ngar 'dzin pa dang /_nga yir 'dzin pa la gnas pa de ni 'od srung tshul khrims 'chal pa tshul khrims dang ldan pa 
[\[146a\]]
[\[146a.1\]]ltar bcos pa bzhi pa ste 'od srung bzhi po de dag ni tshul khrims 'chal pa tshul khrims dang ldan pa ltar bcos pa yin no/_/'od srung tshul khrims tshul khrims zhes bya ba ni gang la bdag med pa dang /_bdag gi ba med pa dang /_bya ba med pa dang /_mi bya ba yang med pa dang /_byed pa med pa dang /_byed pa med 
[\[146a.2\]]pa yang ma yin pa dang rgyu ba ma yin pa dang /_mi rgyu ba yang ma yin pa dang /_rab tu spyod pa med pa dang /_rab tu spyod pa med pa yang ma yin pa dang /_ming med pa dang /_gzugs med pa dang /_mtshan ma med pa dang /_mtshan ma med pa yang ma yin pa dang rab tu zhi ba ma yin pa dang /_rab tu zhi ba ma yin pa yang ma yin pa 
[\[146a.3\]]dang /_'dzin pa med pa dang /_'dor ba med pa dang /_gzung ba med pa dang /_gzung ba med pa yang ma yin pa dang /_sems can med pa dang /_sems can du 'dogs pa med pa dang /_tshig med pa dang /_tshig tu 'dogs pa med pa dang /_sems med pa dang /_sems su 'dogs pa med pa dang /_'jig rten med pa 
[\[146a.4\]]dang /_'jig rten med pa yang ma yin pa dang /_rten med pa dang /_rten med pa yang ma yin pa dang /_bdag gi tshul khrims la mi stod pa dang /_gzhan gyi tshul khrims la mi smod pa dang /_tshul khrims kyis rlom sems su mi byed pa dang /_tshul khrims la mi rtog pa yin te/_de ni 'phags pa rnams kyi tshul 
[\[146a.5\]]khrims zag pa med pa/_gtogs pa ma yin pa/_khams gsum pa dang bral ba/_rten thams cad med pa zhes bya'o/_/de nas bcom ldan 'das kyis tshigs su bcad pa 'di dag gsungs so/_/tshul khrims ldan la dri ma med cing ci yang med/_/tshul khrims ldan la rgyags pa med de rten pa med/_/tshul 
[\[146a.6\]]khrims ldan la mun pa med cing 'ching ba med/_/tshul khrims ldan la rdul rnams med de nyes pa med/_/zhi ba rab tu zhi ba nye bar zhi ba'i yid/_/rtog dang rnam par rtog dang bral zhing nyon mongs med/_/g.yo ba dang ni rlom sems kun dang rnam bral ba/_/de ni 'od srung sangs rgyas bstan la tshul 
[\[146a.7\]]khrims ldan/_/lus la mi lta srog la phangs par 'dzin mi byed/_/srid pa rnams su skye ba kun la 'dod pa med/_/yang dag zhugs shing de nyid tshul la rab gnas pa/_/de ni 'od srung sangs rgyas bstan la tshul khrims ldan/_/'jig rten ma gos 'jig rten dag la gnas pa med/_/snang ba 
[\[146b\]]
[\[146b.1\]]thob cing bdag gi med de ci yang med/_/bdag tu 'du shes med cing gzhan du 'du shes med/_/'du shes yongs su shes pas tshul khrims rnam par dag_/gang la tshu rol med cing pha rol dbus kyang med/_/pha rol tshu rol dag la nams kyang mi chags shing /_/bcings dang chags med tshul 
[\[146b.2\]]'chos med cing zag pa med/_/de ni 'od srung sangs rgyas bstan la tshul khrims ldan/_/ming dang gzugs rnams la yang chags pa med pa'i yid/_/de ni mnyam par bzhag cing shin tu dul ba'i sems/_/gang la bdag med bdag gir 'dzin pa med pa ni/_/de tsam gyis na tshul khrims 
[\[146b.3\]]gnas shes brjod pa yin/_/so sor thar pa'i slob pas rlom sems byed pa med/_/des ni 'di na de la chags par mi 'gyur te/_/de yi gong du 'phags pa'i lam rnams tshol byed pa/_/de ni tshul khrims rnam par dag pa'i mtshan ma'o/_/tshul khrims gtso bor ma yin ting 'dzin der chags med/_/de 
[\[146b.4\]]yi gong du shes rab bsgom pa yongs su tshol/_/dmigs pa med pa 'phags pa rnams kyi rigs yin te/_/tshul khrims de ni bde bar gshegs pas rab tu bsngags/_/'jig pa'i tshogs la lta las rnam par grol ba'i yid/_/de 'dir nga dang nga yi snyam du 'gyur ba med/_/sangs rgyas spyod 
[\[146b.5\]]yul stong pa nyid la lhag par mos/_/de yi tshul khrims de ni mnyam pa med pa'o/_/tshul khrims la ni gnas nas ting nge 'dzin kyang thob/_/ting nge 'dzin rnams thob nas shes rab shin tu sgom/_/shes rab kyis ni ye shes rnam par dag pa 'thob/_/ye shes rnam par dag pas tshul khrims 
[\[146b.6\]]phun sum tshogs/_/tshigs su bcad pa mngon par sgrub pa 'di dag gsungs pa'i tshe dge slong brgyad brgya ni len pa med par zag pa rnams las sems rnam par grol lo/_/srog chags sum khri nyis stong ni chos rnams la chos kyi mig rdul dang bral zhing dri ma med pa rnam par dag go_/dge slong 
[\[146b.7\]]bsam gtan thob pa lnga brgya ni chos bstan pa zab mo 'di la mi 'jug ste/_ma rtogs ma mos pas stan las langs te dong ngo /_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das dge slong bsam gtan thob pa lnga brgya po 'di dag chos 
[\[147a\]]
[\[147a.1\]]bstan pa zab mo 'di la mi 'jug ste/_ma rtogs ma mos pas stan las langs te mchis so/_/bcom ldan 'das kyis bka' stsal pa/_'od srung 'di ltar dge slong mngon pa'i nga rgyal can 'di dag ni tshul khrims rnam par dag pa zag pa med pa 'di la mi 'jug ste/_ma rtogs mi 
[\[147a.2\]]mos shing skrag ste kun du dngangs/_kun tu rab tu dngangs so/_/'od srung tshigs su bcad pa mngon par sgrub pa zab pas sangs rgyas bcom ldan 'das rnams kyi byang chub zab ste/_de la dge ba'i rtsa ba ma bskyed pa/_sdig pa'i grogs pos yongs su zin pa dang /_mos pa mi mang ba dag gis mos 
[\[147a.3\]]par mi nus so/_/'od srung dge slong lnga brgya po 'di dag ni de bzhin gshegs pa 'od srung gi gsung rab la mu stegs can gyi nyan thos su gyur te de dag de bzhin gshegs pa 'od srung las rgal ba'i bsam pas chos bstan pa gcig thos so/_/thos nas dad pa'i sems gcig rnyed de/_ji 
[\[147a.4\]]tsam du de bzhin gshegs pa dgra bcom pa yang dag par rdzogs pa'i sangs rgyas 'od srung 'jam zhing snyan par gsung ba ngo mtshar to snyam mo/_/de dag 'chi ba'i dus byas nas dad pa'i sems gcig rnyed pa des sum cu rtsa gsum pa'i lha rnams kyi nang du skyes so/_/de dag de nas shi 'phos 
[\[147a.5\]]nas 'dir skyes te/_rgyu de nyid kyis nga'i bstan pa 'di la rab tu byung ste/_'od srung dge slong lnga brgya po lta bar bying ba 'di dag ni chos bstan pa zab mo 'di la mi 'jug ste/_mi rtogs mi mos shing skrag ste/_kun tu dngangs/_kun tu rab tu dngangs so/_/yang 'di dag ni chos bstan pa 'dis 
[\[147a.6\]]yongs su sbyang ba byas te phyis ngan 'gro log par ltung bar mi 'gyur zhing phung po 'di dag nyid kyis yongs su mya ngan las 'da'o/_/de nas bcom ldan 'das kyis tshe dang ldan pa rab 'byor la bka' stsal pa/_rab 'byor khyod song la dge slong de dag kun shes par byos shig_/rab 'byor 
[\[147a.7\]]gyis gsol pa/_bcom ldan 'das nyid kyis 'di dag la bshad na yang 'thun par mi bgyid na bdag la lta smos kyang ci 'tshal/_de nas bcom ldan 'das kyis dge slong de dag lam gang nas 'dong ba'i lam der dge slong gnyis shig sprul pa sprul to/_/de nas dge slong lnga 
[\[147b\]]
[\[147b.1\]]brgya po de dag sprul pa'i dge slong de gnyis lam gang nas 'dong ba'i lam der dong ste phyin pa dang 'di skad ces smras so/_/tshe dang ldan pa dag gar 'dong /_de gnyis kyis smras pa/_kho bo cag ni dgon pa'i gnas rnams su bsam gtan gyi bde ba la reg par gnas par bya bar 
[\[147b.2\]]'dong ngo /_/de ci'i phyir zhe na/_kho bo cag ni bcom ldan 'das kyis chos bstan pa gang yin pa'i chos bstan pa de la mi 'jug ste/_ma rtogs ma mos shing skrag ste kun tu dngangs/_kun tu rab tu dngangs par gyur nas kho bo cag dgon pa'i gnas rnams su bsam gtan gyi bde 
[\[147b.3\]]ba la reg par gnas pa rnams kyis gnas par bya'o/_/dge slong lnga brgya po de dag gis 'di skad ces smras so/_/tshe dang ldan pa dag kho bo cag kyang bcom ldan 'das kyis chos bshad pa la mi 'jug ste/_ma rtogs ma mos shing skrag ste kun tu dngangs/_kun tu rab tu dngangs par gyur 
[\[147b.4\]]to/_/de'i phyir kho bo cag kyang dgon pa'i gnas rnams su bsam gtan gyi bde ba la reg par gnas pa rnams kyis gnas par bya'o/_/sprul pa dag gis smras pa tshe dang ldan pa dag de'i phyir bdag cag yang dag par 'gro bar bya'o/_/rtsod par mi bya'o/_/rtsod pa med pa lhur len pa ni dge 
[\[147b.5\]]sbyong gi chos so/_/tshe dang ldan pa dag gang 'di yongs su mya ngan las 'das pa zhes bya ba gang yongs su mya ngan las 'da' bar 'gyur ba'i chos de gang /_lus 'di la bdag gam/_sems can nam/_srog gam/_skye ba po 'am/_skyes bu 'am/_gang zag gam/_shed las skyes 
[\[147b.6\]]sam/_shed bu 'am/_gang yongs su mya ngan las 'da' bar 'gyur/_gang zad pas yongs su mya ngan las 'da'/_de dag gis smras pa/_'dod chags zad zhe sdang zad/_gti mug zad pas yongs su mya ngan las 'da'o/_/sprul pa gnyis kyis smras pa/_tshe dang ldan pa dag 
[\[147b.7\]]'dod chags dang zhe sdang dang gti mug yod pa yin nam ci nam de zad par bya/_de dag gis smras pa/_de dag ni nang na yang med/_phyi rol na yang med/_gnyi ga med pa la yang mi dmigs te/_de dag ni yongs su ma brtags pa las kyang mi skye'o/_/sprul pa gnyis kyis 
[\[148a\]]
[\[148a.1\]]smras pa/_tshe dang ldan pa dag de lta bas na ma rtog rnam par ma rtog shig_/tshe dang ldan pa dag nam mi rtog rnam par mi rtog pa de ni chags par yang mi 'gyur chags pa dang bral bar yang mi 'gyur ro/_/chags pa med cing chags pa dang bral ba yang med pa gang 
[\[148a.2\]]yin pa de ni zhi ba zhes bya'o/_/tshe dang ldan pa dag tshul khrims ni mi 'khor zhing yongs su mya ngan las mi 'da'o/_/tshe dang ldan pa dag ting nge 'dzin dang /_shes rab dang rnam par grol ba dang rnam par grol ba'i ye shes mthong ba yang mi 'khor zhing yongs su mya ngan las mi 'da'o/_/
[\[148a.3\]]tshe dang ldan pa dag chos de dag gis yongs su mya ngan las 'da' bar ston na chos de dag kyang stong pa dben pa gzung du med pa'o/_/tshe dang ldan pa dag 'di lta ste mya ngan las 'das pa'i 'du shes spongs shig_/'du shes la yang 'du shes su ma byed cig_/'du shes la 'du 
[\[148a.4\]]shes kyis yongs su shes par ma byed cig_/gang 'du shes la 'du shes kyis yongs su shes pa de ni de'i 'du shes kyis bcings pa yin no/_/tshe dang ldan pa dag 'du shes dang tshor ba 'gog pa'i snyoms par 'jug pa la snyoms par zhugs shig_/tshe dang ldan pa dag 'du 
[\[148a.5\]]shes dang tshor ba 'gog pa'i snyoms par 'jug pa la snyoms par zhugs pa las gang na bya ba med do zhes smra'o/_/chos kyi rnam grangs 'di bshad pa'i tshe dge slong lnga brgya po de dag len pa med par zag pa rnams las sems rnam par grol lo/_/de dag sems rnam par grol nas 
[\[148a.6\]]bcom ldan 'das ga la ba der dong ste lhags pa dang bcom ldan 'das kyi zhabs la mgo bos phyag 'tshal te phyogs gcig tu 'khod do/_/de nas tshe dang ldan pa rab 'byor gyis dge slong de dag la 'di skad ces smras so/_/tshe dang ldan pa dag gar dong dong /_gang nas lhags de dag 
[\[148a.7\]]gis smras pa/_btsun pa rab 'byor gang du yang 'gro ba med pa dang /_gang nas kyang 'ong ba med pa'i phyir bcom ldan 'das kyis chos bstan to/_/smras pa/_tshe dang ldan pa dag khyod kyi ston pa gang yin/_smras pa/_gang ma skyes shing yongs su mya ngan las mi 'da' ba'o/_/
[\[148b\]]
[\[148b.1\]]smras pa/_khyed kyis ji ltar chos thos/_smras pa/_bcings pa'i phyir yang ma yin thar ba'i phyir yang ma yin no/_/smras pa/_khyod sus btul/_smras pa/_su la lus med cing sems med pas so/_/smras pa/_khyed ji ltar brtson/_smras pa/_ma rig pa spang ba'i phyir 
[\[148b.2\]]yang ma yin rig pa bskyed pa'i phyir yang ma yin no/_/smras pa/_khyed ji ltar rnam par grol/_smras pa/_sbyor ba'i phyir yang ma yin spang ba'i phyir yang ma yin no/_/smras pa/_khyed su'i nyan thos/_smras pa/_gang gis thob pa med cing mngon par rdzogs par 
[\[148b.3\]]sangs rgyas pa med pa'i 'o/_/smras pa/_khyed kyi tshangs pa mtshungs par spyod pa gang /_smras pa/_gang dag khams gsum ni mi rgyu ba rnams so/_/smras pa/_tshe dang ldan pa dag_/khyed ji srid cig na yongs su mya ngan las 'da'/_smras pa/_de bzhin 
[\[148b.4\]]gshegs pa'i sprul pa nam yongs su mya ngan las 'da' ba na'o/_/smras pa/_khyed kyis bya ba byas sam/_smras pa/_ngar 'dzin pa dang /_nga yir 'dzin pa yongs su shes pas so/_/smras pa/_khyed kyi nyon mongs pa zad dam/_smras pa/_chos thams cad gtan du 
[\[148b.5\]]zad pa'i phyir ro/_/smras pa/_khyed kyis bdud btul lam/_smras pa/_phung po'i bdud mi dmigs pa'i phyir ro/_/smras pa/_khyed kyis ston pa la bsnyen bkur byas sam/_smras pa/_lus kyis kyang ma byas ngag gis kyang ma byas/_sems kyis kyang ma byas so/_/
[\[148b.6\]]smras pa/_khyed kyis sbyin pa'i gnas kyis sbyangs sam/_smras pa/_'dzin pa med cing sdud pa med pas so/_/smras pa/_khyed 'khor ba las rgal tam/_smras pa/_chad pa med cing rtag pa med pa'i phyir ro/_/smras pa/_khyed sbyin pa'i gnas kyi sar zhugs sam/_/
[\[148b.7\]]smras pa/_'dzin pa thams cad las rnam par grol ba'i phyir ro/_/smras pa/_tshe dang ldan pa dag gar 'gro/_smras pa/_de bzhin gshegs pa'i sprul pa gang du bzhud par ro/_/de ltar tshe dang ldan pa rab 'byor gyis yongs su dris te dge slong de dag gis lan btab nas 
[\[149a\]]
[\[149a.1\]]'khor de'i dge slong brgyad brgya ni len pa med par zag pa rnams las sems rnam par grol lo/_/srog chags sum khri nyis stong ni chos rnams la chos kyi mig rdul med cing dri ma dang bral ba rnam par dag go_/de nas byang chub sems dpa' sems 
[\[149a.2\]]dpa' chen po kun tu snang ba zhes bya ba 'khor de nyid du 'dus par gyur te 'dug pa de stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 
[\[149a.3\]]'das la 'di skad ces gsol to/_/bcom ldan 'das dkon mchog brtsegs pa chen po'i chos kyi rnam grangs 'di la slob par 'tshal ba'i byang chub sems dpas ji ltar bslab par bgyi/_bcom ldan 'das kyis bka' stsal pa/_rigs kyi bu tshar gcad cing tshar bcad 
[\[149a.4\]]nas chos kyi rnam grangs 'dir bslab pa bstan te/_chos kyi rnam grangs 'di ni skyes bu dam pa nan tan snying por byed pa rnams kyi don chen por 'gyur ro/_/rigs kyi bu 'di lta ste dper na mi la la zhig kham pa'i grur zhugs te/_gang gA'i klung chen po rgal bar 'dod par gyur 
[\[149a.5\]]na rigs kyi bu 'di ji snyam du sems/_mi des ci 'dra ba'i brtson 'grus kyis gru de btsal bar bya/_gsol pa/_bcom ldan 'das stobs dang ldan pa'i brtson 'grus kyis bgyi'o/_/de ci'i slad du zhe na/_bdag ni chu bo chen po'i nang du zhugs kyi bdag 'gram du ma phyin par 
[\[149a.6\]]bar ma dor gru zhig tu 'ong ngo snyam du sems pa'i slad du'o/_/bcom ldan 'das kyis bka' stsal pa/_kun tu snang ba de ltar byang chub sems dpas de bas ches stobs dang ldan pa'i brtson 'grus kyis chos kyi rnam grangs 'di la bslab par bya ste/_stobs chen po dang ldan pa'i 
[\[149a.7\]]brtson 'grus kyis sangs rgyas kyi chos thams cad yang dag par bsgrub par bya'o/_/kye ma'o lus 'di ni mi rtag pa ste bdag gis snying po ma blangs par bar ma dor 'chi ba'i dus byas su 'ong ngo zhes yid la byed pa de lta bus bdag ni chu bo chen por zhugs kyis chu bo bzhir zhugs pa'i sems 
[\[149b\]]
[\[149b.1\]]can rnams chu bo chen por zhugs pa las bsgral ba'i phyir dam pa'i chos kyi gru gang gis sems can 'khor ba'i rgya mtshos khyer ba thams cad bsgral bar bya ba'i dam pa'i chos kyi gru chen po sbyar bar bya'o/_/kun tu snang ba de la byang chub sems dpas dam pa'i chos kyi gru chen po sbyar bar bya ba de ci 
[\[149b.2\]]'dra zhe na 'di lta ste/_sems can thams cad la sems mnyam pa nyid de bsod nams kyi tshogs mtha' yas pa bsags pa/_tshul khrims kyi snam gyis sbyar ba sbyin pa'i 'khor gyi rgyan gyis brgyan pa bsam pa dang lhag pa'i bsam pa'i bcing ba sra bas dam por sbrel ba/_bzod pa dang des pa 
[\[149b.3\]]dang dran pa'i sbyor kas legs par sbyar ba/_byang chub kyi yan lag bdun gyi tshogs can/_brtson 'grus brtan pa dang dge ba'i chos kyi shing gis yang dag par sbyar ba bsam gtan gyi sems kyis las su rung bar byas pa/_dul ba dang zhi ba dang cang shes kyi dge ba'i bzos legs par zin 
[\[149b.4\]]par byas pa/_shin tu mi 'khrugs pa'i chos can snying rje chen pos yang dag par zin pa/_bsdu ba'i dngos po dang dpa' bar 'gro bas bstar ba/_shes rab dang ye shes kyis phyir rgol ba legs par bsrungs pa/_thabs mkhas pas rnam par bsags pa legs par byas pa/_tshangs pa'i 
[\[149b.5\]]gnas pa bzhis legs par yongs su sbyangs pa/_dran pa nye bar gzhag pa bzhis legs par rnam par bsams pa'i lus kyis bstan pa yang dag pa'i spong bas 'gro ba/_rdzu 'phrul gyi rkang pa'i mgyogs pa'i shugs dang ldan pa dbang pos legs par brtags pas lta ba ngan pa'i shing yon po med pa/_stobs kyi 
[\[149b.6\]]shugs yang dag par 'byung bas bar shag shig med pa/_byang chub kyi yan lag gis 'gro ba rnam par dag pa/_gcugs can dgra nyon mongs pa'i bdud kyi lam 'dor bar byed pa/_lam du 'jug par byed pa/_pha rol gyi ngogs su phyin par byed pa/_mu stegs can ngan pa'i mu stegs 'dor bar byed pa/_zhi gnas 
[\[149b.7\]]kyi nges par sems pa brtan pa/_lhag mthong gis sbyor ba mtha' gnyis la ma chags par 'jug pa/_rgyu'i chos dang yang dag par ldan pa/_sgra grags pa yangs shing rgya che la mi zad cing tshad med pa tshur shog_/dam pa'i chos kyi gru chen po mya ngan las 'das pa'i grong khyer du 'gro ba bde bar 'gro ba/_
[\[150a\]]
[\[150a.1\]]'jigs pa med par 'gro ba lam du 'gro ba/_'jig tshogs la lta ba 'dor bar zhugs la tshu rol gyi 'gram nas pha rol gyi 'gram du lta ba thams cad sel ba/_gtse ba med pa'i mya ngan las 'das par myur du song shig ces phyogs bcur sgras go bar byed pa ste/_rigs kyi bu sems 
[\[150a.2\]]can thams cad kyi don gyi phyir bskal pa bye ba khrag khrig brgya stong dpag tu med par yid yongs su mi skyo bar byang chub sems dpa' dam pa'i chos kyi gru chen po 'di 'dra ba de sbyar bar bya'o/_/dam pa'i chos kyi gru 'dis chu bo bzhis khyer ba'i sems can thams cad bsgral bar bya'o/_/kun tu snang ba de la 
[\[150a.3\]]'dir byang chub sems dpa'i mngon par shes pa myur ba gang zhe na/_gang 'di sems can thams cad la bcos ma ma yin pa'i sbyor ba ste bsam pa dag pas rab tu 'dun pa dang /_dge ba'i rtsa ba thams cad yang dag par bsgrub pa'i phyir brtson 'grus 'bar ba dang /_tshul bzhin yid la byed pas dge ba 
[\[150a.4\]]la 'dun pa dang shes rab yongs su rdzogs par bya ba'i phyir thos pas mi ngoms pa dang /_ye shes brtan par bya ba'i phyir nga rgyal med pa dang yon tan thams cad yongs su rdzogs par bya ba'i phyir rab tu 'byung ba la gzhol ba dang /_lus dang sems dben par dgon pa na gnas pa dang /_skye bo mi srun 
[\[150a.5\]]pa rnam par spangs pas 'du 'dzi med pa dang /_don dam pa la rton pas chos don du gnyer ba dang shin tu mi 'khrugs pas ye shes kyi don dang /_ye shes kyi don yin pas chos kyi don dang mi 'khrugs pas bden pa'i don dang /_yang dag par sbyor bar bya bas stong pa nyid kyi don dang /_shin tu nye bar zhi ba'i don yin pas 
[\[150a.6\]]dben pa'i don yin te rigs kyi bu 'di ni 'dir byang chub sems dpa'i mngon par shes pa myur ba'o/_/de nas bcom ldan 'das la tshe dang ldan pa 'od srung chen pos 'di skad ces gsol to/_/'di ltar dkon mchog brtsegs pa chen po'i chos kyi rnam grangs 'di theg pa chen po la yang dag par zhugs pa'i 
[\[150a.7\]]rigs kyi bu'am rigs kyi bu mo rnams la phan 'dogs par gyur pa ni bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das dkon mchog brtsegs pa chen po'i chos kyi rnam grangs 'di las tshigs su bcad pa gcig tsam bstan na rigs kyi bu 'am rigs kyi bu mo de 
[\[150b\]]
[\[150b.1\]]bsod nams kyi phung po ji tsam skyed par 'gyur/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung rigs kyi bu 'am rigs kyi bu mo gang la las 'jig rten gyi khams gang gA'i klung gi bye ma snyed rin po che sna bdun gyis rab 
[\[150b.2\]]tu gang bar byas te de bzhin gshegs pa dgra bcom pa yang dag par rdzogs pa'i sangs rgyas rnams la sbyin pa byin pa dang sangs rgyas bcom ldan 'das gang gA'i klung gi bye ma snyed rnams las de bzhin gshegs pa re re'i gtsug lag khang rin po che sna bdun las byas pa gang gA'i klung gi bye ma snyed 
[\[150b.3\]]brtsigs pa dang /_sangs rgyas bcom ldan 'das gang gA'i klung gi bye ma snyed rnams las de bzhin gshegs pa re re'i nyan thos kyi dge 'dun dpag tu med pa dag la bskal pa gang gA'i klung gi bye ma snyed du bde ba'i yo byad thams cad kyis rim gror byas pa dang /_de bzhin gshegs pa yongs su mya 
[\[150b.4\]]ngan las 'das pa de dag gi mchod rten rin po che sna bdun las byas pa bas rigs kyi bu 'am rigs kyi bu mo dad pa dang ldan pa gzhan zhig gis dkon mchog brtsegs pa chen po'i chos kyi rnam grangs 'di las tshigs su bcad pa gcig tsam lung mnos te/_lung mnos nas kyang mi spong na de ni 
[\[150b.5\]]de bas ches bsod nams mang du skyed do/_/bud med gang zhig lung 'bog na de nam yang log par ltung bar mi 'gyur te/_de nyid de'i bud med kyi lus kyi tha ma yin no/_/sa phyogs gang du chos kyi rnam grangs 'di bshad pa 'am bstan pa 'am/_yi ger 'dri ba 'am yi ger bris nas glegs bam du byas te 
[\[150b.6\]]bzhag pa'i sa phyogs de lha dang bcas pa'i 'jig rten gyi mchod rten dang 'dra bar 'gyur ro/_/su zhig chos smra ba las chos kyi rnam grangs 'di nyan pa 'am/_'dzin pa 'am yi ger 'dri ba de la 'di lta ste/_de bzhin gshegs pa la ji ltar bya ba de bzhin du gus par bya'o/_/'od srung rigs kyi bu 'am/_
[\[150b.7\]]rigs kyi bu mo gang zhig de bzhin gshegs pa'i chos smra ba la bkur stir byed pa dang /_btsun par byed pa dang /_ri mor byed pa dang /_mchod par byed pa de la nga bla na med pa yang dag par rdzogs pa'i byang chub tu lung ston to/_/de 'chi ba'i dus kyi tshe de bzhin gshegs pa mthong bar 'gyur ro/_/de bzhin 
[\[151a\]]
[\[151a.1\]]gshegs pa mthong nas kyang lus kyi las yongs su dag pa bcu 'thob par 'gyur te/_bcu gang zhe na/_'di lta ste/_tshor bas sems kun tu ma zin par 'chi ba'i dus byed pa dang /_de mig 'khrul par mi 'gyur ba dang /_lag pa g.yob par mi byed pa dang /_rkang pa 'phra bar mi byed pa dang /_
[\[151a.2\]]gcin mi gtor ba dang /_phyi sa mi 'byung ba dang /_de'i snying khar rdul mi 'byung ba dang /_khu tshur mi 'chang ba dang /_nam mkha' la mi snyegs pa dang /_ji ltar 'dug pa de bzhin du tshe'i 'du byed 'dor bar 'gyur ba ste/_lus kyi las yongs su dag pa bcu po de dag 'thob par 'gyur ro/_/ngag gi las yongs 
[\[151a.3\]]su dag pa bcu 'thob par 'gyur te/_bcu gang zhe na/_'di lta ste/_gdangs snyan pa'i tshig dang /_mnyen pa'i tshig dang /_'jam pa'i tshig dang /_dga' ba'i tshig dang /_snum pa'i tshig dang /_slar bzlog pa ma yin pa'i tshig dang /_gzung bar 'os pa'i tshig dang /_btsun pa'i tshig dang /_lha dang mis yongs 
[\[151a.4\]]su gzung ba'i tshig dang /_sangs rgyas kyis yongs su gzung ba'i tshig ste ngag gi las yongs su dag pa bcu po de dag 'thob par 'gyur ro/_/yid kyi las yongs su dag pa bcu thob par 'gyur te/_bcu gang zhe na/_'di lta ste/_khro bar mi 'gyur ba dang /_'khon du 'dzin pa med pa dang /_'chab 
[\[151a.5\]]par mi 'gyur ba dang /_'tshig par mi 'gyur ba dang /_nyes pa la mi dga' ba dang /_'khon gcugs la mi dga' ba dang /_'du shes phyin ci log tu mi 'gyur ba dang /_spong ba la bag yod par 'gyur ba dang /_ma zhum pa'i sems kyis sangs rgyas kyi zhing yongs su dag pa 'dzin pa dang /_nga rgyal 
[\[151a.6\]]dang che ba'i nga rgyal med par sangs rgyas kyi chos thams cad mngon par sgrub pa'i ting nge 'dzin thob par 'gyur ba ste/_yid kyi las yongs su dag pa bcu po de dag 'thob par 'gyur ro/_/de la 'di skad ces bya ste/_tshor bas nyen cing 'chi ba'i dus mi byed/_/de yi mig la 'khrul par 'gyur ba med/_/
[\[151a.7\]]lag pa mi g.yo ba rkang pa 'phra mi 'gyur/_/de ni bshang gci gtor bar yod mi 'gyur/_/de yi snying khar rdul yang 'byung mi 'gyur/_/khu tshur mi 'chang nam mkhar snyegs mi 'gyur/_/'dug bzhin bde bar 'chi ba'i dus byed de/_/lus las yongs su dag pa 'di bcu 'thob/_/gdangs 
[\[151b\]]
[\[151b.1\]]snyan phun sum tshogs shing 'jam mnyen tshig_/snum zhing yid 'ong de bzhin dga' bar 'gyur/_/gzhan gyis slar mi bzlog cing gzung 'os tshig_/skye bos btsun par bya ba'i tshig tu 'gyur/_/de yi tshig ni lha dang klu dag dang /_/mi 'am ci dang de bzhin rgyal bas bsngags/_/des bshad pa yi don kyang 'dzin byed de/_/
[\[151b.2\]]des ni ngag las dag pa de dag 'thob/_/khro ba med cing 'khon du 'dzin pa med/_/brtan pa 'chab pa med cing 'tshig pa med/_/nyes la mi dga' 'khon gcugs dga' ba med/_/de yi 'du shes phyin ci log mi 'gyur/_/bslab pa yang dag blangs la sems mi zhum/_/spong ba la ni bag med mi 'gyur te/_/zhum pa 
[\[151b.3\]]med pa'i sems kyis zhing sbyong byed/_/nga rgyal las kyang nga rgyal yongs spangs nas/_/ting 'dzin 'byor pa thams cad mngon bsgrubs shing /_/yid kyi mngon par bsgrubs pa'i chos rnams 'thob/_/chos rnams 'di dag ldan par gyur pa la/_/sangs rgyas dngos po dkon par mi 'gyur ro/_/'od srung gang la la bde 
[\[151b.4\]]ba'i yo byad thams cad kyis nga la bkur sti byed par 'dod pa dang mchod pa thams cad kyis mchod par 'dod pa des dkon mchog brtsegs pa chen po'i chos kyi rnam grangs 'di gzung bar bya/_kun chub par bya/_yi ger bri bar bya/_bklag par bya/_bcang bar bya'o/_/'od srung de ltar na de bzhin gshegs pa dgra bcom pa yang 
[\[151b.5\]]dag par rdzogs pa'i sangs rgyas rnams la mchod pa bla na med pa byas par 'gyur ro/_/bcom ldan 'das kyis de skad ces bka' stsal nas/_tshe dang ldan pa 'od srung chen po dang /_byang chub sems dpa' sems dpa' chen po sangs rgyas kyi zhing sna tshogs nas 'dus pa de dag dang /_dge slong de dag 
[\[151b.6\]]dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las 'od srung gi le'u zhes 
[\[151b.7\]]bya ste bzhi bcu rtsa gsum pa rdzogs so//_//rgya gar gyi mkhan po dzi na mi tra dang /_shI len dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//_
[\[152a\]]
[\[152a.1\]{D88}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa bzhi pa ste/_'phags pa rin po che'i phung po lung bstan pa/_bam po dang po/_rgya gar skad du/_Ar+ya rad na rA shi nA ma ma hA yA na sU tra/_bod skad du/_'phags pa rin po che'i phung po 
[\[152a.2\]]zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la/_dge slong brgyad stong tsam gyi dge slong gi dge 'dun chen po dang /_sangs rgyas kyi zhing 
[\[152a.3\]]sna tshogs nas 'dus pa'i byang chub sems dpa' khri drug stong dang thabs cig tu bzhugs te/_thams cad kyang 'di lta ste/_bla na med pa yang dag par rdzogs pa'i byang chub tu skye ba gcig gis thogs pa phyir mi ldog pa'i bzod pa thob pa sha stag go_/de nas bcom ldan 'das la tshe dang ldan pa 'od srung chen pos 'di 
[\[152a.4\]]skad ces gsol to/_/bcom ldan 'das dge sbyong dge sbyong zhes bgyi ba ji tsam gyis na dge sbyong dge sbyong zhes bgyi ba lags/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung dge sbyong dge sbyong zhes bya ba ni/_zhi ba dang /_
[\[152a.5\]]dul ba dang /_cang shes pa dang /_tshul khrims kyi phung po yongs su dag pa dang /_ting nge 'dzin la 'jug pa shes pas dge sbyong zhes bya ste/_shes rab dang ldan pa dang /_rnam par grol ba'i snying po lhur len pa dang /_rnam par thar pa'i sgo gsum la som nyi med cing the tshom mi za ba dang /_'phags pa'i 
[\[152a.6\]]spyod yul la gnas pa dang /_dran pa nye bar gzhag pa bzhi la gnas pa dang /_yang dag par spong ba bzhi la gnas pa dang /_rdzu 'phrul gyi rkang pa bzhi bsgom pa bsgoms pa dang /_dad pa'i dbang po dang ldan pa dang /_sangs rgyas la dad pa mi phyed pa dang /_chos la dad pa mi phyed pa dang /_dge 'dun 
[\[152a.7\]]la dad pa mi phyed pa dang /_sangs rgyas dang /_chos dang /_dge 'dun la shes pas dad pa dang ldan pa dang /_gzhan gyi dring la mi 'jog pa'i shes pa dang ldan pa dang /_dge ba'i chos rnams la brtson 'grus brtsams pa dang /_srid pa bcom pa dang /_yang dag par zhugs pa dang /_dran pa dang /_
[\[152b\]]
[\[152b.1\]]shes bzhin la mkhas pa dang /_sems rtse gcig pa dang /_shes rab kyis lhag mthong la mkhas pa dang /_stobs lnga dang ldan pa dang /_nyon mongs pa thams cad kyis mi rdzi ba dang /_byang chub kyi yan lag bdun la bsam gtan pa dang /_chos rnams kyi brten pa shes pa la mkhas pa dang /_lam 
[\[152b.2\]]shes pa dang /_lam la mkhas pa dang /_yang dag par lta ba dang /_yang dag pa'i ting nge 'dzin dang /_zhi gnas dang /_lhag mthong sgom pa la mkhas pa dang /_so so yang dag par rig pa bzhi la gzhan gyi dring mi 'jog pa'i shes rab dang ldan pa dang /_don la rton gyi tshig 'bru la mi rton 
[\[152b.3\]]pa dang /_ye shes la rton gyi rnam par shes pa la mi rton pa dang /_nges pa'i don gyi mdo sde la rton gyi drang ba'i don gyi mdo sde la mi rton pa dang /_chos nyid la rton gyi gang zag la mi rton pa dang /_bdud bzhi'i lam las shin tu 'das pa dang /_phung po yongs su shes pa srung ba 
[\[152b.4\]]dang /_nyon mongs pa bsal ba dang /_tha ma'i lus 'dzin pa dang /_'chi bdag gi lam las yang dag par 'das pa dang /_sdug bsngal yang dag par yongs su shes pa dang /_kun 'byung ba thams cad spangs pa dang /_'gog pa mngon sum du bya ba la zhugs pa dang /_lam sgom 
[\[152b.5\]]pa'i rnal 'byor gyi rjes su zhugs pa dang /_'phags pa'i bden pa bzhi mthong ba dang /_gzhan gyi dring la mi 'jog pa dang /_ston pa'i bstan pa la bya ba byas pa dang /_byed pa byas pa dang /_zag pa zad pa dang /_rnam par thar pa brgyad la bsam gtan pa dang /_
[\[152b.6\]]brgya byin dang /_tshangs pa dang /_'jig rten skyong bas bsu ba dang /_sngon gyi spyod pa dang /_bsam pa phun sum tshogs pa dang /_dgon pa la gnas par mngon par dga' ba dang /_'phags pa'i rigs la gnas pa dang /_sbyangs pa'i yon tan la gnas pa dang /_
[\[152b.7\]]blo gya gyu med pa dang /_rab tu byung nas/_khyim gyi gnas dang mi 'dre ba dang /_bse ru ltar gcig pu rgyu ba dang /_'du 'dzis 'jigs skrag pa dang /_khams gsum ma lus pa las rnam par grol ba dang /_rtag tu 'jigs pa'i yid dang ldan pa dang /_yang dag pa'i dge sbyong gi tshul la gnas pa 
[\[153a\]]
[\[153a.1\]]dang /_thams cad la 'dod pa med pa dang /_'jig rten gyi chos brgyad po rnyed pa dang ma rnyed pa dang /_grags pa dang ma grags pa dang /_bde ba dang sdug bsngal ba dang /_bstod pa dang /_smad pa rnams las yang dag par 'das pa dang /_sa dang mtshungs pa'i sems kyis 
[\[153a.2\]]nye bar bsgrubs te gnas pa dang /_bdag dang gzhan rjes su srung ba dang /_'khrul pa med pa dang /_'khrug pa med pa dang /_yang dag par zhugs pa dang /_nam mkha' dang mtshungs pa'i sems kyis nye bar bsgrubs te gnas pa dang /_mtshan ma thams cad la de'i sems mi chags mi 'ching 
[\[153a.3\]]ste dper na nam mkha' la lag mthil bzhin du mi chags mi 'ching ba yin te/_'od srung dge sbyong gi chos rnam pa de lta bu de dag dang ldan na dge sbyong dge sbyong zhes bya'o/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das 'di ltar de 
[\[153a.4\]]bzhin gshegs pa dgra bcom pa yang dag par rdzogs pa'i sangs rgyas kyis yang dag pa'i dge sbyong gi yon tan 'di dag yang dag par rab tu bstan pa ni ngo mtshar to/_/bcom ldan 'das ma mchis pa'i dus na gang dag de bzhin gshegs pa'i byang chub bskal pa grangs ma mchis par yang 
[\[153a.5\]]dag par bsgrubs pa nus par bgyid pa dge sbyong ma lags la dge sbyong du mchid kyis 'che zhing /_tshangs par spyod pa ma lags par tshangs par spyod par mchid kyis 'che ba'i dge slong gang la la dag 'byung bar 'gyur lags sam/_bcom ldan 'das kyis bka' stsal pa/_'od srung nga 
[\[153a.6\]]dang /_khyod dang nyan thos chen po 'di dag kyang yongs su mya ngan las 'das shing /_byang chub sems dpa' 'di dag kyang sangs rgyas kyi zhing gzhan du dong nas bstan pa 'di rab tu 'jig par 'gyur ba ni tshig gis bstan par mi nus so/_/'od srung de la dge slong lus ma bsgoms pa/_tshul 
[\[153a.7\]]khrims ma bsgoms pa/_sems ma bsgoms pa/_shes rab ma bsgoms pa/_byis pa dman pa/_glen pa/_rmongs pa/_rab tu ma zhi ba/_ma dul ba kha cig 'byung bar 'gyur te/_de dag gi g.yo dang /_sgyu dang /_mi drang ba dang /_gya gyu dang /_dge sbyong gi dri ma dang /_dge sbyong gi skyon 
[\[153b\]]
[\[153b.1\]]rnams brjod par bya'o/_/'od srung de la dge sbyong gi dri ma rnams gang zhe na/_'od srung sum cu rtsa gnyis po 'di dag ni dge sbyong gi dri ma ste/_de dag spangs na dge sbyong dge sbyong zhes bya'o/_/sum cu rtsa gnyis gang zhe na/_'dod pa la rnam par rtog pa dge sbyong gi dri ma dang /_gnod sems kyi rnam 
[\[153b.2\]]par rtog pa dge sbyong gi dri ma dang /_rnam par 'tshe ba'i rnam par rtog pa dge sbyong gi dri ma dang /_bdag la bstod pa dge sbyong gi dri ma dang /_gzhan la brnyas pa dge sbyong gi dri ma dang /_mi 'thun pa'i rnyed pa kun du tshol ba dge sbyong gi dri ma dang /_rnyed pas rnyed par byed 'dod pa dge sbyong gi dri ma dang /_
[\[153b.3\]]dad pas byin pa chud gzon pa dge sbyong gi dri ma dang /_ltung ba 'chab pa dge sbyong gi dri ma dang /_khyim pa la sten pa dge sbyong gi dri ma dang /_rab tu byung ba dang sten pa dge sbyong gi dri ma dang /_'du 'dzi la mngon par dga' ba dge sbyong gi dri ma dang /_rnyed pa yongs su ma grub par rtog pa dge sbyong gi dri 
[\[153b.4\]]ma dang /_bdag gi rnyed pas chog par mi 'dzin pa dge sbyong gi dri ma dang /_pha rol bsod snyoms rnyed pa la phrag dog dang ser sna byed pa dge sbyong gi dri ma dang /_pha rol gyi rnyed pa la 'dod pa dge sbyong gi dri ma dang /_bdag gi 'khrul pa la mi rtog pa dge sbyong gi dri ma dang /_gzhan gyi 'khrul pa yongs 
[\[153b.5\]]su tshol ba dge sbyong gi dri ma dang /_so sor thar pa dang 'dul ba mi srung ba dge sbyong gi dri ma dang /_khwa ltar mu cor smra ba dge sbyong gi dri ma dang /_ma gus pa dang /_rgod pa dang /_khengs pa dge sbyong gi dri ma dang /_lta bas kun nas dkris pa dge sbyong gi dri ma dang /_rten cing 'brel bar 'byung ba dang 
[\[153b.6\]]'gal ba dge sbyong gi dri ma dang /_mthar lta ba la gnas pa dge sbyong gi dri ma dang /_'khor ba la mngon par dga' ba dge sbyong gi dri ma dang /_mya ngan las 'das pa la mngon par mi dga' ba dge sbyong gi dri ma dang /_'jig rten rgyang pan pa'i gsang tshig 'dzin pa dge sbyong gi dri ma dang /_sgrib 
[\[153b.7\]]pas kun nas dkris pa dge sbyong gi dri ma dang /_las kyi rnam par smin pa dang 'gal ba dge sbyong gi dri ma dang /_rnam par thar pa'i sgo gsum gyis skrag pa dge sbyong gi dri ma dang /_chos zab mo spong ba dge sbyong gi dri ma dang /_chos dang 'gal bar gnas pa dge sbyong gi dri ma dang /_dkon mchog 
[\[154a\]]
[\[154a.1\]]gsum la mi gus pa dge sbyong gi dri ma ste/_'od srung sum cu rtsa gnyis po de dag ni dge sbyong gi dri ma ste/_de dag spangs na dge sbyong dge sbyong zhes bya'o/_/'od srung brgyad po 'di dag ni dge sbyong gi chos kyi sgrib pa ste/_brgyad gang zhe na 'di lta ste/_bla ma rnams la mi gus pa dang /_
[\[154a.2\]]chos rnams la rim gro med pa dang /_tshul bzhin ma yin pa yid la byed pa dang /_ma thos pa'i mdo sde spong ba dang /_bdag med pa sems can med pa/_srog med pa/_gang zag med pa'i chos kyis skrag pa dang /_'dus ma byas kyi chos bstan pa la mi 'jug par 'dus byas nyid kyi rjes su 
[\[154a.3\]]snyegs pa dang /_'du byed rnams ma skyes pa zhes thos na skrag pa dang /_chos thams cad rang bzhin gyis ma skyes pa zhes thos na g.yang sa chen por ltung ba bzhin du ltung ba ste/_'od srung brgyad po de dag ni dge sbyong gi chos kyi sgrib pa ste/_rab tu byung bas de dag yongs su spang bar bya'o/_/
[\[154a.4\]]'od srung dge sbyong ni kha dog dang rtags kyi dbyibs kyis dge sbyong zhes nga mi 'chad kyi/_yon tan gyi chos la nan tan byed pa'i dge sbyong ni dge sbyong ngo zhes ngas bshad do/_/'od srung dge sbyong gis ni rnyog pa med pa'i sems kyis lus la ngur smrig dag bcang bar bya'o/_/de ci'i phyir zhe na/_
[\[154a.5\]]'od srung rnyog pa med pa la ngas ngur smrig gnang gi_/'od srung gang rnyog pa dang bcas pas lus la ngur smrig dag 'chang ba de dag thams cad ni ngur smrig tshig pa'o zhes bshad de/_bsam pas mos pa rnams ni ma gtogs so/_/de ci'i phyir zhe na/_de ni 'phags pa rnams kyi rgyal mtshan 
[\[154a.6\]]yin pa'i phyir te/_skyo zhing 'dod chags dang bral bar spyod pa rnams kyi gos 'di dag ni nye bar zhi ba'i rjes su 'thun pa byams pa'i rjes su zhugs pa'o/_/'od srung de la 'phags pa rnams kyi rgyal mtshan gang zhe na/_'od srung bcu gnyis po 'di dag ni 'phags pa rnams kyi rgyal mtshan te/_bcu gnyis 
[\[154a.7\]]gang zhe na/_'od srung tshul khrims 'phags pa rnams kyi rgyal mtshan dang /_ting nge 'dzin 'phags pa rnams kyi rgyal mtshan dang /_shes rab 'phags pa rnams kyi rgyal mtshan dang /_rnam par grol ba 'phags pa rnams kyi rgyal mtshan dang /_rnam par grol ba'i ye shes mthong ba 'phags 
[\[154b\]]
[\[154b.1\]]pa rnams kyi rgyal mtshan dang /_bden pa la 'jug pa 'phags pa rnams kyi rgyal mtshan dang /_rten cing 'brel par 'byung ba la 'jug pa 'phags pa rnams kyi rgyal mtshan dang /_bsam gtan bzhi 'phags pa rnams kyi rgyal mtshan dang /_tshad med pa bzhi 'phags pa rnams 
[\[154b.2\]]kyi rgyal mtshan dang /_gzugs med pa'i snyoms par 'jug pa bzhi 'phags pa rnams kyi rgyal mtshan dang /_skyon med pa la 'jug pa 'phags pa rnams kyi rgyal mtshan dang /_zag pa zad pa 'phags pa rnams kyi rgyal mtshan te/_'od srung bcu gnyis po de dag ni 'phags pa 
[\[154b.3\]]rnams kyi rgyal mtshan no/_/'od srung gang la la rgyal mtshan 'di dag dang mi ldan par 'phags pa'i rigs gos ngur smrig dag 'chang ba de ni nor pa'i chos la zhugs pa'o zhes ngas bshad do/_/chos dang 'gal bar gnas pa zhes bshad do/_/de bzhin gshegs pa'i bstan pa las 
[\[154b.4\]]ring du gnas pa zhes bshad do/_/mya ngan las 'das pa'i phyogs kyi mi 'thun pa'i phyogs la gnas pa zhes bshad do/_/'khor ba'i phyogs dang 'thun pa zhes bshad do/_/nga rgyal gyi mchil pas zin pa zhes bshad do/_/snying po ma blangs pa zhes bshad do/_/chos las nyams pa 
[\[154b.5\]]zhes bshad do/_/nyam nga ba'i lam la gnas pa zhes bshad do/_/'od srung de lta bas na dge sbyong gis lus la ngur smrig dag 'chang ba na rnyog pa med pa'i sems su bya'o/_/gal te des 'bras bu thob par ma gyur na des gus pa brgyad kyis lus la ngur smrig dag bcang bar bya ste/_brgyad 
[\[154b.6\]]gang zhe na/_mchod rten gyi 'du shes dang /_ston pa'i 'du shes dang /_nye bar zhi ba'i 'du shes dang /_byams pa'i 'du shes dang /_sangs rgyas la gus pa'i 'du shes dang /_ngo tsha shes pa'i 'du shes dang /_khrel yod pa'i 'du shes dang /_rnyog pa med par bya'o snyam pa ste/_dge sbyong 
[\[154b.7\]]gi tshul dang 'thun pa'i phyir gus pa brgyad po de dag gis lus la ngur smrig dag bcang bar bya'o/_/'od srung gang dag lhod cing yang dag par ma sdom pa dang /_dge sbyong gi yon tan gyi chos 'di dag las nyams par lus la ngur smrig dag 'chang ba rnams ni gus pa 'di dag mi skyed 
[\[155a\]]
[\[155a.1\]]do/_/'od srung dge sbyong gi kha dog dang gzugs can la gnod pa byed pa zhes bya ba nyi tshe ba'i sems can dmyal ba yod de/_'od srung nyi tshe ba'i sems can dmyal ba der dge sbyong gi gzugs su gyur bzhin du gos 'bar ba dag dang /_mgo 'bar ba dag dang /_lhung bzed 
[\[155a.2\]]'bar ba dag dang /_stan 'bar ba dag dang /_mal cha 'bar ba dag gnod pa byed de/_de dag gi longs spyod dang yongs su spyad pa gang ci yod pa de dag thams cad 'bar rab tu 'bar te kun du rab tu mched cing 'bar la de mer gyur te/_dge sbyong gi kha dog dang gzugs kyis gnod pa 
[\[155a.3\]]de dag myong bar 'gyur ro/_/de ci'i phyir zhe na/_'di ltar lus dang ngag dang yid kyi las yongs su ma dag pa dang ldan pa'i phyir te/_lus dang ngag dang yid kyi las yongs su ma dag pa dang ldan pa de dag gi 'gro ba yang yongs su ma dag pa nyid du 'gyur ro/_/'od srung dge sbyong 
[\[155a.4\]]ma yin la dge sbyong du khas 'che ba dang /_tshangs par spyod pa ma yin la tshangs par spyad par khas 'che ba gang zhig tshul khrims dang ldan pa rnams dang /_yon tan dang ldan pa rnams kyis phyag byas pa bdag gir byed na de mi dge ba'i las des brnyas pa brgyad 'thob ste/_brgyad 
[\[155a.5\]]gang zhe na/_bems po lta bur 'gyur ba dang /_go dka' zhing le lo can du 'gyur ba dang /_skye bo mang pos bgad pa'i bud med du 'gyur ba dang /_rang dbang med cing bran du 'gyur ba dang /_mdog ngan zhing mi sdug par 'gyur ba dang /_mdog ngan zhing dbang chung bar grags par 
[\[155a.6\]]'gyur ba dang /_de la su yang stsu bar mi 'gyur ba dang /_sbyin gnas rnams la mgu bar mi byed pa ste/_brnyas pa brgyad po de dag 'thob bo/_/'od srung de lta bas na bzang po ma yin pa'i chos 'di lta bu 'di dag thos nas dge sbyong sdig pa can gyis gzhan gyis phyag byas pa bdag gir 
[\[155a.7\]]mi bya'i/_'od srung gang dge sbyong ma yin la dge sbyong du khas 'che ba dang /_tshangs par spyod pa ma yin la tshangs par spyod par khas 'che ba ni tha na sa chen po 'di la mchil ma'i thal ba tsam 'dor ba de yang ngas rnyed par mi 'gyur na gom pa 'deg pa dang 'jog pa lta ci smos/_de 
[\[155b\]]
[\[155b.1\]]ci'i phyir zhe na/_'od srung chen po 'di ni sngon gyi rgyal po rnams kyis tshul khrims dang ldan pa rnams dang /_yon tan dang ldan pa rnams dang /_sbyin gnas rnams la kun tu spyad pa'i don du phul ba'i phyir ro/_/'od srung de la mi blun po de ni gom pa 'jog pa dang 'dor ba gang yin pa de ni 
[\[155b.2\]]thams cad kyang dad pas byin pa la mi dbang bzhin du gom pa 'dor zhing 'jog pa yin na dge 'dun gyi 'am/_phyogs bzhi'i dge 'dun gyi khri 'am/_khri'u 'am/_'chag sa 'am/_gding ba 'am/_gnas khang ngam/_gtsug lag khang ngam/_kun dga' ra ba'am/_kun dga' 
[\[155b.3\]]ra ba'i gzhi 'am/_yongs su spyad pa 'am/_lhung bzed dam/_chos gos sam/_bsod snyoms sam/_mal cha 'am/_na ba'i gsos sman nam/_yo byad kyang rung ste/_thams cad dad pas byin pa la mi dbang bar spyod pa yin pa lta ci smos/_'od srung khyod mos par bya'o/_/khyod 
[\[155b.4\]]kyis khong du chud par bya'o/_/'od srung dge sbyong ma yin la dge sbyong du khas 'che ba dang /_tshangs par spyod pa ma yin la tshangs par spyod par khas 'che bas ni dad pas byin pa skra'i rtse mo'i cha tsam yang yongs su dag par bya mi nus so/_/de ci'i phyir zhe na/_'od srung 'phags pa'i dge 'dun 
[\[155b.5\]]ni ngas rgya mtsho chen po lta bu dang /_bsod nams kyi zhing dang /_sbyin gnas rnams kyi mchog tu bstan pa'i phyir ro/_/'od srung bram ze'am khyim bdag dad pa gang dag de la yon 'bul ba de dag tshad med pa'i 'du shes kyis 'bul ba de la 'od srung mi blun po tshul khrims 'chal pas 
[\[155b.6\]]tha na skra'i rtse mo brgyar gshegs pa'i cha tsam zhig dad pas byin pa yongs su spyad na yang sbyin pa po dang /_sbyin bdag de'i yongs su sbyang ba'i phyir dad pas byin pa skra'i rtse mo'i cha tsam ji snyed la spyad pa de snyed kyi las kyi rgya mtsho chen po sogs par 'gyur ro/_/'od srung de lta bas na tshul 
[\[155b.7\]]khrims yongs su dag pas dad pas byin pa yongs su spyad par bya'o zhes khyod kyis de ltar bslab par bya'o/_/bstan pa 'di bshad pa na rnal 'byor spyod pa'i dge slong nyis brgyas bstan pa 'di thos nas rab tu ngus te mchi ma zag cing tshig 'di skad ces bdag cag ni gum 
[\[156a\]]
[\[156a.1\]]yang rung ste/_'bras bu ma thob kyi bar du dad pas stsal ba'i bsod snyoms gcig tsam yang yongs su spyad par mi bgyi'o zhes smras so/_/bcom ldan 'das kyis bka' stsal pa/_skyes bu dam pa dag legs so legs so/_/ngo tsha shes pa dang /_'gyod pa dang ldan 
[\[156a.2\]]pa dang /_'jig rten pha rol tu kha na ma tho bas 'jigs par lta ba rnam pa 'di lta bu dag gis gsung rab 'di mdzes so/_/'od srung ngas dge slong gnyis la dad pas byin pa gnang ste/_gnyis gang zhe na ldan pa dang /_grol ba'o/_/yang gnyis te/_'du byed thams cad la 
[\[156a.3\]]mi rtag par lta ba dang gang yang sems rnam par grol ba byams pa la snyoms par 'jug pa'o/_/dge slong dag de la dge slong ldan pa rnal 'byor spyod pa nga'i bstan pa la zhugs pa gang zhig sbyin pa po dang /_sbyin bdag las chos gos dang /_bsod snyoms dang /_mal cha dang /_na ba'i 
[\[156a.4\]]gsos sman dang /_yo byad rnams yongs su spyad nas 'khor ba'i skyon mthong /_'du byed thams cad mi rtag par mthong /_'du byed thams cad sdug bsngal bar rig_/chos thams cad la bdag med par mos/_mya ngan las 'das pa zhi bar rtogs pas ni ri rab tsam gyi kham dag gi dad pas byin 
[\[156a.5\]]pa yongs su spyad kyang de'i yon shin du yongs su dag par 'gyur ro/_/sbyin pa po dang /_sbyin bdag gang dag las dad pas byin pa yongs su spyad pa de las de dag gis bsod nams kyi rnam par smin pa 'byor pa chen po dang /_phan yon chen por 'gyur ro/_/de ci'i phyir zhe na/_dge 
[\[156a.6\]]slong dag rdzas las byung ba'i bsod nams bya ba'i dngos po rnams las gang byams pa'i sems la snyoms par 'jug pa de mchog yin pa'i phyir ro/_/dge slong dag dge slong gang zhig sbyin pa po dang /_sbyin bdag gi chos gos dang /_bsod snyoms dang /_mal cha dang /_yo byad 
[\[156a.7\]]rnams yongs su spyad nas sems rnam par grol ba tshad med pa la snyoms par 'jug na sbyin pa po dang /_sbyin bdag de'i rnam par smin pa yang tshad med par shes par bya'o/_/'od srung stong gsum gyi stong chen po'i 'jig rten gyi khams na yod pa'i rgya mtsho chen po rnams ni yongs 
[\[156b\]]
[\[156b.1\]]su zad par 'gyur yang srid kyi de'i bsod nams kyi rgyu 'thun pa ni yongs su zad par gang yang mi 'gyur ro/_/'od srung gang zhig sbyin pa po dang /_sbyin bdag gi dad pas byin pa yongs su spyad nas 'chal ba'i tshul khrims kyis log par ltung bar byed na mi gti mug pa de gnod pa ji 
[\[156b.2\]]tsam gyi phyir zhugs pa la ltos/_'od srung de lta bas na dge sbyong gi dri ma dang /_dge sbyong gi skyon dang /_dge sbyong gi mi drang ba dang /_dge sbyong gi g.yo dang /_dge sbyong gi sgyu dang /_dge sbyong gi gya gyu rnam pa de lta bu de dag ni dge sbyong bsam pa dag pas yongs su spong bar bya'o/_/
[\[156b.3\]]'od srung dge sbyong dge sbyong zhes bya ba ni gang mig nas mi zag cing rna ba nas ma yin/_sna nas ma yin/_lce nas ma yin/_lus las ma yin/_yid nas kyang mi zag pa ste/_de'i phyir dge sbyong dge sbyong zhes bya'o/_/skye mched drug rig pa dang mngon par shes pa drug dang /_
[\[156b.4\]]rjes su dran pa drug dang ldan pa dang /_dam pa rnams la gus par gnas pa dang /_pha rol du 'gro ba'i chos drug la gnas pa ste/_de'i phyir dge sbyong dge sbyong zhes bya'o/_/dge sbyong gi le'u ste dang po'o//_//'od srung dge slong dge slong zhes bya ba ni/_
[\[156b.5\]]nyon mongs pa bcom pa'i phyir dge slong zhes bya'o/_/bdag tu 'du shes pa bcom pa dang /_sems can du 'du shes pa dang /_srog tu 'du shes pa dang /_gso bar 'du shes pa dang /_gang zag tu 'du shes pa dang /_skyes par 'du shes pa dang /_bud med du 'du shes pa dang /_
[\[156b.6\]]khye'ur 'du shes pa dang /_bu mor 'du shes pa bcom pa ste/_de'i phyir dge slong dge slong zhes bya'o/_/lus bsgoms pa dang /_tshul khrims bsgoms pa dang /_sems bsgoms pa dang /_shes rab bsgoms pa dang /_'jigs skrag pa med pa dang /_srid pa'i chu bo las 
[\[156b.7\]]rgal ba dang /_'byung ba dang /_'jig pa la lta ba dang /_'jigs pa thams cad dang bral ba dang /_'jigs pa med pa'i lam la gnas pa ste/_de'i phyir dge slong dge slong zhes bya'o/_/'od srung gang la la zhig chos 'di dag dang mi ldan la bdag ni dge slong dge slong ngo snyam du 
[\[157a\]]
[\[157a.1\]]khas 'che na bsam pas mos pa ma gtogs par nga yang de'i ston pa ma yin la de yang nga'i nyan thos ma yin no/_/'od srung sdig pa can gyi dge slong dag phal cher nga'i bstan pa 'di nub par byed par 'gyur te/_'od srung ya mtshan can dgu bcu rtsa lnga dang /_phas kyi rgol 
[\[157a.2\]]ba thams cad kyis ni nga'i bstan pa 'di nub par byed mi nus so/_/gzhan du na nga'i bstan pa 'di las mi gti mug pa nges par mi sems pa gang dag 'byung ba de dag gis nga'i bstan pa nub par byed par 'gyur ro/_/'od srung 'di lta ste dper na [{]ri dgas [,]ri dwags [}]kyi rgyal po seng ge shi ba'i sha la gcan 
[\[157a.3\]]gzan nam bya gang gis kyang za bar mi nus kyi seng ge'i ro de nyid las srin bu gang dag 'byung ba de dag ri [(]dgas [,]dwags [)]kyi rgyal po seng ge'i sha la za'o/_/'od srung de bzhin du nga'i bstan pa 'di nyid la mi blun po brkam pa/_chags pas zil gyis non pa/_chos ma yin pa la lta ba/_nges par mi sems 
[\[157a.4\]]pa/_lhod pa/[ {]brdzun [,]rdzun [}]du smra ba gang dag 'byung ba de dag nga'i bstan pa nub par byed par 'gyur ro/_/'od srung chos bzhi dang ldan na sdig pa can gyi dge slong du rig par bya ste/_bzhi gang zhe na/_chags pa dang /_zhe sdang dang /_gti mug dang /_nga'o snyam pa'i nga rgyal te/_bzhi po de dag go_/gzhan 
[\[157a.5\]]yang bzhi ste/_bzhi gang zhe na/_khengs pa dang /_mu chor smra ba dang /_bya khwa lta bu dang /_tshig 'chal pa ste/_bzhi po de dag go_/gzhan yang bzhi ste/_bzhi gang zhe na/_rgod pa dang /_pho theg can dang /_rnyed pa 'dod pa dang /_chos ma yin pa 'dod pa ste/_bzhi po de dag go_/gzhan yang bzhi ste/_
[\[157a.6\]]bzhi gang zhe na/_g.yo can dang /_sgyu can dang /_mi 'thun pas 'tsho ba dang /_mi gtsigs par smra ba yin te/_bzhi po de dag go_/gzhan yang bzhi ste/_bzhi gang zhe na/_byas pa mi gzo ba dang /_byas pa la smod pa dang /_sngon byas pa mi dran pa dang /_mdza' bo la 'khu ba yin te/_bzhi po de dag 
[\[157a.7\]]go/_/gzhan yang bzhi ste/_bzhi gang zhe na dad pas byin pa log par ltung bar byed pa dang /_tshul khrims mi srung ba dang /_so sor thar pa khyad du gsod pa dang /_'dul ba mi srung ba ste/_bzhi po de dag go_/gzhan yang bzhi ste/_bzhi gang zhe na/_bdag tu smra ba yin/_sems can du smra ba 
[\[157b\]]
[\[157b.1\]]yin/_srog tu smra ba yin/_gang zag tu smra ba yin te/_bzhi po de dag go_/gzhan yang bzhi ste/_bzhi gang zhe na/_sangs rgyas la mi gus pa yin/_chos la mi gus pa yin/_dge 'dun la mi gus pa yin/_bslab pa rnams la mi gus pa yin te/_bzhi po de dag go_/gzhan yang bzhi 
[\[157b.2\]]ste/_bzhi gang zhe na/_dge 'dun 'thun pa la mi dga' ba yin/_gtsug lag khang la dga' ba mi rnyed pa yin/_'du 'dzi la mngon par dga' ba yin/_'jig rten rgyang pa na pa'i gsang tshig rjod pa yin te/_bzhi po de dag go_/gzhan yang bzhi ste/_bzhi gang zhe na/_rnyed pa 'dod pa 
[\[157b.3\]]yin/_grags pa 'dod pa yin/_gnyen bshes 'dod pa yin/_chos la mchog tu dga' ba mi rnyed pa yin te bzhi po de dag go_/gzhan yang bzhi ste/_bzhi gang zhe na/_bdud kyis zin pa yin/_bdud kyis non pa yin/_rmugs pa dang gnyid mang ba yin/_'phags pa'i rigs 
[\[157b.4\]]rnams la mi gnas pa yin te/_bzhi po de dag go_/gzhan yang bzhi ste/_bzhi gang zhe na/_lus rul cing brgyan pa dang /_nyon mongs pas snad pa dang /_mya ngan las 'das pa la rgyab kyis bltas pa dang /_'bras bu thob pa med pa yin te/_bzhi po de dag go_/gzhan yang bzhi ste/_
[\[157b.5\]]bzhi gang zhe na/_'dod chags kyi yongs su gdung bas yongs su gdungs pa dang /_zhe sdang gi yongs su gdung bas yongs su gdungs pa dang /_gti mug gi yongs su gdung bas yongs su gdungs pa dang /_nyon mongs pa thams cad kyi yongs su gdung bas yongs su gdungs 
[\[157b.6\]]pa ste/_bzhi po de dag go_/gzhan yang bzhi ste/_bzhi gang zhe na/_lam ngan pa la gnas te 'byung ba mi mthong ba yin/_ser sna can du gyur te kun mi bged pa'i ngang tshul can yin/_thams cad yongs su 'dzin par 'dod cing chog mi shes pa yin/_ngoms mi myong zhing thos pa'i 
[\[157b.7\]]nan tan dang bral ba yin te/_bzhi po de dag go_/gzhan yang bzhi ste/_bzhi gang zhe na/_mun par gzhol bas mun par gyur pa yin/_rmongs pa la gzhol bas rmongs par gyur pa yin/_log pa'i chos kyis dkris pas chos ma yin pa mthong ba yin/_mya ngan las 'das 
[\[158a\]]
[\[158a.1\]]pa'i sgo bcad pas 'khor ba'i 'ching bas bcings pa yin te/_bzhi po de dag go_/gzhan yang bzhi ste/_bzhi gang zhe na/_lus kyi tshul 'chos pa yin/_ngag gi tshul 'chos pa yin/_sems kyi tshul 'chos pa yin/_spyod lam gyi tshul 'chos pa yin te/_
[\[158a.2\]]bzhi po de dag go_/de la lus kyi tshul 'chos pa ni dal gyis 'gro bar tshul 'chos pa yin/_mgo smad par tshul 'chos pa yin/_gnya' shing gang tsam du lta bar tshul 'chos pa yin/_gos tshags legs par gyon par tshul 'chos pa yin/_dgon pa la gnas pa'i yon 
[\[158a.3\]]tan mi tshol bar dgon pa la gnas pa ltar tshul 'chos pa yin/_gong bur 'du shes pa mi sel bar bsod snyoms len pa ltar tshul 'chos pa yin/_ngo tsha shes pa dang khrel yod pa'i rjes su mi 'jug par phyag dar khrod 'chang ba ltar tshul 'chos pa yin/_rten cing 'brel bar 
[\[158a.4\]]'byung ba la mi 'jug par ri drung dang shing drung du gnas pa ltar tshul 'chos pa yin/_chos bdud rtsi'i sman mi tshol bar bkus te bor ba'i sman tshol ba ltar tshul 'chos pa yin te/_'di ni lus kyi tshul 'chos pa zhes bya'o/_/de la ngag gi tshul 'chos pa gang zhe na/_che ge mo zhes bya 
[\[158a.5\]]bas kho bo shes shing che ge mo zhes bya bas kho bo mgron du bos te/_kho bos gang 'dod pa rnyed cing bsti stang du byas nas rnyed/_kho bos bzang po rnyed/_kho bos lan mang du rnyed/_kho bos mang du thos/_kho bo tshul khrims dang ldan zhing dge ba'i chos can yin/_kho bo ni bod par 'os 
[\[158a.6\]]pa yin/_kho bo ni slar lan gdab pa'i 'os yin/_kho bo ni nus pa dang ldan zhing skal ba yod la mthu yod pa yin/_kho bo ni don rnam par nges pa bstan pa la mkhas pa yin/_gang che ge mo zhes bya bas kho bo la 'di skad ces smras te/_kho bos de la 'di skad ces smras nas tshar 
[\[158a.7\]]bcad de spobs pa med par byas/_kho bos 'khor mgu bar byas/_kho bos legs so zhes bya ba thob/_kho bos de las bgo ba thob/_yang 'ong bar bya ba'i phyir kho bo mgron du gnyer ces bya ba ste/_'od srung nges par mi sems pa'i sems dang ldan pa las tshig 'chal 
[\[158b\]]
[\[158b.1\]]pa de lta bu gang ci 'byung ba de thams cad ni ngag gi tshul 'chos pa ste/_mi rigs pa rnams kyi yin gyi rigs pa rnams kyi ma yin te/_'di ni ngag gi tshul 'chos pa zhes bya'o/_/'od srung de la sems kyi tshul 'chos pa gang zhe na/_gang sems kyis chos gos dang bsod 
[\[158b.2\]]snyoms rnyed kyang rung bar yongs su rtog la tshig gis bdag la ci yang mi dgos so zhes zer ba dang /_gang sems kyis rnyed par 'dod la 'dod pa nyung ba skad du smra ba 'di ni sems kyi tshul 'chos pa zhes bya'o/_/de la 'di skad ces bya ste/_sems kyis rnyed kyang ci ma rung snyam 
[\[158b.3\]]sems/_/tshig tu bdag la ci yang dgos med smra/_/med pa'i ngo bo'i yid kyis de smras te/_/nam yang bde ba rnyed par 'gyur ma yin/_/sems kyi tshul 'chos bsam pas lha rnams dang /_/klu dang lha mig can rnams slu bar byed/_/smras pa'i sems kyis nams kyang dag 
[\[158b.4\]]mi 'gyur/_/de bzhin gshegs pa kun gyis de mkhyen to/_/'od srung de ltar na dge slong chos ma yin pa dang ldan pa sdig pa can rnams kyi chog ma yin pa'i spyod yul la spyod pa 'di lta bu gang yin pa 'di ni sems can dmyal ba dang /_dud 'gro'i skye gnas dang /_gshin rje'i 
[\[158b.5\]]'jig rten du 'gro bar 'gyur ba'o/_/dge slong gi le'u ste gnyis pa'o//_//'od srung de la dge sbyong gdol pa lta bu gang zhe na/_'od srung 'di lta ste dper na gdol pa ni rtag tu dur khrod spyod yul pa yin te/_shi ba la re ba dang /_byams pa med pa'i 
[\[158b.6\]]mig gis 'gro ba la lta ba dang /_shi ba la dga' ba yin no/_/'od srung de bzhin du dge sbyong gdol pa lta bu yang rtag tu mdza' bshes kyi khyim dang /_slong ba ster ba'i khyim la gdu ba yin te/_de nas rnyed pa dang bkur stis nye bar 'tsho zhing khyim pa de dag chos sam/_'dul ba yang 
[\[158b.7\]]dag par 'dzin du mi 'jug pa dang /_de rnyed pa'i ched du 'dris par byed kyi don gyi ched du ma yin pa dang /_mdza' ba'i sems med cing rtag tu rnyed pa la re ba yin te/_'od srung 'di ni dge sbyong gdol pa lta bu zhes bya'o/_/'od srung 'di lta ste/_dper na gdol pa ni tshong dpon 
[\[159a\]]
[\[159a.1\]]dang /_khyim bdag dang /_blon po dang /_khams kyi rgyal po dag dang /_bram ze dang /_rgyal rigs dang /_grong rdal gyi mi dang yul gyi mi rnams kyis rtag tu yongs su spang bar bya ba'i 'os yin te/_gdol par rig nas thag ring po bas kyang ring por yongs 
[\[159a.2\]]su spong ngo /_/'od srung de bzhin du dge sbyong gdol pa lta bu yang dge slong dang /_dge slong ma dang /_dge bsnyen dang /_dge bsnyen ma tshul khrims dang ldan pa yon tan dang ldan pa rnams kyis yongs su spang bar bya ba'i 'os yin te/_dge sbyong gdol pa lta bu sdig pa'i chos kun du 
[\[159a.3\]]spyod cing tshul khrims 'chal par rig nas thag ring po bas kyang ring por yongs su spong ngo /_/'od srung 'di lta ste/_dper na gdol pa'i kha phyis sam/_gos sam/_yongs su spyad pa de thams cad la ni skye bo ya rabs rnams/_mi reg cing yongs su mi spyod do/_/'od 
[\[159a.4\]]srung de bzhin du dge sbyong gdol pa lta bu'i lhung bzed dam/_chos gos sam/_yongs su spyad pa de thams cad ni mi 'thun pa'i 'tsho bas yongs su btsal ba/_lus dang sems rmas pas yongs su btsal ba yin pas tshul khrims dang ldan pa/_yon tan dang ldan pa dag de la mi 
[\[159a.5\]]reg cing mi spyod do/_/'od srung 'di lta ste dper na gdol pa ni kha phyis thogs te/_zhum zhum por byas nas gzhan gyi khyim du 'gro'o/_/'od srung de bzhin du dge sbyong gdol pa lta bu yang zhum zhum por byas nas/_de bzhin gshegs pa'i mchod rten la phyag 'tshal lo/_/
[\[159a.6\]]zhum zhum por byas nas 'khor gyi nang du 'gro'o/_/zhum zhum por byas nas gtsug lag khang dang /_gnas khang dang /_gzhan gyi khyim du 'gro'o/_/zhum zhum por byas nas 'gro ba dang /_'dug pa dang /_nyal bar byed do/_/'od srung de ltar na zhum zhum por byas pa/_sdig pa 
[\[159a.7\]]'chab pa de'i spyod lam gang yin pa de thams cad ni rung ba ma yin pa las yongs su brtags pa'o/_/'od srung 'di lta ste/_dper na gdol pa'i sems ni bde 'gro'i skye ba la mi gnas so/_/de ci'i phyir zhe na/_'di ltar de rang gi las kyi nyes pa'i phyir ro/_/'od srung de 
[\[159b\]]
[\[159b.1\]]bzhin du dge sbyong gdol pa lta bu'i sems kyang bde 'gror 'gro bar bya ba'i phyir mi gnas shing /_de'i 'jig rten pha rol rnam par zhi gsal/_de ngan 'gro gsum du gnas par sgrib pa med de/_'od srung 'di ni dge sbyong gdol pa lta bu zhes bya'o/_/'od srung de la dge sbyong rul pa gang 
[\[159b.2\]]zhe na/_'od srung 'di lta ste dper na rgyal po la 'os pa'i btung ba'i ro mchog dang ldan pa las gang snying khu'i mchog bcus pa de'i lhag ma ni rul cing mi gtsang bar gyur pa ste myang bar bya ba ma yin no/_/'od srung de bzhin du dge sbyong rul pa yang chos kyi mchog gi snying khu'i ro bro ba dang 
[\[159b.3\]]bral ba yin te/_dri nga ba dang /_yongs su spang bar bya ba'i 'os yin/_nyon mongs pa dang /_g.yo sgyu 'dzin pa dang /_'chal pa'i tshul khrims kyi dri mi zhim pa dang ldan zhing tshul khrims kyi dri dang bral ba yin/_nyon mongs pa'i dris bsgos pa yin te/_de gang dang gang du 
[\[159b.4\]]'gro ba de dang de nyid du yang bdag la phan pa'i phyir zhugs kyi gzhan la phan pa'i phyir ma yin te/_'od srung 'di ni dge sbyong rul pa zhes bya'o/_/'od srung 'di lta ste dper na rul pa zhes bya ba ni gang zos pa dang 'thungs pa dang /_'chos pa gzags pa de ni rul zhing dri nga ba yin te/_skye bo ya rabs thams cad kyis 
[\[159b.5\]]yongs su spang bar bya ba'i 'os yin no/_/'od srung de bzhin du dge sbyong rul pa yang gzags pa dang mtshungs te/_lus dang ngag dang sems kyi kun tu spyod pa yongs su ma dag pas 'phags pa'i skye bos yongs su spang bar bya ba yin te/_'di ni dge sbyong rul pa zhes bya'o/_/'od srung 'di 
[\[159b.6\]]lta ste/_dper na sa bon rul pa gang yin pa de ni sa chen po las skyer mi rung ngo /_/'od srung de bzhin du dge sbyong rul pa yang sangs rgyas kyi bstan pa 'di la mi skye zhing 'phags pa'i chos rnam par grol ba'i sa bon nus pa ma yin la 'bras bu thob par mi 'gyur te/_'od srung 'di ni dge 
[\[159b.7\]]sbyong rul pa zhes bya'o/_/'od srung de la dge sbyong za ma tog lta bu gang zhe na/_'od srung 'di lta ste dper na za ma tog phyi rol shin tu byi dor byas la nang mi gtsang ba sna tshogs kyis gang ba zhig yod pa de bzhin du 'od srung dge sbyong za ma tog lta bu yang dge sbyong ltar bcos shing phyi rol gtsang sbra 
[\[160a\]]
[\[160a.1\]]spyod par gyur la/_nang 'dod chags dang /_zhe sdang dang /_gti mug gis yongs su gang ba yin te/_'od srung 'di ni dge sbyong za ma tog lta bu zhes bya'o/_/'od srung de la dge sbyong ku ra Na DA ka lta bu gang zhe na/_'od srung 'di lta ste dper na ku ra Na DA ka zhes bya ba'i me tog 
[\[160a.2\]]ni kha dog blta na sdug la reg na rtsub pa lci ba'i sbrang ma'i dri ma nam zhing shi la bar ka'i rtsa ba'i dri ma nam ste/_mkhas pa mdzangs pa rnams ni me tog de lta bu la mi reg_/mi len mi snom gyi/_gang dag byis pa'i rang bzhin can du gyur pa de'i skyon mi shes pa/_de dag ni me tog de lta 
[\[160a.3\]]bu len cing snom mo/_/'od srung de bzhin du dge sbyong ku ra Na DA ka lta bu yang dge sbyong gi kha dog dang /_gzugs dang ldan par gyur kyang mi des pa yin/_tshig brlang ba yin/_'chal pa'i tshul khrims kyi dri mi zhim pa yin/_'tsho ba nyams pa yin/_spyod pa nyams pa 
[\[160a.4\]]yin/_lta ba nyams pa yin te/_mdzangs pa mkhas pa rnams ni ku ra Na DA ka lta bu'i dge sbyong de lta bu la sten pa'am/_snyen pa'am/_bsnyen bkur mi byed kyi/_de'i tshul rig pas thag ring po bas kyang ring por yongs su spong ngo /_/gang dag byis pa'i rang bzhin can du gyur 
[\[160a.5\]]pa de dag ni ku ra Na DA ka lta bu'i dge sbyong de lta bu la sten cing snyen la bsnyen bkur byed de/_ku ra Na DA ka'i me tog byis pa'i lag na 'dug pa bzhin du de dang 'thun pa nyid du 'gyur te/_'od srung 'di ni ku ra Na DA ka lta bu'i dge sbyong zhes bya'o/_/'od srung de la chom rkun lta bu'i dge sbyong 
[\[160a.6\]]gang zhe na/_'od srung 'di lta ste dper na/_mi g.yo can gyi rang bzhin can/_rtag tu brkam pa/_chags pa'i zil gyis non pa/_bdag gi rnyed pas chog par mi 'dzin pa/_gzhan gyi nor la re ba/_drag shul can/_dbyug pa dang /_mtshon cha dang dgra cha thogs pa/_ngo tsha med pa/_
[\[160a.7\]]snying rje med pa/_rtag tu gdug cing rab tu gdug pa'i sems dang ldan pa ni de gang gi tshe grong bar ram/_grong ngam/_grong khyer ram/_grong rdal lam/_yul du 'jug pa de'i tshe de 'di snyam du gzhan dag gi nor gyi phung po gang yin pa de bdag gir gyur na re stes snyam du sems 
[\[160b\]]
[\[160b.1\]]shing de zin du 'ong zhes mkhyun bu mkhyun bur rgyu ba yin no/_/'od srung de bzhin du chom rkun lta bu'i dge sbyong yang rtag tu brkam pa/_chags pa'i zil gyis non pa/_bdag gi rnyed pas chog mi shes pa/_gzhan gyi rnyed pa la re ba yin te/_de gang gi tshe grong bar ram/_grong ngam/_grong khyer 
[\[160b.2\]]ram/_grong rdal lam/_yul du 'jug pa de'i tshe/_de rnyed pa'i phyir 'jug gi chos kyi phyir ma yin te/_spyod lam thams cad kyang chom rkun lta bur ston pa yin/_'chab cing sbed pa yin te/_bdag dge slong gzhan gyis tshul khrims 'chal bar shes na mi rung ste/_shes 
[\[160b.3\]]par gyur na so sor thar pa'i mdo 'don pa las bskrad par 'gyur ro snyam nas rtag tu skrag cing rtag tu 'jigs te/_spyod lam thams cad kyang g.yos spyod pas/_lha dang /_klu dang /_gnod sbyin dang /_dri za dag gis chom rkun 'ong ngo /_/chom rkun 'gro'o/_/chom rkun 
[\[160b.4\]]'greng ngo /_/chom rkun 'chag go_/chom rkun 'dug go_/nyal lo/_/chos gos len to/_/chom rkun grong du 'gro'o/_/grong nas 'byung ngo /_/chom rkun za'o/_/chom rkun 'thung ngo /_/chom rkun skra 'dreg go zhes rig par 'gyur ro/_/'od srung de ltar na lha dang /_klu dang /_
[\[160b.5\]]gnod sbyin dang /_dri za rnams kyis de'i spyod lam gang yin pa de thams cad rung ba ma yin la/_yongs su brtags pa yin par rig par 'gyur te/_rig nas kyang de la snying rje chen po skyed cing kye ma 'di mtshar cig sdig pa can gyi dge slong 'di lta bu dag gis bcom ldan 
[\[160b.6\]]'das shAkya thub pa'i bstan pa nub par byed par 'gyur zhes 'phya zhing mi snyan par zer ro/_/tshul khrims dang ldan pa/_yon tan dang ldan pa rnams la ni lha dang /_klu dang /_gnod sbyin dang /_dri za rnams kyis kyang 'di dag ni bstan pa yongs su 'dzin pa'o zhes gus pa chen 
[\[160b.7\]]po byed do/_/'od srung chom rkun pa lta bu'i dge sbyong bstan pa 'di la rab tu byung ba ni skyo ba dang /_'dod chags dang bral ba'i sems gcig kyang mi skyed na 'bras bu thob pa lta ci smos kyi de ni gnas med do/_/'od srung 'di ni chom rkun lta bu'i dge sbyong zhes bya'o/_/'od srung de 
[\[161a\]]
[\[161a.1\]]la dge slong shin te ma gang zhe na/_'od srung 'di lta ste/_dper na 'bru'i nang na gang dag ma smin pa dang /_mi grung ba dang /_'ongs med cing 'bru 'dra ba de dag ni shin te ma zhes bya'o/_/'od srung de bzhin du dge sbyong shin te ma yang yang zhing mthu chung 
[\[161a.2\]]la bdud kyis zin pa/_bdud kyis non pa/_nyon mongs pa thams cad kyis non pa/_nyon mongs pa thams cad kyis 'phrogs pa/_rlung gis g.yengs pa lta bu ste/_'od srung dge sbyong shin te ma zhes bya ba de ni dge slong tshul khrims 'chal pa sdig pa can rnams kyi tshig bla 
[\[161a.3\]]dgas te/_de dag ni ngas dge sbyong shin te ma zhes btags so/_/'od srung de la dge sbyong sun par byed pa gang zhe na/_'od srung 'di lta ste/_dper na nas kyi ljang bu phun sum tshogs pa'i nang na nas la gnod pa zhig skyes nas de ljang bu'i kha dog 'dra zhing rtags dang dbyibs 
[\[161a.4\]]kyang 'dra bas de la nas kyi bdag po de dag 'di snyam du 'di dag thams cad ni nas yin no snyam pa'i 'du shes skyed skyed pa las gang gi tshe na nas kyi ljang bu las snye ma byung bar gyur pa de'i tshe nas la gnod pa de la nas kyi 'du shes mi 'byung ngo /_/'od srung de bzhin du dge sbyong 
[\[161a.5\]]sun par byed pa'i dge slong dge slong gi dge 'dun gyi nang na 'dug pa yang tshul khrims dang ldan pa/_yon tan dang ldan pa/_sbyin pa'i gnas su gyur pa rnams dang kha dog dang rtags kyi dbyibs 'dra bas de la sbyin pa po dang /_sbyin bdag de dag dge sbyong ngo 
[\[161a.6\]]snyam pa'i 'du shes skyed cing sbyin gnas su 'du shes bskyed pa las de nas gal te mi gti mug pa dge sbyong ma yin pa la dge sbyong du khas 'che ba/_tshangs par spyod pa ma yin la tshangs par spyod par khas 'che ba/_nang rul cing zag pa de 'khor gyi nang nas byung ste/_shi 
[\[161a.7\]]'phos shing 'chi ba'i dus byas nas sems can dmyal bar 'gro bar 'gyur te/_lha dang /_klu dang /_gnod sbyin dang /_dri za lha'i mig dang ldan pa rnams kyis de sems can dmyal bar skyes par mthong ste/_mthong nas kyang mi gti mug pa 'di ni sngon dge sbyong gi kha dog dang 
[\[161b\]]
[\[161b.1\]]gzugs kyis sdig pa'i las byas pas/_de sems can dmyal ba chen por skyes te/_nas la gnod pa la nas kyi yon tan med pa ltar 'di la yang dge sbyong gi yon tan gyi 'bras bu med do/_/zhes snying rje chen po skyed de/_'od srung 'di ni dge sbyong sun par byed pa zhes bya'o/_/
[\[161b.2\]]'od srung de la dge sbyong ltar bcos pa gang zhe na/_'od srung 'di lta ste dper na ra gan chen po zhes bya ba'i lcags shig yod de/_shin tu yongs su sbyang ba byas shing shin tu yongs su dag par byas na gser 'dra bar 'gyur te/_'on kyang gser gyi rin thang dang /_gser gyi kha dog 
[\[161b.3\]]dang /_bdar 'phro dang /_srang la gcal ba'i lcid 'dra ba ni ma yin no/_/'od srung de bzhin du dge sbyong ltar bcos pa'i dge sbyong yang lus shin tu bkrus shing gos bzang po mdzes pa gyon la/_dge sbyong gi phyi rol gyi spyod pa thams cad yongs su dag ste/_'gro ba dang /_
[\[161b.4\]]'ong ba dang mdun du lta ba dang /_g.yas g.yon lta ba dang bskum pa dang brkyang ba dang chos gos snam sbyar dang lhung bzed dang /_chos gos 'dzin pa shes bzhin du spyod kyang de 'dod chags kyis bcom pa dang /_zhe sdang gis bcom pa dang /_gti mug gis bcom pa dang /_
[\[161b.5\]]nyon mongs pas bcom pa dang /_rnyed pa dang bkur stis bcom pa dang /_nga rgyal dang /_che ba'i nga rgyal dang /_nga rgyal las kyang nga rgyal dang /_nga'o snyam pa'i nga rgyal dang /_mngon pa'i nga rgyal dang /_cung zad snyam pa'i nga rgyal dang /_log pa'i nga rgyal gyis bcom pa dang /_nyon 
[\[161b.6\]]mongs pas 'khol ba dang /_bsnyen bkur lhur len gyi chos lhur mi len pa dang /_lus cha bar sbyor ba la brtson gyi tshul khrims kyis cha bar sbyor ba la mi brtson pa dang /_zas dang gos lhur len gyi 'phags pa'i chos lhur mi len pa dang /_'jig rten pha rol du kha na ma tho 
[\[161b.7\]]bas 'jigs par mi lta ba dang /_tshe 'di lhur len gyi tshe phyi ma lhur mi len pa dang /_lus gso ba dang /_rnyed pa dang /_bkur sti dang /_grags pa la rten gyi chos la rim gror bya ba la mi rten pa dang /_sbag pa sna tshogs kyis sbag pa dang /_sdig pas bsgos pa dang /_khyim 
[\[162a\]]
[\[162a.1\]]gyi las kyi mtha' la mngon par brtson pa dang /_khyim pa dang mtshungs pa'i sems dang ldan pas bde ba dag gis kyang bde zhing sdug bsngal dag gis kyang sdug bsngal ba dang /_rjes su chags pa dang khong khro bas bcom pa yin te/_de'i dge sbyong gi cho ga dang /_
[\[162a.2\]]spyod lam thams cad dang sems dang sems las byung ba'i chos thams cad ni sems can dmyal ba dang /_dud 'gro'i skye gnas dang /_gshin rje'i 'jig rten du gzhol ba yin zhing dge sbyong gi rin thang dang /_ri ba dang /_dge sbyong gi srang kha dang mi mnyam pa ste/_'od srung 'di 
[\[162a.3\]]ni dge sbyong ltar bcos pa zhes bya'o/_/'od srung de la ji ltar na dge slong gzi 'phrogs pa yin zhe na/_'od srung 'di lta ste dper na skyes pa 'am/_bud med dam/_khye'u 'am/_bu mo gang la la zhig mi ma yin pas mdangs phrogs par gyur na/_de dbang chung bar grags shing mdog 
[\[162a.4\]]ngan la mi sdug par 'gyur te/_de ltar na mdangs phrogs pa rnams la ni sman tam/_gsang sngags sam/_rig sngags rnams kyis mi slon te/_de 'chi bar 'gyur ba ma gtogs par tha mar gzhan du mi 'gyur ro/_/'od srung de bzhin du dge slong gang la tshul khrims kyi gzi 
[\[162a.5\]]med pa dang /_ting nge 'dzin gyi gzi med pa dang /_shes rab kyi gzi med pa dang /_rnam par grol ba'i gzi med pa dang /_rnam par grol ba'i ye shes mthong ba'i gzi med pa dang /_byams pa'i gzi med pa dang /_snying rje'i gzi med pa dang /_dga' ba'i gzi med pa dang /_
[\[162a.6\]]btang snyoms kyi gzi med pa dang /_sbyin pa dang yang dag par sdom pa dang nges pa'i gzi med pa dang /_dge sbyong gi yon tan gyi gzi med pa dang /_'phags pa'i rigs la gnas pa'i gzi med pa dang /_sbyangs pa'i yon tan dang yo byad bsnyungs pa'i gzi med pa dang /_lus dang ngag dang sems 
[\[162a.7\]]yongs su dag pa'i gzi med pa 'di ni 'od srung dge slong gzi phrogs pa zhes bya ste/_'od srung gzi phrogs pa de lta bu rnams la ni de bzhin gshegs pas sbyar ba'i sman gyis mi tshugs te/_'di lta ste/_'dod chags la mi sdug pa'i sman dang /_zhe sdang la byams pa dang /_
[\[162b\]]
[\[162b.1\]]gti mug la rten cing 'brel bar 'byung ba dang /_nyon mongs pa rnams la tshul bzhin yid la bya ba dang /_'du 'dzi las dben par dga' ba dang /_'dzin pa thams cad spang ba'i phyir dgon par gnas pa dang /_gsum bsdam pa'i phyir lus dang ngag dang sems yongs su 
[\[162b.2\]]dag pa dang /_sems las su rung bar bya ba'i phyir ting nge 'dzin yongs su dag pa'i sman de bzhin gshegs pas sbyar ba 'di lta bu 'di dag gis de la mi tshugs te/_de shi nas sems can dmyal ba nyid du 'gyur gyi de'i tha ma gzhan du mi 'gyur ro/_/gang dag yang 'jig rten 
[\[162b.3\]]las 'das pa'i sman 'di lta ste/_phung po shes pa dang /_khams shes pa dang /_skye mched shes pa dang /_rten cing 'brel bar 'byung ba shes pa dang /_stong pa nyid dang /_mtshan ma med pa dang /_smon pa med pa shes pa 'jig rten las 'das pa'i sman 'di lta bu 'di dag 
[\[162b.4\]]gis kyang de la mi tshugs te/_de shi nas sems can dmyal ba nyid du 'gyur gyi de'i tha ma gzhan du mi 'gyur ro/_/bstan pa 'di bshad pa na dge slong rnal 'byor spyod pa lnga brgya bdag cag tshul khrims yongs su ma dag bzhin du dad pas phyin pa spyod par gyur na mi rung zhes nyams 
[\[162b.5\]]par byas te slar khyim du dong ngo /_/de la dge slong gzhan dag cig 'di skad du dge slong che ba'i bdag nyid can rnal 'byor spyod pa 'di dag bstan pa las nyams pa ni shin tu ma legs so zhes 'phya'o/_/bcom ldan 'das kyis dge slong de dag la 'di skad ces bka' stsal to/_/
[\[162b.6\]]dge slong dag khyed 'di skad du dge slong che ba'i bdag nyid can 'di dag 'di ltar bstan pa las shin tu nyams pa 'di ni shin tu ma legs so zhes ma smra shig_/de ci'i phyir zhe na/_dge slong dag mngon par mi dga' nas khyim na gnas pa 'di ni dad pa can rnams kyi chos yin 
[\[162b.7\]]te/_dge slong dad pa dang mos pa mang ba 'gyod pa dang ldan pa 'di dag gis bstan pa 'di thos nas bdag cag tshul khrims yongs su ma dag bzhin du dad pas byin pa yongs su spyad na mi rung ngo zhes nyams par gyur to/_/'od srung nga lung ston te/_dge slong 'di dag ni 'di nas 
[\[163a\]]
[\[163a.1\]]shi 'phos nas dga' ldan gyi lha'i ris su skye bar 'gyur te/_de dag de bzhin gshegs pa byams pa'i nyan thos thog mar 'dus pa'i grangs su chud par 'gyur ro/_/dge sbyong gdol pa lta bu'i le'u ste gsum pa'o//_//bam po gnyis pa 
[\[163a.2\]]ste tha ma/_de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das dge slong ji lta bu zhal ta bgyi ba lags/_bcom ldan 'das kyis bka' stsal pa/_'od srung ngas zhal ta bya bar gnang ba'i dge slong gnyis te/_gnyis gang zhe 
[\[163a.3\]]na/_dge slong yongs su dag pa 'jig rten pha rol du kha na ma tho bas 'jigs par lta ba/_las kyi rnam par smin pa la rton pa/_'dzem pa dang ldan zhing 'gyod pa dang ldan pa dang /_gang yang zag pa zad pa dgra bcom par gyur pa ste/_'od srung dge slong ma nyams pa 'di gnyis 
[\[163a.4\]]zhal ta byed par ngas gnang ngo /_/de ci'i phyir zhe na/_'od srung legs par gsungs pa'i chos 'dul ba 'di la rigs sna tshogs las rab tu byung ba/_sems kyi mos pa sna tshogs dang ldan pa/_spong ba'i phyir rnal 'byor sna tshogs la gnas pa/_kha cig ni dgon pa pa zhi ba'i mal 
[\[163a.5\]]stan la mngon par dga' ba/_kha cig ni bsod snyoms pa/_kha cig ni grong 'dab na gnas pa/_kha cig ni 'tsho ba yongs su dag pa/_kha cig ni mang du thos pa la mngon par brtson pa/_kha cig ni chos smra ba/_kha cig ni 'dul ba 'dzin pa/_kha cig ni ma mo 'dzin pa/_kha cig 
[\[163a.6\]]ni grong dang /_grong khyer dang /_grong rdal dang /_yul 'khor dang /_pho brang 'khor dag tu zhugs nas chos ston pa ste/_sems can gzhan dag gi sems kyi spyod pa rnams srung dka' ba'i phyir ro/_/'od srung de la dge slong zhal ta byed pas dge slong gi dge 'dun thams cad kyi sems 
[\[163a.7\]]mgu bar bya'o/_/'od srung de la dge slong dgon pa pa'i bas mtha'i mal stan gang yin pa de dag ni dge slong zhal te byed pas yongs su bsko bar mi bya'o/_/zhal ta byed pas dge slong dgon pa pa de dag bsrung bar bya ste/_dus ma yin par gsol bar mi bya/_dus ma yin par gtang 
[\[163b\]]
[\[163b.1\]]bar mi bya'o/_/'od srung gal te dge slong dgon pa ba la dge 'dun gyi bya bar gtogs pa slob pa'i las res bab na dge slong zhal ta byed pa de las de bdag nyid kyis bya'o/_/yang na dge slong gzhan zhig bskos la las de byed du gzhug ste dge slong dgon pa pa la gnod par mi bya'o/_/
[\[163b.2\]]'od srung de la dge slong bsod snyoms spyod pa gang yin pa de la dge slong zhal ta byed pa des kha zas bsod pa bgo bsha' bya'o/_/'od srung de la dge slong rnal 'byor spyod pa gang yin pa de dag la dge slong zhal ta byed pas 'thun pa'i 'tshog chas dang /_na ba'i gsos sman dang /_yo 
[\[163b.3\]]byad rnams sbyin par bya'o/_/dge slong rnal 'byor spyod pa de sa phyogs ga la gnas pa'i sa phyogs der dge slong zhal ta byed pa des sgra chen po dang /_skad drag po mi dbyung zhing byed du yang mi gzhug go_/dge slong zhal ta byed pas dge slong rnal 'byor spyod pa de bsrung zhing mal cha yang 
[\[163b.4\]]sbyar bar bya'o/_/kha zas bsod pa dang /_yi gar 'ong ba dang /_rnal 'byor spyod pa'i sa dang 'thun pa'i bza' ba dang bca' ba rnams sbyin par bya'o/_/dge slong de la dge slong 'di ni de bzhin gshegs pa'i bstan pa rton pa'i phyir gnas pa yin te/_de la bdag gis rjes su 'thun 
[\[163b.5\]]pa'i yo byad thams cad mang du sbyar bar bya'o snyam du shin tu phangs pa'i 'du shes bskyed par bya'o/_/'od srung de la dge slong mang du thos pa la mngon par brtson pa gang yin pa de dag la dge slong zhal ta byed pas lung nos shig_/lhogs shig_/kha ton gyis shig_/kho bo ni khyod kyi 
[\[163b.6\]]rim gro byed pa yin gyis/_khyod ji lta ji lta bur mang du thos par gyur pa de lta de lta bur dge slong gi dge 'dun mdzes par 'gyur bar gyis shig_/'dug la brjod pas mdzes par gyis shig_/bdag nyid kyi shes rab kyang mchog tu 'gyur bar gyis shig ces spro ba bskyed par 
[\[163b.7\]]bya'o/_/'od srung de la dge slong zhal ta byed pas de dag dus ma yin par gtang bar mi bya/_las su bsko bar mi bya'o/_/dge slong zhal ta byed pa des dge slong mang du thos pa de dag bsrung bar bya'o/_/'od srung de la chos smra ba'i dge slong gang yin pa de dag la dge slong zhal ta byed 
[\[164a\]]
[\[164a.1\]]pas las su mi bsko bar bya'o/_/grong dang /_grong khyer dang /_grong rdal dang /_yul 'khor dang /_rgyal po'i pho brang 'khor dag tu 'jug tu bcug la chos 'chad du gzhug go_/chos nyan pa dag bsko bar bya'o/_/'khor gyi dkyil 'khor rnam par dag par bya'o/_/'bel 
[\[164a.2\]]ba'i chos kyi gtam gyi phyir dkyil 'khor du gzhag par bya'o/_/chos smra ba'i dge slong la dge slong gang dag gnod pa byed pa'i dge slong de dag dge slong zhal ta byed pas bzlog par bya'o/_/dge slong zhal ta byed pas chos smra ba'i dge slong la rtag tu bsu bar bya/_legs so zhes bya ba mang du 
[\[164a.3\]]bya'o/_/'od srung de la dge slong gang dag 'dul ba 'dzin pa dang /_ma mo 'dzin par gyur pa de dag gi gan du dge slong zhal ta byed pa de song la ji ltar na bdag rma med cing ma nyams pa dang /_ji ltar na bdag ltung ba med pa'i chos kyi zhal ta bya zhes yongs su dri bar bya'o/_/de nas 'dul ba 
[\[164a.4\]]'dzin pa dang /_ma mo 'dzin pa'i dge slong de dag gis dge slong zhal ta byed pa de'i bsam pa rig nas de'i bya ba dang /_'byung ba gang yin pa dang /_byed pa gang yin pa de bstan par bya'o/_/dge slong zhal ta byed pas 'dul ba 'dzin pa dang /_ma mo 'dzin pa'i dge slong de dag la 
[\[164a.5\]]phangs par bya ba dang /_dad pa dang /_gus pa dang /_rjes rab tu bskyed par bya'o/_/dge 'dun gyi rnyed pa gang yin pa de dge slong zhal ta byed pas dus dus su dge slong gi dge 'dun la dbul bar bya'i/_dge 'dun gyi rnyed pa bsags shing sba bar mi bya ste/_ji ltar rnyed pa bzhin du 
[\[164a.6\]]sbyin par bya/_ma skul bar sbyin par bya/_gnod pa med par sbyin par bya'o/_/des 'dun pa dang /_zhe sdang dang /_gti mug dang /_'jigs pas 'gro bar mi bya'o/_/dge slong gi dge 'dun la rton par bya'i/_khyim pa'i phyogs la rton par mi bya'o/_/dge 'dun gyi bya ba la rton 
[\[164a.7\]]par bya'i/_bdag gi bya ba la rton par mi bya'o/_/dngos po gang la yang dbang bya ba'i 'du shes bskyed par mi bya'i/_bya ba ji tsam du chung ba yang dge 'dun gyi gros bzhin bya zhing rang dgar mi bya'o/_/dge 'dun gyi 'am/_phyogs bzhi'i dge 'dun gyi 'am/_mchod rten gyi yo byad gang 
[\[164b\]]
[\[164b.1\]]ci yang rung ste/_ji lta ba bzhin du gzhag par bya ste/_dge 'dun gyi dang phyogs bzhi'i dge 'dun gyi bsre bar mi bya'o/_/phyogs bzhi'i dge 'dun gyi rnyed pa yang dge 'dun gyi dang bsre bar mi bya'o/_/dge 'dun gyi dang phyogs bzhi'i dge 'dun gyi rnyed pa mchod rten gyi dang bsre bar mi 
[\[164b.2\]]bya'o/_/mchod rten gyi rnyed pa yang dge 'dun gyi dang phyogs bzhi'i dge 'dun gyi dang bsre bar mi bya'o/_/gal te phyogs bzhi'i dge 'dun la brel phongs su gyur la/_dge 'dun gyi rnyed pa che bar gyur na dge slong zhal ta byed pas dge slong gi dge 'dun bsdus la gros 'thun par bgyis 
[\[164b.3\]]te/_dge 'dun gyi rnyed pa de las phyogs bzhi'i dge 'dun la bshug par bya'o/_/gal te de bzhin gshegs pa'i mchod rten zhig ral du gyur la/_dge 'dun gyi dang phyogs bzhi'i dge 'dun gyi rnyed pa che bar gyur na dge slong zhal ta byed pas dge slong gi dge 'dun thams cad bsdus 
[\[164b.4\]]la gros 'thun par bgyis te/_'di skad ces de bzhin gshegs pa'i mchod rten 'di ni zhig ral du gyur la/_dge 'dun gyi dang phyogs bzhi'i dge 'dun gyi rnyed pa ni che bar gyur na/_gal te tshe dang ldan pa rnams gnod pa med cing dad pa dang ldan la bzod cing gnang na bdag gis dge 
[\[164b.5\]]'dun gyi dang /_phyogs bzhi'i dge 'dun gyi rnyed pa 'di las dngos po cung zad cig khyer te de bzhin gshegs pa'i mchod rten 'di bcos par bya'o zhes brjod par bya'o/_/gal te dge 'dun gyi gnang na dge slong zhal ta byed pa des de bzhin du bya'o/_/ci ste dge 'dun gyis ma gnang 
[\[164b.6\]]na dge slong zhal ta byed pa des sbyin pa po dang /_sbyin bdag rnams la gsol ba thob la de bzhin gshegs pa'i mchod rten gso bar bya'o/_/'od srung gal te mchod rten gyi rnyed pa ji ltar mang du gyur tu zin kyang dge slong zhal ta byed pas dge 'dun dang phyogs bzhi'i dge 'dun la bshug par 
[\[164b.7\]]mi bya'o/_/de ci'i phyir zhe na/_dad cing dang ba mang po dag gis mchod rten la phul ba ni tha na ras kyi kha tshar gcig tsam gang yin pa de yang lha dang bcas pa'i 'jig rten gyi mchod rten yin na rin po che'am/_rin po cher smos pa dag lta smos kyang ci dgos/_mchod rten la gos phul ba 
[\[165a\]]
[\[165a.1\]]gang yin pa de ni de bzhin gshegs pa'i mchod rten de nyid du rlung dang /_nyi ma dang /_char pas dengs kyang sla'i/_mchod rten la phul ba'i gos dbyig gam dbyig gi rin du bsgyur bar mi bya'o/_/de ci'i phyir zhe na/_mchod rten gyi ni rin thang cung zad kyang med 
[\[165a.2\]]la/_mchod rten ni cis kyang brel ba med pa'i phyir ro/_/'od srung dge slong zhal ta byed pas de ltar yongs su dag par bya ste/_des dkon mchog gsum gyi dang ma 'bags par bya'o/_/bdag gi rnyed pas chog shes par bya'o/_/dkon mchog gsum gyis byin gyis brlabs 
[\[165a.3\]]pa'i dngos po rnams la bdag gir 'du shes mi bya'o/_/'od srung dge slong zhal ta byed pa rab tu sdang ba'i sems dang ldan pa gang la la zhig gis tshul khrims dang ldan pa/_yon tan dang ldan pa/_sbyin gnas rnams la sems khros sam/_dbang byed cing bsgo blag byed na de mi dge ba'i 
[\[165a.4\]]las des sems can dmyal bar 'gro bar 'gyur ro/_/gal te mi'i 'jig rten du 'ongs na yang bran dang gzhan gyi las byed par 'gyur ba dang /_khu tshur dang /_thal lcag dang /_lag cha snyems pas brdegs pa dang phrad par 'gyur ro/_/'od srung gzhan yang dge slong zhal ta byed pa dge 'dun 
[\[165a.5\]]gyi bya ba las 'das te rang dgar dge slong rnams la dbang byed cing bsgo ba dang /_chad pas gcod pa dang /_'jigs par byed pa dang /_sdigs pa dang /_dus ma yin par mngag pa dang /_dus ma yin par bsgo ba byed na de mi dge ba'i las des nyi tshe ba'i sems can dmyal ba phur pa 
[\[165a.6\]]mang po zhes bya ba der skye bar 'gyur te/_der skyes nas lus la lcags phur brgya stong zug cing de dag 'bar/_rab tu 'bar la/_kun tu rab tu mched cing 'bar bar 'gyur ro/_/des tshul khrims dang ldan pa/_yon tan dang ldan pa/_sbyin gnas rnams la sdigs shing ngag gi 
[\[165a.7\]]las gdug pa smra bar gyur pa gang yin pa des de der skyes nas lce'i dbang po'i khyon dpag tshad brgya par 'gyur zhing /_de'i lce'i dbang po de la lcags phur brgya stong rab tu 'bab cing de dag kyang 'bar/_rab tu 'bar/_kun du rab tu 'bar la/_kun du rab tu mched cing 'bar 
[\[165b\]]
[\[165b.1\]]te mer 'gyur ro/_/de ci'i phyir zhe na/_'di ltar des bsdigs shing ngag gi las gdug pa smras par gyur pa'i phyir ro/_/'od srung dge slong zhal ta byed pa gang la las dge 'dun gyi rnyed pa 'dus shing 'dus pa bzhag ste dus dus su mi sbyin zhing tho btsams la gtses nas sbyin 
[\[165b.2\]]pa dang /_kha cig byin/_kha cig ma byin/_kha cig la byin/_kha cig la ma byin na de mi dge ba'i las des [{]yi dgas [,]yi dwags [}]kyi skye gnas [(]rkyag [,]skyag [)] 'jim byin pa nub ces bya ba der skye bar 'gyur ro/_/de der skyes nas [{]yi dgas [,]yi dwags [}]gzhan gyis kha zas blangs te de la bstan na/_de bstan pa'i 
[\[165b.3\]]tshe mig gnyi ga mi 'dzums par zas de la lta zhing bkres pa dang skom pas nyen pa'i sdug bsngal gyi tshor ba myong gi_/lo brgya stong du yang zas de ni thob par mi 'gyur ro/_/ji ste brgya la brgya lam na zas de thob kyang ngan skyugs dang rnag khrag tu 'gyur ro/_/de ci'i phyir zhe na/_'di ltar 
[\[165b.4\]]des tshul khrims dang ldan pa/_yon tan dang ldan pa/_sbyin gnas rnams mgu bar ma byas shing rang gi rnyed pas chog mi shes par gyur pa'i phyir ro/_/'od srung dge slong zhal ta byed pa gang la las dge 'dun gyi 'am/_phyogs bzhi'i dge 'dun gyi 'am/_mchod rten gyi 
[\[165b.5\]]tshol bar byas na de'i rnam par smin pa ni ngas bskal pa bgrangs pas kyang brjod kyis mi lang ngo /_/'od srung dge slong zhal ta byed pa gang la las nyes dmigs kyi gnas 'di lta bu 'di dag thos nas khro 'am/_gshe 'am/_gnod par sems sam/_khong khro bskyed na de ni gsor 
[\[165b.6\]]mi rung ngo zhes ngas bshad do/_/'od srung de lta bas na dam pa'i chos 'di lta bu 'di thos nas dge slong zhal ta byed pas lus dang ngag dang yid yongs su dag par bya'o/_/bdag dang gzhan bsrung bar bya'o/_/'od srung dge slong zhal ta byed pa rang gi sha la za yang sla'i/_dkon 
[\[165b.7\]]mchog gsum gyis byin gyis brlabs pa'i lhung bzed dam/_chos gos sam/_bsod snyoms sam/_na ba'i gsos sman nam/_yo byad yongs su spyad par ni mi bya'o/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom 
[\[166a\]]
[\[166a.1\]]ldan 'das kyis lhod pa rnams kyi lhod pa'i chos dang /_'dzem mdog mchis pa rnams kyi 'dzem mdog gi chos rnams bka' stsal to/_/zhal ta byed pa'i le'u ste bzhi pa'o//_//bcom ldan 'das dge slong dgon pa pa gang dag 
[\[166a.2\]]bdag dgon pa pa zhes mchid kyis 'che na/_bcom ldan 'das ji tsam gyis na dge slong dgon pa pa lags/_ji tsam gyis na dge slong bsod snyoms pa lags/_ji tsam gyis na dge slong phyag dar khrod pa pa lags/_de skad ces gsol pa dang /_bcom ldan 'das kyis 
[\[166a.3\]]tshe dang ldan pa 'od srung chen po la 'di skad ces bka' stsal to/_/'od srung 'di la dge slong dgon pa pas dgon pa dang /_nags tshal gyi gnas dang /_bas mthar gnas mal bca' bar bya'o/_/chom rkun dang /_gnag rdzi dang phyugs rdzi med pa/_sdig sbrul med pa/[ {]ri dgas [,]ri dwags [}]
[\[166a.4\]]dang bya mang po med pa/_sbrang bu dang sha sbrang nyung ba/_sgra nyung ba/_ca co nyung ba de lta bu'i dgon pa bas mtha' dag tu gnas par bya'o/_/de dgon pa'i gnas de na gnas pa na yid la byed pa brgyad bskyed par bya ste/_brgyad gang zhe na/_lus la mi blta bar bya ba dang /_srog la mi 
[\[166a.5\]]blta bar bya ba dang /_rnyed pa dang bkur sti la mi blta bar bya ba dang /_'du 'dzi thams cad la mi blta bar bya ba dang /_dgon pa dag tu [{]ri dgas [,]ri dwags [}]'chi ba ltar khas blang bar bya ba dang /_dgon par dgon pa'i yon tan yang dag par blangs te gnas par bya ba dang /_chos kyi 'tsho bas 
[\[166a.6\]]'tsho'i log pas 'tsho ba ma yin par bya ba dang /_zang zing dang nyon mongs pa med pa'i 'tsho bas 'tsho bar bya ba ste/_yid la bya ba brgyad po de dag bskyed nas dgon pa'i gnas su gnas par bya'o/_/de dgon pa'i gnas de na gnas pa na sems can thams cad la byams pa 
[\[166a.7\]]rnam pa brgyad bskyed par bya ste/_brgyad gang zhe na/_phan pa'i byams pa dang /_bde ba'i byams pa dang /_gnod pa med pa'i byams pa dang /_yang dag pa'i byams pa dang /_tha dad pa med pa'i byams pa dang /_zhi gnas kyi byams pa dang /_chos la nges par sems pa'i 
[\[166b\]]
[\[166b.1\]]byams pa dang /_bsam pa yongs su dag pa'i byams pa ste/_sems can thams cad la byams pa brgyad po de dag bskyed par bya'o/_/dgon pa'i gnas de na gnas pa na/_'di ltar sems bskyed par bya ste/_'di ltar bdag ni lam ring po nas 'dir 'ongs la gcig pu 
[\[166b.2\]]gnyis su med pa ste/_legs par byas pa'am/_nyes par byas pa skul ba'i grogs ni gang yang med kyi/_lha dang /_klu dang /_gnod sbyin dang /_dri za dang /_sangs rgyas bcom ldan 'das gang dag bdag gi sems kyi bsam pa shes pa dag ni yod de/_bdag dgon pa'i 
[\[166b.3\]]gnas na gnas la mi dge ba'i sems kyi dbang du song na de dag dbang du 'gyur ro/_/bdag lam ring po nas 'ongs shing gcig pu gnyis su med de/_rten pa med/_bdag gi med/_yongs su 'dzin pa med la/_gal te 'dod pa la rnam par rtog pas rnam par rtog_/gnod sems 
[\[166b.4\]]kyi rnam par rtog pas rnam par rtog 'tshe ba'i rnam par rtog pas rnam par rtog gam mi dge ba gzhan la rnam par rtog pas rnam par rtog par gyur na bdag tu 'dzin pa dang /_'du ba la mngon par dga' ba'i sems can rnams dang bye brag med par 'gyur te/_bdag gis lha dang /_klu dang /_
[\[166b.5\]]gnod sbyin dang /_dri za rnams la bslus par 'gyur zhing sangs rgyas bcom ldan 'das rnams kyang mi mnyes par byas par 'gyur gyis/_ci nas kyang bdag la lha rnams 'phya bar mi 'gyur ba dang /_sangs rgyas bcom ldan 'das rnams kyang dgyes par 'gyur ba de ltar bya'o 
[\[166b.6\]]snyam du sems bskyed par bya'o/_/de dgon pa'i gnas de na gnas pa na so sor thar pa'i sdom pas bsdam par bya/_tshul khrims kyi phung po shin tu kun bsrung bar bya/_lus dang /_ngag dang /_sems yongs su dag pa dang /_tshul 'chos pa med pa dang /_kha gsag med pa 
[\[166b.7\]]dang /_'tsho ba yongs su dag pa dang /_ting nge 'dzin gyi sems mngon du bya ba dang /_ji ltar thos pa'i chos la rten pa dang /_tshul bzhin yid la bya ba dang /_rab tu ldan pa dang /_yid byung ba dang /_'dod chags dang bral ba dang /_'gog pa dang /_mya ngan las 'das pa la gzhol ba 
[\[167a\]]
[\[167a.1\]]dang /_'khor bas 'jigs skrag pa dang /_phung po ni gshed ma ste phyir rgol bar rig pa dang /_khams bzhi la myur du gdug pa'i dug tu 'du shes pa dang /_skye mched drug la grong stong pa ltar mos pa dang /_rten cing 'brel par 'byung ba la 'jug pa la mkhas pa 
[\[167a.2\]]dang /_rtag pa dang chad par lta ba yongs su spangs pa dang /_sems can med pa dang /_srog med pa dang /_gso ba med pa dang /_gang zag med par rnam par spyod pa dang /_stong pa nyid la mos pa dang /_mtshan ma med pa spyod yul pa dang /_smon pa med pa'i sems spel ba dang /_
[\[167a.3\]]khams gsum la rtag tu 'jig pa'i yid dang ldan pa dang /_rtag tu mgo dang gos la me 'bar ba bzhin du brtson 'grus rtsom pa dang /_brtson pa mi 'dor ba dang /_lus kyi skyon la yang dag pa ji lta ba bzhin du so sor rtog pa dang /_sems kyi skye ba dang /_'jig pa la lta ba dang /_
[\[167a.4\]]sdug bsngal yongs su shes pa la mngon par brtson pa dang /_kun 'byung ba thams cad kyi sred pa spangs pa dang /_'gog pa mngon sum du bya ba la zhugs pa dang /_lam bsgom pa'i rnal 'byor la brtson pa dang /_phyi'i spyod yul dran pa nye bar gzhag pa la rab tu gnas pa dang /_
[\[167a.5\]]mi dge ba'i chos dang bral ba dang /_dge ba'i chos la mngon du phyogs pa dang /_yang dag pa'i spong ba la shin tu gnas pa dang /_rdzu 'phrul gyi rkang pa mngon du gyur pa dang /_dbang po lnga dang ldan pa dang /_stobs lnga'i shugs dang ldan pa dang /_byang chub kyi yan lag bdun la bsam 
[\[167a.6\]]gtan pa dang /_'phags pa'i lam yan lag brgyad pa la mngon par brtson pa dang /_zhi gnas la gnas pa dang /_lhag mthong gis blta bar bya ste/_'od srung de lta bu'i go cha 'di dag bgos nas nam gyi cha stod dang /_nam gyi cha smad la mi nyal zhing rnal 'byor la brtson pa dang /_
[\[167a.7\]]rtag tu khyad par du 'gro bar dgon pa'i gnas de na gnas par bya'o/_/de dgon pa'i gnas de na gnas pa na lus brgyan par sbyor ba la brtson par mi bya'o/_/mal chas brgyan pa la brtson par mi bya'o/_/chos gos kyis brgyan pa la brtson par mi bya'o/_/des rtswa rnying 
[\[167b\]]
[\[167b.1\]]pa skams pa blangs la 'chag sa dang 'dug sar legs par bting ste bdag 'dug pa dang /_dge 'dun gyi dang /_phyogs bzhi'i dge 'dun gyi dang /_ma 'bags pa dang /_bdag gi gos kyis chog shes par dgon pa'i gnas der gnas par bya'o/_/'od srung dge slong dgon 
[\[167b.2\]]pa pa gang gi tshe lus gso ba dang /_'phags pa'i lam nye bar brten pa'i phyir grong ngam/_grong khyer ram/_grong rdal du bsod snyoms kyi phyir 'jug pa na des sems 'di lta bus dgon pa'i gnas de nas 'gro bar bya ste/_ma rnyed kyang yongs su yi chad par mi bya/_rnyed kyang 
[\[167b.3\]]dga' ba bskyed par mi bya/_las kyi rnam par smin pa yid la bya/_bsod nams nye bar brten par bya/_de bzhin gshegs pa yid la bya ba bsam zhing des grong dang /_grong khyer dang /_grong rdal du bsod snyoms kyi phyir 'jug par bya'o/_/de grong dang /_grong khyer dang /_
[\[167b.4\]]grong rdal du bsod snyoms spyod pa na chos kyi go cha bgos la bsod snyoms spyad par bya'o/_/de la chos kyi go cha gang zhe na/_mig gis yid du 'ong ba'i gzugs rnams mthong na rjes su chags par mi bya'o/_/yid du mi 'ong ba'i gzugs rnams mthong na yang khong khro bar mi 
[\[167b.5\]]bya'o/_/de bzhin du sgra dang /_dri dang /_ro dang /_reg bya yid du 'ong ba dang /_yid du mi 'ong ba rnams la rjes su chags pa dang khong khro bar mi bya'o/_/dbang po shin tu bsdams pa dang /_mig mi g.yeng ba dang /_gnya' shing gang tsam du lta ba dang /_dul ba dang /_cang shes kyi 
[\[167b.6\]]sems dang /_sngon yid la byed pa'i chos mi 'dor ba dang /_zang zing gis ma 'bags pa'i rgyud kyis bsod snyoms spyad par bya'o/_/mthar chags su bsod snyoms blang bar bya'o/_/gang nas bsod snyoms rnyed pa der rjes su chags par mi bya'o/_/gang nas ma 
[\[167b.7\]]rnyed pa der yang khong khro bar mi bya'o/_/khyim bcur bslangs pa las khyim bcu gcig pa las bsod snyoms ma rnyed na yang yongs su yi chad par mi bya'i/_de 'di snyam du bram ze dang khyim bdag 'di dag ni bya ba mang ba dag yin pas de dag gis bdag la sbyin par nges pa 
[\[168a\]]
[\[168a.1\]]med de/_de dag bdag la sems pa yang ngo mtshar che na bsod snyoms sbyin pa lta smos kyang ci dgos snyom pa'i 'du shes bskyed par bya ste/_des de ltar yongs su yi chad pa med par bsod snyoms spyad par bya'o/_/sems can gang dag de'i mig lam du snang 
[\[168a.2\]]bar gyur pa'i skyes pa dang /_bud med dang /_khye'u dang /_bu mo dang /_tha na dud 'gro'i skye gnas su song ba de dag la yang byams pa dang snying rje'i sems bskyed par bya'o/_/ci nas kyang sems can gang dag bdag gi mig lam du snang bar gyur pa'am/_bsod snyoms sbyin pa 
[\[168a.3\]]de dag mtho ris su 'gro bar 'gyur ba de ltar bya'o/_/de ltar brtson par bya'o/_/des bsod snyoms ngan nam bzang yang rung blangs te/_grong ngam/_grong khyer ram/_grong rdal 'di na bdag gi bsod snyoms 'di las bgo bsha' bya dgos pa'i sems can dbul po su yod 
[\[168a.4\]]snyam du phyogs bzhir kun tu blta bar bya'o/_/gal te sems can dbul po zhig mthong na des bsod snyoms de las bgo bsha' bya'o/_/gal te sems can dbul po ma mthong na des 'di ltar gang dag bdag gi mig lam du snang bar ma gyur te/_mi snang ba'i sems can de 
[\[168a.5\]]dag la bsod snyoms kyi thog ma'i cha skal sbyin gyis/_byin nas len pa dag yongs su spyod cig snyam du sems bskyed la/_des bsod snyoms de khyer te dgon pa'i gnas der song la lhung bzed dang lag pa bkrus te/_dge sbyong gi spyod pa dang /_chog dang ldan pa'i 
[\[168a.6\]]spyod pa bzang pos byin gyis brlabs la des skyil mo krung bcas te bsod snyoms de bza' bar bya'o/_/ma chags pa dang /_gnod sems med pa dang /_mi brkam pa dang /_ma zhen pas zas zos nas 'di snyam du lus 'di la srin bu'i rigs brgyad khri yod pa dag 'di'i 
[\[168a.7\]]mthus bde bar gnas par gyur cig_/da ni 'di dag zang zing gis bsdu bar bya'o/_/byang chub thob nas ni chos kyis bsdu bar bya'o snyam du sems bskyed par bya'o/_/gal te yang de'i bsod snyoms ngan par gyur na des 'di snyam du sems bskyed par bya ste/_kha zas ngan pas ni 
[\[168b\]]
[\[168b.1\]]bdag gi lus yang bar 'gyur/_spong ba bzod par 'gyur/_bdag gi bshang gci 'byung ba nyung bar 'gyur/_/bdag la dad pas byin pa chung bar 'gyur/_bdag gi lus yang ba dang /_sems yang bar 'gyur/_bdag rmugs pa dang gnyid chung bar 'gyur/_bdag la 'dod 
[\[168b.2\]]chags kyi sems kyis kun nas dkris par mi 'gyur snyam du yid la bya ba 'di lta bu 'di dag bskyed par bya'o/_/gal te des bsod snyoms mang zhig rnyed na de la yang ran par bza' bar bya'o/_/dor ba'i chos nyid du yang bya ste/_bsod snyoms de las rdo leb gang yang rung 
[\[168b.3\]]ba'i steng du gtor la 'di snyam du gcan gzan dang /_bya'i tshogs gang la la zang zing gi zas 'dod pa byin nas len pa de dag 'di la zo shig snyam du sems bskyed par bya'o/_/des zas zos nas lhung bzed dang lag pa bkrus te dgon pa la brten nas gnas par bya'o/_/sngon 
[\[168b.4\]]yid la byed pa'i chos de nyid kyang mi dor bar bya'o/_/'od srung gal te dge slong dgon pa pa 'bras bu ma thob pa so so'i skye bo'i drung du sbrul dang gcan gzan gtum po dag 'ongs nas des de la 'jigs pa dang skrag par mi bya'i/_des 'di snyam du bdag thog ma nyid nas lus dang 
[\[168b.5\]]srog bor te dgon pa'i gnas su 'ongs kyis/_'di la bdag gis 'jigs par mi bya/_skrag par mi bya'i/_byams pa'i sems bskyed par bya/_zhe sdang rnam par spang bar bya/_'jigs pa spang bar bya'o snyam du sems bskyed par bya'o/_/gal te de ltar byas nas sbrul 
[\[168b.6\]]dang gcan gzan de dag gis srog gcod cing za na yang des 'di snyam du gcan gzan 'di dag la bdag gis zang zing tsam gyis tshim par byed mi nus kyi/_de dag gis bdag gi sha zos nas bde ba la reg par gnas par 'gyur la/_bdag gis kyang snying po med pa'i lus las snying po 
[\[168b.7\]]blangs par 'gyur ba ni bdag gis rnyed pa legs par rnyed do/_/da ni 'di dag zang zing gis bsdu bar bya'o/_/byang chub thob nas ni chos kyis bsdu bar bya'o snyam du sems bskyed par bya ste/_'od srung dgon pa la gnas pa'i dge slong gis de ltar lus dang srog la mi lta 
[\[169a\]]
[\[169a.1\]]bar dgon pa la gnas par bya'o/_/gal te dgon pa'i gnas de na gnas pa na mi ma yin pa 'ongs na mdog sdug kyang rung /_mdog mi sdug kyang rung de la chags par mi bya/_khong khro bar mi bya'o/_/gal te sngon sangs rgyas mthong ba'i lha dag dge slong 
[\[169a.2\]]dgon pa pa'i gan du 'ongs te dri ba yongs su 'dri na/_de la dge slong dgon pa pa des ji ltar thos pa bzhin du lha de dag la chos bshad par bya'o/_/ci ste lha de dag zab mo'i dri ba yongs su 'dri ste/_dge slong dgon pa pa des lan mi thebs pa lta na des nga rgyal med par 
[\[169a.3\]]byas la 'di skad ces ma bslabs pa la brnyas par mi bya ste/_sangs rgyas kyi bstan pa la lung mnos nas 'bad de khong du ma chud pa'i chos rnams khong du chud par gyur pa de'i tshe de'i dus na dris pa thams cad kyi lan gdab par bya'o/_/bdag ni chos nyan pa yin gyis khyed 
[\[169a.4\]]spobs par gyis shig ces brjod par bya ste/_'od srung dge slong dgon pa pas de ltar lha de dag la go bar bya'o/_/'od srung gzhan yang dge slong dgon pa pa dgon pa la gnas pas dgon pa'i 'du shes shin tu bsgom par bya ste/_de la lus 'di rtswa dang /_shing dang /_
[\[169a.5\]]rtsig pa dang /_bong ba dang /_mig yor lta bu ste/_bdag po med pa/_bdag gi med pa/_yongs su 'dzin pa med pa'o/_/lus 'di la ni bdag dang /_sems can dang /_srog dang /_gang zag med kyi chos 'di dag ni rten cing 'brel bar 'byung ba ste/_rgyu dang rkyen las byung 
[\[169a.6\]]zhing byed rgyu tshogs pa las byung ba ste/_ci nas kyang bdag gi lta bar gyur pa thams cad nye bar zhi bar 'gyur ba de ltar bdag gis tshul bzhin so sor brtag par bya'o/_/stong pa nyid dang /_mtshan ma med pa dang /_smon pa med pa'i chos kyang rgyun mi 'chad par yang yid la bya'o/_/
[\[169a.7\]]snyam du de ltar bslab par bya'o/_/dgon pa'i gnas de na gnas pa des rtswa dang /_shing gel pa dang /_sman dang /_nags tshal de dag ji ltar 'byung ba dang /_ji ltar 'jig par 'gyur ba dang /_ji ltar phyi rol gyi dngos po 'di dag bdag po med pa/_bdag gi med pa/_yongs 
[\[169b\]]
[\[169b.1\]]su 'dzin pa med pa de ltar g.yo ba med cing byed pa med de/_stong bzhin du skye zhing 'jig la su yang de dag skye bar mi byed/_'gog par mi byed pa'i mtshan ma bzung la/_de bzhin du lus 'di yang rtswa dang /_rtsig pa dang /_shing dang /_bong ba dang /_mig yor lta 
[\[169b.2\]]bu ste/_bdag po med pa/_bdag gi ba med pa/_yongs su 'dzin pa med pa/_g.yo ba med pa/_byed pa med pa/_rgyu dang rkyen tshogs pa las 'byung gi_/rgyu dang rkyen ma tshang na mi 'byung ba ste/_'di la don dam par skye ba dang /_'gag pa'i chos gang yang med do snyam du 
[\[169b.3\]]mtshan ma gzung bar bya'o/_/'od srung de ltar dge slong dgon pa pas chos kyi yi dam gyi spyod pa 'di lta bus dgon pa la gnas par bya'o/_/de lta bu'i chos la gnas pa de nyan thos kyi theg pa pa 'am/_rang sangs rgyas kyi theg pa pa'am/_byang chub sems dpa'i theg pa pa 
[\[169b.4\]]zhig tu myur du khyad par du 'gyur ro/_/gal te nyan thos kyi theg pa par gyur na ni de myur du 'bras bu thob par 'gyur ro/_/ci ste de las kyi sgrib pas bsgribs te 'bras bu thob par ma gyur na yang de zag pa rnams las sems rnam par grol gyi bar du de bzhin gshegs pa gnyis sam 
[\[169b.5\]]gsum las mi 'da'o/_/gal te rang sangs rgyas kyi theg pa par gyur na ni de myur ba nyid du rang byang chub thob par 'gyur ro/_/gal te byang chub sems dpa'i theg pa par gyur na ni de tshe 'di nyid la mi skye ba'i chos la bzod pa thob par 'gyur te/_de sgrib pa med par sangs rgyas mthong bar 
[\[169b.6\]]'gyur ro/_/sgrib pa med par sangs rgyas mthong nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/dgon pa pa'i le'u 'di bshad pa na dge slong lnga brgya len pa med par zag pa rnams las sems rnam par grol lo/_/dgon 
[\[169b.7\]]pa pa'i le'u ste lnga pa'o//_//'od srung de la ji ltar na dge slong bsod snyoms spyod pa yin zhe na/_'od srung 'di la dge slong bsod snyoms spyod pas 'di ltar bdag bsod snyoms kyi kha zas la gnas te/_legs par gsungs pa'i chos 'dul ba la rab tu byung la 
[\[170a\]]
[\[170a.1\]]bdag sngon gyi smon lam dang dam bcas pa la gnas par bya'o snyam du bslab par bya'o/_/dge slong bsod snyoms spyod pa lhag pa'i bsam pa dang ldan pa des mi brkam pa dang /_tshul 'chos pa med pa dang /_kha gsag med pa dang /_'gron du bod pa thams 
[\[170a.2\]]cad kyi sems med pa dang /_dge 'dun gyi rnyed pa dang ma 'bags pa dang yi dam la brtan par bya'o/_/des kha zas bzang po rnams la ro bro ba'i 'du shes thams cad kyi thams cad du bskyed par mi bya'o/_/des 'di ltar bdag gis gdol bu lta bu dang /_lus dang sems 
[\[170a.3\]]gtsang mar bya'i kha zas kyis lus gtsang mar ni mi bya'o/_/de ci'i phyir zhe na/_zas bzang po ji snyed cig zos pa de thams cad ni tha mar rnag tu zag go_/tha mar mi 'thun no/_/tha mar dri nga ba'o/_/de lta bas na bdag gis bzang po 'dod par mi bya'o snyam du bslab par 
[\[170a.4\]]bya'o/_/de de ltar shin tu nges par sems pa'i sems kyis grong ngam/_grong khyer ram/_grong rdal du bsod snyoms kyi phyir 'jug pa na mthar chags su bslang bar bya'o/_/des 'di ltar sems bskyed par bya ste/_bdag la skyes pa bsod snyoms ster gyi bud med ni ma yin no 
[\[170a.5\]]zhe 'am/_bdag la bud med bsod snyoms ster gyi skyes pa ni ma yin no zhe 'am/_bdag la khye'u bsod snyoms ster gyi bu mo ni ma yin no zhe 'am/_bdag la bu mo bsod snyoms ster gyi khye'u ni ma yin no zhe 'am/_bdag gis bzang po rnyed kyi ngan pa ni ma yin no zhe 'am/_bdag 
[\[170a.6\]]gis bsti stang du byas nas rnyed kyi bsti stang du ma byas par ni ma yin no zhe 'am/_bdag gis bde blag tu rnyed kyi sha thang bar ni ma yin no zhe 'am/_bdag la skyes pa dang /_bud med dang /_khye'u dang /_bu mo bsu bar 'gyur ro zhe 'am/_phyin ma thag tu sems par 'gyur ram/_
[\[170a.7\]]bdag sdod dgos par 'gyur ram/_shin tu bsdogs pa rnyed par 'gyur ram/_bdag gis kha zas bzang po ro sna tshogs dang ldan pa rnyed par 'gyur gyi dbul po'i zas lta bu ngan pa rnyed pa ni ma yin no snyam du des mi dge ba'i yid la byed pa thams cad bskyed par mi 
[\[170b\]]
[\[170b.1\]]bya'o/_/'di lta bu'i go cha bgo bar yang bya ste/_rnyed pa ma rnyed kyang yongs su yi chad par mi bya ba dang /_ngan pa dang bzang po'i 'du shes bskyed par mi bya ba 'di ni dge slong bsod snyoms spyod pa dag gi chos nyid do/_/de ci'i phyir zhe na/_sems can phal cher ni ro la brkam 
[\[170b.2\]]ste/_zas kyi phyir sdig pa'i las rnams byas nas sems can dmyal ba rnams su skye'o/_/gang dag chog shes pa/_mi brkam pa/_ma zhen pa dang /_ro la mi gdu ba/_lce'i dbang po chog shes pa/_zas ngan ngon ji tsam gyis kyang 'tsho ba de dag ni shi 'phos te/_shi 
[\[170b.3\]]ba'i dus byas nas mtho ris su skye bar 'gyur/_lha dang mi rnams kyi nang du bde 'gror 'gro bar 'gyur/_lhar skyes nas bdud rtsi za bar 'gyur ro/_/'od srung de ltar na bsod snyoms spyod pa'i dge slong gis ro la sred pa bzlog ste sems nges par sems pas lhag zan zhag 
[\[170b.4\]]bdun lon pa za yang yi chad par mi bya'o/_/de ci'i phyir zhe na/_lus gso ba dang /_'phags pa'i lam gyi tshogs bsags pa'i don du bdag gis zas bza'o snyam pa'i phyir ro/_/'od srung bsod snyoms spyod pa'i dge slong gi lhung bzed du 'ongs pa/_lhung bzed du chud pa 
[\[170b.5\]]chos dang ldan pa/_chos kyi rnyed pa/_tshangs pa mtshungs par spyod pa'i dge slong dag dang thun mong du byas la bza' bar bya'o/_/'od srung gal te dge slong bsod snyoms spyod pa na bar gyur te/_nad g.yog med la bsod snyoms la 'jug kyang mi nus na/_des 'di snyam du bdag ni 
[\[170b.6\]]grogs med la/_bdag ni gcig pu gnyis su med pa/_bdag ni rab tu byung ba/_bdag gi grogs po ni chos yin te/_bdag ni chos la rton pa yin la/_bdag ni mi bde zhing sdug bsngal te rab tu na bas de bzhin gshegs pas chos kyi sman gsungs pa gang yin pa de ji ltar 
[\[170b.7\]]thos pa bzhin du chos de dag bdag gis tshul bzhin brtag par bya'o snyam du sems bskyed par bya'o/_/'od srung de la gang lus 'di la yang dag pa ji lta ba bzhin du so sor rtog pa 'di ni tshul bzhin la sbyor ba'o/_/de lus 'di la skyon du yang dag pa ji lta ba bzhin du so sor rtog pa 
[\[171a\]]
[\[171a.1\]]na tshul bzhin la zhugs pa de sems rtse gcig tu 'gyur zhing dran pa dang ldan la/_shes bzhin dang ldan pas bsam gtan dang po bskyed pa'i gnas gang yin pa de yod par 'gyur te/_des bsam gtan thob nas bsam gtan gyi bde ba 'dod pa na nyi ma gcig gam/_nyi ma gnyis 
[\[171a.2\]]sam/_nyi ma gsum nas nyi ma bdun gyi bar du bsam gtan gyi bde ba'i zas kyis gnas so/_/gal te 'di ltar rnal 'byor la zhugs pa bsam gtan bskyed par mi nus na/_de ltar brtson zhing rnal 'byor spyod pa'i dge slong chos la gnas pa de la mngon par shes pa mngon par shes pa'i lha dang /_
[\[171a.3\]]klu dang /_gnod sbyin dag kha zas 'bul bar 'gyur ro/_/de ci'i phyir zhe na/_'di ni rnal 'byor spyod pa rnams kyi rgyu 'thun pa ste/_de lhas yongs su bzung ba rnyed pa'i phyir ro/_/'od srung gal te sprin 'dus shing char 'bab ste bsod snyoms spyod pa'i dge slong la bsod snyoms la 'jug mi nus pa'i dus kyi tshe 
[\[171a.4\]]byams pa'i zas kyi go bgos te/_chos sems pa yid la byed pa la gnas nas/_zhag gnyis sam/_zhag gsum zhig zan chad na/_'di ltar [{]yi dgas [,]yi dwags [}]gshin rje'i 'jig rten pa nyes par byed pa'i las byas pa gang dag lo brgyar yang mchil ma thal ba 'ga' bzar ma rnyed pa dag kyang yod de/_de 
[\[171a.5\]]lta bas na bdag tshul bzhin du chos sems pa la gnas pas lus nyam chung ba'am/_sems nyam chung ba bskyed par mi bya ste/_bkres pa dang skom pas ji mi snyam par bya'o/_/'phags pa'i lam bsgom par bya ba la brtson 'grus rgyun mi 'chad par bya'o snyam du 'du shes bskyed par bya'o/_/'od srung dge 
[\[171a.6\]]slong bsod snyoms spyod pas khyim 'dris pa dang /_skyes pa 'dris pa dang /_bud med 'dris pa dang /_khye'u 'dris pa dang /_bu mo 'dris par mi bya'o/_/khyim gang na bsod snyoms gtsang ma byed pa'i khyim der stan la 'dug ste bsod snyoms gtsang ma byed pa zin gyi bar du chos kyi gtam brjod par bya'o/_/de nas 
[\[171a.7\]]bsod snyoms de blangs la stan las langs te 'gro bar bya'o/_/'od srung bsod snyoms spyod pa'i dge slong gis 'khong bar mi bya/_kha gsag mi bya/_tshul bcos par mi bya'o/_/de la 'khong ba gang zhe na/_gang gzhan dag la tshig 'di skad smra ba ste/_bdag gi bsod snyoms ni ngan pa'o/_/bdag gi bsod 
[\[171b\]]
[\[171b.1\]]snyoms ni rtsub pa'o/_/bdag gis sngon 'di lta bu dang ma 'grangs par ma zos so/_/bdag gi bsod snyoms ni skye bo mang po dang thun mong du byas so/_/bdag gis nyung zhig zos te/_bdag ma 'grangs pas bdag gi lus nyam chung ngo zhes bya ba ste/_'di ltar 'khong ba'i mtshan ma gang ci yang rung ba 'di 
[\[171b.2\]]lta bu 'di ni sems kyi tshul 'chos pa zhes bya ste/_dge slong bsod snyoms spyod pas de dag thams cad mi bya'o/_/gang lhung bzed du 'ongs pa ngan kyang rung /_bzang yang rung /_nyung yang rung /_mang yang rung /_gtsang yang rung /_mi gtsang yang rung ste de bza' bar bya'o/_/yongs su gdung ba med pa dang /_bsam 
[\[171b.3\]]pa yongs su dag pa dang /_chos nges par sems pa mang ba dang /_lus gso ba dang /_'phags pa'i lam nye bar brten pa'i phyir des bsod snyoms bza' bar bya'o/_/'od srung gal te dge slong bsod snyoms spyod pas grong ngam/_grong khyer ram/_grong rdal du bsod snyoms bslangs te ma rnyed la/_ji ltar 
[\[171b.4\]]lhung bzed bkrus pa bzhin du phyir byung na/_des de bzhin gshegs pa yid la bya ste/_de bzhin gshegs pa bsod nams kyi gzi brjid kyis brjid pa/_'khor los sgyur ba'i rgyal srid spangs nas rab tu byung ba/_lha dang /_klu dang /_gnod sbyin dang /_dri zas mchod pa/_mi dge ba'i chos thams cad 
[\[171b.5\]]spangs pa/_dge ba'i chos thams cad dang ldan pa nyon mongs pa thams cad dang bral ba de nyid grong du bsod snyoms kyi phyir gshegs na yang ji ltar lhung bzed bkrus pa bzhin du slar gshegs na/_bdag lta bu bsod nams chung ba dang /_dge ba'i rtsa ba ma bskyed pa ji ltar lhung bzed bkrus pa bzhin du 
[\[171b.6\]]phyir byung bas ci'i phyir yi chad par bya/_de ci'i phyir zhe na/_dge ba'i rtsa ba ma bskyed pas kha zas bzang po dag mi rnyed pa'i phyir ro/_/gal te bdud kyi las sam/_bdud kyi byin gyi rlabs kyis bram ze dang khyim bdag de dag bdag la bsod snyoms mi ster na/_ci nas bdud bzhi las yang dag par 'das pa 
[\[171b.7\]]dang /_nyon mongs pa thams cad dang bral bar 'gyur ba de ltar bya'o snyam du bsam mo/_/de ltar nga'i nan tan la gnas pa de la bdud dang bdud kyi ris kyi lha rnams kyis glags rnyed par mi 'gyur te/_'od srung dge slong bsod snyoms spyod pas de ltar 'phags pa'i rigs rnams yongs su sbyang bar 
[\[172a\]]
[\[172a.1\]]bya'o/_/bsod snyoms spyod pa'i le'u ste drug pa'o//_//'od srung de la dge slong phyag dar khrod pa pas ji lta bu'i sems kyis phyag dar khrod pa bsdu bar bya zhe na/_ngo tsha shes pa dang /_khrel yod pas g.yog pa'i sems su bya'i/_chos gos kyis cha bar sbyor ba la brtson 
[\[172a.2\]]pa'i sems kyis ni ma yin no/_/rlung dang /_nyi ma dang /_sbrang bu dang /_sha sbrang dang /_sdig sbrul gyis reg par 'gyur ba yongs su bskyab pa'i phyir yin gyi lus brgyan pa'i phyir ni ma yin no/_/de bzhin gshegs pa'i gsung rab la nan tan gyis gnas pas gos gtsang ma la mngon par dga' ba med de/_
[\[172a.3\]]des phyag dar gyi phung po las phyag dar khrod pa blangs la 'du shes gnyis bskyed par bya ste/_gnyis gang zhe na/_chog shes pa'i 'du shes dang /_mgu sla ba'i 'du shes so/_/gzhan yang 'du shes gnyis bskyed par bya ste/_gnyis gang zhe na/_nga rgyal med pa'i 'du shes dang /_'phags pa'i rigs la 
[\[172a.4\]]gnas pa'i 'du shes so/_/gzhan yang 'du shes gnyis bskyed par bya ste/_gnyis gang zhe na/_lus brgyan pa dang /_sems gtsang ba'o/_/'od srung gal te dge slong phyag dar khrod pa pas phyag dar gyi phung po las phyag dar khrod pa len pa nas phyogs de na sngon gnyen bshes su gyur pa'am/_sngon 
[\[172a.5\]]gtam 'dres pa 'am/_phebs par smra ba de dag gis mthong na bdag la smod par 'gyur gyis dogs te phyag dar khrod pa de ma blangs na/_'od srung dge slong phyag dar khrod pa pa'i phyag dar khrod pa de lta bu ni yongs su dag pa ma yin no zhes ngas bshad do/_/de ci'i phyir zhe na/_dge slong phyag 
[\[172a.6\]]dar khrod pa pas rdo rje lta bu'i sems dang /_rdo rje lta bu'i sems kyis dogs pa med par phyag dar khrod pa blang bar bya ba'i phyir ro/_/des phyag dar khrod pa de blangs nas legs par bkrus te shin tu gtsang zhing dri ma med par byas la tshon btsal te kha legs par bsgyur la chos gos snam sbyar la glan 
[\[172a.7\]]par bya'o/_/de phyis 'jig par mi 'gyur bar legs par glan legs par sbyar/_legs par btsems te bgo bar bya'o/_/'od srung dge slong phyag dar khrod pa pas 'dod chags nye bar zhi bar bya ba'i phyir mi sdug pa yid la bya bas gnas la phyag dar khrod pa dag lus la bgo bar bya'o/_/zhe sdang nye bar 
[\[172b\]]
[\[172b.1\]]zhi bar bya ba'i phyir byams pa'i sems kyis phyag dar khrod pa dag lus la bgo bar bya'o/_/gti mug nye bar zhi bar bya ba'i phyir rten cing 'brel par 'byung ba la gnas te phyag dar khrod pa dag lus la bgo bar bya'o/_/nyon mongs pa thams cad spang ba'i phyir tshul bzhin yid la byed pa la zhugs pas phyag 
[\[172b.2\]]dar khrod pa dag lus la bgo bar bya'o/_/skye mched drug yongs su shes par bya ba'i phyir dbang po legs par bsdams te phyag dar khrod pa dag lus la bgo bar bya'o/_/lha dang klu dang gnod sbyin dag mgu bar bya ba'i phyir tshul 'chos pa med pa dang /_kha gsag med par phyag dar khrod pa dag lus 
[\[172b.3\]]la bgo bar bya'o/_/'od srung ci'i phyir phyag dar khrod pa zhes bya zhe na/_'od srung dper na phyag dar de la ni su yang 'dod pa mi skyed/_su yang chags pa mi skyed cing yongs su mi len te/_phyag dar ni dor ba'i cha'o/_/'od srung de bzhin du phyag dar dang mtshungs par bdag gi med pa/_yongs su 
[\[172b.4\]]'dzin pa med pa/_rnyed sla ba/_mod pa/_gzhan la gsol mi dgos pa/_gzhan gyi ngor blta mi dgos pa/_gzhan la rag ma lus pa/_phyag dar lta bur bor ba ste/_de'i phyir phyag dar khrod pa phyag dar khrod pa zhes bya'o/_/'di ni drang srong rnams kyi rigs so/_/'di ni 'phags pa rnams 
[\[172b.5\]]kyi rigs gtsang ma'o/_/'di ni 'phags pa'i rigs kyi gnas so/_/'di ni sbyangs pa'i yon tan rnams kyi rton pa'o/_/'di ni tshul khrims kyi phung po kun srung ba'o/_/'di ni ting nge 'dzin gyi phung po'i sgo'o/_/'di ni shes rab kyi phung po'i rten to/_/'di ni rnam par grol ba'i phung po 'byung ba'o/_/
[\[172b.6\]]'di ni rnam par grol ba'i ye shes mthong ba'i phung po dang 'thun pa ste/_'od srung de ltar phyag dar khrod pa ni yon tan mang ba/_skabs med pa/_go skabs med pa/_bla gab med pa ste/_dri ma med par 'gyur zhing khur khyer bar 'gyur ba'o/_/'od srung dge slong phyag dar khrod pa pa gang phyag dar khrod 
[\[172b.7\]]pa'i gos kyis chog par 'dzin pa de la lha rnams kyang dga' bar 'gyur ro/_/'od srung 'di lta bu'i dus dang /_'di lta bu'i man yod de/_'di ltar dge slong phyag dar khrod pa pa chos gos ngan pa 'chang ba/_bsam gtan gyi bde ba la snyoms par zhugs pa de la brgya byin dang /_tshangs pa dang /_
[\[173a\]]
[\[173a.1\]]'jig rten skyong ba rnams kyang thal mo sbyor zhing rkang pa la gtugs te phyag 'tshal bar 'gyur na/_lha gzhan phyag 'tshal bar 'gyur ba lta ci smos/_'od srung dge slong dag chos gos kyis chab la mngon par brtson gyi/_rnal 'byor la mi brtson pa lus kyi rgyan lhur len/_phyi rol 
[\[173a.2\]]gyi gtsang sbra spyod pa/_nang 'dod chags dang /_zhe sdang dang /_gti mug gi dri mas yongs su gang ba dag ni gos bzang po ji tsam gyon yang 'od srung de dag lha rnams dga' ba'i gzugs ma yin no/_/de ci'i phyir zhe na/_lha rnams kyis lus cha bar sbyor ba la brtson pa de dag gi sems dang sems 
[\[173a.3\]]las byung ba rnams shes te/_shes nas kyang de dag rgyang bsrings te yongs su spong bar 'gyur ro/_/'od srung dge tshul skul byed mi gtsang bas 'bags pa'i phyag dar khrod pa thogs nas bsod snyoms blangs te mtsho ma dros par song ba dang /_de der song ba'i tshe mtsho mchog de na gnas pa'i 
[\[173a.4\]]lha de dag gis rgyang ring po nas bsu ste rkang pa la mgo bos phyag 'tshal nas gtsang sbra spyod pa'i lha de dag gis mi gtsang bas 'bags pa'i phyag dar khrod pa de bdag nyid kyis bkrus te dri ma med par byas nas bkrus pa'i chu dri ma can des rang gi lus la skud de/_skul byed [(]gyi [,]kyi [)]tshul khrims kyi yon tan 
[\[173a.5\]]yang dag par blangs pa dang /_snyoms par zhugs pa shes nas mtsho de'i lha rnams yan lag lngas phyag 'tshal lo/_/kun du rgyu rab tu bzang po zhes bya ba de gos gtsang ma bgos nas bsod snyoms blangs te mtsho ma dros par song ba dang /_mtsho de na gnas pa'i lha de dag gis de mtsho 
[\[173a.6\]]mchog 'dir kha zas zos nas lhag ma bor na mtsho mchog mi gtsang bar byas su 'ong zhes rgyang grags gcig kho ra khor yug tsam gyi nang du 'dar ma ster ba la ltos/_'od srung 'phags pa'i chos kyi yon tan sgrub pa'i khyad par dang skul byed kyi phyag dar khrod pa bkrus pa'i chu dri ma can lha dag 
[\[173a.7\]]rang gi lus la skud pa dang /_kun du rgyu rab tu bzang po ni 'gror yang ma ster ba la ltos/_'od srung de lta bas na dge slong phyag dar khrod pa pa yon tan gyi chos 'di lta bu 'di dag 'dod pa/_zhum zhum por ma gyur pa/_'phags pa'i rigs la gnas pas mchod rten gyi 'du shes dang /_ston 
[\[173b\]]
[\[173b.1\]]pa'i 'du shes dang /_bdag gi ba med cing yongs su 'dzin pa med pa'i 'du shes kyis lus la phyag dar khrod pa dag bgo bar bya'o/_/'di ltar yang sems kyis lus dag par 'gyur gyi/_lus kyis sems dag par ni mi 'gyur ro/_/de bas na sems dag par 'gyur bar bya'i lus cha bas 
[\[173b.2\]]dag pa ni ma yin te/_sems dag pa ni bcom ldan 'das kyi bstan pa la tshangs par spyod pa zhes gsungs so snyam du sems nges par bsam par bya'o/_/'od srung de ltar na dge slong phyag dar khrod pa pas khyod dang nga'i rjes su bslab par bya'o/_/'od srung 'di lta bu'i dus dang /_'di lta 
[\[173b.3\]]bu'i man yod de/_'od srung chos gos ngan pa gyon pa/_chos gos ngan ngon gyis chog par 'dzin pa khyod gang du chos gos snam sbyar khri'u 'am khri'i steng du bzhag ste/_khyod bla gos gyon nas 'chag sar 'chag pa'i tshe lha brgya stong phrag mang po dag der lhags nas 'di ni tshul khrims dang /_
[\[173b.4\]]ting nge 'dzin dang /_shes rab kyis yongs su bsgos pa'i lus la bgo bgo ba'i chos gos so zhes khyod kyi chos gos snam sbyar de la phyag 'tshal bar 'gyur ro/_/'od srung ltos/_chos gos la yang phyag 'tshal bar 'gyur na lus la lta ci smos/_'od srung ji ltar na dge slong nga'i 
[\[173b.5\]]rjes su slob pa dag de bzhin du sgrub par 'gyur snyam ste ngas 'khor los sgyur ba'i rgyal srid spangs nas rab tu byung ste/_ka shi pa phra mo dang /_du gu la'i ras dang /_ko tam pa'i ras dang /_ngang ris can gyi chos gos rnams spangs nas 'phags pa'i rigs la dga' ba'i phyir sha na'i ras 
[\[173b.6\]]kyi gos rnams lus la bgos so/_/'od srung ngas khyod las dar gos ngan pa blangs te/_ngas khyod la sha na'i ras byin pa gang yin pa de thams cad kyang khyod nyid la snying brtse ba'i phyir yin gyi/_chags pa'i phyir ma yin/_lus brgyan pa'i phyir ma yin no/_/'od srung 'di la 
[\[173b.7\]]mi gti mug pa kha cig khyod dang nga'i rjes su mi slob cing brkam pa dang chags pa'i zil gyis non pa/_chos gos sogs par byed pa/_lhung bzed sogs par byed pa/_'jig rten gyi zang zing sogs par byed pa/_'gron bu dang /_gser dang /_nor bu dang /_'bru sogs par byed pa/_
[\[174a\]]
[\[174a.1\]]ba lang dang /_lug dang /_bya gag dang /_phag dang /_bong bu dang /_rta dang /_thong gshol dang /_shing rta 'dren pa dag nye bar 'jog par byed pa/_khyim pa'i las kyi mtha' spyod pa dag pas ni 'od srung khyim pa dag la khyad par du 'gyur ba yod kyi/_mi blun po rab tu 
[\[174a.2\]]byung ba'i mtshams las 'das pa de dag la ni khyad par du 'gyur ba gang yang med do/_/'od srung khyim pa rnams khyad par du 'gyur ba ni dge sbyong ma yin la dge sbyong du khas 'che ba/_tshangs par spyod pa ma yin la tshangs par spyod par khas 'che ba/_gos ngur smrig bgos shing bya ba mang 
[\[174a.3\]]ba/_sbag pa sna tshogs kyis sbags pa/_zas dang gos lhur len pa de dag khyim pa dag gis gos ngur smrig gyon par rig nas rjes dang gus pa bskyed pa dang /_chos gos dang /_bsod snyoms kyis sdud par byed pa dang /_gus par smra zhing phyag 'tshal la ldang bar byed pa ste/_'od 
[\[174a.4\]]srung 'di ni khyim pa de dag gi khyad par du 'gyur ba yin gyi/_de dag rab tu byung ba de dag la ni med pa'o/_/de ci'i phyir zhe na/_'di ltar de dag ni yongs su len pa la brtson pa ma yin zhing ci yang mi sogs pa'i phyir ro/_/'od srung de'i tshe de'i dus na dge slong phal cher lhung bzed dang 
[\[174a.5\]]chos gos mang zhing snod spyad mang ba dang rnyed pa mang bar 'gyur te/_de dag la bsti stang byed par 'gyur/_btsun par byed par 'gyur/_ri mo byed cing mchod pa byed par 'gyur ro/_/de ci'i phyir zhe na/_'di ltar de sbyin pa dang /_phyir sbyin pa dus dus sa byed cing bya ba ji lta ba bzhin du 
[\[174a.6\]]yongs su 'dzin pa'i phyir ro/_/dge slong gang dag tshul khrims dang ldan pa/_dge ba'i chos can/_zag pa rnams zad par byed pa la mngon par brtson pa dang /_yid byung ba/_mgo dang gos la me 'bar ba bzhin du brtson pa/_don nyung ba byed pa nyung ba/_rang gi don la brtson 
[\[174a.7\]]pa/_'dris par byed pa yongs su spangs pa dag 'byung ba de dag gi gan du ni de'i tshe de'i dus na su yang mi 'gro_/mi sten cing bsnyen bkur mi byed par 'gyur ro/_/de ci'i phyir zhe na/_'di ltar khyim bdag ni chags pa'i rang bzhin can tshe 'di lhur len gyi/_tshe rabs phyi ma lhur len pa 
[\[174b\]]
[\[174b.1\]]ma yin pas de dag 'di snyam du dge slong de dag la ni bdag cag gi 'tsho ba med na bdag cag gis ci'i phyir sten/_ci'i phyir phyag bya/_ci'i phyir mchod/_ci'i phyir bsnyen bkur bya snyam du sems pa'i phyir ro/_/gzhan du na gang dag dge ba'i rtsa ba bskyed pa/_sngon gyi sbyor ba phun sum 
[\[174b.2\]]tshogs pa dag 'byung zhing tshul khrims dang ldan pa/_dge ba'i chos can de lta bu de dag la sten par byed/_snyen par byed cing bsnyen bkur byed pa ni ma gtogs te nyung ngo /_/'od srung chos 'di lta bu/_tshul dang 'thun pa 'di lta bu 'di dag ni gang zag gnyis kyi yid du 'ong bar 'gyur 
[\[174b.3\]]te/_gnyis gang zhe na/_bden pa mthong zhing 'khor ba la 'jigs par lta ba dang /_rnal 'byor spyod pa la brtson zhing 'bras bu thob par 'dod pa/_las kyi rnam par smin pa la rton pa/_chos don du gnyer zhing chos 'dod pa'o/_/'od srung mngon par mi brtson pa/_chos ma 
[\[174b.4\]]yin pa la lta ba/_las kyi rnam par smin pa dang 'gal ba/_'jig rten pha rol tu kha na ma tho bas 'jigs par mi lta bas tshe 'di lhur len pa/_tshe rabs phyi ma lhur mi len pa thams cad kyi sgo ngas bshad par bya'o/_/'od srung gang dag tha na thar pa dang ldan pa'i sems gcig 
[\[174b.5\]]tsam yang mi skyed pa'i mi gti mug pa de dag la ni ngas 'di lta bu'i chos 'di skabs mi 'byed kyi steng du 'di lta bu'i chos 'di dag thos na bdag bsgrub pa las nyams par rig nas smad par bya bar sems te/_'di dag ni sangs rgyas kyis gsungs pa ma yin gyi/_'di dag ni rang 
[\[174b.6\]]bzor sbyar ba 'am/_bdud kyis tho btsams nas byas pa'o zhes smra zhing de dag 'di ltar skye bo mang po dag log par 'dzin du 'jug par 'gyur ro/_/de dag ni bdag kyang phung la gzhan dag kyang phung bar byed par 'gyur/_bdag kyang nyon mongs pa can du gyur la gzhan dag kyang nyon mongs 
[\[174b.7\]]pa can du byed par 'gyur te/_de ltar mi gti mug pa de dag ni bdag la phan pa dang /_gzhan la phan pa'i phyir zhugs pa ma yin no/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das bcom ldan 'das de bzhin gshegs 
[\[175a\]]
[\[175a.1\]]pa dgra bcom pa yang dag par rdzogs pa'i sangs rgyas kyis dkon mchog brtsegs pa'i chos kyi rnam grangs 'dir nan tan snying por bgyid pa'i gang zag chos kyi dbang phyug rnams la sangs rgyas bcom ldan 'das rnams kyi thugs rje chen po gang lags pa de rgya cher 
[\[175a.2\]]yang dag par rab tu bshad lags so/_/bcom ldan 'das sems can gang dag chos kyi rnam grangs 'di thos nas mos shing de bzhin nyid du sgrub pa de dag ni sangs rgyas kyis yongs su bzung ba lags so/_/bcom ldan 'das kyis bka' stsal pa/_'od srung de de bzhin no/_/de de 
[\[175a.3\]]bzhin te/_gang dag chos kyi rnam grangs 'di thos nas mos shing /_de bzhin nyid du sgrub pa'i sems can de dag ni sangs rgyas kyis yongs su bzung ba yin no/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis rigs kyi bu dang /_
[\[175a.4\]]rigs kyi bu mo dge ba'i rtsa ba bskyed pa/_zhi ba 'dod pa grol bar 'dod pa de dag gi ched du chos kyi le'u 'di zung shig_/khyim pa dang rab tu byung ba de dag kyang chos 'di la bslabs nas phung po thams cad rab tu spangs pa'i mya ngan las 'das pa thob par 'gyur ro/_/gsol pa/_bcom 
[\[175a.5\]]ldan 'das bdag gis chos kyi rnam grangs 'di gzung lags na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir chos kyi rnam grangs 'di chos thams cad yang dag par bsdus 
[\[175a.6\]]pa zhes bya bar zung shig_/'phags pa'i rigs sbyangs pa'i yon tan gyi gnas dang /_tshul khrims dang ldan pa yongs su 'dzin pa dang /_tshul khrims 'chal pa spa 'gong ba dang /_rin po che brtsegs pa dang /_rin po che'i phung po dang /_rin po che bsags pa dang /_rin po che'i chos 
[\[175a.7\]]kyi sgo'i le'u zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa 'od srung chen po dang /_tshe dang ldan pa kun dga' ba dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis 
[\[175b\]]
[\[175b.1\]]gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las rin po che'i phung po'i le'u zhes bya ste bzhi bcu rtsa bzhi pa rdzogs so//_//rgya gar gyi mkhan po su ren dra bo d+hi dang /_
[\[175b.2\]]zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//[{D89}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa lnga pa ste/_'phags pa blo gros mi zad pas zhus pa lung bstan 
[\[175b.3\]]pa/_bam po gcig pa/_rgya gar skad du/_Ar+ya a k+Sha ya ma ti pa ri pr-i ts+tshA nA ma ma hA yA na sU tra/_bod skad du/_'phags pa blo gros mi zad pas zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad 
[\[175b.4\]]bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' stong la 'di lta ste/_byang chub sems dpa' sems dpa' chen po ye shes tog dang /_
[\[175b.5\]]byang chub sems dpa' sems dpa' chen po chos kyi tog dang /_byang chub sems dpa' sems dpa' chen po zla ba'i tog dang /_byang chub sems dpa' sems dpa' chen po nyi ma'i tog dang /_byang chub sems dpa' sems dpa' chen po mtha' yas tog dang /_bzang skyong la 
[\[175b.6\]]sogs pa skyes bu dam pa bcu drug dang /_byang chub sems dpa' sems dpa' chen po 'jam dpal la sogs pa sems dpa' dpe med pa drug cu dang /_byams pa la sogs pa bskal pa bzang po'i byang chub sems dpa' sems dpa' chen po thams cad dang thabs cig tu bzhugs so/_/byang 
[\[175b.7\]]chub sems dpa' sems dpa' chen po blo gros mi zad pa yang byang chub sems dpa' bye ba phrag drug cus yongs su bskor cing mdun du bdar te/_'khor de nyid du 'dus nas 'dug par gyur to/_/de nas byang chub sems dpa' sems dpa' chen po blo gros mi zad pa stan las 
[\[176a\]]
[\[176a.1\]]langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la rin po che sna tshogs kyi me tog gi gdugs dang /_me tog gi phur mas mchod 
[\[176a.2\]]nas bcom ldan 'das la 'di skad ces gsol to/_/bcom ldan 'das byang chub kyi sems byang chub kyi sems zhes bgyi na/_bcom ldan 'das ji tsam gyis na byang chub sems dpa' byang chub kyi sems dang ldan pa lags/_bcom ldan 'das byang chub kyi sems gang 
[\[176a.3\]]lags/_bcom ldan 'das byang chub la ni sems sam sems pa ma dmigs/_mi dmigs/_dmigs par mi 'gyur ro/_/byang chub las gud na yang byang chub kyi sems mi dmigs te/_byang chub ni brjod du ma mchis/_sems ni gzugs ma mchis/_bstan du ma mchis/_thogs 
[\[176a.4\]]pa ma mchis/_rnam par rig pa ma mchis shing sems pa yang mi dmigs na/_bcom ldan 'das ji ltar chos 'di dag gi don rtogs par bgyi/_bcom ldan 'das kyis bka' stsal pa/_rigs kyi bu 'di la byang chub ni brda 'am/_gdags pa 'am tha snyad du mi dmigs shing 
[\[176a.5\]]byang chub las gud na byang chub kyi sems kyang mi dmigs la/_byang chub ni brjod du med/_sems ni gzugs med/_bstan du med/_thogs pa med/_rnam par rig pa med de/_sems pa yang mi dmigs so/_/de ci'i phyir zhe na/_byang chub ni brjod du med pa ste/_byang 
[\[176a.6\]]chub ji lta bar sems kyang de bzhin no/_/sems ji lta bar byang chub kyang de bzhin no/_/byang chub dang sems ji lta bar sems pa rnams kyang de bzhin no/_/sems pa rnams ji lta bar 'das pa dang /_ma 'ongs pa dang /_da ltar byung ba'i chos thams cad kyang de bzhin no/_/
[\[176a.7\]]rigs kyi bu de ltar na byang chub sems dpa' sems dpa' chen po byang chub sems dpa'i ming 'thob bo/_/chos thams cad kyi rjes su song ba'i sems de ni byang chub kyi sems zhes bya'o/_/byang chub ni 'das pa dang /_ma 'ongs pa dang /_da ltar byung ba yang ma yin te/_
[\[176b\]]
[\[176b.1\]]sems kyang de bzhin no/_/sems pa yang de bzhin no/_/chos thams cad mi dmigs pa'i phyir 'di la ci yang rnyed pa med de byang chub kyang med/_byang chub tu gdags pa yang med/_sems can yang med/_sems can du gdags pa yang med/_nyan thos kyang med/_
[\[176b.2\]]nyan thos su gdags pa yang med/_rang sangs rgyas kyang med/_rang sangs rgyas su gdags pa yang med/_byang chub sems dpa' yang med/_byang chub sems dpar gdags pa yang med/_sangs rgyas kyang med/_sangs rgyas su gdags pa yang med/_'dus byas 
[\[176b.3\]]kyang med/_'dus byas su gdags pa yang med/_'dus ma byas kyang med/_'dus ma byas su gdags pa yang ma dmigs mi dmigs/_dmigs par mi 'gyur mod kyi/_rigs kyi bu 'on kyang dper na ri rab kyi tshul du dge ba'i rtsa ba thams cad kyis yang dag par 'phags 
[\[176b.4\]]pa'i sems dang po skye ste/_de la rgyu ni sbyin pa'i pha rol tu phyin pa'o/_/sems bskyed pa gnyis pa ni chos thams cad kyi bya ba'i gnas kyi tshul gyis sa lta bur blta ste/_de la rgyu ni tshul khrims kyi pha rol tu phyin pa'o/_/sems bskyed pa gsum pa ni 'jigs pa med pa dang /_
[\[176b.5\]]bag tsha ba med pa dang /_skrag pa med pa'i tshul gyis [{]ri dgas [,]ri dwags [}]kyi rgyal po seng ge ral pa can gyi rtsal lta bur blta ste/_de la rgyu ni bzod pa'i pha rol tu phyin pa'o/_/sems bskyed pa bzhi pa ni phyir mi ldog pa'i tshul gyis/_sred med kyi bu'i mthu dang /_stobs dang /_shugs 
[\[176b.6\]]dang /_brtson 'grus dang /_rtul ba lta bur blta ste/_de la rgyu ni brtson 'grus kyi pha rol tu phyin pa'o/_/sems bskyed pa lnga pa ni bsod nams kyis chog mi shes pa'i tshul gyis dge ba sna tshogs kyis yang dag par 'phags pa lta bur blta ste/_de la rgyu ni bsam gtan gyi pha 
[\[176b.7\]]rol tu phyin pa'o/_/sems bskyed pa drug pa ni mun pa mun gnag chen po sel ba'i tshul gyis nyi ma'i dkyil 'khor 'od gsal ba lta bur blta ste/_de la rgyu ni shes rab kyi pha rol tu phyin pa'o/_/sems bskyed pa bdun pa ni ded dpon mdzod chen pos phyug pa ltar 'khor ba'i 
[\[177a\]]
[\[177a.1\]]'brog dgon pa las sgrol ba'i tshul gyis bsam pa thams cad yongs su rdzogs par byed pas legs par brgyan par blta ste/_de la rgyu ni thabs mkhas pa'i pha rol tu phyin pa'o/_/sems bskyed pa brgyad pa ni zla ba nye ba'i dkyil 'khor rnam par dag pa'i 
[\[177a.2\]]dpe'i tshul gyis sgrib pa thams cad rnam par dag pa yongs su rdzogs par blta ste/_de la rgyu ni smon lam gyi pha rol tu phyin pa'o/_/sems bskyed pa dgu pa ni sangs rgyas kyi zhing yongs su dag pa'i yon tan gyi rgyan bkod pa thams cad kyi dkyil 'khor gyi tshul gyi bsam pa yongs 
[\[177a.3\]]su rdzogs par byed par blta ste/_de la rgyu ni stobs kyi pha rol tu phyin pa'o/_/sems bskyed pa bcu pa ni yon tan dang /_ye shes dang /_chos thams cad la dbang sgyur bar dbang bskur ba thob pas 'khor los sgyur ba'i mtshan gyi dpe'i tshul gyis nam mkha' dang mtshungs par blta 
[\[177a.4\]]ste/_de la rgyu ni ye shes kyi pha rol tu phyin pa'o/_/rigs kyi bu byang chub sems dpa' rnams kyi sems bskyed pa ni bcu po 'di dag yin te/_'di dag dang ldan pas byang chub sems dpa' zhes bya'o/_/don dam par ni 'di la byang chub kyang med/_byang chub sems dpa' yang 
[\[177a.5\]]med/_byang chub kyi sems kyang med do/_/rigs kyi bu de la byang chub sems dpa' rnams kyi sbyin pa'i pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_dad pa'i dbang po sngon du 'gro ba dang /_bsam pa sngon du 'gro ba dang /_lhag pa'i 
[\[177a.6\]]bsam pa sngon du 'gro ba dang /_pha rol tu phyin pa sngon du 'gro ba dang /_byams pa chen po sngon du 'gro ba dang /_snying rje chen po sngon du 'gro ba dang /_sems can gyi rten sngon du 'gro ba dang /_bsdu ba'i dngos po sngon du 'gro ba dang /_sangs rgyas kyi chos 'dod pa sngon du 'gro ba dang /_
[\[177a.7\]]thams cad mkhyen pa'i ye shes 'dod pa sngon du 'gro ba ste/_rigs kyi bu byang chub sems dpa' rnams kyi sbyin pa'i pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi tshul khrims kyi pha rol tu phyin pa'i sngon du 
[\[177b\]]
[\[177b.1\]]'gro ba'i chos rnam pa bcu ste/_bcu gang zhe na 'di lta ste/_lus kyi las yongs su dag pa sngon du 'gro ba dang /_ngag gi las yongs su dag pa sngon du 'gro ba dang /_yid kyi las yongs su dag pa sngon du 'gro ba dang /_rnam par mi 'tshe ba sngon du 'gro ba dang /_ngan 
[\[177b.2\]]song thams cad rnam par spong ba sngon du 'gro ba dang /_mi khom pa brgyad rnam par spong ba sngon du 'gro ba dang /_nyan thos dang rang sangs rgyas kyi sa las bzla ba sngon du 'gro ba dang /_sangs rgyas kyi yon tan la dgod pa sngon du 'gro ba dang /_bsam pa yongs su rdzogs pa 
[\[177b.3\]]sngon du 'gro ba dang /_smon lam yongs su rdzogs pa sngon du 'gro ba ste/_rigs kyi bu byang chub sems dpa' rnams kyi tshul khrims kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi bzod pa'i pha rol tu 
[\[177b.4\]]phyin pa'i sngon du 'gro ba'i chos rnam pa bcu ste/_bcu gang zhe na 'di lta ste/_rjes su chags pa spong ba sngon du 'gro ba dang /_khong khro ba spong ba sngon du 'gro ba dang /_lus la mi lta bar sngon du 'gro ba dang /_srog la yid mi rton pa sngon du 'gro ba dang /_mos pa sngon du 'gro ba dang /_
[\[177b.5\]]sems can yongs su smin par bya ba sngon du 'gro ba dang /_byams pa'i stobs sngon du 'gro ba dang /_zab mo'i chos la bzod pa sngon du 'gro ba dang /_rgya chen po la mos pa sngon du 'gro ba dang /_mi shes pa bsal ba sngon du 'gro ba ste/_rigs kyi bu byang chub sems dpa' 
[\[177b.6\]]rnams kyi bzod pa'i pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi brtson 'grus kyi pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_sems can thams cad kyi bya ba 
[\[177b.7\]]ci yod snyam pa sngon du 'gro ba dang /_dge ba'i lus dang /_ngag dang /_yid mngon par sgrub pa la rjes su yi rang ba sngon du 'gro ba dang /_zhum pa med pa sngon du 'gro ba dang /_phyir mi ldog pa'i sa bsdu ba 'thob par bya ba sngon du 'gro ba dang /_yang dag pa'i rtsol ba sngon du 'gro 
[\[178a\]]
[\[178a.1\]]ba dang /_dran pa nye bar gzhag pa sngon du 'gro ba dang /_nyon mongs pa'i dgra gdul ba sngon du 'gro ba dang /_chos thams cad kyis dben pa sngon du 'gro ba dang /_sems can yongs su smin par bya ba sngon du 'gro ba dang /_thams cad mkhyen pa'i ye shes yang 
[\[178a.2\]]dag par sgrub pa sngon du 'gro ba ste/_rigs kyi bu de la byang chub sems dpa' rnams kyi brtson 'grus kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi bsam gtan gyi pha rol tu phyin pa'i sngon du 'gro ba'i 
[\[178a.3\]]chos rnam pa bcu ste/_bcu gang zhe na/_'di lta ste/_dge ba'i chos la gnas pa sngon du 'gro ba dang /_ting nge 'dzin sngon du 'gro ba dang /_snyoms par 'jug pa sngon du 'gro ba dang /_yang dag par rdzogs pa'i byang chub sngon du 'gro ba dang /_bsam gtan dang rnam par thar pa sngon 
[\[178a.4\]]du 'gro ba dang /_ting nge 'dzin gyi dbang po sngon du 'gro ba dang /_ting nge 'dzin gyi stobs sngon du 'gro ba dang /_sems can thams cad kyi nyon mongs pa spong ba sngon du 'gro ba dang /_ting nge 'dzin gyi phung po yongs su rdzogs par byed pa sngon du 'gro ba dang /_dam pa'i chos yongs su 
[\[178a.5\]]bsrung ba sngon du 'gro ba ste/_rigs kyi bu byang chub sems dpa' rnams kyi bsam gtan gyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi shes rab kyi pha rol tu phyin pa'i sngon du 'gro ba'i chos rnam pa bcu ste/_
[\[178a.6\]]bcu gang zhe na/_'di lta ste/_phung po la mkhas pa sngon du 'gro ba dang /_khams la mkhas pa sngon du 'gro ba dang /_skye mched la mkhas pa sngon du 'gro ba dang /_rten cing 'brel bar 'byung ba la mkhas pa sngon du 'gro ba dang /_bden pa la mkhas pa sngon du 'gro ba dang /_
[\[178a.7\]]lta bar gyur pa thams cad bsal ba sngon du 'gro ba dang /_shes rab kyi dbang po sngon du 'gro ba dang /_mi skye ba'i chos la bzod pa sngon du 'gro ba dang /_sangs rgyas kyi chos thams cad yongs su rdzogs par bya ba sngon du 'gro ba dang /_sgrib pa med pa'i ye shes mthong ba sngon du 
[\[178b\]]
[\[178b.1\]]'gro ba ste/_rigs kyi bu byang chub sems dpa' rnams kyi shes rab kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi thabs la mkhas pa'i pha rol tu phyin pa'i sngon du 'gro ba'i chos rnam pa bcu ste/_
[\[178b.2\]]bcu gang zhe na/_'di lta ste/_sems can gyi bsam pa dang spyod pa la 'jug pa sngon du 'gro ba dang /_sems can gyi rten sngon du 'gro ba dang /_byams pa dang snying rje sngon du 'gro ba dang /_sems can yongs su smin par bya ba la mi skyo ba sngon du 'gro ba dang /_sangs rgyas kyi 
[\[178b.3\]]chos thams cad la 'jug pa sngon du 'gro ba dang /_khyad par gyi ye shes mthong ba khong du chud pa sngon du 'gro ba dang /_pha rol tu phyin pa yongs su byang bar bya ba yongs su smin pa sngon du 'gro ba dang /_dngos po ji lta ba bzhin du yongs su rtog pa sngon du 'gro ba dang /_sems kyi 
[\[178b.4\]]stobs nye bar sgrub pa sngon du 'gro ba dang /_phyir mi ldog pa'i sa yongs su thob par byed pa sngon du 'gro ba ste/_rigs kyi bu byang chub sems dpa' rnams kyi thabs la mkhas pa'i pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems 
[\[178b.5\]]dpa' rnams kyi smon lam gyi pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_sems can thams cad kyi sems kyi spyod pa thibs po nye bar rgyu ba shes pa sngon du 'gro ba dang /_sems can thams cad kyi nyon mongs pa'i thibs po nye bar 
[\[178b.6\]]rgyu ba shes pa sngon du 'gro ba dang /_sems can thams cad kyi dbang po thibs po nye bar rgyu ba shes pa sngon du 'gro ba dang /_sems can thams cad kyi bsam pa dang mos pa thibs po nye bar rgyu ba shes pa sngon du 'gro ba dang /_sems can thams cad kyi bsam pa dang /_
[\[178b.7\]]lhag pa'i bsam pa dang mos pa thibs po nye bar rgyu ba shes pa sngon du 'gro ba dang /_'jig rten gyi khams tha dad pa dang khams gsum po thibs po nye bar rgyu ba shes pa sngon du 'gro ba dang /_sems can thams cad kyi bsam pa dang bag la nyal thibs po nye bar rgyu ba shes 
[\[179a\]]
[\[179a.1\]]pa sngon du 'gro ba dang /_sems can thams cad kyi 'chi 'pho dang skye ba thibs po nye bar rgyu ba shes pa sngon du 'gro ba dang /_sems can thams cad phung po gsum du rnam par gzhag pa thibs po nye bar rgyu ba shes pa sngon du 'gro ba dang /_dbang po mi skyo 
[\[179a.2\]]ba'i sems can yongs su smin par bya ba shes pa sngon du 'gro ba ste/_rigs kyi bu byang chub sems dpa' rnams kyi smon lam gyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi stobs kyi pha rol tu phyin 
[\[179a.3\]]pa'i sngon du 'gro ba'i chos rnam pa bcu ste/_bcu gang zhe na/_'di lta ste/_chos thams cad gzod ma nas 'byung ba med pa sngon du 'gro ba dang /_chos thams cad gzod ma nas mtshan nyid med pa sngon du 'gro ba dang /_chos thams cad gzod ma nas skye ba med pa sngon du 'gro ba 
[\[179a.4\]]dang /_chos thams cad gzod ma nas yod pa ma yin pa sngon du 'gro ba dang /_chos thams cad gzod ma nas chags pa med pa sngon du 'gro ba dang /_chos thams cad 'jug pa med pa sngon du 'gro ba dang /_chos thams cad ldog pa med pa sngon du 'gro ba dang /_chos thams 
[\[179a.5\]]cad dngos po med pa'i ngo bo nyid sngon du 'gro ba dang /_chos thams cad kyi thog ma dang bar dang tha ma mnyam pa nyid sngon du 'gro ba dang /_chos thams cad de bzhin nyid la 'jug pa rtog pa dang rnam par rtog pa med pa sngon du 'gro ba ste/_rigs kyi bu byang chub sems dpa' rnams 
[\[179a.6\]]kyi stobs kyi pha rol tu phyin pa 'di'i sngon du 'gro ba'i chos rnam pa bcu'o/_/rigs kyi bu de la byang chub sems dpa' rnams kyi ye shes kyi pha rol tu phyin pa'i sngon du 'gro ba'i chos rnam pa bcu ste/_bcu gang zhe na/_'di lta ste/_chos thams cad rnam par dbye ba la shin 
[\[179a.7\]]tu rnam par brtags pa sngon du 'gro ba dang /_dkar po'i chos shin tu yongs su rdzogs pa sngon du 'gro ba dang /_byang chub kyi tshogs bsags pa dpag tu med pa sngon du 'gro ba dang /_bsod nams dang ye shes kyi tshogs chen po yongs su gzung ba sngon du 'gro ba dang /_snying 
[\[179b\]]
[\[179b.1\]]rje chen po yangs pa khong du chud par bya ba sngon du 'gro ba dang /_'jig rten gyi khams rnam par dbye ba'i rim pa shes pa sngon du 'gro ba dang /_sems can gyi khams dang nyon mongs pa'i spyod pa la 'jug pa sngon du 'gro ba dang /_de bzhin gshegs pa'i spyod yul la 'jug 
[\[179b.2\]]cing rjes su 'gro ba shes pa yid la byed pa sngon du 'gro ba dang /_stobs bcu dang /_mi 'jigs pa dang /_sangs rgyas kyi chos ma 'dres pa la lhag par dmigs shing kun shes par bya ba sngon du 'gro ba dang /_rnam pa thams cad kyi mchog dang ldan pa thams cad mkhyen pa'i 
[\[179b.3\]]ye shes la dbang bskur ba'i sa thob pa sngon du 'gro ba ste/_rigs kyi bu byang chub sems dpa' rnams kyi ye shes kyi pha rol tu phyin pa 'di'i sngon du 'gro ba'i chos rnam pa bcu'o/_/de la pha rol tu phyin pa'i don gang zhe na/_spyod pa'i khyad par yongs su rdzogs par byed pa'i 
[\[179b.4\]]don ni pha rol tu phyin pa'i don no/_/ye shes zab cing rgya che ba yongs su rdzogs par byed pa'i don ni pha rol tu phyin pa'i don no/_/'dus byas dang 'dus ma byas la chags pa med pa'i don ni pha rol tu phyin pa'i don no/_/'khor ba'i nyes pa ji lta ba bzhin tu rtogs pa'i don ni 
[\[179b.5\]]pha rol tu phyin pa'i don no/_/skye bo mi mkhas pa rnams khong du chud par byed pa'i don ni pha rol tu phyin pa'i don no/_/chos kyi mdzod zad mi shes pa yang dag par ston pa'i don ni pha rol tu phyin pa'i don no/_/sgrib pa med pa'i rnam par thar pa yongs su rdzogs par byed 
[\[179b.6\]]pa'i don ni pha rol tu phyin pa'i don no/_/sems can gyi khams rab tu shes par bya ba'i don ni pha rol tu phyin pa'i don no/_/sbyin pa mnyam pa nyid rjes su rtogs pa'i don ni pha rol tu phyin pa'i don no/_/tshul khrims mnyam pa nyid yongs su rdzogs par byed pa'i don 
[\[179b.7\]]ni pha rol tu phyin pa'i don no/_/bzod pa mnyam pa nyid yongs su rdzogs par byed pa'i don ni pha rol tu phyin pa'i don no/_/brtson 'grus mnyam pa nyid yongs su rdzogs par byed pa'i don ni pha rol tu phyin pa'i don no/_/bsam gtan mnyam pa nyid yongs su rdzogs 
[\[180a\]]
[\[180a.1\]]par byed pa'i don ni pha rol tu phyin pa'i don no/_/shes rab kyi pha rol tu phyin pa la nges par mkhas pa yongs su rdzogs par byed pa'i don ni pha rol tu phyin pa'i don no/_/chos thams cad rab tu shes par byed pa'i don ni pha rol tu phyin pa'i don no/_/mi 
[\[180a.2\]]skye ba'i chos la bzod pa yongs su rdzogs par byed pa'i don ni pha rol tu phyin pa'i don no/_/phyir mi ldog pa'i sa yang dag par thob par byed pa'i don ni pha rol tu phyin pa'i don no/_/sangs rgyas kyi zhing yongs su sbyang ba'i don ni pha rol tu phyin pa'i don no/_/sems 
[\[180a.3\]]can thams cad yongs su smin par bya ba'i don ni pha rol tu phyin pa'i don no/_/byang chub kyi snying po la sangs rgyas kyi ye shes yongs su rdzogs par bya ba'i don ni pha rol tu phyin pa'i don no/_/bdud thams cad gdul bar bya ba'i don ni pha rol tu phyin pa'i don no/_/'khor 
[\[180a.4\]]ba dang mya ngan las 'das pa gnyis su med par ston cing sgrol ba'i don ni pha rol tu phyin pa'i don no/_/yon tan thams cad kyi pha rol du 'gro ba'i don ni pha rol tu phyin pa'i don no/_/phas kyi rgol ba thams cad tshar gcad pa'i don ni pha rol tu phyin pa'i don no/_/stobs 
[\[180a.5\]]bcu dang /_mi 'jigs pa dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par bya ba'i don ni pha rol tu phyin pa'i don no/_/sangs rgyas kyi chos thams cad yongs su rdzogs par bya ba'i don ni pha rol tu phyin pa'i don no/_/bla na med pa yang dag par 
[\[180a.6\]]rdzogs pa'i byang chub mngon par rdzogs par byang chub par byed pa'i don ni pha rol tu phyin pa'i don no/_/chos kyi 'khor lo rnam pa bcu gnyis su skor ba'i don ni pha rol tu phyin pa'i don no/_/rigs kyi bu de la byang chub sems dpa' sems dpa' chen po'i byang chub 
[\[180a.7\]]sems dpa'i sa dang po'i snga ltas ni stong gsum gyi stong chen po'i 'jig rten gyi khams gter bye ba khrag khrig brgya stong gis yongs su gang bar mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa gnyis pa'i snga 
[\[180b\]]
[\[180b.1\]]ltas ni stong gsum gyi stong chen po'i 'jig rten gyi khams lag mthil lta bur gyur pa la rin po che bye ba khrag khrig brgya stong du mas legs par brgyan par mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa 
[\[180b.2\]]gsum pa'i snga ltas ni bdag nyid dpa' zhing lag cha dang go cha sra ba thogs nas phas kyi rgol ba thams cad 'dul bar mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa bzhi pa'i snga ltas ni phyogs bzhi nas rlung gi 
[\[180b.3\]]dkyil 'khor bzhis thams cad dang ldan pa'i sa'i dkyil 'khor chen po la me tog sna tshogs kyis mngon du 'thor bar mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa lnga pa'i snga ltas ni rgyan thams cad kyis brgyan pa'i 
[\[180b.4\]]bud med kyis mgo la me tog tsam pa ka'i phreng ba 'dogs par mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa drug pa'i snga ltas ni rdzing them skas bzhi dang ldan pa gser gyi bye ma bdal ba rnyog pa med cing dang la yan 
[\[180b.5\]]lag brgyad dang ldan pa'i chus yongs su gang ba me tog ud pa la dang /_ku mu da dang /_pad ma dkar pos brgyan pa'i chu mthong ste/_de la bdag nyid rtse dga' yongs su spyod par mthong ngo /_/rigs kyi bu de la byang chub sems dpa' sems dpa' chen po'i byang chub 
[\[180b.6\]]sems dpa'i sa bdun pa'i snga ltas ni phyogs g.yas g.yon gnyis na sems can dmyal ba'i g.yang sa mthong ste/_de nas bdag nyid ma rmas ma nyams par slar ldog par mthong ngo /_/rigs kyi bu de la byang chub sems dpa' sems dpa' chen po'i byang 
[\[180b.7\]]chub sems dpa'i sa brgyad pa'i snga ltas ni phrag pa gnyis na [{]ri dgas [,]ri dwags [}]kyi rgyal po seng ge ral pa can cod pan thogs pa gcan gzan phra mo thams cad skrag par byed cing 'dug par mthong ngo /_/rigs kyi bu de la byang chub sems dpa' sems dpa' chen po'i byang 
[\[181a\]]
[\[181a.1\]]chub sems dpa'i sa dgu pa'i snga ltas ni 'khor los sgyur ba'i rgyal po mthong ste/_skye bo bye ba khrag khrig brgya stong phrag du mas yongs su bskor cing mdun gyis bltas la mgo'i steng na rin po che sna tshogs kyis spras pa'i gdugs dkar po 'dzin par 
[\[181a.2\]]mthong ngo /_/rigs kyi bu de la byang chub sems dpa' sems dpa' chen po'i byang chub sems dpa'i sa bcu pa'i snga ltas ni de bzhin gshegs pa'i sku mthong ste/_kha dog gser lta bu 'od 'dom gang ba tshangs pa bye ba khrag khrig brgya stong phrag du mas yongs su 
[\[181a.3\]]bskor cing mdun gyis blta nas chos ston pa mthong ste/_rigs kyi bu bcu po 'di dag ni byang chub sems dpa' sems dpa' chen po rnams kyi byang chub sems dpa'i sa bcu po'i snga ltas yin no/_/rigs kyi bu de la byang chub sems dpa'i sa dang po la gnas 
[\[181a.4\]]pa'i byang chub sems dpa' ni sbyin pa'i pha rol tu phyin pa gnon to/_/byang chub sems dpa'i sa gnyis pa la ni tshul khrims kyi pha rol tu phyin pa gnon to/_/sa gsum pa la ni bzod pa'i pha rol tu phyin pa gnon to/_/sa bzhi pa la ni brtson 'grus kyi pha rol tu 
[\[181a.5\]]phyin pa gnon to/_/sa lnga pa la ni bsam gtan gyi pha rol tu phyin pa gnon to/_/sa drug pa la ni shes rab kyi pha rol tu phyin pa gnon to/_/sa bdun pa la ni thabs la mkhas pa'i pha rol tu phyin pa gnon to/_/sa brgyad pa la ni smon lam gyi pha rol tu phyin pa 
[\[181a.6\]]gnon to/_/sa dgu pa la ni stobs kyi pha rol tu phyin pa gnon to/_/sa bcu pa la ni ye shes kyi pha rol tu phyin pa gnon to/_/rigs kyi bu de la byang chub sems dpa' sems dpa' chen po'i sems bskyed pa dang po ni rin po che yang dag par 'phags pa'i ting nge 
[\[181a.7\]]'dzin gyis yongs su bzung ste skye'o/_/sems bskyed pa gnyis pa ni gnas pa med pa'i ting nge 'dzin gyis yongs su bzung ste skye'o/_/sems bskyed pa gsum pa ni rab tu mi g.yo ba'i ting nge 'dzin gyis yongs su bzung ste skye'o/_/sems bskyed pa bzhi pa ni phyir 
[\[181b\]]
[\[181b.1\]]mi ldog pa'i ting nge 'dzin gyi yongs su bzung ste skye'o/_/sems bskyed pa lnga pa ni rin po che'i me tog gi ting nge 'dzin gyis yongs su bzung ste skye'o/_/sems bskyed pa drug pa ni nyi ma'i 'od kyi gzi brjid kyi ting nge 'dzin gyis yongs su bzung ste skye'o/_/sems bskyed pa 
[\[181b.2\]]bdun pa ni don thams cad grub pa'i ting nge 'dzin gyis yongs su bzung ste skye'o/_/sems bskyed pa brgyad pa ni da ltar gyi sangs rgyas mngon sum du bzhugs pa'i ting nge 'dzin gyis yongs su bzung ste skye'o/_/sems bskyed pa dgu pa ni ye shes sgron ma'i ting nge 'dzin gyis 
[\[181b.3\]]yongs su bzung ste skye'o/_/sems bskyed pa bcu pa ni dpa' bar 'gro ba'i ting nge 'dzin gyis yongs su bzung nas skye ste/_rigs kyi bu 'di dag ni byang chub sems dpa' sems dpa' chen po rnams kyi sems bskyed pa bcu'o/_/rigs kyi bu de la byang chub sems 
[\[181b.4\]]dpa' sems dpa' chen po'i byang chub sems dpa'i sa dang po la khyad par gyi byin gyi rlabs zhes bya ba'i gzungs skye'o/_/sa gnyis pa la gzhan gyis mi thub pa zhes bya ba'i gzungs skye'o/_/sa gsum pa la rab tu gnas pa zhes bya ba'i gzungs skye'o/_/sa bzhi 
[\[181b.5\]]pa la gdul dka' ba zhes bya ba'i gzungs skye'o/_/sa lnga pa la yon tan sna tshogs zhes bya ba'i gzungs skye'o/_/sa drug pa la ye shes kyi dkyil 'khor gyi sgron ma zhes bya ba'i gzungs skye'o/_/sa bdun pa la khyad par du 'phags pa zhes bya ba'i gzungs skye'o/_/
[\[181b.6\]]sa brgyad pa la rnyog pa med pa'i rtog pa zhes bya ba'i gzungs skye'o/_/sa dgu pa la sgo mtha' yas pa'i rgyan ces bya ba'i gzungs skye'o/_/sa bcu pa la zad mi shes pa'i za ma tog ces bya ba'i gzungs skye'o/_/de nas de'i tshe bcom ldan 'das la lha'i bu seng ge'i 
[\[181b.7\]]tog gi 'od zer snang ba thogs pa med pa zhes bya bas 'di skad ces gsol to/_/bcom ldan 'das kyi ma 'di ltar chos kyi rnam grangs 'di'i nang du thams cad rdzogs shing sangs rgyas kyi chos dang yon tan thams cad sgrub par gyur pa ngo mtshar to/_/bcom ldan 'das kyis 
[\[182a\]]
[\[182a.1\]]bka' stsal pa/_lha'i bu de ni ji skad zer ba de bzhin te/_lha'i bu chos kyi rnam grangs 'di thos ma thag tu byang chub sems dpa' rnams bla na med pa yang dag par rdzogs pa'i byang chub las phyir mi ldog par 'gyur ro/_/de ci'i phyir zhe na/_rigs kyi bu'am/_
[\[182a.2\]]rigs kyi bu mo phyir mi ldog pa'i dge ba'i rtsa ba yongs su smin pa rnams kyi phyag rgya ni 'di lta ste/_chos kyi rnam grangs 'di thos pa yin te/_chos kyi rnam grangs 'di ni dge ba'i rtsa ba ma bskyed pa rnams kyi rna lam du grag par mi 'gyur ro/_/rigs kyi bu chos kyi rnam grangs 
[\[182a.3\]]'di thos pa tsam gyis rigs kyi bu 'am/_rigs kyi bu mo dag lhag pa'i bsam pa yongs su dag cing sangs rgyas mthong ba dang mi 'bral bar 'gyur ro/_/dam pa'i chos nyan pa dang mi 'bral bar 'gyur/_dge 'dun la bsnyen bkur byed pa dang mi 'bral bar 'gyur/_
[\[182a.4\]]rgya mtsho'i phyag rgya mi zad pa mngon par sgrub pa'i gzungs dang mi 'bral bar 'gyur/_sems can gyi bsam pa dang spyod pa dang sgra la 'jug pa'i gzungs dang mi 'bral bar 'gyur/_nyi ma'i tog snang ba'i gzungs dang mi 'bral bar 'gyur/_zla ba'i tog snang ba'i gzungs 
[\[182a.5\]]dang mi 'bral bar 'gyur/_kun nas ldang ba thams cad rnam par gnon pa sgrub pa'i gzungs dang mi 'bral bar 'gyur/_rdo rje ltar sra zhing brtan pa'i ri rnam par 'joms pa'i gzungs dang mi 'bral bar 'gyur/_brjod du med pa'i don bstan pa la yang dag par 
[\[182a.6\]]gzhol ba'i gzungs dang mi 'bral bar 'gyur/_/tshig dang spyod pa dang sgra thams cad la 'jug pa'i gzungs dang mi 'bral bar 'gyur/_nam mkha'i dkyil 'khor dri ma med pa sgrub pa'i phyag rgyas btab pa'i gzungs dang mi 'bral bar 'gyur/_sangs rgyas kyi sku 
[\[182a.7\]]mtha' yas pa yongs su rdzogs pa sgrub pa'i gzungs dang mi 'bral bar 'gyur ro/_/lha'i bu gzungs 'di dag thob pas byang chub sems dpa' rnams phyogs bcu'i sangs rgyas kyi zhing rnams su sangs rgyas kyi sku mngon par sprul nas chos ston te/_chos nyid las 
[\[182b\]]
[\[182b.1\]]kyang mi g.yo la 'gro ba yang med/_'ong ba yang med do/_/sems can rnams yongs su smin par byed kyang sems can du dmigs pa yang med do/_/chos ston kyang yi ge mnyam pa nyid las g.yo ba med do/_/'chi 'pho dang skye ba ston kyang 'pho ba yang med/_skye 
[\[182b.2\]]ba yang med do/_/chos thams cad la rnam par rtog pa med pa'i phyir 'du byed rnams gang du 'gro bar yang mi 'gyur/_gang nas 'ong bar yang mi 'gyur ro/_/chos kyi rnam grangs 'di bshad pa na byang chub sems dpa' sum stong gis mi skye ba'i chos la bzod pa thob 
[\[182b.3\]]par gyur to/_/sems can tshad med pa rnams kyis ni bla na med pa yang dag par rdzogs pa'i byang chub tu sems bskyed par gyur to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po blo gros mi zad pa dang /_
[\[182b.4\]]byang chub sems dpa'i de dag dang /_dge slong de dag dang /_lha'i bu seng ge'i tog gi 'od zer snang ba thogs pa med pa dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod 
[\[182b.5\]]do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las blo gros mi zad pas zhus pa'i le'u zhes bya ste bzhi bcu rtsa lnga pa rdzogs so//_//rgya gar gyi mkhan po su ren dra bo d+hi dang /_zhu chen gyi lo ts+tsha ba ban de ye 
[\[182b.6\]]shes sdes bsgyur cing zhus te gtan la phab pa//_//[{D90}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa drug pa ste/_'phags pa shes rab kyi pha rol tu phyin pa bdun brgya pa lung 
[\[182b.7\]]bstan pa/_bam po dang po/_/rgya gar skad du/_Ar+ya sap+ta shA ti kA nA ma pra dz+nyA pA ra mi tA ma hA yA na sU tra/_bod skad du/_'phags pa shes rab kyi pha rol tu phyin pa bdun brgya pa zhes bya ba theg pa chen po'i mdo/_sangs rgyas dang byang chub sems dpa' thams cad la 
[\[183a\]]
[\[183a.1\]]phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong tham pa'i dge slong gi dge 'dun chen po dang thabs cig tu bzhugs so/_/
[\[183a.2\]]byang chub sems dpa' sems dpa' chen po go cha chen po bgos pa sa ya thams cad kyang bla na med pa yang dag par rdzogs pa'i byang chub las phyir mi ldog pa sha stag la 'di lta ste/_'jam dpal gzhon nur gyur pa dang /_byams pa dang /_spobs pa thogs med dang /_
[\[183a.3\]]brtson pa mi 'dor dang /_de dag la sogs pa byang chub sems dpa' sa ya dang yang thabs cig go_/de nas 'jam dpal gzhon nur gyur pa de bzhin gshegs pa la blta ba dang /_phyag bya ba dang /_bsnyen bkur bya ba'i phyir skya reng shar ba'i dus kyi tshe rang gi gnas 
[\[183a.4\]]nas byung ste/_de bzhin gshegs pa'i pho brang gi sgo ga la ba der song nas phyin pa dang pho brang gi sgo'i phyi rol na 'dug go_/de nas tshe dang ldan pa shar dwa ti'i bu yang bcom ldan 'das la blta ba dang /_phyag bya ba dang /_bsnyen bkur bya ba'i phyir rang gi gnas nas byung 
[\[183a.5\]]ste/_de bzhin gshegs pa'i pho brang ga la ba der song ngo /_/de nas tshe dang ldan pa byams ma'i bu gang po dang /_tshe dang ldan pa maud gal gyi bu chen po dang /_tshe dang ldan pa 'od srung chen po dang /_tshe dang ldan pa kA t+yA'i bu chen po dang /_tshe dang ldan pa gsus po che dang /_de dag 
[\[183a.6\]]thams cad dang /_gzhan yang nyan thos chen po rnams rang rang gi gnas nas byung ste bcom ldan 'das kyi pho brang ga la ba der dong nas phyin pa dang phyogs gcig tu 'khod do/_/de nas bcom ldan 'das kyis nyan thos chen po rnams 'ongs shing lhags te 'dus par mkhyen nas/_bdag 
[\[183a.7\]]gi pho brang nas byung ste pho brang gi phyi rol phyogs gcig tu gdan bting ba la bzhugs so/_/bzhugs nas kyang bcom ldan 'das kyis mkhyen bzhin du tshe dang ldan pa sha ra dwa ti'i bu la bka' stsal pa/_sha ra dwa ti'i bu khyod ci'i phyir zhogs pas 'ongs te de bzhin gshegs pa'i 
[\[183b\]]
[\[183b.1\]]pho brang gi sgo na 'dug_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das thams cad kyi thog ma nyid du 'jam dpal gzhon nur gyur pa de bzhin gshegs pa'i pho brang gi chab sgor mchis 
[\[183b.2\]]so/_/bdag ni bcom ldan 'das la blta bar 'tshal ba'i slad du slad kyis mchis so/_/de nas bcom ldan 'das kyis mkhyen bzhin du 'jam dpal gzhon nur gyur pa la bka' stsal pa/_'jam dpal khyod de bzhin gshegs pa la blta ba dang /_phyag bya ba dang /_
[\[183b.3\]]bsnyen bkur bya ba'i phyir thams cad kyi thog ma nyid du de bzhin gshegs pa'i pho brang gi sgor 'dug pa bden nam/_de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das de de lta lags/_
[\[183b.4\]]bde bar gshegs pa de de lta lags te/_bdag de bzhin gshegs pa la blta ba dang /_phyag bgyi ba dang /_bsnyen bkur bgyi ba'i slad du thams cad kyi thog ma nyid du rang gi gnas nas byung ste/_de bzhin gshegs pa'i pho brang ga la ba der mchis nas phyogs gcig 
[\[183b.5\]]tu mchis so/_/de ci'i slad du zhe na/_bcom ldan 'das 'di ltar bdag ni de bzhin gshegs pa la blta ba dang /_phyag bgyi ba dang /_bsnyen bkur bgyi bsam ngoms pa'i slad du'o/_/bcom ldan 'das 'di ltar bdag de bzhin gshegs pa la blta ba dang /_phyag 
[\[183b.6\]]bgyi ba dang /_bsnyen bkur bgyi ba'i slad du mchi ba de yang sems can thams cad kyi don gyi slad du ste/_bcom ldan 'das gal te de bzhin gshegs pa la blta ba dang /_phyag bgyi ba dang /_bsnyen bkur bgyi na ji ltar bdag gis mthong ba dang /_ji ltar bdag phyag 
[\[183b.7\]]bgyid pa dang /_ji ltar bdag bsnyen bkur bgyid pa de ltar blta bar bgyi'o/_/de ltar phyag bgyi'o/_/de ltar bsnyen bkur bgyi'o/_/de ltar na de bzhin gshegs pa mthong ba nas bsnyen bkur bgyid pa'i bar du 'gyur ro/_/bcom ldan 'das bdag ni sems can thams 
[\[184a\]]
[\[184a.1\]]cad kyi slad du de bzhin gshegs pa la blta ba lags so/_/bcom ldan 'das kyis bka' stsal pa/_'jam dpal de bzhin gshegs pa la ji ltar blta/_'jam dpal gyis gsol pa/_mi dmigs pa'i tshul gyis de bzhin nyid kyi rnam pa dang /_
[\[184a.2\]]rnam par mi rtog pa'i rnam par de bzhin gshegs pa la blta bar bgyi'o/_/de bzhin du de bzhin gshegs pa la mi skye ba'i rnam par lta ba nas dngos po ma mchis pa'i rnam pa'i bar du de bzhin gshegs pa la blta bar bgyi'o/_/de bzhin nyid la kun nas 'byung ba ma 
[\[184a.3\]]mchis te/_de ltar de bzhin gshegs pa la blta bar bgyi'o/_/de bzhin nyid ni 'byung ba yang ma lags/_'jig pa yang ma lags te/_de ltar de bzhin gshegs pa la blta bar bgyi'o/_/de bzhin nyid ni yul na mi gnas/_phyogs na mi gnas te/_de ltar de 
[\[184a.4\]]bzhin gshegs pa la blta bar bgyi'o/_/de bzhin nyid ni 'das pa ma lags/_ma 'ongs pa ma lags/_da ltar byung ba ma lags te/_de ltar de bzhin gshegs pa la blta bar bgyi'o/_/de bzhin nyid ni gnyis kyis rab tu phye ba ma lags/_gnyis su ma mchis 
[\[184a.5\]]pas rab tu phye ba yang ma lags te/_de ltar de bzhin gshegs pa la blta bar bgyi'o/_/de bzhin nyid ni kun nas nyon mongs par 'gyur ba ma lags/_rnam par byang bar 'gyur ba ma lags te/_de ltar de bzhin gshegs pa la blta bar bgyi'o/_/de bzhin 
[\[184a.6\]]nyid ni mi skye/_mi 'gag pa ste/_de ltar de bzhin gshegs pa la blta bar bgyi'o/_/de ltar na de bzhin gshegs pa mthong ba dang /_phyag bgyis pa dang /_bsnyen bkur bgyis par 'gyur ro/_/de skad ces gsol pa dang /_bcom ldan 'das kyis 'jam dpal gzhon 
[\[184a.7\]]nur gyur pa la 'di skad ces bka' stsal to/_/'jam dpal khyod kyis de ltar bltas na ci zhig mthong /_'jam dpal gyis gsol pa/_bcom ldan 'das bdag gis de ltar bltas na ci yang mthong ba ma mchis so/_/bcom ldan 'das de bzhin du bdag gis chos gang 
[\[184b\]]
[\[184b.1\]]yang skye ba yang ma mthong /_'gag pa yang ma mthong ngo /_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal khyod kyis de bzhin gshegs pa la de ltar mthong ba dang /_de ltar bsnyen bkur byas pa gang 
[\[184b.2\]]yin pa dang /_khyod kyis byams pa chen pos sems can thams cad la nye bar gnas kyang khyod la sems can du dmigs pa dang /_sems can du mngon par zhen pa ci yang med cing /_sems can thams cad yongs su mya ngan las 'da' ba'i phyir zhugs kyang 
[\[184b.3\]]khyod la sems can du mngon par zhen pa gang yang mi 'byung ba dang /_khyod mi dmigs pa'i tshul dang /_dngos po med pa'i tshul dang /_sgyid lug pa med pa'i tshul gyis sems can thams cad kyi ched du go cha bgos pa de ni khyod dka' ba byed pa'o/_/de skad ces smras 
[\[184b.4\]]pa dang /_'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu ji skad smras pa de bzhin te/_sems can thams cad yongs su mya ngan las 'da' ba'i phyir go cha 'di yang bgos te/_bdag la sems 
[\[184b.5\]]can du dmigs pa 'am/_sems can la mngon par zhen pa gang yang med do/_/btsun pa sha ra dwa ti'i bu go cha de ni ji ltar bdag gis sems can gyi khams bri ba 'am gang bar bya zhes de ltar ma bgos so/_/btsun pa sha ra dwa ti'i bu yongs su brtag pa nye bar 
[\[184b.6\]]bzung ste/_gal te sangs rgyas kyi zhing re re na gang gA'i klung gi bye ma snyed kyi sangs rgyas bcom ldan 'das rnams bzhugs shing de bzhin gshegs pa de dag so so nas nyin mtshan du chos ston te/_gang gA'i klung gi bye ma snyed kyi bskal par bzhugs par gyur la/_
[\[184b.7\]]gang gA'i klung gi bye ma snyed kyi sangs rgyas bcom ldan 'das rnams kyi chos bstan pa re res sems can ji snyed btul ba de snyed kyi sems can de bzhin gshegs pa re res chos bstan pa re res btul bar gyur du zin kyang sems can gyi khams la bri ba'am gang 
[\[185a\]]
[\[185a.1\]]bar mngon pa med do/_/de ci'i phyir zhe na/_sems can dben pa dang /_sems can sems can ma yin pa'i phyir te/_btsun pa sha ra dwa ti'i bu sems can gyi khams ni bri ba 'am gang bar mi mngon no/_/de skad ces smras pa dang /_tshe dang ldan 
[\[185a.2\]]pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal gal te sems can dben pa dang /_sems can sems can ma yin pa'i phyir sems can gyi khams bri ba dang gang bar mi mngon na/_'o na byang chub mngon par rdzogs 
[\[185a.3\]]par sangs rgyas nas su la chos ston/_/de skad ces smras pa dang /_'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu gang gi tshe sems can shin tu mi dmigs pa de'i tshe su zhig mngon par rdzogs par 'tshang 
[\[185a.4\]]rgya ste su la chos bstan par bya/_de ci'i phyir zhe na/_btsun pa sha ra dwa ti'i bu 'di ltar chos thams cad shin tu mi dmigs pa'i phyir ro/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal gang gi tshe 
[\[185a.5\]]chos thams cad shin tu mi dmigs pa de'i tshe ci sems can du yang 'dogs sam/_yang gal te 'jam dpal khyod la 'ga' zhig sems can ji snyed yod ces de skad 'dri na/_de la khyod kyis ji skad bya/_'jam dpal gyis gsol pa/_bcom ldan 'das de skad 
[\[185a.6\]]'dri ba de la bdag gis 'di skad du sangs rgyas kyi chos ji snyed pa de snyed do zhes bgyi'o/_/bcom ldan 'das gal te yang sems can gyi khams kyi tshad ji tsam zhes 'dri na/_de skad 'dri ba de la bdag gis 'di skad du/_sangs rgyas kyi yul gyi tshad ji tsam pa de tsam 
[\[185a.7\]]mo zhes bgyi'o/_/bcom ldan 'das kyis bka' stsal pa/_'jam dpal khyod la gal te yang la la zhig 'di skad du sems can gyi khams gang du gtogs shes 'dri na/_de la khyod kyis ji skad bya/_'jam dpal gyis gsol pa/_bcom ldan 'das de skad 'dri ba 
[\[185b\]]
[\[185b.1\]]de la bdag gis 'di skad du skye ba med pa dang /_bsam gyis mi khyab pa gang du gtogs par gtogs so zhes bgyi'o/_/bcom ldan 'das kyis bka' stsal pa/_'jam dpal gal te yang la la zhig khyod la 'di skad du sems can gyi khams ci la gnas 
[\[185b.2\]]shes 'dri na/_de la khyod kyis ji skad bya/_'jam dpal gyis gsol pa/_bcom ldan 'das de skad 'dri ba de la bdag gis 'di skad du skye ba med pa'i khams ci la gnas pa de la sems can gyi khams kyang gnas so zhes bgyi'o/_/bcom ldan 'das kyis 
[\[185b.3\]]bka' stsal pa/_'jam dpal khyod gang gi tshe shes rab kyi pha rol tu phyin pa sgom pa de'i tshe ci la gnas te shes rab kyi pha rol tu phyin pa sgom/_'jam dpal gyis gsol pa/_bcom ldan 'das gang gi tshe bdag shes rab kyi pha rol tu phyin pa sgom pa de'i tshe 
[\[185b.4\]]mi gnas par shes rab kyi pha rol tu phyin pa sgom pa lags so/_/bcom ldan 'das kyis bka' stsal pa/_'jam dpal mi gnas pa la shes rab kyi pha rol tu phyin pa sgom du yang ci yod/_'jam dpal gyis gsol pa/_bcom ldan 'das gang ci la yang mi 
[\[185b.5\]]gnas pa de nyid shes rab kyi pha rol tu phyin pa sgom pa lags so/_/bcom ldan 'das kyis bka' stsal pa/_'jam dpal khyod gang gi tshe shes rab kyi pha rol tu phyin pa sgom pa de'i tshe khyod kyi dge ba'i rtsa ba gang 'phel ba'am 'bri bar 'gyur/_'jam dpal gyis gsol pa/_
[\[185b.6\]]bcom ldan 'das de'i tshe bdag gi dge ba'i rtsa ba 'phel ba 'am 'bri bar 'gyur ba ci yang ma mchis so/_/bcom ldan 'das gang yang chos 'ga' zhig 'phel ba 'am 'bri ba mchis na de ni shes rab kyi pha rol tu phyin pa sgom pa ma lags te/_bcom ldan 'das gang 
[\[185b.7\]]yang chos 'ga' zhig 'phel ba'i slad du 'am/_'bri ba'i slad du nye bar gnas pa de ni shes rab kyi pha rol tu phyin pa sgom pa ma lags par rig par bgyi'o/_/bcom ldan 'das gang so so'i skye bo'i chos rnams kyang mi spong la sangs rgyas kyi chos rnams kyang mi len pa de 
[\[186a\]]
[\[186a.1\]]shes rab kyi pha rol tu phyin pa sgom pa lags so/_/de ci'i slad du zhe na/_bcom ldan 'das 'di ltar shes rab kyi pha rol tu phyin pa sgom pa ni chos gang spang ba 'am/_blang bar dmigs pas chos gang la yang mi gnas pa'i slad du'o/_/bcom ldan 
[\[186a.2\]]'das gang 'khor ba'i skyon du yang mi mchi la mya ngan las 'das pa'i yon tan du yang mi mchi ba de shes rab kyi pha rol tu phyin pa sgom pa lags so/_/de ci'i slad du zhe na/_bcom ldan 'das 'di ltar 'khor ba nyid kyang mi mthong na 'khor ba'i skyon lta smos kyang ci 'tshal mya ngan 
[\[186a.3\]]las 'das pa nyid kyang mi dmigs na mya ngan las 'das pa'i yon tan lta smos kyang ci 'tshal te/_bcom ldan 'das gang chos gang la yang blang ba 'am gzung ba'am/_dor ba ma mchis pa de shes rab kyi pha rol tu phyin pa sgom pa lags so/_/bcom ldan 'das gang 
[\[186a.4\]]chos gang la yang 'grib pa dang 'phel ba mi dmigs pa shes rab kyi pha rol tu phyin pa sgom pa lags so/_/de ci'i slad du zhe na/_bcom ldan 'das skye ba ma mchis pa la 'grib pa dang /_'phel ba ma mchis pa'i slad du'o/_/bcom ldan 'das gang de ltar sgom 
[\[186a.5\]]pa de shes rab kyi pha rol tu phyin pa sgom pa lags so/_/bcom ldan 'das gang chos gang la yang skye ba 'am 'gag par mi bgyid pa de shes rab kyi pha rol tu phyin pa sgom pa lags so/_/bcom ldan 'das gang chos gang la yang 'grib pa'am/_rgyas par mi bgyid 
[\[186a.6\]]pa de shes rab kyi pha rol tu phyin pa sgom pa lags te/_bcom ldan 'das gang de ltar sgom pa de shes rab kyi pha rol tu phyin pa sgom pa lags so/_/bcom ldan 'das gzhan yang bsam gyis mi khyab pa'i chos la yang mi smon cing nyi tshe ba la yang mi smon gyi/_
[\[186a.7\]]bcom ldan 'das gang la smon pa dang /_gang gis smon pa de nyid kyang ma mchis pa de shes rab kyi pha rol tu phyin pa sgom pa lags te/_bcom ldan 'das de ltar sgom pa ni shes rab kyi pha rol tu phyin pa sgom pa lags so/_/bcom ldan 'das shes rab kyi pha rol 
[\[186b\]]
[\[186b.1\]]tu phyin pa sgom pa ni 'di ltar chos 'di dag ni mchog go_/chos 'di dag ni tha ma'o/_/zhes bgyi bar nye bar mi gnas shing /_chos gang dag mchog dang tha mar 'gyur ba'i chos de dag kyang mi dmigs te/_de ltar shes rab kyi pha rol tu phyin pa sgom pa'i rnal 'byor 
[\[186b.2\]]la brtson pa'i rigs kyi bu ni chos thams cad mi dmigs so/_/bcom ldan 'das shes rab kyi pha rol tu phyin pa sgom pa ni chos gang yang mchog ce 'am/_tha ma zhes mi rtog go_/de ci'i slad du zhe na/_bcom ldan 'das skye ba ma mchis pa la mchog gam tha ma zhes bgyi 
[\[186b.3\]]ba gang yang ma mchis pa'i slad du'o/_/de bzhin nyid dang yang dag pa'i mtha' dang /_chos thams cad kyi bar la yang mchog gam tha ma ma mchis te/_bcom ldan 'das de ltar sgom na shes rab kyi pha rol tu phyin pa sgom pa lags so/_/de skad ces gsol pa dang /_
[\[186b.4\]]bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal sangs rgyas kyi chos rnams mchog ma yin nam/_'jam dpal gyis gsol pa/_bcom ldan 'das gzung du ma mchis pa'i slad du sangs rgyas kyi chos rnams ni 
[\[186b.5\]]mchog lags so/_/bcom ldan 'das chos thams cad stong par de bzhin gshegs pas mngon par rdzogs par sangs rgyas lags sam/_bcom ldan 'das kyis bka' stsal pa/_'jam dpal de de bzhin te/_de bzhin gshegs pas chos thams cad stong 
[\[186b.6\]]par mngon par rdzogs par sangs rgyas so/_/'jam dpal gyis gsol pa/_bcom ldan 'das stong pa nyid la mchog gam tha ma zhes bgyi ba mchis sam/_bcom ldan 'das kyis bka' stsal pa/_'jam dpal legs so legs so/_/'jam dpal de de bzhin 
[\[186b.7\]]te/_ji skad smras pa bzhin no/_/'jam dpal sangs rgyas kyi chos rnams bla na med pa ma yin nam/_'jam dpal gyis gsol pa/_de de lta lags te/_sangs rgyas kyi chos rnams ni bla na ma mchis pa lags so/_/de ci'i slad du zhe na/_bcom ldan 
[\[187a\]]
[\[187a.1\]]'das 'di ltar de dag la chos cung zad tsam yang ma mchis shing mi dmigs te/_de bas na sangs rgyas kyi chos de dag ni bla na ma mchis pa'o/_/bcom ldan 'das gzhan yang gang sangs rgyas kyi chos rnams sgrub par yang mi bgyid la/_so 
[\[187a.2\]]so'i skye bo'i chos rnams spong bar yang mi bgyid cing sangs rgyas kyi chos rnams 'dul ba yang ma lags la/_'dzin pa 'ang ma lags pa de shes rab kyi pha rol tu phyin pa sgom pa lags so/_/bcom ldan 'das gzhan yang gang chos gang la yang mi 
[\[187a.3\]]sems pa rnam par mi rig pa de shes rab kyi pha rol tu phyin pa sgom pa lags so/_/bcom ldan 'das kyis bka' stsal pa/_'jam dpal khyod sangs rgyas kyi chos rnams la mi sems sam/_'jam dpal gyis gsol pa/_bcom ldan 'das gal te bdag gis 
[\[187a.4\]]sangs rgyas kyi chos rnams yongs su grub par mthong na ni bdag sangs rgyas kyi chos rnams la sems lags so/_/bcom ldan 'das shes rab kyi pha rol tu phyin pa sgom pa 'di dag ni so so'i skye bo'i chos so/_/'di dag ni nyan thos kyi chos so/_/'di dag 
[\[187a.5\]]ni rang sangs rgyas kyi chos so/_/'di dag ni yang dag par rdzogs pa'i sangs rgyas kyi chos so zhes chos gang la yang rnam par rtog pas nye bar gnas pa ma lags so/_/de ci'i slad du zhe na/_bcom ldan 'das shes rab kyi pha rol tu phyin pa sgom pa'i rnal 'byor la 
[\[187a.6\]]brtson pa'i rigs kyi bus chos de nyid kyang mi dmigs te/_gang la chos de dag so so'i skye bo'i chos zhes brjod pa 'am/_slob pa'i chos zhes brjod pa 'am/_mi slob pa'i chos zhes brjod pa 'am/_rang sangs rgyas kyi chos zhes brjod pa 'am/_yang dag par rdzogs pa'i 
[\[187a.7\]]sangs rgyas kyi chos zhes brjod pa yang mtha' las 'das pa'i chos nyid lags pas chos de mi dmigs shing yang dag par rjes su mi mthong ba'i slad du'o/_/bcom ldan 'das de ltar sgom na shes rab kyi pha rol tu phyin pa sgom pa lags so/_/bcom ldan 'das 
[\[187b\]]
[\[187b.1\]]shes rab kyi pha rol tu phyin pa sgom pa'i rnal 'byor la brtson pa'i rigs kyi bu ni 'di ltar 'di ni 'dod pa'i khams so/_/'di ni gzugs kyi khams so/_/'di ni gzugs med pa'i khams so zhes bgyi ba nas 'di ni 'gog pa'i dbyings so zhes bgyi ba'i bar du yang mi 
[\[187b.2\]]sems so/_/de ci'i slad du zhe na/_bcom ldan 'das 'di ltar des 'gog pa'i chos gang lags pa'i chos de gang yang mi mthong ste/_bcom ldan 'das de ltar sgom pa ni shes rab kyi pha rol tu phyin pa sgom par rig par bgyi'o/_/bcom ldan 'das gzhan yang gang chos 
[\[187b.3\]]gang la yang phan pa'am/_gnod par yang mi bgyid pa de shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin pa sgom pa ni sangs rgyas kyi chos rnams sbyin par bgyid pa yang ma lags/_so so'i skye bo'i chos rnams 
[\[187b.4\]]gcod par bgyid pa yang ma lags so/_/bcom ldan 'das gang so so'i skye bo'i chos rnams kyang mi 'gog la/_sangs rgyas kyi chos rnams kyang mi 'thob pa de shes rab kyi pha rol tu phyin pa sgom pa lags so/_/de skad ces gsol pa dang /_bcom ldan 'das kyis 
[\[187b.5\]]'jam dpal gzhon nur gyur pa la 'di skad ces bka' stsal to/_/'jam dpal khyod kyis chos zab mo 'di lta bu 'di bstan pa legs so legs so/_/'jam dpal khyod kyis byang chub sems dpa' sems dpa' chen po rnams dang /_nyan thos kyi theg pa pa mngon pa'i 
[\[187b.6\]]nga rgyal can rnams dang /_byang chub sems dpa'i theg pa pa dmigs pa can rnams yang dag pa ji lta ba bzhin du rtogs par bya ba'i phyir rgya 'di bzhag go_/'jam dpal rigs kyi bu'am rigs kyi bu mo gang dag shes rab kyi pha rol tu phyin pa zab mo bstan pa 'di thos 
[\[187b.7\]]nas mi skrag mi dngang dngang bar mi 'gyur ba de dag ni sangs rgyas gcig la bsnyen bkur byas pa ma yin/_sangs rgyas gcig la dge ba'i rtsa ba bskyed pa ma yin no/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di 
[\[188a\]]
[\[188a.1\]]skad ces gsol to/_/bcom ldan 'das bdag ni shes rab kyi pha rol tu phyin pa rgya cher ston par spobs lags so/_/bcom ldan 'das kyis bka' stsal pa/_'jam dpal spobs par gyis shig_/'jam dpal gyis gsol pa/_bcom ldan 
[\[188a.2\]]'das gang chos gang gi gnas pa mi dmigs pa dang /_mi gnas pa yang mi dmigs pa de shes rab kyi pha rol tu phyin pa sgom pa lags so/_/de ci'i slad du zhe na/_chos thams cad ni mi gnas pa'i slad du mi dmigs pa ste/_bcom ldan 'das gang chos gang la 
[\[188a.3\]]yang lhag par dmigs pa'i slad du nye bar mi gnas pa de shes rab kyi pha rol tu phyin pa sgom par rig par bgyi'o/_/de ci'i slad du zhe na/_bcom ldan 'das 'di ltar chos thams cad ni dmigs pa ma mchis pa'i slad du ste/_bcom ldan 'das de ltar sgom pa ni shes rab kyi pha 
[\[188a.4\]]rol tu phyin pa sgom pa lags so/_/bcom ldan 'das gzhan yang gang la sangs rgyas kyi chos rnams kyang mngon du mi 'gyur na rang sangs rgyas kyi chos rnams lta smos kyang ci 'tshal/_nyan thos kyi chos rnams kyang mngon du mi 'gyur na so so'i skye bo'i chos rnams lta smos kyang 
[\[188a.5\]]ci 'tshal ba de shes rab kyi pha rol tu phyin pa sgom par blta bar bgyi'o/_/bcom ldan 'das gzhan yang bsgom pa gang la brten nas sangs rgyas kyi chos rnams bsam gyis mi khyab pa la yang sangs rgyas kyi chos rnams bsam gyis mi khyab pa'o zhes rnam par mi rtog pa 
[\[188a.6\]]de shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin pa sgom pa 'di ni byang chub sems dpa' sems dpa' chen po rnams kyi chos thams cad la rnam par mi rtog par blta bar bgyi'o/_/bcom ldan 'das gzhan 
[\[188a.7\]]yang bsgom pa gang la brten nas mthong ba ma mchis par chos thams cad sangs rgyas kyi chos su mthong ba dang /_chos thams cad bsam gyis mi khyab pa'i chos su mthong ba de shes rab kyi pha rol tu phyin pa sgom pa lags so/_/rigs kyi bu'am/_rigs kyi bu 
[\[188b\]]
[\[188b.1\]]mo gang dag shes rab kyi pha rol tu phyin pa bstan pa 'di thos nas mi skrag mi dngang dngang bar mi 'gyur ba de dag sangs rgyas brgya stong mang po la bsnyen bkur bgyis par 'gyur ro/_/bcom ldan 'das gzhan yang gang kun nas nyon mongs pa 'am rnam par byang ba'i chos gang 
[\[188b.2\]]yang yang dag par rjes su mi mthong ba de shes rab kyi pha rol tu phyin pa sgom pa lags te/_bcom ldan 'das de ltar sgom na shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin pa sgom pa de ni so so'i skye bo dang /_
[\[188b.3\]]nyan thos dang /_rang sangs rgyas dang /_yang dag par rdzogs pa'i sangs rgyas kyi bar du yang tha dad du mi bgyid pa ste/_bcom ldan 'das de ni shes rab kyi pha rol tu phyin pa sgom pa lags so/_/de nas bcom ldan 'das kyis 'jam dpal gzhon nur gyur pa 
[\[188b.4\]]la bka' stsal pa/_'jam dpal khyod kyis de bzhin gshegs pa ji snyed cig la bsnyen bkur byas/_'jam dpal gyis gsol pa/_bcom ldan 'das sgyu ma'i skyes bu'i sems dang sems las byung ba ji snyed 'gag pa de snyed la ste/_bcom ldan 'das bdag 
[\[188b.5\]]gis de bzhin gshegs pa de snyed la bsnyen bkur bgyis so/_/bcom ldan 'das kyis bka' stsal pa/_'jam dpal khyod sangs rgyas kyi chos la yang dag par ma zhugs sam/_'jam dpal gyis gsol pa/_bcom ldan 'das gang sangs rgyas kyi chos la 
[\[188b.6\]]yang dag par zhugs pa'i chos de gang yang dmigs su mchis sam/_bcom ldan 'das kyis bka' stsal pa/_'jam dpal 'o na sangs rgyas kyi chos de dag su la yod/_'jam dpal gyis gsol pa/_bcom ldan 'das nyid la yang sangs rgyas kyi chos zhes 
[\[188b.7\]]bgyi ba de dag gi ming yang ma mchis te mi dmigs na gzhan rnams la mchis par 'gyur ba lta ci smos/_bcom ldan 'das kyis bka' stsal pa/_'jam dpal khyod kyis chags pa med pa nyid rnyed dam/_'jam dpal gyis gsol pa/_bcom ldan 'das bdag 
[\[189a\]]
[\[189a.1\]]nyid chags pa ma mchis pa nyid lags na/_bdag gis yang chags pa ma mchis pa nyid 'thob par 'gyur ram/_bcom ldan 'das kyis bka' stsal pa/_'jam dpal khyod ci byang chub kyi snying po la 'dug gam/_'jam dpal gyis gsol pa/_
[\[189a.2\]]yang dag pa'i mtha' btsan bar bgyis na/_bcom ldan 'das nyid kyang byang chub kyi snying po la ma zhugs na bdag lta mchis par ji ltar 'gyur/_bcom ldan 'das kyis bka' stsal pa/_'jam dpal yang dag pa'i mtha' zhes bya ba de gang gi tshig [{]bla dgas[,]bla dwags[}]/_'jam dpal 
[\[189a.3\]]gyis gsol pa/_bcom ldan 'das yang dag pa'i mtha' zhes bgyi ba de ni 'jig tshogs kyi tshig [{]bla dgas [,]bla dwags [}]lags so/_/bcom ldan 'das kyis bka' stsal pa/_'jam dpal ci las bsams te de skad smra/_'jam dpal gyis gsol pa/_bcom ldan 'das 
[\[189a.4\]]'jig tshogs de ni ma mchis pa ste/_'jig tshogs ma lags pas de ni mi 'pho la/_'pho ba dang bral ba yang ma lags te/_de'i slad du tshogs 'di ni 'jig tshogs ma lags so/_/de nas bcom ldan 'das la tshe dang ldan pa shA ra dwa ti'i bus 'di skad ces gsol to/_/bcom 
[\[189a.5\]]ldan 'das byang chub sems dpa' sems dpa' chen po gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de dag ni byang chub tu nges par 'gyur ba lags so/_/de nas bcom ldan 'das la byang chub sems dpa' sems dpa' 
[\[189a.6\]]chen po byams pas 'di skad ces gsol to/_/bcom ldan 'das byang chub sems dpa' sems dpa' chen po gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de dag ni byang chub la nye bar gyur pa lags so/_/de ci'i slad du 
[\[189a.7\]]zhe na/_bcom ldan 'das gang chos de dag rjes su rtogs pa de nyid byang chub mchog lags pa'i slad du'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das byang chub sems dpa' sems dpa' chen po gang dag shes 
[\[189b\]]
[\[189b.1\]]rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de dag ni sangs rgyas nyid du blta bar bgyi'o/_/de ci'i slad du zhe na/_bcom ldan 'das sangs rgyas zhes bgyi ba de ni don dam par na skye ba ma mchis pa'i tshig [{]bla dgas [,]bla dwags [}]lags pa'i slad 
[\[189b.2\]]du'o/_/de nas bcom ldan 'das la sring mo dmigs pa med pas 'di skad ces gsol to/_/bcom ldan 'das byang chub sems dpa' sems dpa' chen po gang dag shes rab kyi pha rol tu phyin pa 'di thos nas mos te mi skrag mi dngang dngang bar mi 'gyur ba de dag ni so so'i 
[\[189b.3\]]skye bo'i chos rnams dang /_nyan thos kyi chos rnams dang /_rang sangs rgyas kyi chos rnams dang /_yang dag par rdzogs pa'i sangs rgyas kyi chos rnams la lhag par dmigs par mi 'gyur ba lags so/_/de ci'i slad du zhe na/_bcom ldan 'das 'di ltar chos thams 
[\[189b.4\]]cad ni ma mchis pa'i slad du mi dmigs pa ste/_de'i slad du de dag la dmigs pa ma mchis so/_/de nas bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu de de bzhin no/_/sha ra dwa ti'i bu de de bzhin te/_rigs kyi bu dang /_
[\[189b.5\]]rigs kyi bu mo gang dag shes rab kyi pha rol tu phyin pa zab mo bstan pa 'di thos nas mos te/_mi skrag mi dngang dngang bar mi 'gyur ba de dag ni byang chub tu nges par 'gyur ro/_/sha ra dwa ti'i bu rigs kyi bu dang /_rigs kyi bu mo gang dag shes rab kyi pha rol tu phyin pa bstan pa 
[\[189b.6\]]'di thos nas mos te mi skrag mi dngang dngang bar mi 'gyur zhing spyi bos len pa de dag ni phyir mi ldog pa'i sa la gnas pa yin par khyod kyis shes par gyis shig_/sha ra dwa ti'i bu gang dag shes rab kyi pha rol tu phyin pa bstan pa 'di thos nas mos te mi skrag mi dngang 
[\[189b.7\]]dngang bar mi 'gyur ba de dang de dag ni sbyin bdag dam par 'gyur/_sbyin bdag chen por 'gyur/_sbyin bdag khyad par du 'phags par 'gyur ro/_/sha ra dwa ti'i bu de dang de dag ni tshul khrims phun sum tshogs par 'gyur/_tshul khrims dang ldan pa'i mchog tu 
[\[190a\]]
[\[190a.1\]]'gyur/_tshul khrims dang ldan pa khyad par du 'phags par 'gyur/_/tshul khrims kyi yon tan gyis lam rnyed par 'gyur ro/_/sha ra dwa ti'i bu gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba 
[\[190a.2\]]de dang de dag ni bzod pa'i mchog dang /_brtson 'grus kyi mchog dang /_bsam gtan gyi mchog dang /_mtshungs pa med pa'i shes rab kyi mchog dang ldan par 'gyur ro/_/sha ra dwa ti'i bu byang chub sems dpa' sems dpa' chen po gang dag shes rab kyi pha rol tu phyin pa 
[\[190a.3\]]bstan pa 'di thos nas mos te/_mi skrag mi dngang dngang bar mi 'gyur ba de dag ni rnam pa thams cad kyi mchog dang ldan pa'i thams cad mkhyen pa'i ye shes dang ldan pa'i bar du 'gyur ro/_/bcom ldan 'das kyis 'jam dpal gzhon nur gyur pa la gzhan yang 'di skad 
[\[190a.4\]]ces bka' stsal to/_/'jam dpal khyod kyis don gyi dbang ci zhig mthong na bla na med pa yang dag par rdzogs pa'i byang chub mngon par rdzogs par 'tshang rgya bar mi 'dod/_'jam dpal gyis gsol pa/_bcom ldan 'das gal te bdag byang chub tu zhugs na ni de lta na bdag 
[\[190a.5\]]mngon par rdzogs par 'tshang rgya bar yang 'tshal na/_bcom ldan 'das bdag ni byang chub tu smon pa ma lags so/_/de ci'i slad du zhe na/_'jam dpal gzhon nur gyur pa gang lags pa de byang chub nyid do/_/de skad ces gsol pa dang /_bcom ldan 'das kyis 'jam 
[\[190a.6\]]dpal gzhon nur gyur pa la 'di skad ces bka' stsal to/_/'jam dpal khyod zab mo zab pa'i gnas 'di lta bu 'di ston pa legs so legs so/_/'di ltar khyod ni sngon gyi rgyal ba la bya ba byas pa ste/_mi dmigs par tshangs par spyod par yun ring du spyad pa'o/_/'jam 
[\[190a.7\]]dpal gyis gsol pa/_bcom ldan 'das gal te bdag mi dmigs par spyod pa lags na ni chos thob pa nyid du 'gyur ba lags so/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam 
[\[190b\]]
[\[190b.1\]]dpal khyod kyis nga'i nyan thos phun sum tshogs pa 'di dag mthong ngam/_'jam dpal gyis gsol pa/_bcom ldan 'das mthong lags so/_/bcom ldan 'das kyis bka' stsal pa/_ji ltar ci 'dra bar mthong /_'jam dpal gyis gsol pa/_bcom ldan 'das 
[\[190b.2\]]ji ltar so so'i skye bor mi mthong ba dang /_slob par mi mthong ba dang /_mi slob par mi mthong ba dang /_mthong ba yang ma mchis ma mthong ba yang ma mchis pa de ltar mthong ngo /_/'di ltar mang du yang mi mthong ba dang /_nyung du yang mi mthong ba dang dul bar yang mi mthong ba dang /_
[\[190b.3\]]ma dul ba yang mi mthong ba de ltar mthong ngo /_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal khyod kyis nyan thos kyi theg pa pa rnams de ltar mthong na yang dag par rdzogs pa'i sangs rgyas kyi theg pa pa rnams khyod 
[\[190b.4\]]kyis ji ltar mthong /_'jam dpal gyis smras pa/_btsun pa sha ra dwa ti'i bu byang chub sems dpa' zhes bya ba'i chos kyang rjes su mi mthong /_byang chub tu zhugs pa zhes bya ba'i chos kyang rjes su mi mthong /_byang chub kyi phyir spyod do zhes bya ba'i chos kyang rjes su mi mthong /_mngon 
[\[190b.5\]]par rdzogs par sangs rgyas zhes bya ba'i chos kyang rjes su mi mthong ste/_btsun pa sha ra dwa ti'i bu yang dag par rdzogs pa'i sangs rgyas kyi theg pa pa dag de ltar mthong ngo /_/sha ra dwa ti'i bus smras pa/_'jam dpal khyod kyis de bzhin gshegs pa ji ltar mthong /_
[\[190b.6\]]'jam dpal gyis smras pa/_btsun pa sha ra dwa ti'i bu glang po chen po zhog shig_/glang po chen po ma skyod cig_/de skad ces smras pa dang /_tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal sangs rgyas zhes bya 
[\[190b.7\]]ba de gang gi tshig [{]bla dgas[,]bla dwags[}]/_'jam dpal gyis smras pa/_btsun pa sha ra dwa ti'i bu bdag ces bya ba de gang gi tshig [{]bla dgas[,]bla dwags[}]/_sha ra dwa ti'i bus smras pa/_'jam dpal 'di lta ste/_bdag ces bya ba de ni skye ba med pa'i tshig [{]bla dgas [,]bla dwags [}]so/_/'jam dpal gyis smras 
[\[191a\]]
[\[191a.1\]]pa/_btsun pa sha ra dwa ti'i bu de de bzhin te/_bdag ces bya ba de gang gi tshig [{]bla dgas [,]bla dwags [}]yin pa sangs rgyas zhes bya ba de yang de'i tshig [{]bla dgas [,]bla dwags [}]so/_/btsun pa sha ra dwa ti'i bu yang 'di lta ste/_sangs rgyas zhes bya ba de ni gzhi med pa'i tshig [{]bla dgas [,]bla dwags [}]so/_/
[\[191a.2\]]btsun pa sha ra dwa ti'i bu sangs rgyas zhes bya ba de ni tshig gis shes par byar dka' ba'o/_/btsun pa sha ra dwa ti'i bu tshig kyang 'di ni tshig go zhes bya bar brtag par dka' na sangs rgyas zhes bya ba lta ci smos/_btsun pa sha ra dwa ti'i bu sangs rgyas zhes bya ba de gang gi tshig bla 
[\[191a.3\]]dgas shes de skad smra ba ni gang yang dag par ma grub pa dang /_ma skyes pa dang mi 'gag pa ste/_gang chos gang dang yang mi ldan pa de la gzhi ci yang med cing gzhi dbyer med la gzhi med pa ste/_btsun pa sha ra dwa ti'i bu 'di lta ste/_sangs rgyas zhes bya ba de ni de'i tshig bla 
[\[191a.4\]]dgas so/_/btsun pa sha ra dwa ti'i bu de bzhin gshegs pa tshol bar 'dod pas ni bdag btsal bar bya'o/_/btsun pa sha ra dwa ti'i bu bdag ces bya ba de ni sangs rgyas kyi tshig [{]bla dgas [,]bla dwags [}]te/_ji ltar bdag ces bya ba shin tu med cing mi dmigs pa de bzhin du sangs rgyas kyang 
[\[191a.5\]]shin tu med cing mi dmigs so/_/ji ltar bdag ces bya ba'i chos de ni gang gis kyang tshig tu brjod pa ma yin pa de bzhin du sangs rgyas kyang chos gang gis kyang tshig tu brjod pa ma yin no/_/gang la grangs su bya ba med pa de ni sangs rgyas zhes bya ste/_btsun pa sha ra dwa ti'i 
[\[191a.6\]]bdag ces bya ba'i gzhi'i tshig [{]bla dgas [,]bla dwags [}]de ni shes par sla ba ma yin no/_/btsun pa sha ra dwa ti'i bu de bzhin du sangs rgyas zhes bya ba'i gzhi'i tshig [{]bla dgas [,]bla dwags [}]'di yang shes par sla ba ma yin no/_/de nas bcom ldan 'das la tshe dang ldan pa sha ra dwa ti'i bus 'di skad ces 
[\[191a.7\]]gsol to/_/bcom ldan 'das 'jam dpal gzhon nur gyur pa 'di ni ji ltar las dang po bas 'tshal bar 'gyur ba de lta bu mi ston to/_/de skad ces gsol pa dang /_'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/btsun 
[\[191b\]]
[\[191b.1\]]pa sha ra dwa ti'i bu kho bo ni ji ltar dgra bcom pa byas pa rtogs pa can gyis kyang shes par 'gyur ba de lta bu'i chos mi ston to/_/kho bo ni ji ltar sus kyang shes par 'gyur ba de lta bur yang mi ston to/_/de ci'i slad du zhe na/_byang chub ni sus kyang ma shes/_sus kyang rnam par 
[\[191b.2\]]ma shes/_sus kyang mngon par rdzogs par sangs ma rgyas ma rtogs/_ma mthong ma thos/_ma dran ma bskyed/_ma bkag_/ma smras ma bstan pa'i phyir ro/_/btsun pa sha ra dwa ti'i bu byang chub ni de lta bu ste/_byang chub de yang dngos po ma yin no/_/de ci'i phyir zhe na/_byang 
[\[191b.3\]]chub kyis mngon par rdzogs par 'tshang rgya bar bya ba ci yang med cing byang chub kyang byang chub kyis mngon par rdzogs par 'tshang rgya ba ma yin pa'i phyir ro/_/sha ra dwa ti'i bus smras pa/_'jam dpal bcom ldan 'das kyis chos kyi dbyings nyid mngon par rdzogs par sangs ma 
[\[191b.4\]]rgyas sam/_'jam dpal gyis smras pa/_btsun pa sha ra dwa ti'i bu de ni ma yin no/_/de ci'i phyir zhe na/_btsun pa sha ra dwa ti'i bu 'di ltar chos kyi dbyings nyid bcom ldan 'das yin pa'i phyir ro/_/btsun pa sha ra dwa ti'i bu gal te bcom ldan 'das kyis chos kyi dbyings 
[\[191b.5\]]mngon par rdzogs par sangs rgyas par gyur na/_'o na ni gang skye ba med pa'i dbyings de dang yang 'gal bar 'gyur ro/_/btsun pa sha ra dwa ti'i bu chos kyi dbyings de nyid byang chub bo/_/de ci'i phyir zhe na/_chos kyi dbyings ni sems can med pa'i phyir ro/_/chos thams 
[\[191b.6\]]cad ngo bo nyid med pa'o zhes bya ba de ni byang chub kyi tshig [{]bla dgas [,]bla dwags [}]te/_de ni chos kyi dbyings kyi grangs su 'gro ba'o/_/de ci'i phyir zhe na/_chos thams cad ni sangs rgyas kyi yul du tha dad pa med pa'i phyir ro/_/btsun pa sha ra dwa ti'i bu tha dad pa med ces bya ba de ni rnam par 
[\[191b.7\]]rig pa med pa'o/_/btsun pa sha ra dwa ti'i bu rnam par rig pa med pa zhes bya ba de ni rnam par shes par mi nus pa ste/_'dus byas su rnam par rig par mi nus pa nas 'dus ma byas kyi bar du yang rnam par rig par mi nus pa ste/_de la rnam par rig pa gang yang med 
[\[192a\]]
[\[192a.1\]]pas des na de rnam par rig pa med pa'o/_/btsun pa sha ra dwa ti'i bu chos thams cad ni rnam par rig pa med pa ste/_de ci'i phyir zhe na/_'di ltar chos thams cad ni gang la gnas te rnam par rig par 'gyur ba'i skye ba med pa'i phyir ro/_/gang dag 
[\[192a.2\]]mtshams med pa la zhugs pa de dag ni bsam gyis mi khyab pa la zhugs pa'o/_/gang dag bsam gyis mi khyab pa la zhugs pa de dag ni yang dag pa la zhugs pa'o/_/de ci'i phyir zhe na/_btsun pa sha ra dwa ti'i bu yang dag pa zhes bya ba de ni gzhi dbyer med pa'i phyir 
[\[192a.3\]]ro/_/gang dag bsam gyis mi khyab pa dang ldan pa de dag ni mtho ris su 'gro ba ma yin/_ngan song du 'gro ba ma yin/_mya ngan las 'das par 'gro ba ma yin no/_/de ci'i phyir zhe na/_bsam gyis mi khyab pa ni 'gro ba dang mi 'gro bar nye bar gnas pa ma yin pa nas mya ngan 
[\[192a.4\]]las 'das pa'i bar du 'gro ba dang mi 'gro bar nye bar gnas pa ma yin pa'i phyir ro/_/btsun pa sha ra dwa ti'i bu gang dag ltung ba'i rtsa ba bzhi la gnas pa de dag kyang rtsa ba med pa la gnas pa'o/_/de ci'i phyir zhe na/_btsun pa sha ra dwa ti'i bu skye ba med pa la rtsa ba 'am/_rtse 
[\[192a.5\]]mo zhes bya ba med pa'i phyir ro/_/rtsa ba med pa'i dge slong zhes bya ba de ni mi gnas pa'i dge slong gi tshig [{]bla dgas [,]bla dwags [}]so/_/rtsod pa byung ba zhes bya ba de ni lhag par sgro 'dogs pa zhes bya ba'i tshig [{]bla dgas [,]bla dwags [}]so/_/btsun pa sha ra dwa ti'i bu lhag par sgro 'dogs pa la spyod pa ni 'jig 
[\[192a.6\]]rten na sbyin gnas su 'gyur ro/_/de ci'i phyir zhe na/_'di ltar mnyam pa la de lhag par sgro btags pa'i phyir ro/_/btsun pa sha ra dwa ti'i bu dge slong dad pa ni dad pas byin pa spyad pa'i 'os ma yin no/_/btsun pa sha ra dwa ti'i bu dge slong ma dad pa ni dad pas byin pa spyad pa'i 
[\[192a.7\]]'os so/_/btsun pa sha ra dwa ti'i bu rung ba can gyi dge slong ni dad pas byin pa spyad pa'i 'os ma yin no/_/btsun pa sha ra dwa ti'i bu rung ba can ma yin pa'i dge slong ni dad pas byin pa spyad pa'i 'os so/_/tshul yang dag par ma bcom pa'i dge slong ni dgra bcom pa zag 
[\[192b\]]
[\[192b.1\]]pa zad pa zhes bya'o/_/sha ra dwa ti'i bus smras pa/_'jam dpal ci las bsams te de skad smra/_'jam dpal gyis smras pa/_mnyam pa nyid gang mnyam pa nyid yang dag par 'jom par mi byed pa de nyid tshul yin te/_btsun pa sha ra dwa ti'i bu de la bsams nas tshul yang 
[\[192b.2\]]dag par ma bcom pa'i dge slong ni dgra bcom pa zag pa zad pa zhes bya'o zhes de skad smras so/_/btsun pa sha ra dwa ti'i bu 'jigs pa las ma rgal ba zhes bya ba de ni dgra bcom pa zag pa zad pa zhes bya ba'i tshig [{]bla dgas [,]bla dwags [}]so/_/sha ra dwa ti'i bus smras pa/_'jam dpal ci las 
[\[192b.3\]]bsams te de skad smra/_'jam dpal gyis smras pa/_de'i 'jigs pa cung zad tsam yang med na ci zhig las rgal bar 'gyur/_sha ra dwa ti'i bus smras pa/_'jam dpal ma skyes pa'i bzod pa can zhes bya ba de gang gi tshig [{]bla dgas[,]bla dwags[}]/_'jam dpal gyis smras pa/_btsun 
[\[192b.4\]]pa sha ra dwa ti'i bu gang gis chos cung zad tsam yang ma bskyed pa de ma bskyed pa'i bzod pa can zhes bya'o/_/sha ra dwa ti'i bus smras pa/_'jam dpal dge slong ma dul ba zhes bya ba gang gi tshig [{]bla dgas[,]bla dwags[}]/_'jam dpal gyis smras pa/_btsun pa sha ra dwa ti'i bu dge slong ma dul ba 
[\[192b.5\]]zhes bya ba de ni dgra bcom pa zag pa zad pa'i tshig [{]bla dgas [,]bla dwags [}]so/_/de ci'i phyir zhe na/_ma dul ba ni dul la dul ba ni ma dul bas btsun pa sha ra dwa ti'i bu 'di la bsams te/_dge slong ma dul ba zhes bya ba de ni dgra bcom pa zag pa zad pa'i tshig [{]bla dgas [,]bla dwags [}]so zhes de skad smras so/_/
[\[192b.6\]]btsun pa sha ra dwa ti'i bu/_lhag pa'i sems la spyod do/_/zhes bya ba de ni so so'i skye bo'i tshig [{]bla dgas [,]bla dwags [}]so/_/sha ra dwa ti'i bus smras pa/_'jam dpal ci las bsams te de skad smra/_'jam dpal gyis smras pa/_btsun pa sha ra dwa ti'i bu 'di ltar de lhag par byed pa'i phyir 
[\[192b.7\]]ro/_/de skad ces smras pa dang /_tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal khyod kyis dgra bcom pa zag pa zad pa ji lta ba de bzhin du smras pa legs so legs so/_/'jam dpal gyis smras pa/_btsun pa sha 
[\[193a\]]
[\[193a.1\]]ra dwa ti'i bu de de bzhin te/_ji skad smras pa de bzhin no/_/kho bo ni zag pa zad mod kyi dgra bcom pa ni ma yin no/_/de ci'i phyir zhe na/_btsun pa sha ra dwa ti'i bu 'di ltar nyan thos kyis dang /_rang sangs rgyas kyi sar kho bo'i bsam pa zad pa'i phyir te/_btsun 
[\[193a.2\]]pa sha ra dwa ti'i bu rnam grangs 'dis na kho bo zag pa zad mod kyi dgra bcom pa ni ma yin no/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal byang chub sems dpa' sems dpa' chen po byang chub kyi snying por 'dug la/_
[\[193a.3\]]bla na med pa yang dag par rdzogs pa'i byang chub tu mngon par rdzogs par 'tshang rgya ba'i skal ba med par 'gyur ba'i rnam grangs yod dam/_'jam dpal gyis gsol pa/_bcom ldan 'das byang chub sems dpa' sems dpa' chen po byang chub kyi snying por mchis la bla na med pa 
[\[193a.4\]]yang dag par rdzogs pa'i byang chub mngon par rdzogs par 'tshang rgya ba'i skal ba ma mchis par 'gyur ba'i rnam grangs mchis so/_/de ci'i slad du zhe na/_'di ltar byang chub la cung zad tsam gyi chos kyang ma mchis shing mi dmigs pas de'i slad du bla na med pa yang dag par rdzogs 
[\[193a.5\]]pa'i byang chub ces bgyi'o/_/byang chub de yang ma skyes pa ste/_de la gang byang chub kyi snying po la mchis pa'am/_su byang chub mngon par rdzogs par 'tshang rgya ba'am/_gang gis byang chub mngon par rdzogs par 'tshang rgya ba'am/_byang chub gang mngon par rdzogs par 'tshang 
[\[193a.6\]]rgya ba'am/_gang byang chub kyi snying po las ldang ba gang yang ma mchis shing mi dmigs te/_bcom ldan 'das rnam grangs 'dis na byang chub sems dpa' sems dpa' chen po byang chub kyi snying por mchis la/_bla na med pa yang dag par rdzogs pa'i byang chub mngon par 
[\[193a.7\]]rdzogs par 'tshang rgya ba'i skal ba ma mchis pa'o/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal byang chub ces bya ba de gang gi tshig [{]bla dgas [,]bla dwags [}]yin 'jam dpal gyis gsol pa/_
[\[193b\]]
[\[193b.1\]]bcom ldan 'das byang chub ces bgyi ba de ni mtshams ma mchis pa lnga po dag gi tshig [{]bla dgas [,]bla dwags [}]lags so/_/de ci'i slad du zhe na/_bcom ldan 'das 'di ltar dngos po ma mchis pas mtshams ma mchis pa lnga po de dag nyid byang chub kyi rang bzhin te/_de'i slad du byang chub de ni 
[\[193b.2\]]mtshams ma mchis pa lnga'i rang bzhin lags so/_/mtshams ma mchis pa rnams mngon par rdzogs par rtogs pa byang chub ma lags/_chos thams cad mngon sum du gyur pa yang byang chub ma lags so/_/de ci'i slad du zhe na/_chos thams cad ni shin du mngon sum ma lags 
[\[193b.3\]]te/_de dag gang gis kyang mngon par rdzogs par ma rtogs/_ma mthong ma thos ma 'tshal ba nas ma rtogs pa'i bar gyi slad du ste/_de lta bu de ni byang chub bo/_/de lta lags kyis kyang bcom ldan 'das mngon pa'i nga rgyal can dag gis ni mngon par rdzogs par sangs rgyas pa nas 
[\[193b.4\]]mngon sum du bgyis pa'i bar du de dag bzhag go_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal ci khyod nga la 'di snyam du de bzhin gshegs pa ni bdag gi de bzhin gshegs pa'o snyam du 
[\[193b.5\]]sems sam/_'jam dpal gyis gsol pa/_bcom ldan 'das de ni ma lags so/_/de ci'i slad du zhe na/_bcom ldan 'das 'di ltar de bzhin gshegs pa ni bdag gi de bzhin gshegs pa'o snyam du mi sems pa'i slad du'o/_/de ci'i slad du zhe na/_bcom ldan 
[\[193b.6\]]'das 'di ltar de bzhin nyid ni de bzhin gshegs pa nyid de/_de bzhin nyid kyis de bzhin gshegs pa rnam par rig par mi bgyid cing de bzhin gshegs pas kyang de bzhin nyid rnam par rig par mi bgyid pa'i slad du'o/_/de ci'i slad du zhe na/_bcom ldan 'das 'di ltar don dam 
[\[193b.7\]]par na de bzhin nyid dngos po ma mchis shing /_de bzhin gshegs pa yang dngos po ma mchis pa'i slad du'o/_/bcom ldan 'das de bas na bdag ni 'di snyam du de bzhin gshegs pa ni bdag gi de bzhin gshegs pa'o snyam du mi sems so/_/bcom ldan 'das de bzhin gshegs 
[\[194a\]]
[\[194a.1\]]pa zhes bgyi ba de ni ming tsam du bas na/_gang la bdag 'di snyam du de bzhin gshegs pa ni bdag gi de bzhin gshegs pa'o snyam du sems par 'gyur ba'i de bzhin gshegs pa de gang lags/_bcom ldan 'das kyis bka' stsal pa/_'jam dpal khyod de bzhin 
[\[194a.2\]]gshegs pa la the tshom za 'am/_'jam dpal gyis gsol pa/_bcom ldan 'das de ni ma lags so/_/bcom ldan 'das gal te de bzhin gshegs pa byung ba'am/_de bzhin gshegs pa yongs su mya ngan las 'das pa yang rung ste/_de bzhin gshegs par yongs su 
[\[194a.3\]]grub pa 'ga' zhig mchis na ni de la bdag the tshom 'tshal lo/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod de bzhin gshegs pa byung ngo snyam du mi sems sam/_'jam dpal gyis 
[\[194a.4\]]gsol pa/_bcom ldan 'das gal te chos kyi dbyings la 'byung ba mchis na ni bdag de bzhin gshegs pa byung ngo snyam du sems par 'gyur ro/_/bcom ldan 'das kyis bka' stsal pa/_'jam dpal khyod sangs rgyas bcom ldan 'das gang gA'i klung gi bye ma snyed yongs su mya ngan 
[\[194a.5\]]las 'das par mi mos sam/_'jam dpal gyis gsol pa/_bcom ldan 'das sangs rgyas bcom ldan 'das rnams ni 'di ltar bsam gyis mi khyab pa'i yul du yul gcig pa ma lags sam/_bcom ldan 'das kyis bka' stsal pa/_'jam dpal de de bzhin te/_sangs 
[\[194a.6\]]rgyas bcom ldan 'das rnams ni 'di ltar bsam gyis mi khyab pa'i yul du yul gcig go_/'jam dpal gyis gsol pa/_bcom ldan 'das de ltar bzhugs lags sam/_bcom ldan 'das kyis bka' stsal pa/_'jam dpal de de bzhin no/_/'jam dpal gyis gsol pa/_
[\[194a.7\]]bcom ldan 'das de'i slad du gang gA'i klung gi bye ma snyed kyi sangs rgyas bcom ldan 'das de dag yongs su mya ngan las ma 'das so/_/de ci'i slad du zhe na/_bcom ldan 'das sangs rgyas bcom ldan 'das rnams ni 'di ltar bsam gyis mi khyab pa'i yul du yul gcig pa'i slad du ste/_
[\[194b\]]
[\[194b.1\]]bsam gyis mi khyab pa nyid ni skye ba ma lags/_'gag pa ma lags so/_/bcom ldan 'das de bas na bcom ldan 'das nyid kyis mngon par rdzogs par sangs rgyas na gang dag ma mchis pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ba 
[\[194b.2\]]de dag kyang de bzhin du mngon par rdzogs par sangs rgyas pa nyid do/_/de ci'i slad du zhe na/_bsam gyis mi khyab pa las 'das pa'am/_ma 'ongs pa 'am/_da ltar zhes bgyi ba ma mchis pa'i slad du'o/_/bcom ldan 'das de bas na su dag 'di snyam du de bzhin gshegs pa skyes so 
[\[194b.3\]]zhes bgyi ba nas yongs su mya ngan las 'das pa'i bar du sems pa de dag gi 'jig rten gnas pa ni 'khrul pa ste/_bcom ldan 'das de dag ni 'jig rten gnas pa 'phros par bgyid pa lags so/_/de skad ces gsol pa dang /_bcom ldan 'das kyis 'jam dpal gzhon nur gyur pa la 
[\[194b.4\]]'di skad ces bka' stsal to/_/'jam dpal de'i phyir khyod kyis de bzhin gshegs pa'i bsam gyis mi khyab pa/_bsam du med pa/_bsam gyis mi lang ba/_bsam pa las 'das pa 'di de bzhin gshegs pa'am/_phyir mi ldog pa'i byang chub sems dpa' sems dpa' chen po 
[\[194b.5\]]'am/_dgra bcom pa zag pa zad pa'i mdun du brjod na rjod cig_/de ci'i phyir zhe na/_'di ltar de dag ni thos nas bsngags par yang mi 'gyur/_spong bar yang mi 'gyur ba'i phyir ro/_/de ci'i phyir zhe na/_'di ltar 'di bsam gyis mi khyab pa/_bsam du med pa/_bsam gyis mi 
[\[194b.6\]]lang ba'i phyir ro/_/'jam dpal gyis gsol pa/_bcom ldan 'das chos thams cad bsam gyis mi khyab cing bsam du ma mchis pa 'di la su zhig bsngags pa'am spong bar 'gyur/_bcom ldan 'das kyis bka' stsal pa/_'jam dpal ji ltar de bzhin gshegs pa 
[\[194b.7\]]bsam gyis mi lang ba de ltar so so'i skye bo rnams kyang bsam gyis mi lang ba yin nam/_'jam dpal gyis gsol pa/_bcom ldan 'das so so'i skye bo rnams kyang de bzhin du bsam gyis mi lang ba lags so/_/bcom ldan 'das kyis bka' stsal pa/_'jam dpal de de bzhin 
[\[195a\]]
[\[195a.1\]]no/_/de ci'i phyir zhe na/_'di ltar bsam pa thams cad ni bsam gyis mi lang ba'i phyir ro/_/'jam dpal gyis gsol pa/_bcom ldan 'das 'o na ji ltar de bzhin gshegs pa bsam gyis mi lang ba de bzhin du so so'i skye bo rnams kyang bsam gyis mi lang 
[\[195a.2\]]ba'o zhes bcom ldan 'das kyis ci'i slad du de skad bka' stsal/_bcom ldan 'das so so'i skye bo nyid kyang bsam gyis mi lang ba ma lags sam/_de ci'i slad du zhe na/_bcom ldan 'das chos thams cad bsam gyis mi lang ba'i slad du'o/_/bcom ldan 'das gang la la dag 
[\[195a.3\]]mya ngan las 'das pa'i slad du zhugs na/_bcom ldan 'das de dag ni nyam thag par 'gyur ro/_/de ci'i slad du zhe na/_gang bsam gyis mi lang ba de nyid mya ngan las 'das pa lags pa'i slad du ste/_bcom ldan 'das de'i slad du bsam gyis mi lang ba la tha dad pa ma mchis so/_/
[\[195a.4\]]bcom ldan 'das gang dag 'di skad du 'di dag ni so so'i skye bo'i chos rnams so/_/'di dag ni 'phags pa'i chos rnams so zhes mchi ba de dag la re shig dge ba'i bshes gnyen rnams la bsnyen bkur gyis shig dang /_de nas gzod 'di dag ni so so'i skye bo'i chos rnams so/_/'di 
[\[195a.5\]]dag ni 'phags pa'i chos rnams so zhes bya bar shes par 'gyur ro/_/zhes de dag la 'di skad brjod par bgyi'o/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod de bzhin gshegs pa 
[\[195a.6\]]sems can thams cad kyi mchog tu 'dod dam/_'jam dpal gyis gsol pa/_bcom ldan 'das gal te 'di la sems can du yongs su grub pa 'ga' zhig mchis na ni bdag de bzhin gshegs pa sems can thams cad kyi mchog tu 'tshal lo/_/bcom ldan 'das 
[\[195a.7\]]kyis bka' stsal pa/_'jam dpal khyod de bzhin gshegs pa bsam gyis mi khyab pa'i chos dang ldan par 'dod dam/_'jam dpal gyis gsol pa/_bcom ldan 'das gal te bsam pa'i chos dang ldan pa 'ga' zhig mchis na ni bdag de bzhin gshegs pa bsam gyis 
[\[195b\]]
[\[195b.1\]]mi khyab pa'i chos dang ldan par 'tshal lo/_/bcom ldan 'das kyis bka' stsal pa/_'jam dpal khyod 'di ltar nyan thos 'di dag ni de bzhin gshegs pas btul lo zhes bya bar 'dod dam/_'jam dpal gyis gsol pa/_bcom ldan 'das gal te la la zhig bsam gyis 
[\[195b.2\]]mi khyab pa'i dbyings 'dul bar 'gyur na ni bdag nyan thos 'di dag de bzhin gshegs pas btul lo zhes bgyi bar de ltar 'tshal lo/_/bcom ldan 'das sangs rgyas 'byung ba ni gang la phan pa'am/_gnod par yang nye bar gnas pa ma lags so/_/de ci'i slad du zhe na/_'di 
[\[195b.3\]]ltar dbyings 'di ni gnas pa nyid dang /_dbyings 'di ni ma 'dres pa nyid de/_'di lta ste/_bsam gyis mi khyab pa'i dbyings lags pa'i slad du'o/_/dbyings de la ni nyan thos tha dad pa nas so so'i skye bo tha dad pa'i bar du mi dmigs so/_/bcom ldan 'das kyis bka' stsal pa/_
[\[195b.4\]]'jam dpal khyod 'di ltar de bzhin gshegs pa bsod nams kyi zhing bla na med pa yin par mi 'dod dam/_'jam dpal gyis gsol pa/_bcom ldan 'das dngos po ma mchis pa'i slad du de bzhin gshegs pa bsod nams kyi zhing ste/_de'i slad du de ni bsod nams kyi zhing bla na ma 
[\[195b.5\]]mchis pa'o/_/de ni zhing gang ba ma lags/_zhing ma gang ba yang ma lags shing /_zhing ma lags pa yang ma lags te/_de'i slad du de ni bsod nams kyi zhing bla na ma mchis pa'o/_/bcom ldan 'das yang de la chos gang yang yang dag par 'grub par mi 'gyur bas par mi 'gyur 
[\[195b.6\]]te/_de ltar na de bsod nams kyi zhing lags so/_/de la sa bon btab pa ni rnam par mi 'phel zhing yongs su mi 'grib bo/_/bcom ldan 'das kyis bka' stsal pa/_'jam dpal khyod ci las bsams te zhing de la sa bon btab pa rnam par mi 'phel zhing yongs su mi 'grib bo zhes de skad 
[\[195b.7\]]smra/_'jam dpal gyis gsol pa/_bcom ldan 'das 'di ltar zhing de ni bsam gyis mi khyab pa ste/_de ltar na de bsod nams kyi zhing lags so/_/de nas de'i tshe sangs rgyas kyi mthus sa chen po rnam pa drug tu g.yos par gyur to/_/dge slong khri drug stong ni len pa med par zag 
[\[196a\]]
[\[196a.1\]]pa rnams las sems rnam par grol lo/_/dge slong ma bdun brgya dang /_dge bsnyen sum brgya dang /_dge bsnyen ma bzhi khri dang /_'dod pa na spyod pa'i lha bye ba khrag khrig phrag drug cu ni chos la chos kyi mig rdul dang bral zhing dri ma med pa skyes so/_/de nas 
[\[196a.2\]]tshe dang ldan pa kun dga' bo stan las langs te chos gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das 
[\[196a.3\]]'jig rten du dog sa cher g.yos pa byung ba 'di'i rgyu gang lags/_rkyen gang lags/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo bsod nams kyi zhing bstan pa zhes bya ba'i chos kyi rnam grangs 
[\[196a.4\]]'di sngon gyi sangs rgyas bcom ldan 'das rnams kyis kyang sa phyogs 'di nyid du gsungs te/_kun dga' bo 'jig rten du sa g.yos pa byung ba 'di'i rgyu ni de yin/_rkyen ni de yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom 
[\[196a.5\]]ldan 'das 'jam dpal 'di ni bsam gyis mi khyab pa'i dpal lo/_/de ci'i slad du zhe na/_'di ltar 'di'i spobs pa gang dang gang lags pa'i spobs pa de dang de nyid bsam gyis mi khyab pa nyid lags so/_/de nas bcom ldan 'das kyis 'jam dpal gzhon nur gyur pa 
[\[196a.6\]]la bka' stsal pa/_'jam dpal dge slong sha ra dwa ti'i bus tshig ji skad smras pa de de bzhin te/_'jam dpal gzhon nur gyur pa'i spobs pa gang dang gang yin pa'i spobs pa de dag thams cad ni bsam gyis mi khyab pa nyid do/_/de skad ces bka' stsal pa dang /_bcom ldan 'das la 'jam dpal gzhon nur gyur 
[\[196a.7\]]pas 'di skad ces gsol to/_/bcom ldan 'das bsam gyis mi khyab pa ni spobs par mi 'gyur ro/_/gal te bsam gyis mi khyab pa spobs par gyur na ni bsam du mchis pa nyid du 'gyur ro/_/gang yang bsam gyis mi khyab pa ma lags pa'i bsam gyis mi khyab pa 
[\[196b\]]
[\[196b.1\]]ni ci yang ma mchis so/_/bcom ldan 'das sgra thams cad ni bsam gyis mi khyab pa ste/_bsam gyis mi khyab pa nyid ni sgra ma lags so/_/sgra ma lags pa dang /_sgra ma lags pa yang ma lags pa ni bstan par mi nus so/_/bcom ldan 'das kyis bka' stsal 
[\[196b.2\]]pa/_'jam dpal khyod bsam gyis mi khyab pa'i ting nge 'dzin la snyoms par 'jug gam/_'jam dpal gyis gsol pa/_bcom ldan 'das de ni ma lags te/_bsam gyis mi khyab pa'i ting nge 'dzin la bdag snyoms par mi 'jug go_/de ci'i slad du zhe na/_bcom ldan 
[\[196b.3\]]'das 'di ltar bdag nyid bsam gyis mi khyab pa'i ting nge 'dzin lags pa'i slad du'o/_/bcom ldan 'das gal te bdag bsam du rung ba lags na ni bdag bsam gyis mi khyab pa'i ting nge 'dzin la snyoms par 'jug go_/bcom ldan 'das ting nge 'dzin ces bgyi ba de ni bsam 
[\[196b.4\]]du ma mchis pa/_bsam gyis mi khyab pa/_bsam gyis mi lang ba lags na ji ltar bsam gyis mi khyab pa'i ting nge 'dzin la snyoms par 'jug par bgyi/_de lta lags kyis kyang bcom ldan 'das bdag sngon las dang po pa'i tshe na bsam gyis mi khyab pa'i ting nge 'dzin la 
[\[196b.5\]]snyoms par 'jug go snyam du bsams par gyur to/_/bcom ldan 'das da ltar ni bdag bsam gyis mi khyab pa'i ting nge 'dzin la snyoms par 'jug go snyam du yang de la sems pa kun du 'byung ba ma mchis so/_/bcom ldan 'das 'di lta ste dper na 'phang gi slob dpon 
[\[196b.6\]]ni sngon las dang po pa'i sa na slob pa'i tshe 'di snyam du ba lang gi phur pa dag la phog par bya'o snyam du sems so/_/de gang gi tshe skra la phog par gyur pa de'i tshe 'di ltar skra la phog par legs par lobs pa'i slad du de yang 'di snyam du bdag gis ba lang gi phur pa dag la phog par bya'o 
[\[196b.7\]]snyam du sems pa mi 'byung ngo /_/ci ste gang gi tshe skra la phog par 'tshal ba de'i tshe bsgrim mi 'tshal bar phog par 'gyur ro/_/bcom ldan 'das de bzhin du bdag ni sngon bsam gyis mi khyab pa'i ting nge 'dzin la snyoms par 'jug go snyam du de snyam du bsams par gyur 
[\[197a\]]
[\[197a.1\]]to/_/gang gi tshe bdag gis ting nge 'dzin de la snyoms par zhugs nas ting nge 'dzin 'dis gnas pa de'i tshe bdag slar yang ting nge 'dzin 'dis gnas par bgyi'o snyam du mi sems so/_/de ci'i slad du zhe na/_gang dang gang gi tshe ting nge 'dzin 'dis gnas pa de dang de'i 
[\[197a.2\]]tshe ting nge 'dzin 'di gdags su ma mchis pa'i slad du'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 'jam dpal gzhon nur gyur pa ni bsam gyis mi khyab pa'i ting nge 'dzin 'dis gnas pa'i tshe 'di la yid mi rton na/_
[\[197a.3\]]bcom ldan 'das bsam gyis mi khyab pa'i ting nge 'dzin 'di bas ches zhi ba'i ting nge 'dzin gzhan lta mchis sam/_de nas 'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu 'di skad du bsam gyis mi khyab pa'i ting nge 'dzin 'di bas 
[\[197a.4\]]ches zhi ba'i ting nge 'dzin gzhan lta mchis sam zhes 'dri na btsun pa sha ra dwa ti'i bu khyod kyis bsam gyis mi khyab pa'i ting nge 'dzin 'di zhi ba yin par ji ltar shes/_btsun pa sha ra dwa ti'i bu gal te bsam gyis mi khyab pa'i ting nge 'dzin 'di yod cing dmigs na ni bsam gyis mi khyab pa'i ting nge 
[\[197a.5\]]'dzin 'di bas ches zhi ba'i ting nge 'dzin gzhan yod par 'gyur ro/_/sha ra dwa ti'i bus smras pa/_'jam dpal bsam gyis mi khyab pa'i ting nge 'dzin 'di med cing mi dmigs pa yin nam/_'jam dpal gyis smras pa/_btsun pa shar dwa ti'i bu 'di ltar de ni bsam gyis mi khyab pa'i ting 
[\[197a.6\]]nge 'dzin te/_de bas na bsam gyis mi khyab pa'i ting nge 'dzin 'di ni med de mi dmigs pa'o/_/de lta mod kyi btsun pa sha ra dwa ti'i bu bsam gyis mi khyab pa'i ting nge 'dzin ma thob pa ni su yang med do/_/btsun pa sha ra dwa ti'i bu sems can thams cad kyang bsam gyis mi khyab pa'i ting nge 
[\[197a.7\]]'dzin thob pa'o/_/de ci'i phyir zhe na/_bsam pa thams cad ni bsam gyis mi khyab pa yin la/_gang bsam gyis mi khyab pa de ni bsam gyis mi khyab pa'i ting nge 'dzin te/_de bas na sems can thams cad bsam gyis mi khyab pa'i ting nge 'dzin 'di thob pa'o//_//
[\[197b\]]
[\[197b.1\]]bam po gnyis pa ste tha ma/_de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod kyis zab mo zab pa'i gnas 'di lta bu 'di thams cad bstan pa legs so legs so/_/'di ltar 'jam dpal khyod ni sngon gyi 
[\[197b.2\]]rgyal ba la bya ba byas pa ste/_mi dmigs par tshangs par spyod pa yun ring du spyad pa'o/_/ci 'jam dpal khyod shes rab kyi pha rol tu phyin pa la gnas te de skad smra'o snyam du sems sam/_'jam dpal gyis gsol pa/_bcom ldan 'das gal te bdag 'di ltar shes 
[\[197b.3\]]rab kyi pha rol tu phyin pa la gnas nas 'di skad mchi na ni 'o na dmigs pa la gnas te de skad mchi bar 'gyur/_bdag tu 'du shes pa la gnas pa nas dngos po'i 'du shes kyi bar la gnas te de skad mchi bar 'gyur ro/_/de bas na shes rab kyi pha rol tu phyin pa la gnas te de 
[\[197b.4\]]skad mi mchi'o/_/de ci'i slad du zhe na/_bcom ldan 'das gal te shes rab kyi pha rol tu phyin pa gnas su gyur tam/_ci ste gnas ma lags pa zhig tu gyur na shes rab kyi pha rol tu phyin pa ma lags par 'gyur ro/_/bcom ldan 'das bdag gi gnas ni shes rab kyi 
[\[197b.5\]]pha rol tu phyin pa'i gnas te/_gnas ma mchis pa/_kun nas 'byung ba ma mchis pa/_go skabs ma mchis pa/_'byung ba ma mchis pa lags so/_/de ltar na gnas de ni chos gang gi gnas kyang ma lags so/_/de'i slad du gnas de ni bsam gyis mi khyab pa'i gnas 
[\[197b.6\]]te/_shes rab kyi pha rol tu phyin pa'i gnas lags so/_/bcom ldan 'das shes rab kyi pha rol tu phyin pa zhes bgyi ba ni chos thams cad kyi skye ba ma mchis pa gang lags pa de shes rab kyi pha rol tu phyin pa lags so/_/shes rab kyi pha rol tu phyin pa zhes bgyi ba de ni 
[\[197b.7\]]'di lta ste/_bsam gyis mi khyab pa'i dbyings kyi tshig [{]bla dgas [,]bla dwags [}]so/_/bsam gyis mi khyab pa'i dbyings gang lags pa de skye ba ma mchis pa'i dbyings so/_/skye ba ma mchis pa'i dbyings gang lags pa de chos kyi dbyings so/_/chos kyi dbyings gang lags pa de 
[\[198a\]]
[\[198a.1\]]kun tu 'byung ba ma mchis pa'i dbyings so/_/kun tu 'byung ba ma mchis pa'i dbyings gang lags pa de bsam gyis mi khyab pa'i dbyings so/_/bsam gyis mi khyab pa'i dbyings gang lags pa de bdag gi dbyings so/_/bdag gi dbyings gang 
[\[198a.2\]]lags pa de shes rab kyi pha rol tu phyin pa'i dbyings te/_de ltar na shes rab kyi pha rol tu phyin pa'i dbyings dang /_bdag gi dbyings 'di ni gnyis su ma mchis te gnyis su bgyir ma mchis so/_/gang gi slad du 'di gnyis su ma mchis te gnyis su dbyer ma mchis pa/_
[\[198a.3\]]de'i slad du 'di ni bsam gyis mi khyab pa'i dbyings so/_/gang gi slad du 'di bsam gyis mi khyab pa'i dbyings lags pa de'i slad du 'di ni skye ba ma mchis pa'i dbyings so/_/gang gi slad du 'di skye ba ma mchis pa'i dbyings lags pa de'i slad du 'di ni chos kyi dbyings so/_/
[\[198a.4\]]gang gi slad du 'di chos kyi dbyings lags pa de'i slad du 'di ni kun tu 'byung ba ma mchis pa'i dbyings so/_/gang gi slad du 'di kun tu 'byung ba ma mchis pa'i dbyings lags pa de'i slad du 'di ni bsam gyis mi khyab pa'i dbyings so/_/gang gi slad du 'di bsam gyis mi khyab pa'i 
[\[198a.5\]]dbyings lags pa de'i slad du 'di ni bdag gi dbyings so/_/gang gi slad du 'di bdag gi dbyings lags pa de'i slad du 'di ni shes rab kyi pha rol tu phyin pa'i dbyings so/_/gang gi slad du 'di shes rab kyi pha rol tu phyin pa'i dbyings lags pa de'i slad du 'di ni bsam gyis mi 
[\[198a.6\]]khyab pa'i dbyings so/_/gang gis slad du 'di bsam gyis mi khyab pa'i dbyings lags pa de'i slad du 'di ni yang dag par 'grub pa ma mchis pa'i dbyings so/_/yang dag par 'grub pa ma mchis pa gang lags pa de mchis pa ma lags so/_/gang mchis pa ma 
[\[198a.7\]]lags pa de ni 'jig par mi 'gyur ro/_/gang 'jig par mi 'gyur ba de ni bsam gyis mi khyab pa ste/_de ltar na de bzhin gshegs pa'i dbyings dang /_bdag gi dbyings 'di ni gnyis su ma mchis te gnyis su dbyer ma mchis so/_/bcom ldan 'das kyis gang 
[\[198b\]]
[\[198b.1\]]bdag bsgom pa ni shes rab kyi pha rol tu phyin pa bsgom mo zhes bka' stsal pa de yang ci'i slad du zhe na/_bcom ldan 'das shes rab kyi pha rol tu phyin pa zhes bgyi ba 'di ni bdag gi dbyings kyi tshig [{]bla dgas [,]bla dwags [}]lags pa'i slad du'o/_/de ci'i slad du zhe na/_bcom ldan 
[\[198b.2\]]'das gang gis bdag gi dbyings 'tshal ba des chags pa ma mchis pa'i dbyings 'tshal to/_/gang gis chags pa ma mchis pa nyid 'tshal ba des chos gang yang 'tshal ba ma mchis te/_de ci'i slad du zhe na/_'di ltar bsam gyis mi khyab pa'i ye shes ni sangs 
[\[198b.3\]]rgyas kyi ye shes lags te/_chos gang la yang shes pa ma mchis pa ni sangs rgyas kyi ye shes lags pa'i slad du'o/_/de ci'i slad du zhe na/_ye shes de ni don dam par na mchis pa ma lags te/_gang don dam par ma mchis pa de chos kyi 'khor lo bskor bar 
[\[198b.4\]]yang ji ltar 'gyur/_gang gi tshe ye shes de don dam par ma mchis pa de'i tshe ye shes de ni chags pa ma mchis pa'o/_/gang gi tshe ye shes de chags pa ma mchis pa de'i tshe ye shes de ni dngos po ma mchis pa'o/_/gang gi tshe ye shes de dngos po ma mchis pa de'i tshe ye shes 
[\[198b.5\]]de ni yul ma mchis pa'o/_/gang gi tshe ye shes de yul ma mchis pa de'i tshe ye shes de ni mi gnas pa'o/_/gang gi tshe ye shes de mi gnas pa de'i tshe ye shes de ni rten pa ma mchis pa'o/_/gang gi tshe ye shes de rten pa ma mchis pa de'i tshe ye shes de ni ma bskyed pa'o/_/
[\[198b.6\]]ma thob pa'o/_/skye bar mi 'gyur ba'o/_/de ci'i slad du zhe na/_ye shes de ni yon tan gyis 'dus bgyis pa'am/_yon tan ma lags pas 'dus bgyis pa ma lags pa'i slad du'o/_/de ci'i slad du zhe na/_'di ltar ye shes de ni bsam gyis mi khyab pa ste/_de'i slad du 
[\[198b.7\]]yon tan nam yon tan ma lags par yang ji skad du bstan par bgyi/_gang gi slad du ye shes de bsam gyis mi khyab pa de'i slad du ye shes de ni bsam du ma mchis pa ste/_gang de ltar shes pa de ni mi dmigs pa'i tshul du sangs rgyas kyi ye shes lags so/_/ye shes 
[\[199a\]]
[\[199a.1\]]des ni chos gang yang mngon par rdzogs par sangs rgyas pa'am/_mkhyen pa ma mchis so/_/ye shes de ni sngon gyi mtha' 'am/_phyi ma'i mtha' nas mchis pa ma lags so/_/ye shes de ni sngon skyes pa yang ma lags/_ye shes de ni sngon ma skyes pa yang ma lags te/_sngon ma 
[\[199a.2\]]skyes pa'i slad du gang ma skyes pa de ni nub par yang mi 'gyur/_chad par yang mi 'gyur ro/_/ye shes de dang 'dra ba'i ye shes gang yang ma mchis te/_de'i slad du ye shes de ni bsam gyis mi khyab cing 'dra ba ma mchis pa'o/_/ye shes de ni thog ma dang /_dbus dang /_tha ma mi dmigs pa 
[\[199a.3\]]ste/_de'i slad du ye shes de ni nam mkha' dang 'dra ba'o/_/ye shes de la mnyam pa 'am mi mnyam pa mi dmigs te/_de'i slad du ye shes de ni mi mnyam pa dang mnyam pa'o/_/ye shes de la ni de dang 'dra ba'i ye shes gzhan mi dmigs te/_de'i slad du ye shes de ni mtshungs pa 
[\[199a.4\]]ma mchis pa'o/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal ye shes 'di ma bsgyur ba ma yin nam/_'jam dpal gyis gsol pa/_bcom ldan 'das ye shes 'di ni ma bgyis pa ste/_de'i slad du 'di ma 
[\[199a.5\]]bsgyur ba lags so/_/bcom ldan 'das 'di lta ste dper na kAr Sha pA Na rtags ma btab pa ni bsgyur ba yang ma lags/_ma bsgyur ba yang ma lags pa'i grangs su mchi'o/_/bcom ldan 'das de bzhin du ye shes 'di yang ma bgyis pa/_ma bsgrubs pa/_ma bskyed pa/_ma byung 
[\[199a.6\]]ba/_ma 'gags pa ste/_de'i slad du ma bsgyur ba lags so/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal de bzhin gshegs pa'i ye shes bstan pa 'di la 'di ltar bstan par su dag mos/_'jam dpal gyis gsol pa/_bcom 
[\[199a.7\]]ldan 'das gang dag 'khor ba'i chos can yang ma lags la/_yongs su mya ngan las 'das pa'i chos can yang ma lags pa dang /_gang dag 'jig tshogs las kyang ma bskyod pa dang /_gang dag 'dod chags dang /_zhe sdang dang /_gti mug kyang ma bas pa de dag mos so/_/de ci'i slad 
[\[199b\]]
[\[199b.1\]]du zhe na/_mi bas pa ni bas par mi 'gyur zhing /_yongs su bas par mi mchi'o/_/gang dag 'khor ba las kyang ma 'das la/_'khor ba'i grangs su yang mi mchi ba dang /_gang dag lam dang bral ba yang ma lags shing /_lam gyi 'du shes mi skyed pa de dag gis bstan pa 'di'i don 
[\[199b.2\]]'tshal bar 'gyur ro/_/de skad ces gsol pa dang bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal legs so legs so/_/khyod kyis tshig 'di legs par smras pa'o/_/de nas de'i tshe bcom ldan 'das la tshe dang ldan pa 'od 
[\[199b.3\]]srung chen pos 'di skad ces gsol to/_/bcom ldan 'das ma mchis pa'i dus na gang la la chos 'dul ba zab mo 'di dang /_shes rab kyi pha rol tu phyin pa zab mo 'di la nyan pa dang /_mos pa dang kun 'tshal ba dang /_rab tu 'dzin par 'gyur ba 'byung ba mchis sam/_de skad 
[\[199b.4\]]ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung 'khor 'di nyid na yang gang dag ma 'ongs pa'i dus na chos 'dul ba zab mo 'di dang /_shes rab kyi pha rol tu phyin pa zab mo 'di la nyan pa dang /_mos pa dang /_
[\[199b.5\]]kun shes pa dang /_rab tu 'dzin par 'gyur ba'i dge slong dang /_dge slong ma dang /_dge bsnyen dang /_dge bsnyen ma de dag yod do/_/'od srung 'di lta ste dper na khyim bdag gam/_khyim bdag gi bu zhig nor bu rin po che brgya stong ri ba stor na sdug bsngal ba dang yid mi bde bar 'gyur ro/_/
[\[199b.6\]]de nyid rnyed na bde ba dang yid bde ba skye zhing kun nas dkris pa'i yid la byed pa med par 'gyur ro/_/'od srung de bzhin du dge slong dang /_dge slong ma dang /_dge bsnyen dang /_dge bsnyen ma de dag kyang shes rab kyi pha rol tu phyin pa zab mo 'di ma skyes pa dang /_ma byung ba dang /_rang bzhin 
[\[199b.7\]]gyis yongs su mya ngan las 'das pa nas dngos po med pa'i bar du ma thos pa na 'di snyam du bdag cag gis shes rab kyi pha rol tu phyin pa zab mo ma skyes pa dang /_ma byung ba dang /_rang bzhin gyis yongs su mya ngan las 'das pa nas dngos po med pa'i bar 'di lta bu 'di ma thos so snyam du 
[\[200a\]]
[\[200a.1\]]sems so/_/de dag gis dus gzhan na thos par gyur pa na dga' ba dang /_bde ba dang /_yid dga' bar 'gyur zhing kun nas dkris pa'i yid la byed pa med par 'gyur te/_tshig 'di skad du 'di ltar bdag cag gis shes rab kyi pha rol tu phyin pa zab mo ma skyes pa 
[\[200a.2\]]dang /_dngos po med pa dang /_ma byung ba 'di thos pas deng bdag cag gis sangs rgyas mthong zhing /_de bzhin gshegs pa la bsnyen bkur yang byas so zhes smra bar 'gyur ro/_/'od srung 'di lta ste/_dper na sum cu rtsa gsum pa'i lha rnams ni shing yongs 'du sa brtol kha 'bus 
[\[200a.3\]]pa mthong nas kye ma yongs 'du sa brtol 'di ring po mi thogs par me tog thams cad rgyas par 'gyur ro snyam ste/_yid dga' ba dang /_rab tu dga' bar 'gyur ro/_/'od srung de bzhin du dge slong dang /_dge slong ma dang /_dge bsnyen dang /_dge bsnyen ma de dag kyang shes rab kyi pha rol tu phyin 
[\[200a.4\]]pa zab mo ma skyes pa dang ma byung ba nas dngos po med pa'i bar 'di thos na yid dga' ba dang /_rab tu dga' bar 'gyur ro/_/gang dag ma 'ongs pa'i dus na shes rab kyi pha rol tu phyin pa zab mo ma skyes pa dang ma byung ba nas dngos po med pa'i bar 'di thos na yid dga' ba dang /_rab tu 
[\[200a.5\]]dga' bar 'gyur ba de dag kyang nga'i 'khor 'di nyid na gnas par 'od srung khyod kyis shes par gyis shig_/gang dag ma 'ongs pa'i dus na yid dga' ba dang /_rab tu dga' bar 'gyur ba de dag yid dga' ba de dang /_rab tu dga' ba des ring por mi thogs par sangs rgyas kyi chos 
[\[200a.6\]]thams cad kyi me tog rgyas par 'gyur bas me tog thams cad rgyas par 'gyur bar shes par gyis shig_/'od srung 'di ltar shes rab kyi pha rol tu phyin pa zab mo ma skyes pa dang /_ma byung ba nas dngos po med pa'i bar 'di ma 'ongs pa'i dus na de bzhin gshegs pa 'das pa'i 
[\[200a.7\]]phyin gnas par 'gyur ba dang /_spyod par 'gyur ba gang yin pa de yang 'od srung sangs rgyas kyi byin gyi rlabs dang sangs rgyas kyi mthu yin par shes par bya'o/_/'od srung de bas na gang dag shes rab kyi pha rol tu phyin pa zab mo ma skyes pa dang ma byung ba nas dngos po med pa'i bar 'di 
[\[200b\]]
[\[200b.1\]]thos nas dga' na/_'od srung de ni de dag gi thos pa'i dang po ma yin no/_/'od srung 'di lta ste/_dper na nor bu mkhan zhig gis nor bu rin po che mthong nas gang gi tshe dga' bar gyur pa de ni nor bu mkhan des nor bu rin po che gdod mthong ba ma yin gyi/_de ni sngon nas rgyun tu nor bu rin po che mthong 
[\[200b.2\]]ba'o zhes shes par bya'o/_/'od srung de bzhin du gang dag shes rab kyi pha rol tu phyin pa zab mo ma skyes pa dang ma byung ba nas dngos po med pa'i bar 'di thos nas yid dga' ba dang /_rab tu dga' bar gyur cing mgu ba dang /_rangs pa dang /_yid bde ba skyes na 'od srung 'di ni de dag gi thos 
[\[200b.3\]]pa'i dang po ma yin no/_/'od srung de dag ni 'di skad du smra bar 'gyur te/_gang 'di 'jam dpal gzhon nur gyur pas ma skyes pa nas dngos po med pa dang /_ma byung ba'i bar du bstan pa 'di nyid smros shig ces zer bar 'gyur te/_de dag ni sngon rgyun tu 'jam dpal gzhon nur gyur pa la bsnyen 
[\[200b.4\]]bkur byas par gyur pa'o/_/'od srung 'di lta ste dper na mi la la zhig grong ngam/_grong khyer ram/_grong rdal lam/_grong gang yang rung ba zhig tu dgos pa la la'i phyir son par gyur la/_yang dus gzhan zhig na de'i drung du mi la la zhig song ste/_grong khyer de'i bsngags pa brjod cing kun 
[\[200b.5\]]dga'i ra ba nyams dga' ba dang /_yul nyams dga' ba dang /_rdzing bu nyams dga' ba dang /_skyed mos tshal nyams dga' ba dang /_chu mig dang /_mtshe'u dang /_mtsho bran nyams dga' ba dang /_me tog dang /_'bras bu nyams dga' ba de dag gi bsngags pa brjod nas/_des de thos pa dang 
[\[200b.6\]]dga' bar tshor ta yid bde ba skyes nas yang dang yang 'di skad du kye skyes bu de nyid zlos te brjod cig ces 'tshol na/_mi des ni sngon yang grong khyer de dang /_kun dga'i ra ba nyams dga' ba dang /_yul nyams dga' ba dang /_rdzing bu nyams dga' ba dang /_skyed mos tshal nyams dga' ba dang /_
[\[200b.7\]]chu mig dang /_mtshe'u dang /_mtsho bran nyams dga' ba dang /_me tog dang /_'bras bu nyams dga' ba dag kyang myong ba yin par mi des de ltar rtogs par 'gyur ro/_/de ci'i phyir zhe na/_'di ltar de thos nas yid cher dga' ba dang /_rab tu dga' bar gyur te/_mgu ba dang /_rangs pa dang /_
[\[201a\]]
[\[201a.1\]]yid bde ba skyes pa'i phyir ro/_/'od srung de bzhin du gang dag gis 'jam dpal gzhon nur gyur pa la bsnyen bkur byas par gyur pa dang /_yang dang yang drung du 'gro zhing 'dri bar byas par gyur pa de dag shes rab kyi pha rol tu phyin pa zab mo ma skyes pa dang /_ma byung ba nas dngos po 
[\[201a.2\]]med pa'i bar 'di thos na rab tu dga' zhing mgu bar 'gyur te/_dga' ba dang /_mgu ba cher skyed cing tshig 'di skad du ma la 'di lta ste/_ma skyes pa dang /_ma byung ba nas dngos po med pa'i bar du bstan pa'i shes rab kyi pha rol tu phyin pa 'di lta bu 'di nyid je mnyan to zhes smra bar 'gyur ro/_/de skad ces 
[\[201a.3\]]bka' stsal pa dang /_bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das ma mchis pa'i dus na dad pa'i rigs kyi bu'am/_rigs kyi bu mo 'byung ba de dag gi rnam pa dang /_rtags dang /_mtshan ma bcom ldan 'das kyis gang dag bka' stsal 
[\[201a.4\]]pa de dag nyid lags sam/_bcom ldan 'das kyis bka' stsal pa/_'od srung ji skad smras pa de de bzhin te/_ma 'ongs pa'i dus na dad pa'i rigs kyi bu'am/_rigs kyi bu mo 'byung ba de dag gi rnam pa dang rtags dang /_mtshan ma ni gang dag ngas da ltar bstan pa 'di dag nyid yin no/_/de nas 
[\[201a.5\]]bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das chos de ni rnam pa ma mchis shing rtags ma mchis pa dang /_bcom ldan 'das shes rab kyi pha rol tu phyin pa yang rnam pa ma mchis pa nas mtshan ma mchis pa'i bar du lags na rnam 
[\[201a.6\]]pa 'am rtags sam/_mtshan ma ji lta bu zhig mchis par 'gyur/_bcom ldan 'das kyis chos bstan pa gang lags pa de yang rnam pa ma mchis/_rtags ma mchis/_mtshan ma ma mchis pa'i bar du lags na bcom ldan 'das rnam pa ma mchis pa dang /_rtags ma mchis pa dang /_mtshan 
[\[201a.7\]]ma ma mchis pa ji ltar bstan par 'gyur/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal shes rab kyi pha rol tu phyin pa zab mo shin tu ma skyes pa dang /_dngos po med pa'i bar 'di bstan pa na gang 
[\[201b\]]
[\[201b.1\]]dag mos pa nas kun chub par byed pa'i bar du byed pa de dag nyid/_rigs kyi bu dang /_rigs kyi bu mo de dag gi rnam pa dang /_rtags dang /_mtshan ma yin no/_/'jam dpal gang du shes rab kyi pha rol tu phyin pa bstan pa der sangs rgyas kyi chos thams 
[\[201b.2\]]cad bstan par blta'o/_/der bsam gyis mi khyab pa bstan par blta'o/_/'jam dpal ngas sngon byang chub sems dpa'i spyad pa spyod pa na dge ba'i rtsa ba gang dag yang dag par bsgrubs te/_dge ba'i rtsa ba gang dag gis bla na med pa yang dag par rdzogs pa'i byang chub 
[\[201b.3\]]'di mngon par rdzogs par sangs rgyas pa'i dge ba'i rtsa ba de dag yang dag par bsgrub par 'dod pa'i rigs kyi bu'am/_rigs kyi bu mos shes rab kyi pha rol tu phyin pa 'di nyid mnyan par bya/_mos par bya/_yi ger bri bar bya/_gzung bar bya/_bklag par bya/_lung 
[\[201b.4\]]mnod par bya/_kha ton du bya/_tshig tu gdon par bya/_kun chub par bya/_tshul bzhin yid la bya/_bsgom par bya ba nas/_me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_rnam 
[\[201b.5\]]par rgyal ba'i ba dan dang /_mar me la sogs pas ci nus ci phod du mchod pa'i bar du bya'o/_/rim gror bya'o/_/nyan thos dang /_rang sangs rgyas thams cad kyis las 'da' bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid 
[\[201b.6\]]mnyan par bya ba nas rim gro'i bar du bya'o/_/'jam dpal ji ltar phyir mi ldog pa'i sa la 'jug par 'gyur ba de lta bu nyan par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam 
[\[201b.7\]]dpal chos gang yang rung ste/_de dag thams cad ma skyes par mnyam pa nyid du mos par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal sangs rgyas kyi chos thams 
[\[202a\]]
[\[202a.1\]]cad mngon par rdzogs par byang chub par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal chos thams cad de bzhin gshegs pas mngon par 
[\[202a.2\]]rdzogs par sangs rgyas so zhes shin tu bstan pa 'di la mos par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/de ci'i phyir zhe na/_gang mngon par rdzogs par 'tshang rgya 
[\[202a.3\]]bar byed pa'am/_gang gis mngon par rdzogs par 'tshang rgya bar byed pa'am/_gang mngon par rdzogs par 'tshang rgya bar bya ba'i chos de gang yang med de mi dmigs pa'i phyir ro/_/de ltar don 'di rtogs shing mos par 'dod pa'i rigs kyi bu 'am/_rigs kyi 
[\[202a.4\]]bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/gang byang chub ma yin pa'i chos de gang yang med do zhes de ltar mos par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid mnyan 
[\[202a.5\]]par bya ba nas rim gro'i bar du bya'o/_/chos thams cad la rnam par mi rtog par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/de ci'i phyir zhe na/_shes rab kyi pha 
[\[202a.6\]]rol tu phyin pa ni chos gang gi yongs su grub pa rnam par gzhog pa'am/_skyed pa'am/_ston pa ma yin pa'i phyir ro/_/chos thams cad kun nas nyon mongs pa ma yin/_rnam par byang bam yin zhes bya bar 'jug par 'dod pa'i rigs kyi bu'am/_rigs 
[\[202a.7\]]kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/chos thams cad 'das pa ma yin/_ma 'ongs pa ma yin/_da ltar byung ba ma yin zhes bya bar mos par bya bar 'dod cing 'jug par 'dod pa'i rigs kyi bu'am/_
[\[202b\]]
[\[202b.1\]]rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/de ci'i phyir zhe na/_'jam dpal skye ba med pa ni 'das pa ma yin/_ma 'ongs pa ma yin/_da ltar byung ba ma yin pa'i phyir ro/_/de ci'i phyir zhe na/_'jam dpal chos thams 
[\[202b.2\]]cad ni skye ba med pa la rton pa'i phyir ro/_/de lta bu'i chos thams cad la the tshom med par rtogs par 'dod pa'i rigs kyi bu'am rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal lan gsum du bzlas te rnam pa bcu 
[\[202b.3\]]gnyis su bskor ba'i chos kyi 'khor lor ji ltar 'gyur ba de nyan par 'dod pa dang /_de rtogs par 'dod pa dang /_de la mos par 'dod pa dang /_de la 'jug par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du 
[\[202b.4\]]bya'o/_/sems can thams cad la byams pas khyab par bya bar yang 'dod la sems can du 'du shes pa la yang mi gnas par 'dod pa dang /_'jig rten thams cad dang rtsod pa med par yang 'dod cing 'jig rten thams cad mi dmigs par rtogs par 'dod pa'i rigs 
[\[202b.5\]]kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/chos thams cad skye ba med pa'i bar du rtogs par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mi 
[\[202b.6\]]dmigs pa'i tshul gyis bslab par bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das shes rab kyi pha rol tu phyin pa yon tan ma mchis pa'i yon tan gang lags phan yon gang lags/_bcom ldan 'das 
[\[202b.7\]]shes rab kyi pha rol tu phyin pa ni nus pa ci yang ma mchis pa/_kun nas slong bar mi bgyid pa/_rnam par 'jigs par mi bgyid pa/_chos gang yang mi len pa/_mi 'dor ba/_g.yo ba ma mchis pa/_byed pa ma mchis pa lags/_shes rab kyi pha rol tu phyin pa ni ngo bo nyid shes pa ma 
[\[203a\]]
[\[203a.1\]]lags pa/_de ngo bo nyid mthong ba ma lags pa/_chos gang yang sbyin par mi bgyid pa/_chos thams cad dang mi 'gal ba/_chos thams cad tha dad par mi bgyid pa lags na/_bcom ldan 'das shes rab kyi pha rol tu phyin pa'i yon tan gang lags/_phan yon gang lags 
[\[203a.2\]]bcom ldan 'das shes rab kyi pha rol tu phyin pa ni chos thams cad gcig tu bgyid pa ma lags pa/_chos thams cad tha dad du bgyid pa ma lags pa ma bgyis pa/_bgyi ba ma mchis pa/_mi bas pa/_rnam par 'jig par mi bgyid pa/_so so'i skye bo'i chos rnams dang /_dgra bcom pa'i 
[\[203a.3\]]chos rnams dang /_byang chub sems dpa'i chos rnams dang /_sangs rgyas kyi chos rnams kyang sbyin par bgyid pa ma lags pa/_'grib par bgyid pa ma lags pa/_'khor ba len par mi bgyid pa/_mya ngan las 'das pa 'dor bar mi bgyid pa/_sangs rgyas kyi chos rnams 
[\[203a.4\]]sbyin par bgyid pa ma lags pa/_rnam par 'jig par bgyid pa ma lags pa/_bsam par bgyi ba ma lags pa/_bsam du ma mchis pa ma lags pa/_bgyid pa ma lags pa/_'jig par bgyid pa ma lags pa/_chos thams cad skyed pa ma lags pa/_'gog pa ma 
[\[203a.5\]]lags pa/_chad par bgyid pa ma lags pa/_rtag par bgyid pa ma lags pa/_'ong bar bgyid pa ma lags pa/_'gro bar bgyid pa ma lags pa/_dben par bgyid pa ma lags pa/_mi dben par bgyid pa ma lags pa/_gnyis su bgyid pa ma lags pa/_mi gnyis par 
[\[203a.6\]]bgyid pa ma lags pa'i yon tan gang lags phan yon gang lags/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal dngos po med pa nas byed pa med pa'i bar 'di nyid shes rab kyi pha 
[\[203a.7\]]rol tu phyin pa 'di'i yon tan du rig par bya'o/_/'jam dpal yang byang chub sems dpa' sems dpa' chen po byang chub sems dpa'i ting nge 'dzin la slob par 'dod pa dang /_byang chub sems dpa'i ting nge 'dzin sgrub par 'dod pa dang /_ting nge 'dzin gang la gnas nas 
[\[203b\]]
[\[203b.1\]]sangs rgyas bcom ldan 'das thams cad snang ba dang /_de dag gi sangs rgyas kyi zhing rnams kyang mthong bar 'dod pa dang /_de dag gi ming yang shes par 'dod pa dang /_de dag la mchod pa bla na med pa yang byed par 'dod pa dang /_de dag gi chos bstan pa la rjes su 'jug par 'dod pa 
[\[203b.2\]]dang /_mos par 'dod pas mi bslab pa'i tshul du shes rab kyi pha rol tu phyin pa 'di nyid la bslab par bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das ci'i slad du 'di la shes rab kyi pha rol tu phyin pa zhes bgyi/_bcom 
[\[203b.3\]]ldan 'das kyis bka' stsal pa/_'jam dpal ma skyes ma 'gags pa'i phyir shes rab kyi pha rol tu phyin pa zhes bya'o/_/'di ltar yang gzod ma nas zhi ba dang /_'byung ba med pa dang bya ba med pa nas dngos po med pa'i bar gyi phyir te/_gang dngos po med pa de shes rab kyi pha rol tu phyin pa 
[\[203b.4\]]yin no/_/'jam dpal de'i phyir byang chub sems dpa' sems dpa' chen po rnams shes rab kyi pha rol tu phyin pa sgom par shes par bya'o/_/gang chos thams cad spyod yul ma yin pa de ni byang chub sems dpa' sems dpa' chen po rnams kyi spyod yul te/_'di la spyod na byang chub 
[\[203b.5\]]sems dpa' sems dpa' chen po spyod yul la zhugs pa zhes bya'o/_/'di lta ste/_spyod yul ma yin pa theg pa thams cad pa 'di nyid spyod yul yin no/_/de ci'i phyir zhe na/_spyod yul 'di ni ma byas pa ste/_de'i phyir spyod yul ma yin pa zhes bya'o/_/de nas bcom ldan 'das la 
[\[203b.6\]]'jam dpal gzhon nur gyur pas 'di skad ces gsol to/_/bcom ldan 'das gang la spyad na byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_de skad ces gsol pa dang /_bcom ldan 
[\[203b.7\]]'das kyis 'jam dpal gzhon nur gyur pa la 'di skad ces bka' stsal to/_/'jam dpal shes rab kyi pha rol tu phyin pa la spyad na/_byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/'jam 
[\[204a\]]
[\[204a.1\]]dpal bkod pa gcig pa zhes bya ba'i ting nge 'dzin yod de/_ting nge 'dzin de la spyad na byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de skad ces bka' stsal pa dang /_
[\[204a.2\]]bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bkod pa gcig pa'i ting nge 'dzin la byang chub sems dpa' sems dpa' chen pos ji ltar 'jug par bgyi/_ci'i slad du bkod pa gcig pa'i ting nge 'dzin ces bgyi/_bcom ldan 
[\[204a.3\]]'das kyis bka' stsal pa/_'jam dpal bkod pa gcig pa zhes bya ba 'di ni skye ba med pa'i tshig [{]bla dgas [,]bla dwags [}]so/_/bkod pa gcig pa'i ting nge 'dzin la 'jug par 'dod pa'i rigs kyi bu'am/_rigs kyi bu mos thog ma nyid du shes rab kyi pha rol tu phyin pa yongs su dri ba bya dgos te/_
[\[204a.4\]]de'i 'og tu bkod pa gcig pa'i ting nge 'dzin la 'jug par 'gyur ro/_/de ci'i phyir zhe na/_'jam dpal skye ba med pa ni mi 'khrugs pa ste/_dkrug tu mi rung ba/_dkrug par bya ba ma yin pa/_bsam gyis mi khyab pa/_bsam par mi bya ba/_bsam gyis mi lang ba'o/_/
[\[204a.5\]]'jam dpal bkod pa gcig pa'i ting nge 'dzin la 'jug par 'dod pa'i rigs kyi bu 'am rigs kyi bu mos dben pa'i mal stan rnams bsten par bya/_'du 'dzi med pa la dga' bar byas la mtshan ma thams cad yid la mi bya bar skyil mo krung bcas te/_'dug nas der mi dmigs 
[\[204a.6\]]pa'i tshul gyis de bzhin gshegs pa gcig yid la bya'o/_/chos thams cad kyang yid la bya'o/_/de bzhin gshegs pa gang yid la byed pa de'i ming yang gzung bar bya'o/_/ming de yang thos te dmigs nas de bzhin gshegs pa de phyogs ga la bzhugs pa'i phyogs der mngon du bltas 
[\[204a.7\]]te 'dug par bya'o/_/yid la bya'o/_/de bzhin gshegs pa de nyid yid la byas na de yid la byas pas 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams yid la byas par 'gyur ro/_/de ci'i phyir zhe na/_de bzhin gshegs pa nyid gcig pa'i phyir ro/_/'jam 
[\[204b\]]
[\[204b.1\]]dpal ji ltar de bzhin gshegs pa gcig gi sangs rgyas kyi yon tan tshad med pa dang /_spobs pa tshad med pa de bzhin du 'jam dpal bkod pa gcig pa'i ting nge 'dzin thob nas/_skye ba med pa gcig gi chos kyi rnam grangs kyi bye brag tshad med par shes par bya'o/_/'dir gang dag chud par 
[\[204b.2\]]'gyur ba dang /_de bzhin gshegs pa dgra bcom pa yang dag par rdzogs pa'i sangs rgyas rnams kyis gang dag gsungs pa dang /_kun dga' bos ji snyed yongs su bzung ba de snyed kyi chos kyi rnam grangs 'dir snang bar 'gyur ro/_/bkod pa gcig pa'i ting nge 'dzin 'di bsgrubs pas 
[\[204b.3\]]de'i tshe'i tshad ji tsam pa de tsam du gnas shing gleng gzhi dang bcas pa'i chos ston par 'gyur ro/_/'jam dpal de la byang chub sems dpa'i theg pa kha cig 'di snyam du bkod pa gcig pa'i ting nge 'dzin 'di gang yin snyam du sems na/_de dag la 'di skad ces yon tan bsam gyis mi khyab pa 
[\[204b.4\]]yongs su bsgrags pa 'di yang dag par zung la 'dug shig dang /_ji lta ji ltar yang dag par blangs te gnas pa de lta de ltar ting nge 'dzin 'di'i yon tan mthong bar 'gyur gyis/_ji skad bstan pa'i tshul gyis zhum pa med par gyis shig ces brjod par bya'o/_/ting nge 'dzin 'di ni 
[\[204b.5\]]dmigs pa'i lta ba can dag dang /_dngos por lta ba can dag nas yod par lta ba can dag gi bar gyis bsgrub par mi nus so/_/'jam dpal 'di lta ste/_dper na mi zhig la rin thang med pa'i nor bu rin po che byi dor ma byas pa zhig bdog la/_mi gzhan zhig gis der mi de la 'di skad du 
[\[204b.6\]]kye skyes bu nor bu rin po che 'di'i rin thang ji tsam/_nor bu rin po che 'di la yon tan ci zhig yod ces zer la/_mi des kyang de la 'di skad du kye skyes bu nor bu rin po che 'di'i yon tan tshad med kyis tshad med pa nyid shes par gyis shig ces smras te/_de nas mi des nor bu rin po che de byi dor bya 
[\[204b.7\]]ba'i phyir mi de la bzhag nas/_kye skyes bu nor bu rin po che 'di re shig byi dor gyis shig dang de nas shes par 'gyur ro zhes byas la/_de nas mi des nor bu rin po che de mi de las blangs te phyi bdar bya ba'i yo byad rnams kyis byi dor byas pa dang /_de ltar byi dor byas pas nor bu rin po 
[\[205a\]]
[\[205a.1\]]che de rin thang med de/_des ji lta ji ltar nor bu rin po che de'i phyi bdar byas pa de lta de ltar nor bu rin po che de'i yon tan mthong bar 'gyur ba de bzhin du 'jam dpal gang dang gang gi tshe rigs kyi bu 'am/_rigs kyi bu mo de ting nge 'dzin 'di la mnyam par 
[\[205a.2\]]'jog pa dang 'jug pa de dang de'i tshe ting nge 'dzin 'di'i yon tan mthong bar 'gyur ro/_/'jam dpal 'di lta ste dper na nyi ma'i dkyil 'khor gyi 'od zer dag gis sa'i dkyil 'khor mtha' dag kyang ma khyab pa med do/_/'jam dpal de bzhin du bkod pa gcig pa'i ting nge 'dzin thob 
[\[205a.3\]]cing zhugs nas rnyed pa de shes rab kyi pha rol tu phyin pa ston pa ma yin pa'i chos gang yang mi ston to/_/gang la las 'di gzhan du shes na des skye ba med pa dang 'gal ba'i chos gang yang mi mthong ngo /_/'jam dpal 'di lta ste dper na rgya mtsho chen po'i phyogs bzhi nas skyes bu 
[\[205a.4\]]bzhi chu 'chu na de thams cad 'di lta ste lan tshwa'i ror ro gcig pa nyid 'chu zhing len to/_/'jam dpal de bzhin du ngas chos gang ci bstan pa de dag thams cad ni 'di lta ste/_skye ba med pa'i ro dang /_dngos po med pa'i ro dang /_'dod chags dang bral ba'i ro dang /_rnam par 
[\[205a.5\]]grol ba'i ro dang /_'gog pa'i ror ro gcig pa'o/_/'jam dpal de lta bas na rigs kyi bu 'am/_rigs kyi bu mos ting nge 'dzin 'di dang ldan pa de chos gang dang gang ston kyang de dag thams cad 'di lta ste/_skye ba med pa'i ro dang /_dngos po med pa'i ro dang /_'dod chags dang bral 
[\[205a.6\]]ba'i ro dang /_rnam par grol ba'i ro dang /_'gog pa'i ror ro gcig par ston par 'gyur ro/_/ting nge 'dzin 'di thob nas rigs kyi bu'am/_rigs kyi bu mo de 'dod na ngas chos gang ci bstan pa de 'chad pa dang /_rnam par ston pa dang /_nye bar ston par 'gyur ro/_/
[\[205a.7\]]'jam dpal de ltar na rigs kyi bu'am/_rigs kyi bu mo de ting nge 'dzin 'di thob nas gang ci ston kyang de dag thams cad mi dmigs pa'i tshul du ma skyes pa dang /_ma byung ba dang /_dngos po med par ston par 'gyur ro/_/'jam dpal gzhan yang ting nge 'dzin 'di thob pa'i byang 
[\[205b\]]
[\[205b.1\]]chub sems dpa' sems dpa' chen po myur du byang chub kyi phyogs kyi chos rnams yongs su rdzogs nas myur ba nyid du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/'jam dpal gzhan yang byang chub sems dpa' sems 
[\[205b.2\]]dpa' chen pos gang gi tshe bdag gi dbyings nas chos kyi dbyings kyi bar du skye ba dang /_'gag pa dang /_gcig kho na dang /_tha dad pa kho nar yang mi mthong na/_'jam dpal de lta bu'i bzod pa can gyi byang chub sems dpa' sems dpa' chen po myur du bla na med pa yang dag par 
[\[205b.3\]]rdzogs pa'i byang chub mngon par rdzogs par 'tshang rgya'o/_/rigs kyi bu gang bla na med pa yang dag par rdzogs pa'i byang chub la mi sems pa dang /_rnam par mi rtog pa de'i bzod pa 'di yang byang chub sems dpa'i chos rnams dang /_sangs rgyas kyi chos rnams thob par 
[\[205b.4\]]'gyur ba'o/_/gang yang sangs rgyas nyid kyi phyir/_byang chub tu mi smon pa de lta bu'i bzod pa 'di yang rigs kyi bu de bla na med pa yang dag par rdzogs pa'i byang chub tu myur bar 'gyur bar bshad do/_/chos thams cad ni sangs rgyas kyi chos so zhes su de ltar mos shing 
[\[205b.5\]]zhum par mi 'gyur ba de bla na med pa yang dag par rdzogs pa'i byang chub las phyir mi ldog par ngas bshad de/_de ni sangs rgyas kyi chos thams cad dang ma bral bar brjod par bya'o/_/rigs kyi bu 'am rigs kyi bu mo gang gis bstan pa 'di thos nas rmongs par mi 'gyur ba dang /_
[\[205b.6\]]som nyi za bar mi 'gyur ba de yang sangs rgyas kyi chos thams cad dang mi 'bral bar brjod par bya'o/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bla na med po yang dag par rdzogs 
[\[205b.7\]]pa'i byang chub rgyu las nges par byung ba lags sam/_bcom ldan 'das kyis bka' stsal pa/_'jam dpal de ni ma yin te/_bla na med pa yang dag par rdzogs pa'i byang chub ni rgyu ma yin zhing rgyu las nges par byung ba yang ma yin no/_/de ci'i phyir zhe na/_skye ba med pa dang dngos po 
[\[206a\]]
[\[206a.1\]]med pa ni rgyu yang ma yin la rgyu las nges par byung ba yang ma yin pa'i phyir ro/_/de ci'i phyir zhe na/_chos thams cad ma skyes pa'i phyir ro/_/'jam dpal de lta bas na rigs kyi bu'am/_rigs kyi bu mo gang dag gis bstan pa 'di thos nas nur bar mi 'gyur ba de yang bla 
[\[206a.2\]]na med pa yang dag par rdzogs pa'i byang chub las phyir mi ldog par ngas bshad do/_/'jam dpal de lta bas na dge slong ngam/_dge slong ma'am/_dge bsnyen nam/_dge bsnyen ma gang dag shes rab kyi pha rol tu phyin pa zab mo 'di la zhum par mi 'gyur ba nas nur ba'i bar du mi 'gyur 
[\[206a.3\]]ba de dag ni nga la skyabs su dong ba'o/_/de dag ni nga'i rjes su rab tu byung ba'o/_/de dag gi ston pa ni nga yin no/_/'jam dpal rigs kyi bu'am/_rigs kyi bu mo gang shes rab kyi pha rol tu phyin pa zab mo 'di la mi slob pa de byang chub sems dpa'i bslab pa la mi slob pa'o/_/'jam 
[\[206a.4\]]dpal 'di lta ste/_dper na 'byung ba'i tshogs dang /_sa bon gyi tshogs dang /_rtswa dang /_shing gel pa dang /_sman dang /_nags tshal gang ci yod pa de dag thams cad ni sa chen po la brten nas skye'o/_/'jam dpal de bzhin du byang chub sems dpa' sems dpa' chen po rnams kyi dge 
[\[206a.5\]]ba'i chos gang ci yang rung ba de dag thams cad shes rab kyi pha rol tu phyin pas yongs su zin na 'phel zhing rgyas pa dang /_yangs par 'gyur te/_bla na med pa yang dag par rdzogs pa'i byang chub tu slu bar mi byed do/_/de skad ces bka' stsal pa dang /_bcom ldan 
[\[206a.6\]]'das la 'jam dpal gzhon nur gyur pas 'di skad ces gsol to/_/bcom ldan 'das bcom ldan 'das kyis shes rab kyi pha rol tu phyin pa bstan pa bshad pa gang lags pa'i shes rab kyi pha rol tu phyin pa bstan pa 'di 'dzam bu'i gling 'dir grong ngam/_grong khyer ram/_
[\[206a.7\]]yul lam/_ljongs dag du gang la la dag 'dzin par 'gyur ba nas ston pa'i bar du 'gyur ba mchis sam/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal gang dag gis shes rab kyi pha rol tu phyin pa bstan pa 'di 
[\[206b\]]
[\[206b.1\]]da ltar gyi tshe la thos nas bdag tshe 'di rjes kyang shes rab kyi pha rol tu phyin pa bstan pa 'di mnyan to zhes smon lam btab pa de dag ni nyan pa nas rgya cher mi sgom pa'i tshul gyis sgom par byed pa'i bar du 'gyur ro/_/'jam dpal gang dag shes rab kyi pha rol tu phyin pa zab mo 'di thos te thos nas kyang 
[\[206b.2\]]dga' ba dang /_mgu ba yangs pa 'thob pa de dag ni dge ba'i rtsa ba chung bar nga mi 'chad do/_/'jam dpal gang zhig shes rab kyi pha rol tu phyin pa bstan pa 'di la nyan 'dod par gyur na/_de la 'di skad ces rigs kyi bu khyod de mnyan pas ci zhig bya/_thos nas ma dad cing phyir nur ta re/_de ci'i phyir zhe na/_
[\[206b.3\]]'di la chos gang yang yongs su 'grub par ma bstan te/_so so'i skye bo'i chos rnams skye ba'am 'jig par yang ma bstan/_slob pa'i chos rnams dang /_mi slob pa'i chos rnams dang /_rang sangs rgyas kyi chos rnams dang /_sangs rgyas kyi chos rnams kyang skye ba'am/_'jig pa'am/_'thob 
[\[206b.4\]]par ma bstan pa'i phyir ro zhes brjod par bya'o/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das dge slong ngam/_dge slong ma 'am/_dge bsnyen nam/_dge bsnyen ma gang la la bdag la 'di skad du/_deng de 
[\[206b.5\]]bzhin gshegs pa'i chos kyi gtam mdzad pa de gang yin zhes mchi na/_bcom ldan 'das de skad 'dri ba de la bdag gis 'di skad du chos thams cad dang mi 'gal ba'i gtam mo zhes brjod par bgyi'o/_/de ci'i slad du zhe na/_bcom ldan 'das gang skye ba ma mchis pa dang 'gal ba'i chos de gang yang ma 
[\[206b.6\]]mchis te/_bka' mchid de ni sems can gang gis kyang 'tshal bar sla ba ma lags so/_/de ci'i slad du zhe na/_'di ltar sems can gang yang dmigs su ma mchis pa'i slad du'o/_/bcom ldan 'das gzhan yang bdag gis de la 'di skad du mi skye ba zhes bya ba'i chos de bstan par gyur to zhes brjod 
[\[206b.7\]]par bgyi'o/_/de ci'i slad du zhe na/_bcom ldan 'das 'di ltar chos thams cad ni skye ba ma mchis par mnyam pa'i slad du'o/_/bka' mchid der ni ji ltar dgra bcom pa'i chos rnams kyis so so'i skye bo'i chos de dag rnam par bshig pa ma lags pa dgra bcom pa rnams kyi gang ma 
[\[207a\]]
[\[207a.1\]]rtogs pa ma bstan to/_/bcom ldan 'das gzhan yang de la bdag gis 'di skad du chos bstan pa 'di la sems can gang yang mya ngan las 'das pa dang /_mya ngan las 'da' ba dang /_mya ngan las 'da' bar 'gyur ba med do zhes brjod par bgyi'o/_/de ci'i slad du zhe na/_bcom 
[\[207a.2\]]ldan 'das 'di ltar sems can shin tu mi dmigs pa'i slad du ste/_bcom ldan 'das de skad 'dri na bdag gis de skad ces bgyi'o/_/bcom ldan 'das gzhan yang bdag las shes rab kyi pha rol tu phyin pa zab mo 'di nyan par 'tshal te/_deng khyod bcom ldan 'das dang gtam ci zhig byas 
[\[207a.3\]]zhes 'dri na/_de la bdag gis 'di skad du gal te khyod de nyan par 'dod na mnyan to snyam du yid ma gtod cig_/mnyan to snyam du sems ma skyed cig_/kye skyes bu sgyu ma'i skyes bu'i shes rab ci 'dra ba de lta bu'i shes rab skyed cig dang /_de lta bus chos bstan pa 'di shes par nus so/_/kye skyes bu 
[\[207a.4\]]gal te khyod kyi chos bstan pa/_'di mnyan par 'dod na de'i phyir 'di ltar 'di lta ste dper na nam mkha' la bya'i rjes lta bur gnas par gyis shig dang /_de lta bus chos bstan pa 'di mnyan par nus so/_/kye skyes bu gal te khyod kyis chos bstan pa 'di mnyan par 'dod na de'i phyir gnyis la ma 
[\[207a.5\]]dmigs shig_/mi gnyis pa la yang ma dmigs shig_/de ci'i phyir zhe na/_'di la gnyis su brjod par bya ba yongs su brjod pa'am/_mi gnyis par brjod par bya ba gang yang med pa'i phyir ro/_/gal te chos bstan pa 'di mnyan par 'dod na bdag tu 'du shes rnams kyang ma gzhig shig 
[\[207a.6\]]lta bar gyur pa rnams las kyang ma 'da' shig_/sangs rgyas kyi chos rnams la yang lhag par ma dmigs shig_/so so'i skye bo'i chos rnams las kyang ma bskyod cig ces brjod par bgyi'o/_/bcom ldan 'das gang zhig bdag las nyan par 'tshal te/_'dri na de la bdag gis de skad 
[\[207a.7\]]brjod par bgyi'o/_/de skad rjes su bstan par bgyi'o/_/de ltar 'di la gzhag par bgyi'o/_/gal te 'dri ba'i rigs kyi bu 'am/_rigs kyi bu mo de ltar gnas shing de ltar zhugs na spobs pa'i phyag rgya 'di la gnas pa de la slad kyis shes rab kyi pha rol tu phyin pa ma skyes pa dang /_
[\[207b\]]
[\[207b.1\]]dngos po ma mchis pa dang /_ma byung ba'i bar 'di bstan par bgyi'o/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal legs so legs so/_/'jam dpal khyod kyis tshig 'di legs par smras pa legs so/_/
[\[207b.2\]]rigs kyi bu 'am/_rigs kyi bu mo de la yang phyis 'di skad gyis shig_/de bzhin gshegs pa la blta bar 'dod na shes rab kyi pha rol tu phyin pa 'di nyid la mi bsgom pa'i tshul gyis bsgom par bya'o/_/de bzhin gshegs pa la bsnyen bkur bya bar 'dod pa'i rigs kyi bu'am/_rigs kyi 
[\[207b.3\]]bu mos kyang shes rab kyi pha rol tu phyin pa 'di nyid la mi dmigs pa'i tshul gyis bslab par bya'o/_/de bzhin gshegs pa ni bdag gi ston pa'o zhes smra bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mi dmigs pa'i tshul gyis bslab 
[\[207b.4\]]par bya'o/_/bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mngon par 'du bya ba med pa'i tshul gyis bslab par bya'o/_/ting nge 'dzin thams cad la 
[\[207b.5\]]mkhas pa bsgrub par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid la mi dmigs pa'i tshul gyis bslab par bya'o/_/ting nge 'dzin thams cad la snyoms par 'jug par 'dod pa'i rigs kyi bu 'am/_rigs kyi bu mos kyang shes 
[\[207b.6\]]rab kyi pha rol tu phyin pa 'di nyid la mi dmigs pa'i tshul gyis bslab par bya'o/_/de ci'i phyir zhe na/_ting nge 'dzin de dag byas pa ma yin pa'i phyir ro/_/rnam pa thams cad kyi mchog dang ldan pa'i thams cad mkhyen pa'i ye shes kyi bar du bsgrub par 'dod pa'i rigs kyi bu 'am 
[\[207b.7\]]rigs kyi bu mos kyang shes rab kyi pha rol tu phyin pa 'di nyid la dngos po med pa'i tshul gyis bslab par bya'o/_/de ci'i phyir zhe na/_'di ltar rnam pa thams cad kyi mchog dang ldan pa'i thams cad mkhyen pa'i ye shes kyi bar du byas pa ma yin pa dang /_ma skyes pa dang /_dngos po 
[\[208a\]]
[\[208a.1\]]med pa'i phyir ro/_/chos thams cad ni nges par 'byung ba dang bcas pa ste/_gang nges par mi 'byung ba'i chos de gang yang med do zhes de ltar shes par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid la dngos po med pa'i 
[\[208a.2\]]bar gyi tshul gyis bslab par bya'o/_/chos thams cad ni nges par mi 'byung ba ste/_gang nges par 'byung ba dang bcas pa'i chos de gang yang med do/_/de ci'i phyir zhe na/_chos thams cad ma skyes pa'i phyir ro/_/chos de dag ni ji ltar brjod pa de ltar yod pa ma yin te/_brjod 
[\[208a.3\]]du med pa ni yod pa ma yin zhing dmigs su med do zhes de ltar shes par 'dod pa'i rigs kyi bu 'am/_rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/_/sems can thams cad ni byang chub kyi phyir spyod pa ste/_gang 
[\[208a.4\]]byang chub kyi phyir mi spyod pa'i sems can de gang yang med do zhe na/_yang de la zhum pa med par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/_/de ci'i phyir zhe na/_'di ltar chos 
[\[208a.5\]]thams cad ni byang chub dang mnyam pa'o/_/ji ltar chos thams cad byang chub dang mnyam pa dang /_byang chub ji lta bar sems can thams cad kyang de bzhin no/_/sems can thams cad ci 'dra bar spyod pa de yang de bzhin no/_/med pa'i phyir spyod pa thams cad ni spyod pa med pa'o/_/de yang 
[\[208a.6\]]byang chub ste/_byang chub gang yin pa skye ba med pa yang de yin/_'byung ba med pa yang de yin te/_de lta bu'i chos 'di la zhum pa med par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la dngos po med pa dang /_skye ba med pa'i bar gyi tshul gyis 
[\[208a.7\]]bslab par bya'o zhes gyis shig_/'jam dpal gang de bzhin gshegs pa'i rnam par 'phrul pa nas de bzhin gshegs pa'i rnam par rol ba'i bar de dag kyang shes rab kyi pha rol tu phyin pa nyid las bstan to/_/de ci'i phyir zhe na/_de ni bstan du med pa ste/_shes rab kyi pha rol tu phyin pa 
[\[208b\]]
[\[208b.1\]]ni mi ston pa'i phyir ro/_/'jam dpal dge slong ngam/_dge slong ma 'am/_dge bsnyen nam/_dge bsnyen ma gang dag shes rab kyi pha rol tu phyin pa 'di las tshig bzhi pa'i tshigs su bcad pa tsam yang 'dzin pa dang /_kun chub par byed pa dang /_'chang ba dang /_klog pa nas 
[\[208b.2\]]yang dag par ston pa'i bar du byed pa de dag kyang phyir mi ldog par nga 'chad na/_gang dag de bzhin nyid du sgrub pa lta ci smos te/_rigs kyi bu 'am/_rigs kyi bu mo de dag ni byang chub tu nges par rig par bya'o/_/gang dag shes rab kyi pha rol tu phyin pa zab mo ma skyes pa dang /_
[\[208b.3\]]dngos po med pa dang /_'byung ba med pa'i bar 'di thos nas mi skrag mi dngang dngang bar mi 'gyur ba de dag ni sangs rgyas kyi yul la gnas pa'o/_/gong du yang mos par byed na de dag ni sangs rgyas kyi chos thams cad la nges par 'gyur ro/_/'jam dpal ngas sangs rgyas kyis gnang 
[\[208b.4\]]ba/_de bzhin gshegs pas rnam par mkhyen pa/_dgra bcom pa thams cad kyis yang dag par mnos pa'i rgya 'di bzhag par bya ste/_rgya 'di ni mnyam pa nyid du rtogs pa rnams la gzhag go_/'di ni sangs rgyas kyi chos thams cad kyi bar du yang chags pa med pa 
[\[208b.5\]]yongs su ston pa'o/_/'jam dpal byang chub sems dpa'i theg pa pa'i rigs kyi bu'am/_rigs kyi bu mo rgya 'dis btab pa ni/_ngan song du 'gro ba'i skal ba can ma yin no/_/nyan thos dang /_rang sangs rgyas kyi sar 'gro ba 'am/_
[\[208b.6\]]'jug pa'i skal ba can ma yin no/_/de nas de'i tshe lha'i dbang po brgya byin dang /_sum cu rtsa gsum pa'i lha'i bu rnams kyis lha'i tsan dan gyi phye ma dang /_lha'i gser gyi phye ma dang /_lha'i me tog man dA ra ba dang /_man dA ra ba chen po dang /_
[\[208b.7\]]lha'i spos dang /_lha'i ud pa la dang /_ku mu da dang /_pad ma dkar po dang /_lha'i rol mo'i sgra dag gis shes rab kyi pha rol tu phyin pa 'di la yang mchod cing /_bcom ldan 'das dang /_'jam dpal gzhon nur gyur pa la yang 
[\[209a\]]
[\[209a.1\]]gtor mngon par gtor nas 'di skad ces dge ba'i rtsa ba 'dis gang dag phyag rgya 'dis btab pa de dag gis bla na med pa'i chos rin po che 'di mchod pa dang /_phyi phyir zhing thos par gyur cig ces smras so/_/lha'i dbang po brgya byin gyis 
[\[209a.2\]]kyang tshig 'di skad ces smras te/_bcom ldan 'das bdag gis kyang ma byung ba dang /_ma skyes pa'i bar gyi shes rab kyi pha rol tu phyin pa zab mo 'di 'dzam bu'i gling 'dir spyod par 'gyur ba dang /_rigs kyi bu 'am/_rigs kyi bu mo de 'dra ba de dag gi rna lam 
[\[209a.3\]]du grag par 'gyur ba nas de dag nyid sangs rgyas kyi chos thams cad yongs su bsgrub par 'gyur bar bgyi ba'i bar gyi slad du brtson par bgyi'o/_/bcom ldan 'das shes rab kyi pha rol tu phyin pa bstan pa 'di rigs kyi bu 'am/_rigs kyi bu mo gang gi rna lam du tshegs chung 
[\[209a.4\]]ngus grag la thos nas kyang mos pa dang /_mos nas kyang 'dzin pa dang /_kun chub par bgyid pa dang /_'chang ba'i bar du bgyid pa'i rigs kyi bu 'am/_rigs kyi bu mo de dag gis bdag cag gi 'di ni lhas bsgrub pa'o zhes the tshom ma mchis par 'tshal bar bgyi'o/_/de skad ces gsol 
[\[209a.5\]]pa dang /_bcom ldan 'das kyis lha'i dbang po brgya byin la 'di skad ces bka' stsal to/_/kau'u shi ka de de bzhin no/_/rigs kyi bu 'am/_rigs kyi bu mo de dag la sangs rgyas kyi chos thams cad 'grub par blta'o/_/de dag bla na med pa yang dag par rdzogs pa'i byang chub tu yang nges par 
[\[209a.6\]]shes par bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das rigs kyi bu 'am/_rigs kyi bu mo de dag gi don du shes rab kyi pha rol tu phyin pa bstan pa 'di byin gyis brlab tu gsol/_bde bar gshegs pa byin gyis brlab tu 
[\[209a.7\]]gsol/_tshig 'di smras ma thag tu de'i tshe skad cig de nyid la sangs rgyas kyi mthus sa chen po rnam pa drug tu g.yos par gyur to/_/sa chen po g.yos ma thag tu de nas de'i tshe bcom ldan 'das kyis 'dzum pa mdzad do/_/bcom ldan 'das kyis 'dzum pa mdzad ma thag tu de nas de'i tshe shes 
[\[209b\]]
[\[209b.1\]]rab kyi pha rol tu phyin pa bstan pa 'di la de bzhin gshegs pa byin gyis rlob pa na stong gsum gyi stong chen po'i 'jig rten gyi khams 'di snang ba chen pos khyab par gyur to/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das 
[\[209b.2\]]'di ni de bzhin gshegs pas shes rab kyi pha rol tu phyin pa bstan pa 'di byin gyis brlabs pa'i snga ltas lags so/_/bcom ldan 'das kyis bka' stsal pa/_'jam dpal de de bzhin no/_/'jam dpal 'di dag ni de bzhin gshegs pas shes rab kyi pha rol tu phyin pa bstan pa 
[\[209b.3\]]'di byin gyis brlabs pa'i snga ltas rnams te/_ltas 'di dag gis shes rab kyi pha rol tu phyin pa bstan pa 'di byin gyis brlabs par shes par bya'o/_/'jam dpal gang dag chos gang yang mi spong zhing mi zlog la bsngags par mi byed pa de dang de dag ni phyag rgya 'dis btab par shes par bya'o/_/
[\[209b.4\]]de ci'i phyir zhe na/_'jam dpal dmigs pa yod na spong bar byed pa dang bsngags par byed par 'gyur ba'i phyir ro/_/'jam dpal de lta bas na gang dag rgya 'dis btab pa de dag gi ched du ngas rgya 'di bzhag ste/_'di ltar de dag gis thos nas kyang chos gang la yang ston pa 'am 
[\[209b.5\]]rnam par rtog pa med do/_/de ci'i phyir zhe na/_'jam dpal chos thams cad don dam par ma skyes pa'i phyir ro/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_byang chub sems dpa' sems dpa' chen po de dag dang nyan thos chen po 
[\[209b.6\]]de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong 
[\[209b.7\]]phrag brgya pa las/_'jam dpal gyis zhus pa'i le'u shes rab kyi pha rol tu phyin pa bdun brgya pa zhes bya ste le'u bzhi bcu rtsa drug pa rdzogs so//_//rgya gar gyi mkhan po su ren+d+ra bo d+hi dang /_zhu chen gyi lo ts+tsha ba ban+de ye shes sdes bsgyur cing zhus te gtan la phab pa//_//_
[\[210a\]]
[\[210a.1\]{D91}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa bdun pa ste 'phags pa gtsug na rin po ches zhus pa/_bam po dang po/_/rgya gar skad du/_Ar+yarat+na tsU Da pa ri pr-i ts+tshA nA ma ma hA yA na sU tra/_bod skad du/_
[\[210a.2\]]'phags pa gtsug na rin po ches zhus pa zhes bya ba theg pa chen po'i mdo/_sangs rgyas dang /_byang chub sems dpa' dang /_nyan thos dang rang sangs rgyas thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya 
[\[210a.3\]]rgod kyi phung po'i ri la dge slong bzhi khri nyis stong gi dge slong gi dge 'dun chen po dang thabs cig tu bzhugs te/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin 
[\[210a.4\]]tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems can thams cad 
[\[210a.5\]]kyi dbang dam pa'i pha rol tu son pa sha stag go_/byang chub sems dpa' phyogs bcu'i 'jig rten gyi khams nas 'dus pa brgyad khri bzhi stong dang yang thabs cig ste/_thams cad kyang skye ba gcig gis thogs pa/_dbang bskur ba thob pa/_dpa' bar 'gro ba'i ting nge 'dzin 
[\[210a.6\]]las byung ba/_pad ma bla ma'i ting nge 'dzin rab tu thob pa/_rdo rje'i dkyil 'khor gyi ting nge 'dzin la rab tu gnas pa/_rgyal mtshan gyi rtse mo'i dpung rgyan gyi ting nge 'dzin gyis rnam par rol pa/_rdo rje lta bu'i ting nge 'dzin shin tu rtogs pa/_yon tan 'byung gnas bkod pa'i 
[\[210a.7\]]ting nge 'dzin shin tu gtan la phebs pa/_sangs rgyas kyi chos thams cad mngon du gyur pa/_byang chub kyi snying por rab tu gzhol ba/_bdud kyi yul thams cad las shin tu 'das pa/_sangs rgyas kyi yul gyi gnas la rab tu gnas pa/_mi zad pa bstan pa'i gzungs 
[\[210b\]]
[\[210b.1\]]rab tu thob pa/_sems can thams cad kyi dbang po tshim par byed pa'i spobs pa rab tu thob pa/_mi 'jigs pa seng ge'i stabs kyis 'khor thams cad gnon pa la mkhas pa/_tshig bstan pa la phyad pas don yod par bskal pa'i bar du lung ston pa/_gzugs kyi 
[\[210b.2\]]mtshan bzang pos legs par brgyan pa/_'dus pa ngan pa'i tshogs pha rol rgol ba yang dag par rab tu 'joms pa/_grags pa dang brjod pa'i sgra mthon po phyogs bcur grags pa/_sangs rgyas thams cad kyis bstod cing bsngags te rab tu bkur ba/_sbyin pa dang /_tshul 
[\[210b.3\]]khrims dang /_bzod pa dang /_brtson 'grus dang /_bsam gtan dang /_shes rab dang /_thabs dpag tu med pa las byung ba/_bskal pa bye ba khrag khrig brgya stong grangs med par shin tu sbyang ba byas pa/_sems can thams cad kyi nyon mongs pa'i nad yongs su shes nas 
[\[210b.4\]]so so ci rigs par chos kyi sman gtong ba/_rkyen las byung ba'i chos zab cing gting dpag dka' ba la 'jug cing mtha' dang mtha' ma yin pa dang /_rtag pa dang chad par lta ba yongs su spangs pa/_dge ba dag cing dri ma med pa'i bsam pa dang lhag pa'i bsam pa shin tu 
[\[210b.5\]]yongs su dag pa/_sems can thams cad yongs su smin par bya ba dang /_bsdu ba dang /_kun rig pa dang /_rnam par rig pa'i tshul la mkhas pa/_rang gi sems la dbang sgyur ba/_sems dpa' zhing brtan la rdo rje ltar mi phyed pa/_dad pa dang /_brtson 'grus dang /_dran pa 
[\[210b.6\]]dang /_ting nge 'dzin dang /_shes rab kyi stobs dang ldan pa/_stobs bcu dang /_gzungs dang /_smon lam la yang dag par rab tu zhugs pa/_yon tan dang /_ye shes dpag tu med pa'i blo nam mkha'i dbyings dang mnyam pa rnams la 'di lta ste/_byang chub sems dpa' 
[\[210b.7\]]sems dpa' chen po spyan ras gzigs rnam par lta ba zhes bya ba dang /_rtag tu rnam par lta ba dang /_spyan ras gzigs dbang phyug dang /_mthu chen thob dang /_seng ge dang /_seng ge'i blo gros dang /_seng ge'i stabs su 'gro dang /_seng ge'i sgra mngon par bsgrags dang /_
[\[211a\]]
[\[211a.1\]]mchog gi blo gros dang /_rdo rje'i blo gros dang /_rdo rjes rnam par gnon dang /_rdo rje'i rgyal mtshan dang /_rdo rje'i sde dang /_mi g.yo ba'i gom pas rnam par gnon dang /_'jig rten gsum gom pas rnam par gnon dang /_mig [{]bzangs [,]bzang [}]dang /_pad ma'i mig 
[\[211a.2\]]dang /_pad ma bkod pa dang /_rin po che bkod pa dang /_spobs pa chen po dang /_mthu bo che dang /_rin chen khar ba dang /_rin chen 'byung gnas dang /_lag na phyag rgya rin po che dang /_yon tan gyi rgyal po snang dang /_bkod pa'i rgyal po snang dang /_bkod pa'i 
[\[211a.3\]]rgyal po dang /_yid gnyis rnam par 'joms dang /_glog gi snang bas brgyan dang /_nam mkha' mdzod dang /_dbyangs snyan dang /_sprin dbyangs dang /_rnga sgra dang /_dbyangs rnam par dag dang /_rnam par dag pa'i blo gros dang /_bzang skyong la sogs pa skyes bu dam pa bcu 
[\[211a.4\]]drug dang /_'jam dpal la sogs pa sems dpa' dpe med pa drug cu dang /_spos kyi glang po che la sogs pa dag pa'i sems can sum cu rtsa gnyis dang /_byams pa la sogs pa thams cad kyang bskal pa bzang po'i byang chub sems dpa' sems dpa' chen po sha stag 
[\[211a.5\]]go_/lha'i bu bdud las rgyal dang /_lha'i bu dge ba bkod dang /_lha'i bu mtshams rab dang /_bzang po'i rgyal po dang /_rgyal ba dang /_rgyal ba'i blo gros dang /_rab tu zhi zhing dul ba'i dbang phyug dang /_lha'i bu legs par sems pa dang /_de dag la sogs pa thams cad 
[\[211a.6\]]kyang theg pa chen po la yang dag par zhugs pa'i lha'i bu stong phrag nyi shu dang /_rgyal po chen po bzhi dang /_lha rnams kyi dbang po brgya byin dang /_mi mjed kyi bdag po tshangs pa dang /_lha'i bu ded dpon dang /_lha'i bu dbang phyug chen po dang /_de dag dang /_gzhan yang lha 
[\[211a.7\]]dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa du ma dang yang thabs cig go_/de nas bcom ldan 'das bkod pa chen po'i seng ge'i khri la bzhugs te 'khor brgya stong du 
[\[211b\]]
[\[211b.1\]]mas yongs su bskor cing mdun gyis bltas nas chos ston te/_seng ge ltar ni sgrogs/_nyi ma ltar ni lhan ne/_zla ba ltar ni lham me/_sgron ma ltar ni 'bar/_brgya byin ltar ni lhang nge /_tshangs pa ltar ni lhag ge_/rgya mtsho chen po'i dbus nas ri rab ltar ni 'phags te/_'khor 
[\[211b.2\]]chen po'i dbus su gshegs nas chos ston pa ni tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba 'di lta ste/_byang chub sems dpa' 
[\[211b.3\]]sems dpa' chen po rnams kyi byang chub sems dpa'i spyod pa rnam par dag pa zhes bya ba'i chos kyi sgo las brtsams nas/_ji ltar byang chub sems dpa' sems dpa' chen po rnams byang chub sems dpa'i spyod pa yongs su dag pa la spyod par 'gyur ba yang dag par rab 
[\[211b.4\]]tu ston to/_/yang de'i tshe shar phyogs logs kyi sangs rgyas kyi zhing brgya stong phrag dgu bcu rtsa gnyis 'das pa na 'jig rten gyi khams legs par sprul pa zhes bya ba de na de bzhin gshegs pa dgra bcom pa yang dag par rdzogs pa'i sangs rgyas yongs su dag par rab 
[\[211b.5\]]tu gnas pa zhes bya ba da lta na bzhugs te/_'tsho zhing gzhes la chos kyang ston pa de'i gan nas byang chub sems dpa' sems dpa' chen po gtsug na rin po che zhes bya ba byang chub sems dpa' brgyad stong dang lhan cig tu lha dang /_klu dang /_gnod sbyin dang /_dri za dang /_
[\[211b.6\]]lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa brgya stong du mas yongs su bskor cing mdun du bdar te/_'jig rten gyi khams legs par sprul pa de nas mi snang bar gyur nas 'jig rten gyi khams mi mjed 
[\[211b.7\]]'dir gnas par gyur to/_/de tshangs pa'i 'jig rten du 'dug nas rin po che'i gdugs gcig gis stong gsum gyi stong chen po'i 'jig rten gyi khams khebs par byas te/_me tog kha dog du ma/_kha dog sna tshogs dag gis stong gsum gyi stong chen po'i 'jig rten 
[\[212a\]]
[\[212a.1\]]gyi khams khebs par byas nas tshangs pa'i 'jig rten de nyid du 'dug ste de'i tshe tshigs su bcad pa 'di dag smras so/_/gang gis sdug bsngal mtha' yas bzod byas shing /_/brtul zhugs brtan pas byang chub rab bsgrubs pa/_/drang srong chen po shAg thub sus 
[\[212a.2\]]mthong ba/_/lha mi rnams kyis rnyed pa rab tu rnyed/_/gang gA'i bye snyed byang chub sems dpa' mang /_/brtson 'grus dag gi stobs kyis phyir bor te/_/stong phrag bye ba'i bdud rnams rab btul nas/_/byang chub rdul bral mya ngan med pa thob/_/'gro ba kun gyi gtso bo bsnyen 
[\[212a.3\]]bkur bar/_/shar phyogs logs kyi mchog gi 'jig rten khams/_/legs par sprul nas spyod pa yongs dag pa'i/_/rgyal ba'i thad nas bdag ni 'dir mchis so/_/su dag chos kyi gtam rnams nyan pa dang /_/phyogs bcu'i byang chub sems dpa' blta ba dang /_/rkang 
[\[212a.4\]]gnyis gtso bo de yang blta 'dod pa/_/de dag bya rgod phung por myur du sheg_/'dren pa mthong ba shin tu rnyed par dka'/_/zhi ba'i chos kyang thos par shin tu dka'/_/dal 'byor mir skye shin tu rnyed par dka'/_/tshul khrims dad pa'ang rtag tu rnyed par dka'/_/'jig rten rnam 
[\[212a.5\]]par 'dren pa bzhugs bzhin du/_/bde 'dod gang zhig bsod nams mi byed na/_/mya ngan 'das nas des ni ci bya yis/_/de ni rgyal ba'i drung der 'dong bar bya/_/gang dag ngan 'gro thams cad spangs nas ni/_lha mi'i nang du bde ba 'thob pa dang /_/mya ngan 'das 'thob bde bar 
[\[212a.6\]]'gyur 'dod pa/_mtshungs med de yi gan du de dag dong /_/de ni sman pa'i rgyal po bdud rtsi sbyin/_/de ni ded dpon mchog gi lam mtshon pa/_/de ni chos rgyal rin chen dam pa 'chang /_/de ni sems can kun gyi rten dang dpung /_/de nas byang chub sems dpa' sems dpa' chen 
[\[212a.7\]]po gtsug na rin po ches tshigs su bcad pa mngon par sgrub pa 'di dag smras pas stong gsum gyi stong chen po'i 'jig rten gyi khams kyang dbyangs kyis go bar gyur/_tshe dang ldan pa sha ra dwa ti'i bus kyang tshigs su bcad pa 'di dag thos te/_thos nas bcom ldan 'das la 'di 
[\[212b\]]
[\[212b.1\]]skad ces gsol to/_/bcom ldan 'das 'di lta bu'i don dang ldan pa'i tshigs su bcad pa 'di dag gang nas byung /_bcom ldan 'das kyis bka' stsal pa/_sha ri'i bu shar phyogs logs su sangs rgyas kyi zhing 'di nas sangs rgyas kyi zhing brgya stong phrag dgu bcu rtsa dgu gnyis 
[\[212b.2\]]'das pa na 'jig rten gyi khams legs par sprul pa zhes bya ba zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas yongs su dag par rab tu gnas pa zhes bya ba da ltar bzhugs te 'tsho zhing gzhes la chos kyang ston pa de'i gan nas/_
[\[212b.3\]]byang chub sems dpa' sems dpa' chen po gtsug na rin po che zhes bya ba byang chub sems dpa' brgyad stong dang bcas te nga la blta ba dang /_phyag bya ba dang /_bsnyen bkur bya ba dang /_phyogs bcu nas 'dus pa'i byang chub sems dpa' sems dpa' chen po 'di dag kyang blta ba'i 
[\[212b.4\]]phyir lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa brgya stong mang pos yongs su bskor cing mdun du bdar nas rnga ni rab tu rdung /_me tog gi char ni rab tu 'bebs/_'od 
[\[212b.5\]]zer ni 'byin/_stong gsum gyi stong chen po'i 'jig rten gyi khams ni g.yo bar byed cing /_byang chub sems dpa'i mthu chen po dang /_byang chub sems dpa'i rdzu 'phrul chen pos 'jig rten gyi khams legs par sprul pa de nas mi snang bar gyur nas 'jig rten gyi khams mi 
[\[212b.6\]]mjed 'dir phyin te/_shA ri'i bu byang chub sems dpa' sems dpa' chen po gtsug na rin po che des sems can bag med pa rnams yang dag par bskul ba'i phyir tshangs pa'i 'jig rten du 'dug nas tshigs su bcad pa 'di dag smras so/_/shA ri'i bu tshigs su bcad 
[\[212b.7\]]pa 'di dag gis stong gsum gyi stong chen po'i 'jig rten gyi khams go bar byas nas sems can dpag tu med pa yang dge ba'i rtsa ba bskyed do/_/de nas byang chub sems dpa' sems dpa' chen po gtsug na rin po che byang chub sems dpa' brgyad stong po de dag dang lhan cig 
[\[213a\]]
[\[213a.1\]]tu lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa brgya stong du mas yongs su bskor cing mdun du bdar nas rnga ni rab tu rdung /_me tog gi char ni rab 
[\[213a.2\]]tu 'bebs/_'od zer ni 'byin/_stong gsum gyi stong chen po'i 'jig rten gyi khams ni g.yo bar byed cing byang chub sems dpa'i mthu chen po dang /_byang chub sems dpa'i rdzu 'phrul chen pos bcom ldan 'das ga la ba der dong ste lhags nas bcom ldan 'das kyi zhabs 
[\[213a.3\]]la mgo bos phyag 'tshal te bcom ldan 'das la lan gsum bskor ba byas nas byang chub sems dpa' sems dpa' chen po de dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang 
[\[213a.4\]]mi ma yin pa brgya stong mang po de dag dang lhan cig tu bcom ldan 'das kyi spyan sngar 'dug go_/phyogs gcig tu 'dug nas kyang bcom ldan 'das la byang chub sems dpa' gtsug na rin po ches 'di skad ces gsol to/_/bcom ldan 'das de bzhin gshegs pa dgra bcom pa yang 
[\[213a.5\]]dag par rdzogs pa'i sangs rgyas yongs su dag par rab tu gnas pa/_bcom ldan 'das la gnod pa chung ngam/_nyam nga ba nyung ngam/_bskyod pa yang ngam/_'tsho 'am/_stobs dang bde bar reg pa la gnas sam zhes snyun gsol lo/_/bcom ldan 'das bdag kyang byang chub sems dpa' 
[\[213a.6\]]sems dpa' chen po rnams kyi spyod pa yongs su dag pa nyan pa'i slad du 'dir mchis na/_bcom ldan 'das byang chub sems dpa' rnams spyod pa yongs su dag pa gang la gnas na shin tu mthar phyin pa dang /_shin tu grub pa dang /_bde bar 'gyur ba dang /_shin tu yongs 
[\[213a.7\]]su dag pa 'thob par 'gyur ba dang /_de dag la bag chags kyi mtshams sbyor bar 'gyur ba'i nyon mongs pa thams cad kun tu 'byung bar mi 'gyur ba dang /_rang gi spyod pa yongs su dag pas sems can thams cad kyi sems kyi spyod pa rab tu 'tshal bar 'gyur ba dang /_spyod 
[\[213b\]]
[\[213b.1\]]pa'i mtshan nyid rnams yang dag pa ji lta ba bzhin du khong du chud par 'gyur ba dang /_ye shes kyi spyod pas 'dod chags dang /_zhe sdang dang /_gti mug gi spyod pa rnam par spyod par 'gyur ba dang /_chos kyi spyod pas sems can mi 'thun par spyod pa la gnas pa rnams yang dag pa'i chos 
[\[213b.2\]]kyi nan tan la mos par bgyid par 'gyur ba dang /_de bzhin gshegs pa thams cad la kha na ma tho ba ma mchis par 'gyur ba dang /_sems can thams cad nye bar 'tsho bar 'gyur ba dang /_de dag la bdud thams cad kyis glags mi rnyed par 'gyur ba dang /_de dag phyogs 
[\[213b.3\]]bcu'i 'jig rten na da ltar byung ba'i sangs rgyas thams cad lta ba la sgrib pa ma mchis par 'gyur ba dang /_de dag gi spyod pa thams cad de bzhin gshegs pa'i ye shes kyi spyod pas rig par 'gyur ba'i byang chub sems dpa' rnams kyi spyod pa yongs su dag pa de de bzhin 
[\[213b.4\]]gshegs pa dgra bcom pa yang dag par rdzogs pa'i sangs rgyas kyis legs par bstan du gsol/_de skad ces gsol pa dang /_bcom ldan 'das kyis byang chub sems dpa' sems dpa' chen po gtsug na rin po che la 'di skad ces bka' stsal to/_/rigs kyi bu de'i 
[\[213b.5\]]phyir legs par rab tu nyon la yid la zung shig dang /_byang chub sems dpa' sems dpa' chen po rnams kyi spyod pa yongs su dag pa'i dpe tsam cung zad cig bshad do/_/bcom ldan 'das legs so zhes gsol nas byang chub sems dpa' gtsug na rin po che bcom 
[\[213b.6\]]ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/rigs kyi bu byang chub sems dpa' sems dpa' chen po rnams kyi spyod pa yongs su dag pa ni 'di bzhi ste/_bzhi gang zhe na/_'di lta ste/_pha rol tu phyin pa'i spyod pa 
[\[213b.7\]]yongs su dag pa dang /_byang chub kyi phyogs kyi chos kyi spyod pa yongs su dag pa dang /_mngon par shes pa sgrub pa'i spyod pa yongs su dag pa dang /_sems can yongs su smin par bya ba'i spyod pa yongs su dag pa ste/_rigs kyi bu bzhi po de dag ni byang chub sems dpa' 
[\[214a\]]
[\[214a.1\]]rnams kyi spyod pa yongs su dag pa'o/_/de la pha rol tu phyin pa'i spyod pa yongs su dag pa ni kun tu bsngo ba'i ye shes la mkhas par khong du chud par bya'o/_/byang chub kyi phyogs kyi chos kyi spyod pa yongs su dag pa ni lam smra ba'i ye shes la mkhas par khong du chud 
[\[214a.2\]]par bya'o/_/mngon par shes pa sgrub pa'i spyod pa yongs su dag pa ni bsam gtan la sems las su rung ba'i ye shes la mkhas par khong du chud par bya'o/_/sems can yongs su smin par bya ba'i spyod pa yongs su dag pa ni snying rje chen pos lhag pa'i bsam pa brtan pa'i 
[\[214a.3\]]ye shes la mkhas par khong du chud par bya'o/_/rigs kyi bu de la byang chub sems dpa' rnams kyi pha rol tu phyin pa'i spyod pa yongs su dag pa gang zhe na/_'di lte ste/_pha rol tu phyin pa drug gi spyod pa yongs su dag pa'o/_/drug po de dag gang zhe na/_'di lta ste/_sbyin pa 
[\[214a.4\]]dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa rnams so/_/rigs kyi bu de la byang chub sems dpa' rnams kyi sbyin pa'i pha rol tu phyin pa'i spyod pa yongs su dag pa gang zhe na/_'di lta ste/_ser sna'i dri mas 
[\[214a.5\]]kun tu dkris pa'i sems sel ba dang /_gtong ba'i rjes su 'jug pa'i sems 'phel bar byed pa dang /_de ser sna'i dri ma bsal te gtong ba'i sems la gnas nas bdog pa thams cad yongs su gtong ba'i sems la gnas so/_/de sbyin pa sbyin pa na tha dad pa bzhi mi 
[\[214a.6\]]byed de/_bzhi gang zhe na/_'di lta ste/_sems can tha dad du mi byed pa dang /_chos tha dad pa dang /_yongs su bsngo ba tha dad pa dang /_bsam pa tha dad du mi byed do/_/de la ji ltar na sems can tha dad du mi byed ce na/_'di la ni sbyin/_'di la ni mi sbyin/_'di la ni mang 
[\[214a.7\]]du sbyin/_'di la ni nyung ngu sbyin/_'di la ni bzang po sbyin/_'di la ni ngan pa sbyin/_'di la ni rtag tu sbyin/_'di la ni rtag tu mi sbyin/_'di la ni bsti stang du byas te sbyin/_'di la ni bsti stang du byas te mi sbyin/_'di la ni thams cad sbyin/_'di la ni thams cad mi sbyin/_
[\[214b\]]
[\[214b.1\]]'di ni tshul khrims dang ldan pa/_'di ni tshul khrims dang mi ldan pa/_'di ni sbyin pa'i gnas/_'di ni sbyin pa'i gnas ma yin/_'di la sbyin na sbyin pa rnam par dag par 'gyur/_'di la ni rnam par dag par mi 'gyur/_'di ni yang dag par zhugs pa/_'di ni log par 
[\[214b.2\]]zhugs pa'o zhes bya ba ste/_rigs kyi bu de ltar gang 'di lta bu'i sems 'phro ba spong zhing mnyam pa nyid dang /_tha dad pa ma yin pa dang /_mi mtho mi dma' ba dang /_sems can thams cad la sems mnyam pa dang yang dag par sbyor ba dang /_mtshungs par sbyin pa dang /_mtshungs 
[\[214b.3\]]par byams pa dang /_mtshungs par snying rje ba dang /_bye brag med pa dang /_nam mkha' dang mtshungs par gyur pa de ni sems can tha dad pa ma yin pa zhes bya'o/_/de la ji ltar na chos tha dad du mi byed ce na/_gang chos smra bar 'gyur ba de dag la ni sbyin/_gang chos mi yin par smra 
[\[214b.4\]]bar 'gyur ba de dag la ni mi sbyin no snyam du de ltar sems mi skyed de/_de chos thams cad mnyam pa nyid thob nas sbyin pa sbyin te/_so so'i skye bo rnams ni dman pa'o snyam du sbyin pa mi sbyin/_'phags pa rnams ni rgya chen po'o zhes sbyin pa mi sbyin gyi/_chos kyi dbyings rang bzhin gyis 
[\[214b.5\]]mnyam ste bye brag med pas sbyin pa sbyin pa 'di ni chos tha dad pa ma yin pa zhes bya'o/_/de la ji ltar na yongs su bsngo ba tha dad du mi byed ce na/_gang sbyin pa sbyin pa'i dge ba'i rtsa ba de brgya byin thob par mi sngo/_tshangs pa thob par ma yin/_rgyal po'i srid dang /_tshong dpon dang /_
[\[214b.6\]]khyim bdag dang /_gzugs dang /_longs spyod dang /_dbang phyug dang /_g.yog 'dod par ma yin/_srid pa'i 'gro ba thams cad du 'chi 'pho ba dang skye ba'i skye gnas rnams su dge ba'i rtsa ba de yongs su mi sngo/_nyan thos kyi theg par ma yin/_rang sangs rgyas kyi theg par ma 
[\[214b.7\]]yin te/_dge ba'i rtsa ba de dag bla na med pa yang dag par rdzogs pa'i byang chub las gzhan du mi sngo ba 'di ni bsngo ba tha dad pa ma yin pa zhes bya'o/_/de la ji ltar na sbyin pa sbyin pa na bsam pa tha dad du mi byed ce na/_bsam pa mnyam pa/_sbyor ba mnyam pa/_rnam par smin pa 
[\[215a\]]
[\[215a.1\]]la mi re ba/_pha rol la byas pa'i lan re ba med pa/_g.yo med pa dang /_sgyu med pas sems thag pa nas shin tu yongs su btang ba'i blo sems 'gyod pa med pa gnas gsum du dad pa thob ste sbyin no snyam pa dang /_sbyin par byed pa dang /_byin nas dad pa rab tu 
[\[215a.2\]]thob pa 'di ni bsam pa tha dad pa ma yin pa zhes bya'o/_/rigs kyi bu de ltar na byang chub sems dpa' sbyin pa sbyin pa na tha dad pa 'di bzhi mi byed de/_'di ni byang chub sems dpa' rnams sbyin pa'i pha rol tu phyin pa'i yongs su dag pa'i rkang pa dang po'o/_/de lta ba brgyad yongs su 
[\[215a.3\]]dag par sbyin pa sbyin par byed de/_brgyad po dag gang zhe na/_'di lta ste/_bdag tu lta ba yongs su dag par sbyin pa sbyin pa dang /_de bzhin du sems can du lta ba dang /_srog tu lta ba dang /_gang zag tu lta ba dang /_chad par lta ba dang /_rtag par lta ba dang /_'byung bar lta ba dang /_
[\[215a.4\]]'jig par lta ba yongs su dag pa ste/_lta ba brgyad po de dag yongs su dag par sbyin pa sbyin par byed do/_/de bag la nyal bzhi yongs su spangs nas sbyin pa sbyin par byed de/_bzhi gang zhe na/_so so'i skye bo'i chos kyi bag la nyal dang /_nyan thos kyi chos kyi bag la nyal dang /_rang 
[\[215a.5\]]sangs rgyas kyi chos kyi bag la nyal dang /_bag chags kyi mtshams sbyor ba'i bag la nyal te/_bag la nyal bzhi po de dag yongs su spangs nas sbyin pa sbyin par byed do/_/de 'du shes bzhi yongs su spangs nas sbyin pa sbyin par byed de/_bzhi gang zhe na/_rtag par 'du shes pa 
[\[215a.6\]]dang /_bde bar 'du shes pa dang /_gtsang bar 'du shes pa dang /_bdag tu 'du shes pa ste/_'du shes bzhi po de dag yongs su spangs nas sbyin pa sbyin par byed de/_de rnam pa bzhi yongs su dag par sbyin pa sbyin par byed de/_bzhi gang zhe na/_lus yongs su dag pa dang /_
[\[215a.7\]]ngag yongs su dag pa dang /_sems yongs su dag pa dang /_bsam pa yongs su dag pa ste/_rnam pa bzhi po de dag yongs su dag par sbyin pa sbyin par byed do/_/de chags pa gsum las shin tu 'das nas sbyin pa sbyin par byed de/_gsum gang zhe na/_rnam par smin 
[\[215b\]]
[\[215b.1\]]pa la chags pa dang /_'gyod pa la chags pa dang /_theg pa dman par bsngo ba la chags pa ste/_gsum po de dag las shin tu 'das nas sbyin pa sbyin par byed do/_/de 'jigs pa gsum las shin tu 'das nas sbyin pa sbyin par byed de/_gsum gang zhe na/_lhag pa'i nga rgyal gyi 'jigs 
[\[215b.2\]]pa dang /_rlom sems kyi 'jigs pa dang /_bdud kyi las kyi 'jigs pa ste/_gsum po de dag las shin tu 'das nas sbyin pa sbyin par byed do/_/de rgya bzhis btab nas sbyin pa sbyin par byed de/_bzhi gang zhe na/_nang stong pa nyid kyi rgyas btab pa dang /_phyi stong pa nyid kyi rgyas 
[\[215b.3\]]btab pa dang /_sems can stong pa nyid kyi rgyas btab pa dang /_byang chub stong pa nyid kyi rgyas btab pa ste/_rgya bzhi po de dag gis btab nas sbyin pa sbyin par byed do/_/de brtson 'grus rtsom pa bzhi dang mi 'bral bar sbyin pa sbyin par byed de/_bzhi gang zhe na/_sems can thams cad tshim par 
[\[215b.4\]]byed pa'i brtson 'grus rtsom pa dang /_sangs rgyas kyi chos thams cad yongs su sgrub pa'i brtson 'grus rtsom pa dang /_mtshan dang dpe byad bzang po yongs su rdzogs par byed pa'i brtson 'grus rtsom pa dang /_sangs rgyas kyi zhing yongs su sbyong ba'i brtson 'grus rtsom pa ste/_brtson 
[\[215b.5\]]'grus rtsom pa bzhi po de dag dang ma bral bar sbyin pa sbyin par byed do/_/de dran pa bzhi dang mi 'bral bar sbyin pa sbyin par byed de/_bzhi gang zhe na/_byang chub kyi sems dran pa dang /_sangs rgyas mthong ba dran pa dang /_byams pa chen po dran pa dang /_sems can thams cad kyi 
[\[215b.6\]]nyon mongs pa spong ba dran pa ste/_dran pa bzhi po de dag dang ma bral bar sbyin pa sbyin par byed do/_/de 'khor gsum yongs su dag par sbyin pa sbyin par byed de/_gsum gang zhe na/_bdag gi 'khor yongs su dag pa dang /_sems can gyi 'khor yongs su dag pa dang /_byang chub 
[\[215b.7\]]kyi 'khor yongs su dag pa ste/_'khor gsum po de dag yongs su dag par sbyin pa sbyin par byed do/_/de shes pa yongs su dag pa bzhi yongs su dag par sbyin pa sbyin par byed de/_bzhi gang zhe na/_sbyin pa shes pa yongs su dag pa dang /_sems can gyi bsam pa 
[\[216a\]]
[\[216a.1\]]tshim par byed pa shes pa yongs su dag pa dang /_sgyu ma'i chos su so sor rtog pa shes pa yongs su dag pa dang /_bsngo ba la so sor rtog pa shes pa yongs su dag pa ste/_shes pa yongs su dag pa bzhi po de dag gis yongs su dag par sbyin pa sbyin par byed do/_/
[\[216a.2\]]rigs kyi bu byang chub sems dpa' de lta bu'i chos la zhugs pa de'i sbyin pa'i pha rol tu phyin pa'i spyod pa yongs su dag pa shin tu yongs su dag par 'gyur te/_rigs kyi bu 'di ni byang chub sems dpa'i sbyin pa'i pha rol tu phyin pa'i spyod pa yongs su dag pa'o/_/rigs kyi bu 
[\[216a.3\]]de la byang chub sems dpa'i tshul khrims kyi pha rol tu phyin pa'i spyod pa yongs su dag pa gang zhe na/_rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa ni rnam pa gcig ste/_rnam pa gcig gang zhe na/_'di lta ste/_byang chub kyi 
[\[216a.4\]]sems mnyam pa med pa'i sems/_thun mong ma yin pa'i sems/_'jig rten gsum po thams cad las mchog tu bye brag tu 'phags pa'i sems/_nyan thos dang rang sangs rgyas thams cad zil gyis gnon pa'i sems/_bdud thams cad 'dul ba'i sems/_las 
[\[216a.5\]]dang nyon mongs pa'i sgrib pa thams cad yongs su zad par byed pa'i sems/_sems can thams cad sgrol ba'i sems/_yon tan rin po che dpag tu med pa thams cad kyi sems de nyid mi 'dor zhing srung ba dang /_sbed pa dang /_mi brjed pa ste/_rigs kyi bu 'di 
[\[216a.6\]]ni byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa gcig go_/rigs kyi bu gzhan yang byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa gnyis te/_rnam pa gnyis gang zhe na/_'di lta ste/_
[\[216a.7\]]sems can thams cad la 'od zer thogs pa med pa dang /_sems can de dag kyang byang chub kyi bsam pa'i tshul khrims la 'dzud pa ste/_'di ni rnam pa gnyis so/_/rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa 
[\[216b\]]
[\[216b.1\]]gsum ste/_rnam pa gsum gang zhe na/_'di lta ste/_lus kyi gnod pa thams cad bsal bas lus yongs su dag pa dang /_kha gsag dang /_gzhogs slong dang /_ngag gi skyon thams cad bsal bas/_ngag yongs su dag pa dang /_'dod pa dang /_gnod sems dang /_rnam 
[\[216b.2\]]par 'tshe ba'i rnam par rtog pa bsal bas sems yongs su dag pa ste 'di ni rnam pa gsum mo/_/rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa bzhi ste/_rnam pa bzhi gang zhe na/_'di lta ste/_bslab pa yang dag par 'dzin 
[\[216b.3\]]pa dang /_bslab pa yang dag par bzung ba ma nyams pa dang /_sems can tshul khrims 'chal pa yongs su smin par byed pa dang /_tshul khrims dang ldan pa la ston pa bzhin du gus par byed pa ste/_'di ni rnam pa bzhi'o/_/rigs kyi bu byang chub sems dpa'i tshul khrims 
[\[216b.4\]]kyi pha rol tu phyin pa'i spyod pa yongs su dag pa rnam pa lnga ste/_rnam pa lnga gang zhe na/_'di lta ste/_bdag la mi stod pa dang /_gzhan la mi smod pa dang /_ma bslabs pa la mi brnyas pa dang /_nyan thos kyi sems la mi re ba dang /_rang sangs rgyas kyi theg pa mi 'dod pa ste/_
[\[216b.5\]]'di ni rnam pa lnga'o/_/rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa drug ste/_rnam pa drug gang zhe na/_'di lta ste/_bslab pa las mi 'da' bas sangs rgyas rjes su dran pa dang /_tshul khrims la 'gyod pa med pas 
[\[216b.6\]]chos rjes su dran pa dang /_sangs rgyas kyi bslab pa la lta bas dge 'dun rjes su dran pa dang /_nyon mongs pa thams cad yongs su spong bas gtong ba rjes su dran pa dang /_skye ba thams cad la mi gnas pas tshul khrims rjes su dran pa dang /_dge ba'i chos thams cad yongs su 
[\[216b.7\]]rdzogs par byed pas lha rjes su dran pa ste/_'di ni rnam pa drug go_/rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa bdun te/_rnam pa bdun gang zhe na/_'di lta ste/_sangs rgyas kyi chos thams cad la mngon par dad pa dang /_
[\[217a\]]
[\[217a.1\]]bdag nyid dpang du byas te ngo tsha shes pa dang /_sangs rgyas thams cad mngon sum du byas te khrel yod pa dang /_nga rgyal med pas gus pa dang /_bdag dang gzhan la gdung ba med pas nges pa dang /_'jig rten pha rol du kha na ma tho ba la 'jigs par lta bas rnam par 'tshe ba 
[\[217a.2\]]med pa dang /_sems kyi yongs su gdung ba nye bar zhi bas 'khon du mi 'dzin pa ste/_'di ni rnam pa bdun no/_/rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa brgyad de/_rnam pa brgyad gang zhe na/_'di lta ste/_zang zing med 
[\[217a.3\]]pa'i sems kyis tshul mi 'chos pa dang /_yongs su 'dzin pa thams cad 'dor bas kha gsag med pa dang /_rang bzhin gyis chog shes pas thob kyis 'jal ba mi byed pa dang /_sbyangs pa'i yon tan dang yo byad bsnyungs pas 'phags pa'i rigs yang dag par 'dzin pa yongs 
[\[217a.4\]]su rdzogs pa dang /_dgon pa la gnas pa rjes su mi gtong bas lus la mi lta ba dang /_dam pa'i chos yongs su 'dzin pas srog la mi lta ba dang /_'du 'dzi spong bas gcig pu na dga' ba dang /_khams gsum thams cad kyis 'jigs pas chos kyi dga' ba la mos pa ste 
[\[217a.5\]]'di ni rnam pa brgyad do/_/rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa dgu ste/_rnam pa dgu gang zhe na/_'di lta ste/_kun nas mnar sems kyi dngos po dgu po rnams 'dul ba dang /_sems can gyi gnas dgu po rnams 
[\[217a.6\]]las shin tu 'da' ba dang /_mthar gyis gnas pa'i snyoms par 'jug pa dgu po rnams kyi rtsa ba yongs su sbyong ba dang /_yongs su gdung ba med pas sems zhi ba dang /_sems las su rung bas zhi gnas kyi tshogs kun tu tshol ba dang /_cho ga dang tshul khrims dang lta ba 
[\[217a.7\]]nyams pa las shin tu 'das pas mi lhod pa dang /_theg pa chen po yongs su rdzogs pas sems can thams cad la mi slu ba dang /_tshul khrims la skyon med pas shin tu mthar thug pa dang /_yongs su bsngo ba la mkhas pas sems phyad pa ste/_'di ni rnam pa dgu'o/_/
[\[217b\]]
[\[217b.1\]]rigs kyi bu byang chub sems dpa'i tshul khrims kyi pha rol tu phyin pa'i spyod pa yongs su dag pa rnam pa bcu ste/_rnam pa bcu gang zhe na/_'di lta ste/_lus kyi las rnam gsum yongs su dag pa dang /_ngag gi las rnam bzhi yongs su dag pa dang /_yid kyi las rnam gsum yongs su dag 
[\[217b.2\]]pa dang /_g.yo sgyu dang bral te drang zhing tshul 'chos pa med pa'i bsam pa dang ldan pa dang /_bslab pa thams cad dang mi 'gal ba dang /_phan par sbyor ba'i dngos po'i sngon du 'gro bas rjes su ston pa dang /_dul zhing cang shes kyi sa'i phyir sems dmu rgod ma yin pa dang /_bdag 
[\[217b.3\]]nyid byed pas sems can thams cad kyi slob mar gyur pa dang /_nga rgyal med pas sbyin pa'i gnas rnams la 'dud cing phyag 'tshal ba dang /_srog gi dbang por chos mdun du byed kyi 'jig rten gyi zang zing mdun du mi byed pa ste/_'di ni rnam pa bcu'o/_/rigs kyi bu gzhan yang 
[\[217b.4\]]byang chub sems dpa' rnams kyi tshul khrims kyi pha rol tu phyin pa'i spyod pa yongs su dag pa rnam pa gnyis te/_rnam pa gnyis gang zhe na/_'di lta ste/_mtshan ma dang bcas shing 'bad pa dang bcas pa'i tshul khrims ni srog gi phyir yang mi 'bral ba dang /_mtshan ma med pa dang 
[\[217b.5\]]lhun gyis grub pa'i tshul khrims ni chos thams cad la sgro mi 'dogs par slob pa ste/_'di ni rnam pa gnyis so/_/rigs kyi bu gzhan yang byang chub sems dpa'i tshul khrims kyi pha rol tu phyin pa'i spyod pa yongs su dag pa gnyis te/_gnyis gang zhe na/_'di lta ste/_nang rnam 
[\[217b.6\]]par dag pas skye mched rnam par dag pa dang /_phyi rnam par dag pas yul thams cad spangs pa'o/_/rigs kyi bu gzhan yang byang chub sems dpa'i tshul khrims kyi pha rol tu phyin pa'i spyod pa yongs su dag pa gnyis te/_gnyis gang zhe na/_'di lta ste/_byang chub kyi ngo bo 
[\[217b.7\]]nyid kyi mtshan nyid kyis byang chub tu yongs su bsngo ba dang /_mngon par 'du mi byed pas tshul khrims rnam par dag pa'i mtshan nyid de/_gnyis po de dag go_/rigs kyi bu 'di ni byang chub sems dpa'i tshul khrims kyi pha rol tu phyin pa'i spyod pa yongs su dag pa'o/_/rigs 
[\[218a\]]
[\[218a.1\]]kyi bu de la byang chub sems dpa'i bzod pa'i pha rol tu phyin pa'i spyod pa yongs su dag pa gang zhe na/_rigs kyi bu 'di la byang chub sems dpa' ni dag yongs su dag pas 'di ltar gshe yang slar mi gshe'o/_/lus yongs su dag pas brdegs kyang slar mi rdeg 
[\[218a.2\]]go_/sems yongs su dag pas khros kyang slar mi khro'o/_/lhag pa'i bsam pa yongs su dag pas 'tshig par byas kyang slar mi 'tshig go_/rigs kyi bu gzhan yang byang chub sems dpa' ni sems can la lta ba'i phyir gzhan gyis ngan du smras sam/_ngan du brjod pa'i tshig gi 
[\[218a.3\]]lam thos kyang mi gshe'o/_/'jig rten pha rol la lta ba'i phyir lag pa dang /_bong ba dang dbyug pas brdegs kyang khong khro bar mi 'gyur ro/_/byang chub kun tu srung ba'i phyir yan lag dang nying lag bcad kyang khong khro bar mi 'gyur ro/_/rigs kyi bu gzhan yang byang chub sems 
[\[218a.4\]]dpa' ni bsdu ba'i dngos po yongs su 'dzin pa'i phyir slong ba la mi gshe'o/_/byang chub kyi lam gyis nye bar brtan pa'i phyir de dag la byams pa nye bar sgrub bo/_/smon lam yongs su rdzogs par bya ba'i phyir de dag la snying rje skyed do/_/bdud kyi las dang nyon mongs pa thams cad spang 
[\[218a.5\]]ba'i phyir gang slong yang de la phan par sems shing snying rje dang ldan te byang chub kyi yan lag tu nges par sbyin par byed do/_/rigs kyi bu gzhan yang byang chub sems dpa' ni sangs rgyas kyi sku yongs su rdzogs par bya ba'i phyir sangs rgyas rjes su dran zhing bzod do/_/stobs bcu 
[\[218a.6\]]yongs su rdzogs par bya ba'i phyir byang chub rjes su dran zhing bzod do/_/dus gsum la chags pa med pa'i ye shes mthong ba yongs su rdzogs par bya ba'i phyir ye shes rjes su dran zhing bzod do/_/byams pa chen po yongs su rdzogs par bya ba'i phyir phan par 'dod pa rjes su dran 
[\[218a.7\]]zhing bzod do/_/snying rje chen po yongs su rdzogs par bya ba'i phyir 'bras bu yod pa rnam par gnon pa rjes su dran zhing bzod do/_/mi 'jigs pa yongs su rdzogs par bya ba'i phyir seng ge bsgyings pa rjes su dran zhing bzod do/_/sems can thams cad la 'dud pa'i phyir spyi 
[\[218b\]]
[\[218b.1\]]gtsug bltar mi snang ba rjes su dran zhing bzod do/_/'jig rten thams cad kyis zil gyis mi non pa'i phyir mtshan dang dpe byad bzang po rjes su dran zhing bzod do/_/thams cad mkhyen pa'i ye shes myang ba'i phyir sangs rgyas kyi chos thams cad yongs su rdzogs par rjes su dran 
[\[218b.2\]]zhing bzod do/_/rigs kyi bu byang chub sems dpa'i bzod pa ni stobs gnyis kyis yongs su dag par 'gyur te/_gnyis gang zhe na/_'di lta ste/_so sor rtog pa'i stobs dang sgom pa'i stobs so/_/de la gang lus dang sems la gnas te bzod pa ni so sor rtog pa'i stobs so/_/
[\[218b.3\]]gang chos thams cad la gnas te bzod pa ni sgom pa'i stobs so/_/rigs kyi bu gzhan yang byang chub sems dpa'i bzod pa'i pha rol tu phyin pa'i spyod pa yongs su dag pa ni gang sems can thams cad la bdag med par bzod cing chos thams cad la dben par bzod de/_gang chos 
[\[218b.4\]]thams cad la mi bzod pa de ni bzod pa yongs su dag pa'o/_/de ci'i phyir zhe na/_'di la don dam par gang bzod pa 'am/_mi bzod pa'i chos gang yang med do/_/gang chos thams cad khas mi len pa de'i bzod pa yongs su dag pa ste/_chos khas len pa la ni bzod pa yongs su 
[\[218b.5\]]dag pa gang yang med do/_/gang chos thams cad la zhum pa med pa de'i bzod pa yongs su dag pa ste/_zhum pa la ni bzod pa yongs su dag pa gang yang med do/_/gang chos thams cad mi 'dzin pa de'i bzod pa yongs sa dag pa ste/_'dzin pa la ni bzod pa yongs su dag pa gang yang med 
[\[218b.6\]]do/_/gang la bdag med pa dang /_sems can med pa dang /_chos med pa de'i bzod pa yongs su dag pa ste/_bdag dang sems can dang /_chos la gnas pa la ni bzod pa yongs su dag pa gang yang med do/_/rigs kyi bu gzhan yang byang chub sems dpa'i bzod pa'i pha rol 
[\[218b.7\]]tu phyin pa'i spyod pa yongs su dag pa gnyis te/_gnyis gang zhe na 'di lta ste/_lus rnam par 'phrul pa'i bzod pa yongs su dag pa dang /_chos thams cad ji lta ba bzhin du bzod pa yongs su dag pa ste/_gnyis po de dag go_/rigs kyi bu 'di ni byang chub sems dpa'i bzod 
[\[219a\]]
[\[219a.1\]]pa'i pha rol tu phyin pa'i spyod pa yongs su dag pa'o/_/rigs kyi bu de la byang chub sems dpa'i brtson 'grus kyi pha rol tu phyin pa'i spyod pa yongs su dag pa gang zhe na/_gang byang chub kyi sems mi gtong ba/_dgos pa dang dgos pa ma yin pa la zhum pa med pa/_
[\[219a.2\]]rtsom pas mi ngal ba/_dge ba'i rtsa ba sogs pa la mi zhan pa/_pha rol tu phyin pa 'di dag las phyir mi ldog pa/_chos thams cad yongs su tshol ba la brtson pa/_chos thams cad ston par rtsom pa/_chos thams cad yongs su 'dzin pa la spro ba/_mchod sbyin chen po las 
[\[219a.3\]]sgrol ba/_sems can rnams yongs su smin par byed pa la yongs su mi skyo ba/_sangs rgyas kyi zhing rnam par spyod pa/_theg pa dman pa las shin tu 'da' ba/_sngon dam bcas pa yongs su rdzogs par byed pa/_sbyin pa dang /_tshul khrims dang /_thos pa'i tshogs 
[\[219a.4\]]sogs pa/_sngon gyi bsod nams bsags pa chud mi gzon pa/_nga rgyal med pas sems can thams cad la rim gro bya'o cog byed pa ste/_'di ni brtson 'grus kyi pha rol tu phyin pa zhes bya'o/_/de'i yongs su dag pa gang zhe na/_gang lus la mig yor dang gzugs brnyan du 
[\[219a.5\]]shes pa/_tshig la brjod du med par shes pa/_sems la shin tu nye bar zhi bar shes pa/_zad pa shes pa rnam par rig pa/_zad pa shes pa rab tu shes pa/_mi skye ba shes pa nges par rtogs pa'o/_/de rtsom pa gsum las rnam par grol bar brtson 'grus rtsom ste/_
[\[219a.6\]]gsum gang zhe na/_gnas pa'i rtsom pa dang /_dmigs pa'i rtsom pa dang /_yongs su rtog pa'i rtsom pa ste/_gsum po de dag go_/de chags pa gsum la mi chags par brtson 'grus rtsom ste/_gsum gang zhe na/_mig dang gzugs dang mig gi rnam par shes pa 
[\[219a.7\]]la mi chags pa/_rna ba dang /_sgra dang /_rna ba'i rnam par shes pa la mi chags pa/_sna dang /_dri dang /_sna'i rnam par shes pa la mi chags pa/_lce dang /_ro dang /_lce'i rnam par shes pa la mi chags pa/_lus dang /_reg bya dang /_lus kyi rnam par shes pa la mi chags 
[\[219b\]]
[\[219b.1\]]pa/_yid dang /_chos dang /_yid kyi rnam par shes pa la mi chags pa'o/_/de 'dzin pa med cing 'dor ba med pa'i brtson 'grus dang ldan pas sbyin pa mi len/_ser sna mi 'dor/_tshul khrims mi len/_'chal pa'i tshul khrims mi 'dor/_bzod pa mi len/_gnod sems 
[\[219b.2\]]mi 'dor/_brtson 'grus mi len/_le lo mi 'dor/_bsam gtan mi len/_g.yeng ba mi 'dor/_shes rab mi len/_'chal pa'i shes rab mi 'dor/_dge ba mi len/_mi dge ba mi 'dor/_sangs rgyas kyi byang chub mi len/_nyan thos dang rang sangs rgyas kyi byang chub 
[\[219b.3\]]mi 'dor ro/_/de len pa med cing 'dor ba med pas gnyis yongs su dag pa'i brtson 'grus dang ldan par 'gyur te/_de la gnyis gang zhe na/_gang nang gi kun tu ldang ba las dmigs pa kun tu ldang ba dang /_phyi rol du rnam par shes pa mtshan ma'i rjes su 'brang bar 'gyur ba de ni gnyis 
[\[219b.4\]]zhes bya'o/_/de la gnyis yongs su dag pa gang zhe na/_gang nang nye bar zhi bas phyi rol du mi rgyu ba dang /_spros pa med pa ste/_'di ni gnyis yongs su dag pa zhes bya'o/_/gang rgyu ba med cing ma spros pa/_spros pa med pa'i brtson 'grus 'di lta bu de ni byang chub sems dpa'i 
[\[219b.5\]]brtson 'grus kyi pha rol tu phyin pa'i spyod pa yongs su dag pa'o/_/rigs kyi bu de la byang chub sems dpa'i bsam gtan gyi pha rol tu phyin pa'i spyod pa yongs su dag pa gang zhe na/_gang bsam gtan gyi yan lag rnams yang dag par sgrub cing yang dag par bsgrubs nas so sor 
[\[219b.6\]]rtog pa dang /_so sor brtags nas kyang snyoms par 'jug pa yin te/_de bsam gtan byed kyang gzugs la gnas te bsam gtan mi byed/_de bsam gtan byed kyang tshor ba la ma yin/_'du shes la ma yin/_'du byed rnams la ma yin/_rnam par shes pa la gnas 
[\[219b.7\]]te bsam gtan mi byed do/_/de bsam gtan byed kyang mig la gnas te bsam gtan mi byed/_de bsam gtan byed kyang rna ba la gnas te bsam gtan mi byed/_sna la ma yin/_lce la ma yin/_lus la ma yin/_yid la gnas te bsam gtan mi byed do/_/de bsam 
[\[220a\]]
[\[220a.1\]]gtan byed kyang gzugs la gnas te bsam gtan mi byed/_sgra la ma yin/_dri la ma yin/_ro la ma yin/_reg bya la ma yin/_chos la gnas te bsam gtan mi byed do/_/de bsam gtan byed kyang lus su rnam par rtog pa la gnas te bsam gtan mi byed/_de bsam 
[\[220a.2\]]gtan byed kyang sems su rnam par rtog pa la gnas te bsam gtan mi byed/_de bsam gtan byed kyang sa la gnas te bsam gtan mi byed/_de bzhin du chu la ma yin/_me la ma yin/_rlung la ma yin/_nam mkha' la gnas te bsam gtan mi byed do/_/de bsam gtan byed kyang 
[\[220a.3\]]zla ba la ma yin/_nyi ma la ma yin/_brgya byin la ma yin/_tshangs pa la ma yin/_skye dgu'i bdag po la gnas te bsam gtan mi byed do/_/'dod pa'i khams la gnas te bsam gtan mi byed/_gzugs kyi khams la ma yin/_gzugs med pa'i khams la gnas 
[\[220a.4\]]te bsam gtan mi byed do/_/de bsam gtan byed kyang 'jig rten 'di la gnas te bsam gtan mi byed/_'jig rten pha rol la gnas te bsam gtan mi byed do/_/de bsam gtan byed kyang mi mtho mi dma' bar gnas te mi g.yo bar gyur cing bsam gtan byed do/_/de bsam gtan 
[\[220a.5\]]byed kyang bdag nye bar len pa'i lta ba la gnas te bsam gtan mi byed do/_/de bsam gtan byed kyang sems can la ma yin/_srog la ma yin/_gso ba la ma yin/_gang zag la ma yin/_shed las skyes pa ma yin/_shed bu nye bar len pa'i lta ba la gnas te bsam gtan mi 
[\[220a.6\]]byed do/_/de bsam gtan byed kyang chad par lta ba khas blangs te bsam gtan mi byed do/_/de bsam gtan byed kyang rtag par lta ba ma yin/_'byung bar lta ba ma yin/_'jig par lta ba khas blangs te bsam gtan mi byed do/_/de bsam gtan byed kyang zag pa shin tu zad par bya 
[\[220a.7\]]ba'i phyir bsam gtan mi byed do/_/de bsam gtan byed kyang skyon med pa la 'jug pa dang /_'bras bu thob pa mngon sum du bya ba'i phyir bsam gtan mi byed do/_/de bsam gtan byed kyang shin tu mngon par 'du mi bya ba'i phyir bsam gtan mi byed do/_/de stong pa nyid kyi ting nge 'dzin 
[\[220b\]]
[\[220b.1\]]'dris par bya ba'i phyir bsam gtan byed kyang stong pa nyid kyi ting nge 'dzin mngon sum du bya ba'i phyir bsam gtan mi byed do/_/de mtshan ma med pa'i ting nge 'dzin 'dris par bya ba'i phyir bsam gtan byed kyang mtshan ma med pa'i ting nge 'dzin mngon sum du bya ba'i phyir bsam gtan mi byed do/_/de 
[\[220b.2\]]smon pa med pa'i ting nge 'dzin 'dris par bya ba'i phyir bsam gtan byed kyang smon pa med pa'i ting nge 'dzin mngon sum du bya ba'i phyir bsam gtan mi byed do/_/de byams pa chen po'i go bgos snying rje chen po'i byin gyi rlabs la gnas te rnam pa thams cad kyi mchog dang ldan pa'i stong 
[\[220b.3\]]pa nyid kyi rnam pas mngon par bsgrubs pa bsam gtan du byed do/_/de la rnam pa thams cad kyi mchog dang ldan pa'i stong pa nyid gang zhe na/_sbyin pa ma tshang ba med pa/_tshul khrims ma tshang ba med pa/_bzod pa ma tshang ba med pa/_brtson 'grus ma tshang ba med pa/_bsam gtan 
[\[220b.4\]]ma tshang ba med pa/_shes rab ma tshang ba med pa/_thabs ma tshang ba med pa/_byams pa ma tshang ba med pa/_snying rje dang /_dga' ba dang /_btang snyoms ma tshang ba med pa/_bden pa shes pa la 'jug pa ma tshang ba med pa/_byang chub kyi sems sems can la lta ba ma tshang ba med pa/_
[\[220b.5\]]bsam pa dang lhag pa'i bsam pa'i sbyor ba ma tshang ba med pa/_sbyin pa dang /_snyan par smra ba dang /_don byed pa dang /_don 'thun pa ma tshang ba med pa/_dran pa dang shes bzhin ma tshang ba med pa/_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_
[\[220b.6\]]dbang po dang /_stobs dang /_byang chub kyi yan lag dang /_'phags pa'i lam yan lag brgyad pa ma tshang ba med pa/_zhi gnas dang lhag mthong ma tshang ba med pa/_sbyin pa dang /_dul ba dang /_yang dag par sdom pa dang /_nges pa ma tshang ba med pa/_ngo tsha shes pa dang khrel 
[\[220b.7\]]yod pa/_ma tshang ba med pa/_mi dge ba'i chos dang mi ldan pa/_dge ba'i chos thams cad dang ldan pa/_sangs rgyas kyi tshul rgyun mi 'chad pas byin gyis brlabs pa/_chos kyi tshul 'bar bas yang dag par bsdus pa/_dge 'dun gyi tshul yongs su sdud pa dang ldan pa/_
[\[221a\]]
[\[221a.1\]]sems can thams cad la lta bas byin gyis brlabs pa/_sangs rgyas kyi sku yongs su bsgrubs pas legs par brgyan pa/_sangs rgyas kyi dbyings yongs su rdzogs par bsngos pa/_sangs rgyas kyi ting nge 'dzin mnyam pa nyid dang ldan pa/_sangs rgyas kyi rdzu 
[\[221a.2\]]'phrul dang /_so so yang dag par rig pa dang ldan pa/_stobs bcu'i stobs kyis yang dag par bzung ba/_mi 'jigs pa bzhi la rab tu gnas pa/_sangs rgyas kyi chos ma 'dres pa [{]bcwa [,]bco [}]brgyad dang rjes su 'thun pa/_nyan thos dang rang sangs rgyas kyi theg pa dang ma 'dres pa/_
[\[221a.3\]]bag chags kyi mtshams sbyor ba'i nyon mongs pa bsal ba/_mngon par shes pa'i ye shes dang ma bral ba/_sems can thams cad kyi ston par gyur pa ston pa bzhi thob pa/_'jig rten dang 'jig rten las 'das pa'i chos mnyam pa nyid thob pa/_sems can thams cad yongs su 
[\[221a.4\]]smin par byed pas ma smad pa/_drang ba/_mkhas pa/_sems can thams cad kyi sdug bsngal sel ba/_nyon mongs pa thams cad sbyong ba/_chu bo las sgrol ba/_'dzin pa thams cad gcod pa/_rang bzhin gyis nye bar zhi ba/_las dang nyon mongs pa thams cad kyis nye bar zhi ba/_
[\[221a.5\]]chos nyid kyis btang snyoms pa/_sangs rgyas kyi chos thams cad la lta ba/_rang gi mtshan nyid kyis bems po byin gyis brlabs bya ba'i phyir rnam par grol ba med pa/_rang gi ngang gis lung du ma bstan pa/_sangs rgyas kyi bya ba la rtag tu brtson pa/_nye bar zhi bas bsil bar gyur pa/_
[\[221a.6\]]sems can yongs su smin par bya ba la rtag tu 'bar ba ste/_'di ni rnam pa thams cad kyi mchog dang ldan pa'i stong pa nyid ces bya'o/_/rigs kyi bu 'di lta ste/_dper na yongs su brtag pa bzung ste/_stong gsum gyi stong chen po'i 'jig rten gyi khams na sems can ji snyed yod 
[\[221a.7\]]pa de dag thams cad ri mo mkhan bzo tha dad par bslabs pa/_yan lag rnam par phye ba tha dad du bslabs par gyur te/_de la la la ni sa gcod pa la mkhas kyang 'dri ba la mi mkhas/_la la ni gtan la 'bebs pa la mkhas kyang yan lag dang nying lag la mi mkhas/_kha 
[\[221b\]]
[\[221b.1\]]cig ni rkang lag 'dri ba la mkhas kyang mig dang mgo dang rna ba 'dri ba la mi mkhas pa dag cig yin la/_rigs kyi bu de ltar rnam pa tha dad du bslabs pa/_yan lag rnam par dbye ba la tha dad du bslabs pa/_gzugs tha dad du bslabs pa'i ri mo mkhan de dag thams cad 
[\[221b.2\]]la rgyal po rgyal rigs spyi bo nas dbang bskur bas ras shig byin te/_khyed rnams kyis ras 'di la nga'i gzugs bris te 'on cig khyed cag thams cad kyis kyang 'di la ri mo bris shig_/de nas ri mo mkhan de dag tshogs nas ras de brgyangs pa las ri mo mkhan de dag gi nang nas 
[\[221b.3\]]ri mo mkhan gcig cig yul gzhan zhig tu song bar gyur la/_de nas ri mo mkhan phyi ma de dag gis de la rgyal po de'i gzugs bris na/_rigs kyi bu 'di ji snyam du sems/_ri mo mkhan gcig po de'i lag tu ma blangs na ras de rnam pa thams cad kyi mchog dang ldan par 
[\[221b.4\]]'gyur ram/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_rigs kyi bu de ltar na ji tsam du don rnam par rig par bya ba'i phyir 'di dper byas te/_'di'i don cir blta zhe na/_rigs kyi bu ji ltar ri mo mkhan gcig po de med na 
[\[221b.5\]]ras de rnam pa thams cad kyi mchog dang ldan par mi 'gyur ba de bzhin du rigs kyi bu rnam pa ji snyed dang /_spyod pa ji snyed dang /_brtson pa ji snyed kyis sangs rgyas kyi chos yongs su grub par 'gyur ba'i rnam pa de dag las gal te rnam pa gcig ma bstan na yang rnam pa thams cad 
[\[221b.6\]]kyi mchog dang ldan pa'i stong pa nyid ma yin no/_/nam sangs rgyas kyi chos thams cad kyi rnam pa yang dag par bsdus shing lta ba dang /_nyon mongs pa'i kun nas ldang ba dang /_mtshan ma la dmigs pa'i spros pa thams cad dang lhan cig mi gnas pa de ni byang chub sems dpa'i rnam 
[\[221b.7\]]pa thams cad kyi mchog dang ldan pa'i stong pa nyid yin no/_/bstan pa 'di nges par bshad pa na byang chub sems dpa' brgyad stong gis rnam pa thams cad kyi mchog dang ldan pa'i stong pa nyid la bzod pa rab tu thob bo/_/rigs kyi bu 'di ni byang chub sems dpa'i bsam gtan gyi pha 
[\[222a\]]
[\[222a.1\]]rol tu phyin pa'i spyod pa yongs su dag pa'o/_/rigs kyi bu de la byang chub sems dpa'i shes rab kyi pha rol tu phyin pa'i spyod pa yongs su dag pa gang zhe na/_rigs kyi bu 'di la byang chub sems dpa' ni shes rab yongs su dag pa rnam pa bcu gnyis dang ldan pa 
[\[222a.2\]]yin te/_rnam pa bcu gnyis gang zhe na/_'di lta ste/_sngon gyi mtha' la yang de'i shes rab dang ye shes mthong ba chags pa med cing thogs pa med par 'jug pa dang /_phyi ma'i mtha' la yang de'i shes rab dang ye shes mthong ba chags pa med cing thogs pa med par 'jug pa 
[\[222a.3\]]dang /_da ltar byung ba la yang de'i shes rab dang ye shes mthong ba chags pa med cing thogs pa med par 'jug pa dang /_'dus byas la yang de'i shes rab dang ye shes mthong ba chags pa med cing thogs pa med par 'jug pa dang /_'dus ma byas la yang de'i shes rab dang ye shes 
[\[222a.4\]]mthong ba chags pa med cing thogs pa med par 'jug pa dang /_'jig rten gyi bzo'i gnas dang las kyi gnas thams cad la yang de'i shes rab dang ye shes mthong ba chags pa med cing thogs pa med par 'jug pa dang /_'jig rten las 'das pa la yang de'i shes rab dang ye 
[\[222a.5\]]shes mthong ba chags pa med cing thogs pa med par 'jug pa dang /_rten cing 'brel par 'byung ba shes pa la yang de'i shes rab dang ye shes mthong ba chags pa med cing thogs pa med par 'jug pa dang /_bden pa shes pa la yang de'i shes rab dang ye shes mthong ba chags 
[\[222a.6\]]pa med cing thogs pa med par 'jug pa dang /_kun rdzob bstan pa la yang de'i shes rab dang ye shes mthong ba chags pa med cing thogs pa med par 'jug pa dang /_don dam pa bstan pa la yang de'i shes rab dang ye shes mthong ba chags pa med cing thogs pa med par 'jug 
[\[222a.7\]]pa dang /_sems can gyi dbang po dang brtson 'grus rnam pa tha dad pa'i phyir rab dang /_'bring dang /_tha ma'i dbang po mchog dang mchog ma yin pa shes pas sems can thams cad la yang de'i shes rab dang ye shes mthong ba chags pa med cing thogs pa med par 'jug pa yin 
[\[222b\]]
[\[222b.1\]]te/_de'i shes rab de yang 'phags pa zag pa med pa/_'jig rten las 'das pa/_nges par 'byed pa'i cha dang 'thun pa/_sems can gyi bsam pa'i rjes su zhugs pa/_gting dpag dka' ste mthong bar dka' zhing zab la khong du chud par dka' ba bye brag phyed cing nges par 
[\[222b.2\]]rtogs pa/_lta ba dang bral ba/_bag chags bsal ba/_bdag stong pa nyid du rtogs pa/_thams cad stong pa nyid kyi rjes su zhugs pa/_chos stong pa nyid kyi tshul shes pa/_don la nges par rtogs pa/_shin tu lcigs pa/_shin tu sbyangs pa/_ci yang snang ba med pa/_
[\[222b.3\]]'gal ba med pa/_ma 'gags pa/_dus dang dus ma yin pa la rtog pa/_dus las mi 'da' ba/_skyon med pa/_legs par bsrungs pa/_skyon med pa la dga' ba/_bden pa khong du chud pa/_'gog pa'i bden pa rjes su rtogs pa/_shin tu rgal ba thams cad du kha na ma tho 
[\[222b.4\]]ba med pa/_gcig tu spyod pa med pa spyod pa/_legs par spyad pa spyod pa/_sems can thams cad kyi sems kyi spyod pa la spyod pa/_'jig rten thams cad las phyir log kyang gang nas kyang 'ongs pa med pa/_yul thams cad las shin tu 'das kyang sangs rgyas kyi yul las phyir 
[\[222b.5\]]ma log pa/_rtsom pa thams cad las shin tu 'das kyang sems can yongs su smin par byed pa las phyir ma log pa/_spyod pa thams cad las shin tu 'das kyang dge ba'i spyod pa las phyir ma log pa/_sems kyi dmigs pa thams cad las shin tu 'das kyang 
[\[222b.6\]]sems can thams cad kyi sems kyi spyod pa las phyir ma log pa/_nye bar len pa la spyod kyang nye bar len pa med par 'bar ba/_'jig rten gyi chos thams cad kyis ma gos kyang 'jig rten dang ma bral ba/_lus med kyang sems can thams cad kyi spyod pa dang bsam pa'i 
[\[222b.7\]]rjes su zhugs pa'o/_/de'i shes rab de yang de'i ngang tshul la spyod pa myur du khong du chud pa/_dbang po smin par 'gyur ba/_yun ring por lta ba rtag tu rgyun mi 'chad par dge ba'i chos la brtson pa/_byang chub kyi snying po la gzhol ba/_dge ba sbyin pa la spyod pa nye bar len pa 
[\[223a\]]
[\[223a.1\]]med par 'bar ba/_sangs rgyas thams cad kyis byin gyis brlabs pa/_bdud thams cad 'dul ba/_sems can thams cad tshim par byed pa/_thams cad mkhyen pa'i ye shes mthong ba/_don thams cad rjes su rtogs pa/_chos thams cad ro mtshungs 
[\[223a.2\]]pa/_thabs thams cad kyis yang dag par bzung ba'o/_/rigs kyi bu shes rab kyi pha rol tu phyin pa ni srid pa'i pha rol tu song ba dang dpag tu med pa'i phyir shes rab kyi pha rol tu phyin pa zhes bya'o/_/mtshan ma thams cad dang /_dmigs pa thams cad dang /_sems 
[\[223a.3\]]can gyi sems kyi spyod pa thams cad kyi pha rol du song bas de'i phyir shes rab kyi pha rol tu phyin pa zhes bya'o/_/de'i shes rab yongs su dag pa ni gnyis te/_gnyis gang zhe na/_'di lta ste/_chags pa med pa'i mtshan nyid yongs su dag pa dang /_thogs pa med pa'i ye 
[\[223a.4\]]shes kyi mtshan nyid yongs su dag pa ste/_de dag ni yongs su dag pa gnyis so/_/gzhan yongs su dag pa gnyis te/_gnyis gang zhe na/_dmigs pa yongs su dag pa dang /_lta ba yongs su dag pa ste/_de dag ni yongs su dag pa gnyis so/_/de'i shes rab de yang 
[\[223a.5\]]thams cad kyi rjes su song ba/_sems can gyi rjes su song ba/_chos kyi rjes su song ba'o/_/de'i shes rab de ni nyon mongs pa thams cad kyis phyir mtshams sbyor ba yang med la skye ba'i gnas thams cad kyi mtshams kyang sbyor ro/_/de'i shes rab de gnas pa yang med la 
[\[223a.6\]]yul thams cad dang /_thams cad mkhyen pa'i ye shes kyi yul la yang gnas so/_/de'i shes rab de ni mtha' dang yang bral la dbus la yang mi gnas so/_/de'i shes rab de ni phyogs bcur rnam par lta bas sgrib pa med pa'i spyod yul la 'byung ba shin tu mthong ba'i phyir 
[\[223a.7\]]sgrib pa med pa yang rnyed pa'o/_/de'i shes rab de ni chos thams cad shes shing mngon par rtogs pa'i sngon du 'gro ba'o/_/de'i shes rab de ni chos kyi don thams cad dang ldan yang ldan pa yang ma yin/_mi ldan pa yang ma yin/_bral ba yang ma yin te sbyor ba'am/_mi sbyor ba'am/_
[\[223b\]]
[\[223b.1\]]chos gang gis kyang brjod par bya ba ma yin no/_/rigs kyi bu byang chub sems dpa' shes rab kyi 'byung gnas ni ye shes kyi 'byung gnas yin no/_/bsod nams kyi 'byung gnas yin no/_/thos pa'i 'byung gnas yin no/_/yon tan gyi 'byung gnas yin no/_/chos kyi 'byung 
[\[223b.2\]]gnas yin no/_/gzungs dang spobs pa'i 'byung gnas yin no/_/so so yang dag par rig pa'i 'byung gnas yin no/_/yon tan dang ye shes rnam pa thams cad kyi mchog dang ldan pa'i 'byung gnas yin te/_rigs kyi bu 'di ni byang chub sems dpa'i shes rab kyi pha rol tu 
[\[223b.3\]]phyin pa'i spyod pa yongs su dag pa'o/_/shes rab kyi pha rol tu phyin pa'i spyod pa yongs su dag pa 'di bstan pa na 'khor de'i nang nas lha dang mi srog chags nyi khri nyis stong bla na med pa yang dag par rdzogs pa'i byang chub tu sems skyes so/_/byang chub sems dpa' brgyad stong ni 
[\[223b.4\]]mi skye ba'i chos la bzod pa rab tu thob par gyur to/_/dge slong lnga brgya ni len pa med par zag pa rnams las sems rnam par grol lo/_/lha'i bu khri ni chos rnams la chos kyi mig rdul dang bral zhing dri ma med pa rnam par dag nas de dag tshig 'di skad ces 'dzer te/_bcom ldan 
[\[223b.5\]]'das gang shes rab kyi pha rol tu phyin pa'i spyod pa yongs su dag pa'i chos kyi sgo'i le'u 'di thos par 'gyur ba'i sems can de dag ni sangs rgyas kyi chos thams cad yongs su bzung ba lags na/_gang dag thos nas mos pa dang /_'dzin pa dang /_'chang ba dang /_klog pa dang /_
[\[223b.6\]]ston pa dang /_de bzhin nyid du sgrub pa lta smos kyang ci 'tshal zhes smras so//_//bam po gnyis pa/_de nas yang bcom ldan 'das kyis byang chub sems dpa' sems dpa' chen po gtsug na rin po che la bka' stsal pa/_rigs kyi bu de la byang 
[\[223b.7\]]chub sems dpa'i byang chub kyi phyogs kyi chos kyi spyod pa yongs su dag pa gang zhe na/_rigs kyi bu 'di la byang chub sems dpa' lus la lus kyi rjes su lta ba'i dran pa nye bar gzhag pa la gnas te/_lus la rnam pa gnyis su so sor rtog pa dang ldan pa'i dran pa nye bar 
[\[224a\]]
[\[224a.1\]]'jog go_/rnam pa gnyis su so sor rtog pa dang ldan pa gang zhe na/_'di lta ste/_mi sdug pa'i rnam par so sor rtog pa dang ldan pa dang /_sdug pa'i rnam par so sor rtog pa dang ldan pa'o/_/de la mi sdug pa'i rnam par so sor rtog pa dang ldan pa gang zhe na/_'di 
[\[224a.2\]]lta ste/_kye ma lus 'di ni mi gtsang ba ste/_btsog pas yongs su gang ba/_yun thung zhing byis pa 'drid pa yin no zhes bya ba 'di ni mi sdug pa'i rnam par so sor rtog pa dang ldan pa'o/_/de la sdug pa'i rnam par so sor rtog pa dang ldan pa gang zhe na/_'di lta ste/_gang lus 
[\[224a.3\]]mi gtsang ba grogs med pa 'dis de bzhin gshegs pa'i sku/_chos kyi sku/_bsod nams kyi sku/_ye shes kyi sku/_rdo rje'i sku/_mi shigs pa'i sku/_zag pa med pa'i sku/_'jig rten gsum las bye brag tu 'phags pa'i sku/_gzugs mthong na sems can thams cad tshim 
[\[224a.4\]]par 'gyur ba'i sku thob par bya'o snyam pa 'di ni sdug pa'i rnam par so sor rtog pa dang ldan pa zhes bya ste/_rigs kyi bu 'di ni byang chub sems dpa'i rnam pa gnyis su so sor rtog pa dang ldan pa'i dran pa nye bar gzhag pa sgom pa'o/_/rigs kyi bu gzhan yang byang chub sems dpa' 
[\[224a.5\]]lus la lus kyi rjes su lta ba'i dran pa nye bar gzhag pa sgom pa ni chos gnyis yongs su sbyong ste/_gnyis gang zhe na 'di lta ste/_mi rtag pa'i rnam pa dang /_rtag pa'i rnam pa'o/_/de la mi rtag pa'i rnam pa gang zhe na/_kye ma lus 'di ni mi rtag pa'i rnam pa ste/_ring por mi 
[\[224a.6\]]gnas pa/_tha mar 'chi ba yin par shes nas lus kyi phyir mi 'thun pa'i 'tsho ba mi spyod cing snying po nyid len to/_/de snying po gsum len te/_gsum gang zhe na/_lus kyi snying po dang /_longs spyod kyi snying po dang /_'tsho ba'i snying po dang gsum mo/_/de lus mi rtag go snyam 
[\[224a.7\]]nas sems can thams cad kyi bran dang slob mar khas blangs te ci bya'o cog la 'bad pa yin/_lus mi rtag go snyam nas lus kyi nyes pa yon po dang /_g.yo dang tshul 'chos pa thams cad mi byed do/_/lus mi rtag go snyam nas srog la bag mi rton par 'gyur te/_srog gi phyir yang 
[\[224b\]]
[\[224b.1\]]sdig pa mi byed do/_/lus mi rtag go snyam nas longs spyod la sred cing chags par mi byed de/_bdog pa thams cad yongs su gtong ba yin no/_/rigs kyi bu de ltar na byang chub sems dpa' mi rtag pa'i rnam pas lus la lus kyi rjes su lta zhing gnas te/_de las yon tan 
[\[224b.2\]]gyi phan yon rab tu 'thob bo/_/de la rtag pa'i rnam pa gang zhe na/_gang lus la lus kyi rjes su lta zhing gnas pa'i byang chub sems dpa' dge ba dang ldan pa'i sems kyi dpyod pa'i ye shes skyes shing byung ba de dag sangs rgyas kyi rigs mi 'chad pa dang /_chos kyi rigs mi 'chad 
[\[224b.3\]]pa dang /_dge 'dun gyi rigs mi 'chad pa dang /_sems can gyi khams mtha' dag yongs su bskyab pa'i phyir thams cad mkhyen pa nyid du yongs su sngo ste/_sems can thams cad la btang ba sems can thams cad dang thun mong du byed pa 'di ni rtag pa'i rnam pa zhes bya'o/_/
[\[224b.4\]]gang mi zad pa ni rtag pa zhes bya ste/_'dus ma byas ni mi zad pa zhes bya'o/_/'dus ma byas ni rtag pa'o/_/rigs kyi bu byang chub sems dpa' dge ba'i rtsa ba rtsom pa thams cad mkhyen pa'i 'dus ma byas nyid du yongs su sngo ba 'di ni rtag pa'i rnam pa zhes bya'o/_/stong pa nyid 
[\[224b.5\]]dang /_mtshan ma med pa dang /_smon pa med pa ni rtag pa zhes bya ste/_de la byang chub sems dpa' stong pa nyid kyi spyod yul dang /_mtshan ma med pa nges par brtags pa dang /_smon pa med pa'i rgyu 'thun pas brtson 'grus brtsam pa thams cad rtsom pa 'di ni rtag pa'i rnam pa 
[\[224b.6\]]zhes bya'o/_/nam mkha' ni rtag pa zhes bya ste/_de la byang chub sems dpa' nam mkha' dang mtshungs pa'i sems rnam par mi rtog pas byang chub sems dpa'i spyad pa spyod pa 'di ni rtag pa'i rnam pa zhes bya'o/_/rigs kyi bu gzhan yang byang chub sems dpa' lus la lus kyi 
[\[224b.7\]]rjes su lta ba'i dran pa nye bar gzhag pa sgom pa de bdag gi lus de la sems can thams cad kyi lus nye bar 'dogs shing bdag gis sems can thams cad kyi lus sangs rgyas kyi sku'i gnas la gnas par bya'o snyam ste/_ji ltar de bzhin gshegs pa'i sku zag pa med pa ltar rang gi 
[\[225a\]]
[\[225a.1\]]lus kyi chos nyid la yang de bzhin du rtog go_/de zag pa med pa'i chos la mkhas pas sems can thams cad kyi lus kyang de'i mtshan nyid du rab tu shes so/_/de zag pa med pa'i lus kyis zag pa med pa'i rang bzhin gyi dge ba'i rtsa ba rnams sogs so/_/
[\[225a.2\]]de zag pa med pa'i sems kyis kyang dge ba'i rtsa ba de dag zag pa med pa'i thams cad mkhyen par yongs su sngo'o/_/de zag pa med pa'i chos thob pas zag pa las 'byung bar mi byed do/_/zag pa rnams gang zhe na/_'di lta ste/_'dod pa'i zag pa dang /_srid pa'i zag pa 
[\[225a.3\]]dang /_ma rig pa'i zag pa dang /_lta ba'i zag pa'o/_/de 'dod pa'i zag pa yongs su shes pa dang ldan pas sems can yongs su smin par bya ba'i phyir bsams bzhin du 'dod pa'i khams su skye'o/_/srid pa'i zag pa yongs su shes pa dang ldan pas dge ba'i rtsa ba 
[\[225a.4\]]bsags pa'i phyir bsams bzhin du srid pa yongs su 'dzin to/_/ma rig pa'i zag pa dang lta ba'i zag pa de gnyis rtsa ba nas gdon pa'i phyir byang chub sems dpa' rnal 'byor la 'jug go_/lus la lus kyi rjes su lta zhing dran pa nye bar gzhag pa sgom pa de lus la sngon gyi 
[\[225a.5\]]mtha' nas kyang ma byung bar so sor rtog go_/lus la phyi ma'i mthar yang mi 'pho bar so sor rtog go_/lus la da ltar byung ba na rang bzhin gyis dben par yang so sor rtog go_/de de ltar lus la rjes su lta zhing gnas pas lus dang ldan pa'i 'jig tshogs la lta ba mi skyed 
[\[225a.6\]]do/_/'jig tshogs la lta ba dang bral bas bdag gir mi byed do/_/bdag gir byed pa med pas yongs su 'dzin pa la yongs su mi 'dzin to/_/yongs su 'dzin pa med pas rtsod pa med pa rab tu 'thob bo/_/rtsod pa spangs pas gnod sems med do/_/gnod sems med pas 
[\[225a.7\]]bzod pa rab tu 'thob bo/_/bzod pa rab tu thob pas phyir khengs par yang mi 'gyur 'dud par yang mi 'gyur ro/_/khengs par yang mi 'gyur 'dud par yang mi 'gyur bas chos nyid la gnas par 'gyur ro/_/chos nyid la gnas pas phyir yang chos ma yin pa spyod par mi 'gyur ro/_/chos 
[\[225b\]]
[\[225b.1\]]spyod pas chos dang ldan pa'i 'gros su song ngo /_/chos kyi 'gros su song bas chos dang ldan pa'i grogs po rab tu rnyed do/_/chos dang ldan pa'i grogs pos yongs su bzung bas chos dang ldan pa'i mnyan pa thos par 'gyur ro/_/chos thos pa dang ldan pas phyir yang yul rnams 
[\[225b.2\]]la zag par mi 'gyur ro/_/de yul la bsrungs pas ting nge 'dzin sgrub bo/_/mnyam par bzhag pas yang dag pa ji lta ba bzhin du rab tu shes so/_/yang dag pa ji lta ba bzhin du rab tu shes pas phyir yang rtog par mi byed do/_/rnam par rtog par mi byed do/_/rnam 
[\[225b.3\]]par mi rtog pas mi 'gyur ro/_/mi 'gyur bas phyir yang mi byed do/_/rnam par mi byed do/_/nam mi byed rnam par mi byed pa de ni chos mnyam pa nyid kyis chos ji lta ba bzhin thob nas thams cad mkhyen pa'i ye shes rab tu thob pa 'di ni rigs kyi bu byang chub sems dpa'i 
[\[225b.4\]]lus la lus kyi rjes su lta ba'i dran pa nye bar gzhag pa'i spyod pa yongs su dag pa'o/_/rigs kyi bu de la byang chub sems dpa'i tshor ba rnams la tshor ba'i rjes su lta ba'i dran pa nye bar gzhag pa'i spyod pa yongs su dag pa gang zhe na/_rigs kyi bu 'di la byang chub sems dpa'i 
[\[225b.5\]]tshor ba rnams la tshor ba'i rjes su lta ba'i dran pa nye bar gzhag pa sgom pa na tshor ba la bde bar gnas pa'i sems can rnams la snying rje chen po thob par 'gyur ro/_/de 'di ltar gang la tshor ba med pa de ni bde ba yin no zhes slob ste/_de sems can thams cad kyi tshor ba spong ba'i 
[\[225b.6\]]phyir tshor ba rnams la tshor ba'i rjes su lta ba'i dran pa nye bar gzhag pa sgom mo/_/de sems can rnams kyi tshor ba 'gog pa'i phyir go cha bgos kyang bdag gi tshor ba 'gog par yang mi byed do/_/des tshor ba gang ci myong yang tshor ba de dag thams cad snying rje chen pos yongs su bzung 
[\[225b.7\]]zhing myong bar byed de/_de nam bde ba'i tshor ba myong ba de na 'dod chags la spyod pa'i sems can rnams la snying rje chen po rnyed de/_bdag gi 'dod chags kyi bag la nyal ba yang rab tu spong ngo /_/nam sdug bsngal gyi tshor ba myong ba de na zhe sdang la spyod pa'i sems can rnams la snying rje 
[\[226a\]]
[\[226a.1\]]chen po rnyed de/_bdag gi zhe sdang gi bag la nyal yang rab tu spong ngo /_/nam bde ba yang ma yin/_sdug bsngal yang ma yin pa'i tshor ba myong ba de na gti mug la spyod pa'i sems can rnams la snying rje chen po rnyed de bdag gi gti mug gi bag la nyal yang rab tu spong ngo /_/de 
[\[226a.2\]]bde ba'i tshor ba la rjes su chags par mi 'gyur te/_rjes su chags pa legs par 'joms par yang byed do/_/de sdug bsngal gyi tshor ba la khong khro bar mi 'gyur te/_khong khro ba legs par 'joms par yang byed do/_/sdug bsngal yang ma yin bde ba yang ma yin pa'i tshor ba la ma rig pa dang /_
[\[226a.3\]]ldan par mi 'gyur te/_ma rig pa legs par 'joms par yang byed do/_/des tshor ba gang ci myong ba de dag thams cad kyang mi rtag par shes shing myong bar byed do/_/sdug bsngal du shes shing myong bar byed do/_/bdag med par shes shing myong bar byed do/_/de bde ba'i tshor ba la ni mi rtag par 
[\[226a.4\]]shes par 'gyur ro/_/sdug bsngal gyi tshor ba la ni zug rngur shes par 'gyur ro/_/sdug bsngal yang ma yin bde ba yang ma yin pa'i tshor ba la ni zhi bar shes par 'gyur ro/_/de ltar na gang bde ba de ni mi rtag pa'o/_/gang sdug bsngal ba de ni sdug bsngal ba nyid do/_/gang bde ba yang ma yin 
[\[226a.5\]]sdug bsngal ba yang ma yin pa de ni bdag med pa'o/_/rigs kyi bu byang chub sems dpa' de ltar tshor ba rnams la tshor ba'i rjes su lta zhing gnas pa de chos thams cad skyes pa dang /_zhig pa dang /_zhu ba dang /_gnas pa med par shes so/_/chos thams cad la skye ba dang 'jig 
[\[226a.6\]]par yang so sor rtog go_/so sor rtog pa na chos skye ba de dag gang nas 'ong /_'gag pa rnams gang du sogs par 'gyur snyam du chos rnams kyi skye ba dang /_'jig pa yang dag par rjes su mi mthong ngo /_/des chos rnams gang nas kyang mi 'ong /_gang du yang mi 'gro bar shes nas 
[\[226a.7\]]tshor ba thams cad rgyun chad par sgrub bo/_/bsgrubs nas kyang nan tan du mi byed do/_/de ci'i phyir zhe na/_sems can thams cad kyi tshor ba 'gag par byed kyi/_bdag 'ba' shig gi tshor ba 'gag par byed pa ni ma yin te/_rigs kyi bu 'di ni byang chub sems dpa' tshor ba rnams la tshor ba'i 
[\[226b\]]
[\[226b.1\]]rjes su lta ba'i dran pa nye bar gzhag pa thabs mkhas pa dang /_snying rje chen pos yongs su zin pa'o/_/gang tshor ba 'gag pa yang rab tu shes la tshor ba 'gag pa mngon sum du yang mi byed de/_tshor ba rnams la tshor ba'i rjes su lta ba'i dran pa nye bar gzhag pa sgom pa la gnas pa de tshor ba 
[\[226b.2\]]rnams la dben pa dang /_rnam par dben par yang dag pa ji lta ba bzhin rab tu shes so/_/'di la ni myong ba gang yang med do/_/'di la ni tshor bar byed pa gang yang med do/_/chos de dag thams cad ni stong pa ste/_bdag dang bdag gi dang bral ba'o/_/byed pa po dang tshor ba po dang mi ldan pa'o/_/
[\[226b.3\]]rgyu dang rkyen la rag lus pa'o/_/bdag po med pa'o/_/nga'i ba med pa'o/_/yongs su 'dzin pa med pa'o/_/des yang dag par na rgyu dang rkyen de dag gi dngos po mi dmigs so/_/de ma dmigs nas 'di snyam du sems te/_ji ltar rkyen stong pa yin pa de bzhin du rkyen las byung ba'i chos rnams kyang stong 
[\[226b.4\]]pa'o/_snyam nas de stong pa nyid kyi don rig pas lus dben pa dang /_sems dben pa dang don shes pa dang chos rnams shes pa dang /_ye shes rig pas tshor ba rnams la tshor ba'i rjes su lta ba'i dran pa nye bar gzhag pa sgom pa 'di ni byang chub sems dpa' tshor ba rnams la tshor ba'i rjes su lta 
[\[226b.5\]]ba'i dran pa nye bar gzhag pa'i spyod pa yongs su dag pa'o/_/rigs kyi bu de la byang chub sems dpa'i sems la sems kyi rjes su lta ba'i dran pa nye bar gzhag pa'i spyod pa yongs su dag pa gang zhe na/_rigs kyi bu de la byang chub sems dpa' sems la sems kyi rjes su lta ba'i dran 
[\[226b.6\]]pa nye bar gzhag pas gnas pa byang chub kyi sems dran pa nye bar gzhag pa shin tu nye bar gzhag ste/_sems dran pa'i ye shes kyis sems kun tu tshol lo/_/de sems kun tu tshol ba na sems nang na yang yang dag par rjes su mi mthong /_sems phyi rol na yang yang dag par rjes su 
[\[226b.7\]]mi mthong /_sems phyi dang nang na yang yang dag par rjes su mi mthong /_phung po rnams la yang sems yang dag par rjes su mi mthong /_khams rnams la yang sems yang dag par rjes su mi mthong /_skye mched rnams la yang sems yang dag par rjes su mi mthong ngo /_/des 
[\[227a\]]
[\[227a.1\]]sems yang dag par rjes su ma mthong bas sems ga las byung zhes sems kyi rgyun kun tu tshol zhing de 'di snyam du sems te/_dmigs pa yod pa las sems 'byung bar 'gyur ro snyam mo/_/de yang 'di snyam du sems te/_ci dmigs pa de yang gzhan la sems de yang 
[\[227a.2\]]gzhan nam 'on te dmigs pa gang yin pa de nyid sems yin/_gal te dmigs pa yang gzhan la sems kyang gzhan yin na ni sems de gnyis su 'gyur ro/_/'on te dmigs pa gang yin pa de nyid sems yin na ni sems kyis sems de ji ltar mthong bar 'gyur te/_sems kyis 
[\[227a.3\]]sems mthong bar mi rung ngo /_/'di lta ste/_dper na ral gri'i so de nyid kyis ral gri'i so de nyid gcad par mi nus pa dang /_sor mo'i rtse mo de nyid kyis sor mo'i rtse mo de nyid la reg par mi nus pa de bzhin du sems de nyid kyis kyang sems de nyid mthong bar mi nus so snyam nas/_de 'di ltar 
[\[227a.4\]]tshul bzhin du rab tu sbyor ba las gang sems mi gnas pa chad pa ma yin pa/_rtag pa ma yin pa/_ther zug tu mi gnas pa/_rgyu med pa ma yin pa/_rkyen dang mi 'gal ba/_de las kyang ma yin gzhan las kyang ma yin pa/_de nyid kyang ma yin gzhan yang ma yin pa'i sems kyi rgyud 
[\[227a.5\]]sems kyi 'khri shing sems kyi chos nyid sems mi gnas pa dang /_sems rgyu ba med pa dang /_sems snang ba med pa dang /_sems kyi rang gi mtshan nyid ji ltar de bzhin nyid 'khrug par mi byed pa de ltar shes so/_/de ltar mthong ngo /_/de bzhin nyid ji lta ba de bzhin du sems de dag dben pa 
[\[227a.6\]]nyid du rab tu shes/_de bzhin du mthong ba 'di ni rigs kyi bu byang chub sems dpa'i sems la sems kyi rjes su lta ba'i dran pa nye bar gzhag pa'i spyod pa yongs su dag pa'o/_/rigs kyi bu gzhan yang sems la cung zad tsam yang mi mthong /_rnam par mi mthong /_mi rtog rnam par mi rtog 
[\[227a.7\]]g.yo med rlom sems med/_spros pa med pa 'di yang byang chub sems dpa'i sems la sems kyi rjes su lta ba'i dran pa nye bar gzhag pa'o/_/rigs kyi bu gzhan yang ji ltar sems gzugs med pa de bzhin du sems kyis mngon par 'dus byas pa'i dge ba'i rtsa ba rnams kyang gzugs 
[\[227b\]]
[\[227b.1\]]med pa'o/_/ji ltar sems kyis mngon par 'dus byas pa'i dge ba'i rtsa ba rnams gzugs med pa de bzhin du byang chub kyi sems su bsngos pa yang gzugs med pa'o/_/ji ltar byang chub kyi sems su bsngos pa gzugs med pa de bzhin du byang chub de yang gzugs med de de'i phyir sems ji 
[\[227b.2\]]lta bar spyod pa yang de bzhin no/_/spyod pa ji lta bar byang chub kyang de bzhin no/_/byang chub ji lta bar yongs su bsngo ba yang de bzhin zhes bya ste/_sems kyi rang bzhin ni byang chub bo/_/byang chub kyi rang bzhin ni chos thams cad de/_gang 'di ltar sems rab tu rnam par 'byed pa shes pa 'di ni 
[\[227b.3\]]byang chub sems dpa'i sems la sems kyi rjes su lta ba'i dran pa nye bar gzhag pa'o/_/rigs kyi bu gzhan yang gang mgyogs pa/_rab tu mgyogs pa mi gnas par rgyu ba/_spre'u dang rlung 'dra ba/_'bab chu'i rgyun dang 'bru mar gyi mar me dang 'dra ba rgyang ring por 'gro ba lus med pa/_yul 
[\[227b.4\]]la brkam pa/_skye mched drug la spyod yul ba/_gzhan dang gzhan gyi shes pa dang ldan pa'i sems gnas pa/_rtse gcig pa/_mi 'phro ba/_rnam par mi 'phro ba/_zhi gnas la rtse gcig pa/_g.yeng ba med pa 'di ni sems gnas pa zhes bya'o/_/de la dran pa nye bar gzhag pa 
[\[227b.5\]]yongs su rdzogs pa gang zhe na/_gang sems la rnam par 'byed par shes pa dang /_sems la chos kyi dbyings su gnas par shes pa dang /_sems la sems gnas par shes pa dang /_sems la rang bzhin gyis 'od gsal bar shes pa dang /_sems la ji lta ba bzhin du shes pa dang /_
[\[227b.6\]]sems la mngon sum gyi shes pas rab tu shes pa dang /_sems la sgyu ma'i chos su shes pa dang /_sems la dus gsum mnyam pa nyid du shes pa dang /_sems la de kho nar shes pa dang /_sems la g.yo ba med cing gzung ba med par shes pa 'di ni dran pa nye bar gzhag pa yongs 
[\[227b.7\]]su rdzogs pa zhes bya'o/_/de rang gi sems kyi rang bzhin gang yin pa sems can thams cad kyi sems kyi rang bzhin yang de yin par rab tu shes so/_/sems kyi rang bzhin de yongs su shes nas de bzhin du chos ston to/_/rang gi sems kyi ngo bo nyid gang yin pa sems can thams cad kyi sems 
[\[228a\]]
[\[228a.1\]]kyi ngo bo nyid kyang de yin par rab tu shes so/_/sems kyi ngo bo nyid du shes nas kyang de bzhin du chos ston to/_/rang gi sems kyi mtshan nyid gang yin pa sems can thams cad kyi sems kyi spyod pa'i mtshan nyid kyang de yin par rab tu shes so/_/sems kyi mtshan nyid de shes 
[\[228a.2\]]nas kyang de bzhin du chos ston to/_/ji ltar rang gi sems stong pa de bzhin du sems can thams cad kyi sems kyang stong par rab tu shes so/_/sems de dag stong pa nyid du shes nas kyang de bzhin du chos ston to/_/de rang gi sems yang dag par 'du ba gang yin pa sems can thams cad kyi 
[\[228a.3\]]sems yang dag par 'du ba yang de yin par rab tu shes so/_/sems yang dag par 'du ba de dag shes nas kyang de bzhin du chos ston to/_/de rang gi sems mnyam pa nyid kyis sems can thams cad kyi sems mnyam pa nyid du rab tu shes so/_/sems can thams cad kyi sems mnyam 
[\[228a.4\]]pa nyid kyis chos thams cad mnyam pa nyid du rab tu shes so/_/chos thams cad mnyam pa nyid kyis byang chub mnyam pa nyid du rab tu shes shing sems kyis 'gyur bar mi byed de rnam par mi 'gyur ro/_/sems gnas pas chos kyi dbyings gnas pa rjes su shes kyang sems gnas pa'i chos nyid 
[\[228a.5\]]de las kyang mi g.yo ste/_rigs kyi bu 'di ni byang chub sems dpa'i sems la sems kyi rjes su lta ba'i dran pa nye bar gzhag pa'i spyod pa yongs su dag pa'o/_/rigs kyi bu de la byang chub sems dpa'i chos rnams la chos kyi rjes su lta ba'i dran pa nye bar gzhag pa'i spyod pa yongs su dag 
[\[228a.6\]]pa gang zhe na/_rigs kyi bu 'di la byang chub sems dpa'i chos rnams la chos kyis rjes su lta ba'i dran pa nye bar gzhag pa la gnas pa 'di snyam du sems te/_chos kho na skye ba rnams skye/_chos kho na 'gag pa rnams 'gag ste/_'di la bdag gam/_sems can nam/_srog gam/_skye 
[\[228a.7\]]ba po'am/_gso ba'am/_skyes bu 'am/_gang zag gam/_shed las skyes pa'am/_shed bu'am/_gang skye ba'am/_rga ba 'am/_'chi ba 'am/_'pho ba'am/_skye bar 'gyur ba gang yang med do/_/'di ni chos rnams kyi chos nyid de/_gal te bsgrubs na ni 'grub/_ma bsgrubs na 
[\[228b\]]
[\[228b.1\]]ni mi 'grub ste/_dge ba yang rung /_mi dge ba yang rung /_mi g.yo ba yang rung /_ji lta bur bsgrubs pa de lta bur 'grub mod kyi/_chos rnams la sgrub par byed pa yang med la chos rnams rgyu med par yang gag kyang mi skye'o snyam du nye bar brtags na 'di ltar chos dran pa'i ye shes skye ste/_gang 
[\[228b.2\]]bsod nams dang bsod nams ma yin pa dang /_mi g.yo ba mngon par 'du byed pa dang gsum mo/_/de la bdag gis ni bsod nams mngon par 'du byed pa la brtson par bya'o/_/de ni bdag gis sangs rgyas kyi chos bla na med pa/_mchog dam pa/_rab/_khyad par du 'phags pa bcu'i rgyur 
[\[228b.3\]]'gyur te/_bcu po de dag gang zhe na/_'di lta ste/_lus yongs su dag pas mtshan dang /_dpe byad bzang po dang /_spyi gtsug bltar mi mthong ba dang /_pha rol gyi gnod par bya ba thams cad las shin tu 'das pa dang /_ngag yongs su dag pas de bzhin gshegs pa'i gsung sems 
[\[228b.4\]]can thams cad tshim par byed pa rnam pa drug cu shin tu yongs su rdzogs pa dang /_sems yongs su dag pas sems can thams cad la khong khro ba med cing rtag tu rgyun mi 'chad par ting nge 'dzin mi 'khrugs pa dang /_so so yang dag par rig pa yongs su dag pas don dang /_chos dang /_nges 
[\[228b.5\]]pa'i tshig dang /_spobs pa mi zad pa dang /_byams pa chen po yongs su dag pas sems can thams cad mya ngan las 'das pa'i lam la rab tu 'god pa dang /_snying rje chen po yongs su dag pas bskal pa dpag tu med par 'khor bas yongs su mi skyo ba dang /_stobs bcu yongs su rdzogs 
[\[228b.6\]]pas sems can thams cad kyi dbang po mchog dang mchog ma yin pa shes pa dang /_mi 'jigs pa yongs su rdzogs pas bar du gcod pa dang bar du gcod pa'i chos ma yin pa rab tu rtogs pa dang /_sangs rgyas kyi chos ma 'dres pa yongs su rdzogs pas 'das pa dang /_ma 'ongs pa 
[\[228b.7\]]dang /_da ltar byung ba dang /_dus gsum la mi chags pa'i ye shes mthong ba dang /_sangs rgyas kyi chos thams cad yongs su rdzogs pas rang byung gi ye shes rab tu rtogs pa ste/_sangs rgyas kyi chos bla na med pa/_dam pa/_bzang po/_mchog_/rab/_bye brag tu 'phags pa bcu po de dag gi 
[\[229a\]]
[\[229a.1\]]rgyur 'gyur ro/_/des don gyi dbang 'di mthong bas bsod nams kyi tshogs sogs pa la chog mi shes par 'gyur ro/_/de bsod nams ma yin pa'i 'du byed rnams mngon par 'du mi bya ba'i phyir ji ltar bdag la mi dge ba'i chos rnams thams cad kyi thams cad du bag chags su 
[\[229a.2\]]yang mi 'gyur bar bya'o snyam nas brtson par byed do/_/de mi g.yo ba'i 'du byed rnams rab tu shes nas mi g.yo ba'i snyoms par 'jug pa skyed kyang ting nge 'dzin de la snying por 'du shes par yang mi 'gyur la ting nge 'dzin gyi dbang gis kyang mi skye ste/_bsod nams kyi tshogs bsags pa dang /_
[\[229a.3\]]sems can yongs su smin par bya ba'i phyir smon lam gyi dbang gis 'dod pa'i khams su yang skye'o/_/rigs kyi bu de ltar na byang chub sems dpa' thabs mkhas pa chos rnams la chos kyi rjes su lta ba'i dran pa nye bar gzhag pa la gnas shing byang chub tu sgrub pa'i chos gang yin pa de 
[\[229a.4\]]dag sgom la/_byang chub kyi mi 'thun pa'i phyogs kyi chos gang yin pa de dag spong yang dge ba'i chos mngon par 'du byed pas rtag par lta bar yang mi ltung /_mi dge ba'i chos spong yang chad par lta bar yang mi ltung ste/_gang la chad pa med cing rtag pa med pa de ni byang chub sems dpa'i rtag 
[\[229a.5\]]pa dang chad pa yongs su spangs pa'i dbu ma'i lam mo/_/de yang gang zhe na 'di lta ste/_gang tshul bzhin ma yin par yid la byed pa dang /_ma rig pa de gnyi ga yang mtha' ste/_gang de gnyis kyi dbu ma de ni btags pa med cing gdags par 'gyur ba ma yin te/_'di ni chos rnams kyi 
[\[229a.6\]]dbu ma'i lam zhes bya'o/_/de bzhin du ma rig pa dang ma rig pa med pa dang /_'du byed rnams dang 'du byed med pa rnams dang /_rnam par shes pa dang rnam par shes pa med pa dang /_ming dang gzugs dang ming dang gzugs med pa dang /_skye mched drug dang skye mched drug med pa 
[\[229a.7\]]dang /_reg pa dang reg pa med pa dang /_tshor ba dang tshor ba med pa dang /_sred pa dang sred pa med pa dang /_len pa dang len pa med pa dang /_srid pa dang srid pa med pa dang /_skye ba dang skye ba med pa dang /_rga shi dang rga shi med pa dang /_mya ngan dang smre sngags 'don pa dang /_sdug bsngal 
[\[229b\]]
[\[229b.1\]]ba dang /_yid mi bde ba dang /_'khrug pa zhes bya ba de gnyi ga yang mtha' ste/_gang de gnyis kyi dbu ma de ni btags pa med cing gdags par 'gyur ba ma yin te/_'di ni chos rnams kyi dbu ma'i lam zhes bya'o/_/chos rnams kyi dbu ma'i lam de ni 'di 'dra'o/_/de 'dra'o zhes bstan 
[\[229b.2\]]par mi rung ste/_dbu ma'i lam ni btags pa med pa gdags par 'gyur ba ma yin pa/_mtshan ma med pa/_gnas med pa/_gzung ba med pa/_kun gzhi med pa/_zhi ba/_rab tu zhi ba/_nye bar zhi ba'o/_/rigs kyi bu 'di lta ste dper na mda' gang nas 'phangs pa dang /_gang du phog 
[\[229b.3\]]pa de gnyi ga yang mtha' ste/_gang phigs pa dang phog pa de'i dbu ma de ni btags pa med cing gdags par 'gyur ba ma yin te/_blta ba'am reg par mi nus pa de bzhin du rigs kyi bu dmigs pa gang gis rnam par shes pa skye ba dang /_gang du so sor rnam par rig pa gnas pa de gnyi ga yang 
[\[229b.4\]]mtha' ste/_gang de gnyis kyi dbu ma bstan par mi nus pa 'di ni rigs kyi bu brda tsam du dbu ma'i lam zhes bya'i don dam par ni ma yin no/_/don dam pa gang yin pa de ni brjod du med de/_de la ni nyung ngu yang med mang po yang med do/_/gang la nyung ngu yang med mang po yang med pa de ni dbu ma'i 
[\[229b.5\]]lam mo/_/rigs kyi bu gzhan yang bdag dang bdag med pa zhes bya ba de gnyi ga yang mtha' ste/_bdag dang bdag med pa'i ngo bo nyid rnam par dag pa ni dbu ma'i lam mo/_/srog dang gang zag ces bya ba de gnyi ga yang mtha' ste/_srog dang gang zag gi ngo bo nyid rnam par dag pa ni dbu ma'i 
[\[229b.6\]]lam mo/_/mtshan ma dang mtshan ma med pa zhes bya ba de gnyi ga yang mtha' ste/_mtshan ma med par rtog pa ni dbu ma'i lam mo/_/dmigs pa dang mi dmigs pa zhes bya ba de gnyi ga yang mtha' ste/_rtog pa dang 'jig pa med pa ni dbu ma'i lam mo/_/[{]brdzun [,]rdzun [}]pa dang bden pa zhes bya ba de 
[\[229b.7\]]gnyi ga yang mtha' ste/_brjod du med pa ni dbu ma'i lam mo/_/tshu rol dang pha rol zhes bya ba de gnyi ga yang mtha' ste/_'jig tshogs 'gag pa ni dbu ma'i lam mo/_/'dus byas dang 'dus ma byas zhes bya ba de gnyi ga yang mtha' ste/_spyod pa med pa ni dbu ma'i lam mo/_/'khor 
[\[230a\]]
[\[230a.1\]]ba dang mya ngan las 'das pa zhes bya ba de gnyi ga yang mtha' ste/_rnam par rig pa med pa ni dbu ma'i lam mo/_/rigs kyi bu de ltar chos rnams la chos kyi rjes su lta zhing dran pa nye bar gzhag pa la gnas pa'i byang chub sems dpa' de ni chos kyi dbyings dbyer med pa'i 
[\[230a.2\]]phyir dran pa la gnas te/_de chos thams cad chos kyi dbyings su 'du bar rab tu shes so/_/chos kyi dbyings gang yin pa de nyid sems can gyi khams so/_/de chos kyi dbyings dbyer med pas sems can gyi khams dbyer med par khong du chud do/_/chos kyi dbyings gang yin pa dang 
[\[230a.3\]]sems can gyi khams gang yin pa de gnyi ga yang nam mkha'i dbyings dang mtshungs par rab tu shes so/_/des chos thams cad dbyings gcig tu shes nas chos rnams la chos kyi rjes su lta zhing gnas kyang chos la mngon par chags shing lta bar yang mi 'gyur ro/_/de nam mthong ba de ni 
[\[230a.4\]]chos rnams la tha dad du mi byed do/_/des chos rnams mthong yang sha'i mig gis mthong ba ma yin/_lha'i mig gis mthong ba ma yin/_shes rab kyi mig gis mthong ba ma yin no/_/de ci'i phyir zhe na/_de'i mig mtshan mar 'du shes pa ma yin te/_de'i phyir de sha'i mig gis 
[\[230a.5\]]mthong ba ma yin no/_/de'i mig mngon par 'du byed par lhung ba ma yin te/_de'i phyir de lha'i mig gis mthong ba ma yin no/_/de'i mig spros pa la spyod pa ma yin te/_de'i phyir de shes rab kyi mig gis mthong ba ma yin no/_/chos rnams la chos kyi rjes su lta zhing gnas pa de 
[\[230a.6\]]chos thams cad ji lta ba bzhin du mthong nas chos gang la yang mi gnas so/_/des chos thams cad mi gnas par shes nas chos rjes su dran pa des sngon gyi smon lam mi gtong ba 'di ni rigs kyi bu byang chub sems dpa'i chos rnams la chos kyi rjes su dran pa sangs rgyas kyis gnang ba'o/_/
[\[230a.7\]]gang cung zad chos zab mo la so sor rtog kyang thams cad mkhyen pa nyid kyi byang chub kyi sems rjes su dran pa de yang mi 'dor ba 'di ni rigs kyi bu byang chub sems dpa'i chos rnams la chos kyi rjes su lta ba'i dran pa nye bar gzhag pa'i spyod pa yongs su dag pa'o/_/dran pa nye bar gzhag 
[\[230b\]]
[\[230b.1\]]pa bzhi po de dag la gnas pa de phyin ci log bzhi rab tu spong ste/_bzhi gang zhe na 'di lta ste/_lus la lus kyi rjes su lta zhing gnas pas mi sdug pa la sdug par 'du shes pa'i phyin ci log rab tu spong ngo /_/tshor ba rnams la tshor ba'i rjes su lta zhing gnas pas sdug bsngal ba la bde bar 
[\[230b.2\]]'du shes pa'i phyin ci log rab tu spong ngo /_/sems la sems kyi rjes su lta zhing gnas pas mi rtag pa la rtag par 'du shes pa'i phyin ci log rab tu spong ngo /_/chos rnams la chos kyi rjes su lta zhing gnas pas bdag med pa la bdag tu 'du shes pa'i phyin ci log rab tu spong ngo /_/de phyin 
[\[230b.3\]]ci log med pas yang dag pa nyid sgrub bo/_/yang dag pa nyid la zhugs nas byang chub sems dpa'i spyod pa thams cad rnam par dag par 'gyur ro/_/rigs kyi bu de ltar byang chub sems dpa'i spyod pa yongs su dag pa de yang dag par spong ba'i spyod pa yongs su dag pa rab tu 'thob ste/_yang 
[\[230b.4\]]dag par spong ba'i spyod pa yongs su dag pa gang zhe na/_gang byang chub sems dpa' de 'bad pa med cing lhun gyis grub pas dge ba'i chos la sbyor ba la sems 'jug gi mi dge ba la ni ma yin no/_/de phyir zhing sdig pa mi dge ba'i chos skyes pa rnams spang ba'i phyir brtson 'grus rtsom pa 
[\[230b.5\]]dang /_sdig pa mi dge ba'i chos ma skyes pa rnams mi bskyed pa'i phyir brtson 'grus rtsom pa dang /_dge ba'i chos ma skyes pa rnams bskyed pa'i phyir brtson 'grus rtsom pa dang /_dge ba'i chos skyes pa rnams gnas pa dang /_nyams par mi 'gyur ba dang /_phyir zhing 'byung ba dang /_yongs 
[\[230b.6\]]su rdzogs par bya ba'i phyir brtson 'grus rtsom pa'o/_/rigs kyi bu byang chub sems dpa' de sngon gyi las yongs su dag pa'i phyir rang gi ngang nyid kyis dge ba'i chos rnams mngon du 'gyur te/_'bad pa med cing lhun gyis grub pas dge ba'i chos ma skyes pa rnams ni skye'o/_/dge 
[\[230b.7\]]ba'i chos skyes pa rnams ni nyams par mi 'gyur ro/_/rigs kyi bu 'di ltar byang chub sems dpa'i spyod pa yongs su dag pa de yang dag par spong ba bzhi po 'di dag sems kyis dbang sgyur bar 'gyur gyi/_brtson 'grus kyis dbang sgyur bar 'gyur ba ni ma yin no/_/de dag pa dang /_
[\[231a\]]
[\[231a.1\]]dri ma med pa dang /_kha na ma tho ba med pa dang /_sangs rgyas thams cad kyis gnang ba'i byams pa chen po dang /_snying rje chen po dang ldan pa'i sems dang sems las byung ba 'jug ste/_yang dag pa la zhugs pa de ni yang dag par spong ba la gnas pa zhes bya'o/_/de 
[\[231a.2\]]ci'i phyir zhe na/_de'i spong ba mnyam pa yin gyi mi mnyam pa ma yin no/_/de'i sbyor ba mnyam pa yin gyi mi mnyam pa ma yin no/_/yang dag par spong ba zhes bya ba ni mnyam pa nyid kyis mnyam par sbyor ba dang /_mnyam pa nyid kyis mnyam par sgrub pa ste/_de'i phyir yang dag 
[\[231a.3\]]par spong ba zhes bya'o/_/de ltar yang dag par zhugs pa de'i rdzu 'phrul gyi rkang pa bzhi bsgom pa yongs su rdzogs par 'gyur te/_bzhi gang zhe na 'di lta ste/_'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang /_brtson 'grus kyi ting nge 'dzin spong ba 
[\[231a.4\]]'du byed dang ldan pa'i rdzu 'phrul gyi rkang pa dang /_sems kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dang /_dpyod pa'i ting nge 'dzin spong pa'i 'du byed dang ldan pa'i rdzu 'phrul gyi rkang pa'o/_/de byang chub kyi sems kyi lhag pa'i bsam pas 'dun pa yang 
[\[231a.5\]]bar 'gyur ro/_/mi dge ba'i chos spong bas brtson 'grus yang bar 'gyur ro/_/snying rje chen po rab tu thob pas sems yang bar 'gyur ro/_/thabs mkhas pa rab tu thob pas dpyod pa yang bar 'gyur ro/_/rigs kyi bu byang chub sems dpa' de rdzu 'phrul gyi rkang pa bzhi po de dag gis 
[\[231a.6\]]byang chub kyi rnam pa mngon par bsgrubs pas dbang bzhi rab tu 'thob ste/_bzhi gang zhe na 'di lta ste/_tshe la dbang ba 'thob bo/_/tshe la dbang ba des 'dod na sems can tshe thung ngu rnams kyi nang du tshe ring po yongs su 'dzin cing sems can de dag yongs su smin par byed pa dang /_sems 
[\[231a.7\]]can tshe ring po chos bstan na yongs su skyo ba rnams la chos bstan pas yongs su tshim par bya ba'i phyir tshe thung ngu yongs su 'dzin pa dang /_lha 'am mi gang dang gang du skye ba thams cad du tshe'i tshad la dbang sgyur ba yin te/_rigs kyi bu byang chub sems dpas dbang dang po 'di 'thob 
[\[231b\]]
[\[231b.1\]]bo/_/rigs kyi bu gzhan yang byang chub sems dpas lus la dbang 'thob ste/_lus la dbang ba des yid kyi lus rab tu thob nas lus ci 'dra ba dang /_gzugs ci 'dra ba dang /_kha dog dang mtshan dang dbyibs dang /_spyod lam ci 'dra bas sems can rnams yongs su smin par 
[\[231b.2\]]'gyur ba dang /_'dul bar 'gyur ba de 'dra bar byang chub sems dpa' de lus dang /_gzugs dang kha dog dang mtshan dang dbyibs dang spyod lam kun tu ston te/_de 'dod na sems can thams cad kyi lus dang /_gzugs dang /_kha dog dang mtshan dang dbyibs dang /_spyod lam 
[\[231b.3\]]mtshungs par 'gyur ba yin te/_rigs kyi bu byang chub sems dpas dbang gnyis pa 'di 'thob bo/_/rigs kyi bu gzhan yang byang chub sems dpas chos la dbang 'thob ste/_chos la dbang ba des 'jig rten las 'das pa'i chos la rton par 'gyur gyi/_'jig rten gyi chos la 
[\[231b.4\]]rton par mi 'gyur ba dang /_de 'jig rten las 'das pa'i chos la rton kyang 'jig rten gyi bya ba thams cad du yang snang la 'jig rten las 'das pa'i ye shes de las kyang mi g.yo ba dang /_gang 'di shes rab dang ye shes chags pa med pa dang /_rten cing 'brel par 'byung ba zab mo'i 
[\[231b.5\]]ye shes kyi bdag nyid dang /_chos rnam par bsgrubs pas lha dang bcas pa'i 'jig rten mos par byed cing /_gang gis sems can tshad med pa rnams bsam pa dang mos pa ji lta ba bzhin du 'dul bar 'gyur ba de 'dra ba'i chos kyi gtam byed pa yin te/_rigs kyi bu byang chub 
[\[231b.6\]]sems dpas dbang gsum pa 'di 'thob bo/_/rigs kyi bu gzhan yang byang chub sems dpa' byin gyi rlabs kyi dbang thob ste/_byin gyi rlabs la dbang ba des gang stong gsum gyi stong chen po'i 'jig rten gyi khams kyi rgya mtsho chen po de dag thams cad rgya mtsho gcig tu byin gyis 
[\[231b.7\]]brlabs kyang 'dres pa yang med la spyod pa de yang kun tu ston pa dang /_gang stong gsum gyi stong chen po'i 'jig rten gyi khams kyi ri'i rgyal po ri rab de dag thams cad ri gcig tu byin gyis brlabs kyang rgyal chen bzhi'i ris kyi lha'i bu rnams dang /_sum cu rtsa gsum pa'i lha'i bu 
[\[232a\]]
[\[232a.1\]]rnams phan tshun 'phros par yang mi shes la spyod pa de yang kun tu ston pa dang /_stong gsum gyi stong chen po'i 'jig rten gyi khams 'di dag ji ltar rin po che'i sa gzhi 'am/_tsan dan gyi sa gzhi 'am/_spos kyi sa gzhi 'am/_me tog gi sa gzhi 'am/_nam 
[\[232a.2\]]mkhar gyur pa'am/_chus yongs su gang ba'am/_mes yongs su gang ba'am/_rin po che thams cad kyis yongs su gang bar gyur cig ces de ltar byin gyis brlabs na yang de 'dra bar gnas pa dang /_de bzhin du byin gyi rlabs thams cad kyis gang ji ltar byin gyis brlabs pa 
[\[232a.3\]]de'i de de ltar 'gyur ba dang /_de'i sems bskyed ma thag tu byin gyi rlabs thams cad de bzhin du kun tu gnas pa yin te/_rigs kyi bu byang chub sems dpas dbang bzhi po 'di 'thob bo/_/rigs kyi bu gzhan yang byang chub sems dpa' rdzu 'phrul gyi rkang pa bzhi la gnas pa ni/_
[\[232a.4\]]phyogs bcu'i sangs rgyas bcom ldan 'das rnams dang lhan cig tu gnas shing 'dug cing gtam zer ro/_/de bzhin du tshangs pa thams cad dang /_brgya byin thams cad dang /_'jig rten skyong ba thams cad dang /_lha dang /_klu dang /_gnod sbyin dang /_dri za dang /_lha ma yin dang /_
[\[232a.5\]]nam mkha' lding dang /_mi 'am ci dang /_lto 'phye chen po dang /_mi dang mi ma yin pa thams cad dang lhan cig tu gnas shing 'dug ste gtam zer ro/_/de ci'i phyir zhe na/_byang chub sems dpa' de'i rdzu 'phrul gyi rkang pa de dag shin tu yongs su sbyang ba byas pa'i phyir ro/_/de la rdzu 
[\[232a.6\]]'phrul gyi rkang pa rnams kyi yongs su sbyang ba gang zhe na/_'di lta ste/_lus yang bar bya ba'i phyir bla ma dang sbyin gnas rnams la ldang ba dang /_rim gro byed pa dang /_gus par sma ba dang /_phyag 'tshal ba dang /_thal mo sbyor zhing 'thun par byed pa dang /_ngag yang bar bya ba'i phyir 
[\[232a.7\]]bka' blo bde zhing 'thun par 'dzin te/_ji skad smras pa de bzhin du byed pa dang /_sems yang bar bya ba'i phyir nga rgyal med pa dang /_zhe 'gras pa med pa dang /_bla ma la rim gro byed cing gus pa dang /_'dud pa dang /_rab tu 'dud pa dang /_sems las su rung ba dang /_sems 
[\[232b\]]
[\[232b.1\]]la yongs su gdung ba med pa dang /_spong ba rnams la brtson pa mi 'dor ba dang /_bden pa'i brtul zhugs rdzogs par byed pa dang /_mi lhod par brtson pa dang /_dgos pa grub par byed pa dang /_snyom las mi byed pa dang /_sems mi zhum pa dang /_'dod chags rnam par sel ba dang /_
[\[232b.2\]]zhe sdang nye bar zhi bar byed pa dang /_gti mug gi mun pa sel ba dang /_'dod pa med pa dang /_phrag dog med pa dang /_ser sna dang bral ba dang /_bsam pa dang lhag pa'i bsam pa la sbyor ba dang /_gzhan gyi dgos pa sgrub cing khur khyer ba dang /_nyam chung ba rnams kyi khur sgrol ba dang /_
[\[232b.3\]]'dam rdzab la stegs 'dogs pa dang /_klung la zam pas sgrol ba dang /_chu bo la gru sbyor ba dang /_sems can gyi bsam pa yongs su rdzogs par byed pa dang /_dga' ba'i tshig thos par byed pa dang /_gzhan gyi nyes pa mi gleng ba dang /_nyes pa byung ba rnams gso bar byed pa dang /_'gyod 
[\[232b.4\]]pa rnams sel ba dang /_kun nas ldang ba rnams rnam par sel ba dang /_khams gang gis 'byung ba khong du chud pa dang /_phangs pa'i dngos po thams cad yongs su gtong ba dang /_byin nas kyang 'gyod pa med pa dang /_sems can thams cad la lta ba'i phyir byang chub tu sngo ba dang /_dad 
[\[232b.5\]]pa sngon du 'gro ba dang /_gzhan dag dge ba'i rtsa ba yang dag par 'dzin du 'jug pa dang /_bdag bde ba la mi chags pa dang /_bde ba gzhan la stobs pa dang /_bdag gi rnyed pas chog shes pa dang /_gzhan gyi rnyed pa la phrag dog med pa dang /_rab tu 'byung ba la gzhol ba dang /_gzhan 
[\[232b.6\]]dag kyang rab tu 'byung ba la mos par byed pa dang /_byas pa gzo ba dang /_byas pa shes pa dang /_mdza' ba brtan pa dang /_mdza' ba dang mi mdza' ba la sems mnyam pa dang /_rta dang /_glang po che dang /_shing rta dang /_dpung bu chung sbyin pa dang /_ngal ba rnams yang dag par 
[\[232b.7\]]spro bar byed pa dang /_sems can thams cad la mi 'jigs pa sbyin pa dang /_bslabs pa rnams la ston pa tsam du phangs par 'dzin pa dang /_ma bslabs pa rnams la mi brnyas pa dang /_dbul po rnams la longs spyod 'ged pa dang /_nad pa rnams kyi g.yog byed pa dang /_sman 
[\[233a\]]
[\[233a.1\]]sbyin pa dang /_byas pa rnams la mi smod pa dang /_dkon mchog gsum la rim gro byed pa dang /_bsti stang byed pa dang /_bsti stang mi byed pa rnams la btang snyoms pa dang /_'jig rten gyi chos las shin tu 'da' ba dang /_sdig pa thams cad shin tu mi byed pa dang /_
[\[233a.2\]]'jig rten gyi chos thams cad kyis mi gos pa dang /_yon tan thams cad sgrub pa dang /_byang chub kyi sems sngon du 'gro ba dang /_dran pa mi nyams pa ste/_rigs kyi bu 'di ni byang chub sems dpa'i rdzu 'phrul gyi rkang pa yongs su sbyang ba'o/_/de ltar rdzu 'phrul gyi rkang pa rnams 
[\[233a.3\]]yongs su sbyangs na byang chub kyi snying po'i bar du nyams par mi 'gyur/_yongs su nyams par mi 'gyur te/_rigs kyi bu 'di ni byang chub sems dpa'i rdzu 'phrul gyi rkang pa'i spyod pa yongs su dag pa'o/_/rigs kyi bu de la byang chub sems dpa'i dbang po'i spyod pa yongs su dag pa gang 
[\[233a.4\]]zhe na 'di lta ste/_mi 'phrogs pa dad pa'i dbang po dang /_gzhan gyi dring la mi 'jog pa brtson 'grus kyi dbang po dang /_byang chub kyi sems mi brjed pa dran pa'i dbang po dang /_snying rje chen po mi gtong ba ting nge 'dzin gyi dbang po dang /_chos thams cad yongs su 'dzin par brtson pa shes rab 
[\[233a.5\]]kyi dbang po'o/_/rigs kyi bu gzhan yang sangs rgyas kyi chos thams cad la mos shing dad pa ni byang chub sems dpa'i dad pa'i dbang po'o/_/sangs rgyas kyi chos thams cad yang dag par sgrub pas yongs su mi skyo ba ni brtson 'grus kyi dbang po'o/_/sangs rgyas kyi chos thams cad mi 
[\[233a.6\]]brjed pa ni dran pa'i dbang po'o/_/sangs rgyas kyi ting nge 'dzin thams cad mngon par sgrub pa ni ting nge 'dzin gyi dbang po'o/_/sems can thams cad kyi the tshom gcad par yongs su bsngos pa ni shes rab kyi dbang po'o/_/rigs kyi bu gzhan yang sangs rgyas thams cad kyi byang chub dang 
[\[233a.7\]]bsam pa mi phyed par gyur pa ni byang chub sems dpa'i dad pa'i dbang po'o/_/lhag pa'i bsam pa khyad par du 'gro ba ni brtson 'grus kyi dbang po'o/_/yongs su bsngo ba la mkhas pa ni dran pa'i dbang po'o/_/sems can thams cad la 'od zer mnyam par gtong ba ni ting nge 
[\[233b\]]
[\[233b.1\]]'dzin gyi dbang po'o/_/sems can thams cad kyi dbang po yongs su shes pa ni shes rab kyi dbang po'o/_/rigs kyi bu gzhan yang sems can thams cad chags pa las shin tu 'da' bar byed pa ni byang chub sems dpa'i dad pa'i dbang po'o/_/sems can thams cad chags pa 
[\[233b.2\]]las shin tu thar bar byed pa ni brtson 'grus kyi dbang po'o/_/gang la yang mi chags pa ni dran pa'i dbang po'o/_/sems can thams cad kyi chags pa mnyam pa nyid du khong du chud pa ni ting nge 'dzin gyi dbang po'o/_/gang chags pa dang mi chags pa thams cad shes pa 'di ni shes 
[\[233b.3\]]rab kyi dbang po'o/_/rigs kyi bu gzhan yang gang rnyog pa med par 'gyur ba 'di ni dad pa'i dbang po'o/_/sems rnyog pa can dang bar byed pa gang yin pa de ni brtson 'grus kyi dbang po'o/_/gang rnyog pa med pa'i chos nyid kyi dran pa mi 'dor ba 'di ni dran pa'i dbang po'o/_/gang sems 
[\[233b.4\]]rnyog pa med par ting nge 'dzin dang snyoms par 'jug pa dang ldang ba shes pa 'di ni ting nge 'dzin gyi dbang po'o/_/gang rnyog pa med pa'i chos thob pas rnyog pa can du gyur pa rnams rnyog pa med pa'i chos nyid la rab tu 'god pa 'di ni shes rab kyi dbang po'o/_/rigs kyi bu gzhan yang mi dge 
[\[233b.5\]]ba'i chos thams cad spong ba ni byang chub sems dpa'i dad pa'i dbang po'o/_/dge ba'i chos thams cad yang dag par sgrub pa ni brtson 'grus kyi dbang po'o/_/dge ba'i chos bsgrubs pa dang ma bsgrubs pa rnams mi brjed pa ni dran pa'i dbang po'o/_/gang ting nge 'dzin gyi dga' ba dang bde ba 
[\[233b.6\]]mi 'dod cing sems can thams cad la phan pa dang bde ba'i phyir bsam gtan byed pa 'di ni ting nge 'dzin gyi dbang po'o/_/gang dge ba dang mi dge ba'i chos rnams mnyam pa nyid du so sor rang gis shes pa 'di ni shes rab kyi dbang po'o/_/rigs kyi bu gzhan yang byang chub sems dpa' dad 
[\[233b.7\]]pas ni 'dor ro/_/brtson 'grus kyis ni yang dag par sgrub bo/_/dran pas ni chud mi gzon to/_/ting nge 'dzin gyis ni srung ngo /_/shes rab kyis ni rnam par 'byed do/_/rigs kyi bu gzhan yang byang chub sems dpa' dad pas ni bdag tu 'dzin pa rab tu spong ngo /_/brtson 'grus kyis ni 
[\[234a\]]
[\[234a.1\]]bdag gir 'dzin pa 'dor ro/_/dran pas ni 'jig tshogs la lta ba las shin tu 'da'o/_/ting nge 'dzin gyis ni lta bar gyur pa drug cu rtsa gnyis 'dor ro/_/shes rab kyis ni bag chags kyi mtshams sbyor bar gyur pa'i nyon mongs pa rnams rab tu spong ste/_rigs kyi bu 'di ni 
[\[234a.2\]]byang chub sems dpa'i dbang po'i spyod pa yongs su dag pa'o/_/rigs kyi bu de la byang chub sems dpa'i stobs kyi spyod pa yongs su dag pa gang zhe na/_gang dbang po de dag gis nye bar brtan nas bdud thams cad kyis mi rdzi bar 'gyur ba dang /_nyan thos dang rang sangs rgyas kyi theg 
[\[234a.3\]]pa gnyis kyis mi 'phrogs par 'gyur ba dang /_theg pa chen po 'di las phyir mi ldog par 'gyur ba dang /_nyon mongs pa thams cad kyis mi thul bar 'gyur ba dang /_sngon gyi dam bcas pa la brtan par 'gyur ba dang /_sems kyis shin tu brtan par 'gyur ba dang /_lus kyis 
[\[234a.4\]]stobs dang ldan par 'gyur ba dang /_dbang po rnams sbed par 'gyur ba dang /_dgra rnams kyis mi tshugs par 'gyur ba dang /_phas kyi rgol ba thams cad kyis mi bskyod par 'gyur ba'o/_/rigs kyi bu de ltar na byang chub sems dpa'i dad pa'i stobs kyis ni bya ba ma yin pa mi byed 
[\[234a.5\]]do/_/brtson 'grus kyi stobs kyis ni bya ba byed do/_/dran pa'i stobs kyis ni byas pa'i las chud mi gzon to/_/ting nge 'dzin gyi stobs kyis ni gzugs dang /_sgra dang /_dri dang /_ro dang reg pa rnams kyis rma mi phyin to/_/shes rab kyi stobs kyis ni 'gyod pa dang /_kun nas ldang ba 
[\[234a.6\]]thams cad las shin tu 'da'o/_/rigs kyi bu gzhan yang byang chub sems dpa'i dad pa'i stobs kyis ni yang gzhan la dad pas mi 'gro'o/_/brtson 'grus kyi stobs kyis ni bar ma dor zhum par mi 'gyur ro/_/dran pa'i stobs kyis ni gzungs dang spobs pa rab tu 'thob bo/_/ting nge 'dzin 
[\[234a.7\]]gyi stobs kyis ni mtshungs par chos ston to/_/shes rab kyi stobs kyis ni sems can thams cad kyi the tshom thams cad gcod do/_/rigs kyi bu gzhan yang byang chub sems dpa'i dad pa'i stobs kyis ni mos pa'i stobs yongs su rdzogs par byed do/_/brtson 'grus kyi 
[\[234b\]]
[\[234b.1\]]stobs kyis ni rnam par grol ba'i stobs yongs su rdzogs par byed do/_/dran pa'i stobs kyis ni rnam par grol ba'i ye shes mthong ba'i stobs yongs su rdzogs par byed do/_/ting nge 'dzin gyi stobs kyis ni sems dang bsam pa'i stobs yongs su rdzogs par byed do/_/shes rab 
[\[234b.2\]]kyi stobs kyis ni sems can thams cad kyi spyod pa tshim par byed do/_/rigs kyi bu gzhan yang byang chub sems dpa'i dad pa'i stobs kyis ni ser sna'i dri ma rab tu spong ngo /_/brtson 'grus kyi stobs kyis ni bdag gi bdog pa thams cad yongs su gtong ngo /_/dran pa'i stobs 
[\[234b.3\]]kyis ni byang chub tu yongs su sngo'o/_/ting nge 'dzin gyi stobs kyis ni mnyam pa'i sems kyis 'dor ro/_/shes rab kyi stobs kyis ni rnam par smin pa la re ba med do/_/rigs kyi bu gzhan yang byang chub sems dpa'i dad pa'i stobs kyis ni 'chal pa'i tshul khrims kyi dri ma rab 
[\[234b.4\]]tu spong ngo /_/brtson 'grus kyi stobs kyis ni bslab pa rnams las mi 'da'o/_/dran pa'i stobs kyis ni byang chub tu yongs su sngo'o/_/ting nge 'dzin gyi stobs kyis ni dul ba dang zhi ba dang cang shes kyi sa la 'gro'o/_/shes rab kyi stobs kyis ni mngon par 'du byed pa'i tshul khrims rab 
[\[234b.5\]]tu spong ngo /_/rigs kyi bu gzhan yang byang chub sems dpa'i dad pa'i stobs kyis ni gnod sems kyi dri ma rab tu spong ngo /_/brtson 'grus kyi stobs kyis ni bzod pa sgom mo/_/dran pa'i stobs kyis ni byang chub tu yongs su sngo'o/_/ting nge 'dzin gyi stobs kyis ni sems can rnams rjes 
[\[234b.6\]]su srung ngo /_/shes rab kyi stobs kyis ni bdag dang sems can dang /_bzod pa la rnam par mi rtog go_/rigs kyi bu gzhan yang byang chub sems dpa'i dad pa'i stobs kyis ni le lo'i dri ma rab tu spong ngo /_/brtson 'grus kyi stobs kyis ni rtsom pa thams cad nyams 'og tu chud par 
[\[234b.7\]]byed do/_/dran pa'i stobs kyis ni byang chub tu yongs su sngo'o/_/ting nge 'dzin gyi stobs kyis ni lus dang sems shin tu sbyangs pa sgrub bo/_/shes rab kyi stobs kyis ni mi byed rnam par mi byed do/_/rigs kyi bu gzhan yang byang chub sems dpa'i dad pa'i stobs kyis ni rnam par g.yeng 
[\[235a\]]
[\[235a.1\]]ba'i dri ma rab tu spong ngo /_/brtson 'grus kyi stobs kyis ni bsam gtan gyi yan lag rnams yang dag par sgrub bo/_/dran pa'i stobs kyis ni rtse gcig tu yongs su sngo'o/_/ting nge 'dzin gyi stobs kyis ni ting nge 'dzin las mi g.yo'o/_/shes rab kyi stobs kyis 
[\[235a.2\]]ni bsam gtan de la chags pa rab tu spong ngo /_/rigs kyi bu gzhan yang byang chub sems dpa'i dad pa'i stobs kyis ni 'chal pa'i shes rab kyi dri ma rab tu spong ngo /_/brtson 'grus kyi stobs kyis ni thos pa yongs su tshol lo/_/dran pa'i stobs kyis ni tshul bzhin la rab tu sbyor 
[\[235a.3\]]ro/_/ting nge 'dzin gyi stobs kyis ni sems nges par sems pa rab tu 'thob bo/_/shes rab kyi stobs kyis ni nan tan gyis yang dag par sgrub bo/_/rigs kyi bu gzhan yang byang chub sems dpa'i dad pa'i stobs kyis ni nor bdun rab tu 'thob bo/_/brtson 'grus kyi stobs kyis ni 
[\[235a.4\]]byang chub kyi yan lag bdun rab tu 'thob bo/_/dran pa'i stobs kyis ni rjes su dran pa drug rab tu 'thob bo/_/ting nge 'dzin gyi stobs kyis ni rnam par shes pa gnas pa bdun las shin tu 'da'o/_/shes rab kyi stobs kyis ni log pa nyid du nges pa brgyad las shin tu 'da'o/_/rigs kyi 
[\[235a.5\]]bu gzhan yang gang mi phyed cing sems dang bsam pa rnyog pa med pa 'di ni byang chub sems dpa'i dad pa'i stobs kyi spyod pa yongs su dag pa'o/_/gang phyir mi ldog cing blang ba med la dor ba med pa 'di ni brtson 'grus kyi stobs kyi spyod pa yongs su dag pa'o/_/gang dran pa sngon du 'gro la dran 
[\[235a.6\]]pa med cing yid la byed pa med pa 'di ni dran pa'i stobs kyi spyod pa yongs su dag pa'o/_/gang sems rab tu dul bas rang bzhin gyis ting nge 'dzin dang snyoms par 'jug pa dang ldang ba shes pa 'di ni ting nge 'dzin gyi stobs kyi spyod pa yongs su dag pa'o/_/gang lta ba thams cad sel ba la 
[\[235a.7\]]mkhas pa 'di ni shes rab kyi stobs kyi spyod pa yongs su dag pa'o/_/rigs kyi bu gzhan yang dang bar byed pa'i mtshan nyid ni byang chub sems pa'i dad pa'i stobs kyi spyod pa yongs su dag pa'o/_/phyir mi ldog pa'i mtshan nyid ni brtson 'grus kyi stobs kyi spyod pa yongs su dag pa'o/_/
[\[235b\]]
[\[235b.1\]]mi brjed pa'i mtshan nyid ni dran pa'i stobs kyi spyod pa yongs su dag pa'o/_/rnam par g.yeng ba med pa'i mtshan nyid ni ting nge 'dzin gyi stobs kyi spyod pa yongs su dag pa'o/_/so sor rtog pa'i mtshan nyid ni shes rab kyi stobs kyi spyod pa yongs su dag pa ste/_rigs kyi bu 'di ni byang 
[\[235b.2\]]chub sems dpa'i stobs kyi spyod pa yongs su dag pa'o/_/rigs kyi bu de la byang chub sems dpa'i byang chub kyi yan lag gi spyod pa yongs su dag pa gang zhe na/_rigs kyi bu byang chub sems dpa'i byang chub kyi yan lag rnams zhes bya ba ni bdun te/_bdun gang zhe na 'di lta ste/_dran pa yang 
[\[235b.3\]]dag byang chub kyi yan lag dang /_chos rnam par 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang 
[\[235b.4\]]chub kyi yan lag dang /_btang snyoms yang dag byang chub kyi yan lag go_/de la dran pa yang dag byang chub kyi yan lag ni gang byang chub kyi phyogs kyi chos bsags shing bsags pa rnams chud mi gzon pa yin te/_'di ni dran pa yang dag byang chub kyi yan lag go_/chos rnam 
[\[235b.5\]]par 'byed pa yang dag byang chub kyi yan lag ni gang lhag mthong gi tshogs dang zung du 'brel par 'gyur ba yin te/_'di ni chos rnam par 'byed pa yang dag byang chub kyi yan lag go_/brtson 'grus yang dag byang chub kyi yan lag ni gang spong ba khyad par du 'gro bar 'gyur ba yin te/_'di 
[\[235b.6\]]ni brtson 'grus yang dag byang chub kyi yan lag go_/dga' ba yang dag byang chub kyi yan lag ni gang mi dga' ba sel bar 'gyur ba yin te/_'di ni dga' ba yang dag byang chub kyi yan lag go_/shin tu sbyangs pa yang dag byang chub kyi yan lag ni gang lus dang sems shin tu byang 
[\[235b.7\]]bar 'gyur ba yin te/_'di ni shin tu sbyangs pa yang dag byang chub kyi yan lag go_/ting nge 'dzin yang dag byang chub kyi yan lag ni gang rnam par grol ba snying por 'gyur ba yin te/_'di ni ting nge 'dzin yang dag byang chub kyi yan lag go_/btang snyoms yang dag byang chub kyi 
[\[236a\]]
[\[236a.1\]]yan lag ni gang byed pa byas par 'gyur ba yin te/_'di ni btang snyoms yang dag byang chub kyi yan lag ces bya'o/_/rigs kyi bu gzhan yang gang byang chub kyi bsam pa mi brjed pa 'di ni dran pa yang dag byang chub kyi yan lag go_/gang dam pa'i chos yongs su 'dzin 
[\[236a.2\]]pa la brtson pa 'di ni chos rnam par 'byed pa yang dag byang chub kyi yan lag go_/gang sems can yongs su smin par byed pas yongs su mi skyo ba 'di ni brtson 'grus yang dag byang chub kyi yan lag go_/gang dam pa'i chos kyi kun dga' la dga' bas gnas pa 'di ni dga' ba 
[\[236a.3\]]yang dag byang chub kyi yan lag go_/gang shin tu sbyangs pa la sems can rnams rab tu 'god pa 'di ni shin tu sbyangs pa yang dag byang chub kyi yan lag go_/gang ting nge 'dzin la sems can rnams rab tu 'god pa 'di ni ting nge 'dzin yang dag byang chub kyi yan lag go_/gang mngon 
[\[236a.4\]]sum du shes pa btang snyoms pa la sems can rnams rab tu 'god pa 'di ni btang snyoms yang dag byang chub kyi yan lag go_/rigs kyi bu gzhan yang gang nyan thos dang rang sangs rgyas kyi theg pa gnyis dran pa med cing yid la mi byed pa 'di ni dran pa yang dag byang chub kyi yan 
[\[236a.5\]]lag gi spyod pa yongs su dag pa'o/_/gang chos thams cad kyi tshig rab tu dbye ba'i ye shes la mkhas pa 'di ni chos rnam par 'byed pa yang dag byang chub kyi yan lag gi spyod pa yongs su dag pa'o/_/gang lus dang ngag dang /_yid kyi las rtul ba 'di ni brtson 'grus yang 
[\[236a.6\]]dag byang chub kyi yan lag gi spyod pa yongs su dag pa'o/_/gang rjes su chags pa dang khong khro ba spong ba 'di ni dga' ba yang dag byang chub kyi yan lag gi spyod pa yongs su dag pa'o/_/gang bya ba byas pa dang byed pa byas pa 'di ni shin tu sbyangs pa yang dag byang chub kyi yan lag gi 
[\[236a.7\]]spyod pa yongs su dag pa'o/_/gang 'jig rten gyi bya ba thams cad kyi rjes su 'jug kyang gcig tu snyoms par zhugs par yang 'gyur ba 'di ni ting nge 'dzin yang dag byang chub kyi yan lag gi spyod pa yongs su dag pa'o/_/gang gnyis su med pa'i chos la rab tu gnas te rtog pa 
[\[236b\]]
[\[236b.1\]]dang sel ba med cing btang snyoms par yang kun tu snang la sems can la yang lta ba 'di ni btang snyoms yang dag byang chub kyi yan lag gi spyod pa yongs su dag pa'o/_/rigs kyi bu gzhan yang byang chub sems dpa' gang chos thams cad khong du chud par byed pa dang rjes su rtogs par byed pa 
[\[236b.2\]]dang /_rab tu shes par byed pa dang /_'jal bar byed pa dang /_nye bar rtog pa khong du chud cing sems can gyi spyod pa mtho ba dang dma' ba thams cad rtogs te/_de la gnas nas kyang ngan song du 'gyur ba'i lam sgom pa dang /_dngos po dang dngos po med pa'i bag la nyal ba dang /_kun 
[\[236b.3\]]nas dkris pa dang bral ba 'di dag ni rigs kyi bu byang chub sems dpa'i byang chub kyi yan lag rnams zhes bya ste/_'di ni 'phags pa rnams kyi spyod yul yin gyi/_'phags pa ma yin pa rnams kyi ni ma yin no/_/'phags pa rnams kyi spyod yul gang yin pa de ni bdud sdig can 
[\[236b.4\]]rnams kyi spyod yul ma yin no/_/'phags pa rnams kyi spyod yul gang yin pa de ni nga rgyal can thams cad kyi spyod yul ma yin no/_/'phags pa rnams kyi spyod yul gang yin pa de ni phas kyi rgol ba thams cad kyi spyod yul ma yin no/_/'phags pa rnams kyi spyod yul gang 
[\[236b.5\]]yin pa de ni mtshan ma la dmigs pa thams cad kyi spyod yul ma yin no/_/'phags pa rnams kyi spyod yul gang yin pa de ni gzugs dang /_sgra dang dri dang ro dang reg pa dang /_chos thams cad kyi spyod yul ma yin no/_/'phags pa rnams kyi spyod yul gang yin pa de ni tshor ba 
[\[236b.6\]]yongs su 'dzin pa thams cad kyi spyod yul ma yin no/_/'phags pa rnams kyi spyod yul gang yin pa de ni sems dang /_yid dang rnam par shes pa rnams kyi spyod yul ma yin no/_/'phags pa rnams kyi spyod yul gang yin pa de ni mthong ba dang /_thos pa dang /_bye brag phyed 
[\[236b.7\]]pa dang /_rnam par rig pa'i chos rnams kyi spyod yul ma yin no/_/'phags pa rnams kyi spyod yul gang yin pa de ni tha na mya ngan las 'da' ba'i 'du shes yid la byed pa rnams kyi spyod yul yang ma yin te/_chos thams cad kyi spyod yul ma yin pa de ni 'phags pa rnams kyi 
[\[237a\]]
[\[237a.1\]]spyod yul lo/_/chos thams cad la rtog pa dang rnam par rtog pa dang /_yongs su rtog pa'i spyod yul ma yin pa ni 'phags pa rnams kyi spyod yul lo/_/chos thams cad kun nas mi ldang ba'i spyod yul ni 'phags pa rnams kyi spyod yul lo/_/chos thams cad 
[\[237a.2\]]dang mi 'thun pa'i spyod yul ni 'phags pa rnams kyi spyod yul lo/_/chos thams cad rtsod pa med pa'i spyod yul ni 'phags pa rnams kyi spyod yul lo/_/chos thams cad mtshan ma med pa'i spyod yul ni 'phags pa rnams kyi spyod yul lo/_/rigs kyi bu de ltar gang 
[\[237a.3\]]'phags pa'i spyod yul yongs su dag pa 'di ni byang chub sems dpa'i byang chub kyi yan lag gi spyod pa yongs su dag pa'o/_/rigs kyi bu de la byang chub sems dpa'i lam gyi spyod pa yongs su dag pa gang zhe na 'di lta ste/_yang dag pa'i lta ba dang /_yang dag pa'i rtog pa dang /_
[\[237a.4\]]yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/yang dag pa'i lta ba zhes smos pa de la yang dag pa'i lta ba gang zhe na/_gang chos thams cad 
[\[237a.5\]]mnyam pa nyid ni yang dag pa'i lta ba zhes bya ste/_de bdag tu lta ba dang /_sems can du lta ba dang /_srog tu lta ba dang /_gang zag tu lta ba dang /_stong pa nyid du lta ba yang ldang bar mi byed do/_/de ci'i phyir zhe na/_bdag tu lta ba dang /_sems can du lta ba dang /_srog tu lta ba 
[\[237a.6\]]dang /_gang zag tu lta ba dang /_stong pa nyid du lta ba de ni mtshungs so/_/de chad par lta ba dang /_rtag par lta ba dang /_stong pa nyid du lta ba yang ldang bar mi byed do/_/de ci'i phyir zhe na/_chad par lta ba dang /_rtag par lta ba dang /_stong pa nyid du lta ba de ni mtshungs so/_/de 'byung bar 
[\[237a.7\]]lta ba dang /_'jig par lta ba dang /_stong pa nyid du lta ba yang ldang bar mi byed do/_/de ci'i phyir zhe na/_'byung bar lta ba dang /_'jig par lta ba dang /_stong pa nyid du lta ba de ni mtshungs so/_/de 'jig tshogs la lta ba dang /_ngar 'dzin pa lta ba dang /_nga yir 'dzin par lta ba 
[\[237b\]]
[\[237b.1\]]dang /_stong pa nyid du lta ba yang ldang bar mi byed do/_/de ci'i phyir zhe na/_'jig tshogs la lta ba dang /_ngar 'dzin par lta ba dang /_nga yir 'dzin par lta ba dang /_stong pa nyid du lta ba de ni mtshungs so/_/de sangs rgyas su lta ba dang /_chos su lta ba dang /_dge 'dun du lta ba dang /_
[\[237b.2\]]stong pa nyid du lta ba yang ldang bar mi byed do/_/de ci'i phyir zhe na/_sangs rgyas su lta ba dang /_chos su lta ba dang /_dge 'dun du lta ba dang /_stong pa nyid du lta ba de ni mtshungs so/_/rigs kyi bu de ltar na lta ba'i dmigs pa ni ji tsam du chung du na mya ngan las 'das pa la lta ba'i 
[\[237b.3\]]dmigs pa yang rung ste/_de tsam du yang dag pa'i lta ba ma yin no/_/gang tha ma dang /_rab dang 'bring gi lta bar gyur pa thams cad dang bral ba 'di ni yang dag pa'i lta ba zhes bya'o/_/de ci'i phyir zhe na/_'di ltar de mnyam par lta'i mi mnyam par ma yin no/_/ji ltar na mnyam 
[\[237b.4\]]par lta'i mi mnyam par ma yin zhe na/_so so'i skye bo'i chos rnams ni dman pa/_slob pa'i chos rnams ni dam pa'o snyam du gal te de ltar lta na mi mnyam par lta ba'o/_/so so'i skye bo'i chos rnams ni zag pa dang bcas pa mi slob pa'i chos rnams ni zag pa med pa'o snyam du gal 
[\[237b.5\]]te de ltar lta na mi mnyam par lta ba'o/_/so so'i skye bo'i chos rnams ni zang zing dang bcas pa rang sangs rgyas kyi chos rnams ni zang zing med pa'o snyam du gal te de ltar lta na mi mnyam par lta ba'o/_/so so'i skye bo'i chos rnams ni nyon mongs pa dang bcas pa/_byang chub sems 
[\[237b.6\]]dpa'i chos rnams ni nyon mongs pa med pa'o snyam du gal te de ltar lta na mi mnyam par lta ba'o/_/so so'i skye bo'i chos rnams ni 'dus byas yin/_sangs rgyas kyi chos rnams ni 'dus ma byas yin no snyam du gal te de ltar lta na mi mnyam par lta ba'o/_/nam so so'i skye 
[\[237b.7\]]bo'i chos kyi rang bzhin gyis chos thams cad slob pa'i chos kyi rang bzhin gyi ngo bo nyid du mthong ste/_de ltar lta ba ni yang dag pa'i lta ba zhes bya'o/_/so so'i skye bo'i chos stong pa nyid dang /_mi slob pa'i chos stong pa nyid mtshungs par mthong ste/_de ltar lta ba ni yang 
[\[238a\]]
[\[238a.1\]]dag pa'i lta ba zhes bya'o/_/so so'i skye bo'i chos kyi rkyen mnyam pa nyid khong du chud pa dang /_rang sangs rgyas kyi chos kyi rkyen mnyam pa nyid khong du chud pa mtshungs par mthong ste/_de ltar lta ba ni yang dag pa'i lta ba zhes bya'o/_/so so'i skye bo'i chos dben pa dang /_
[\[238a.2\]]byang chub sems dpa'i chos dben pa nyid mtshungs par mthong ste/_de ltar lta ba ni yang dag pa'i lta ba zhes bya'o/_/so so'i skye bo'i chos yongs su grub pa med pa mnyam pa nyid dang /_sangs rgyas kyi chos yongs su grub pa med pa mnyam pa nyid mtshungs par mthong ste/_de ltar 
[\[238a.3\]]lta ba ni yang dag pa'i lta ba zhes bya'o/_/gang mtshungs par mthong ba de phyir yang gnyis la blo mi 'jug ste/_gang gnyis su med par mthong ba de yang dag par mthong ba'o/_/gang mtshungs par mthong ba de yang tha dad du mi byed do/_/tha dad med par mthong ba ni yang dag pa mthong ba'o/_/
[\[238a.4\]]gang mtshungs par mthong ba de tha ma dang 'bring dang /_rab kyi chos la rnam par rtog pa mi skyed de/_chos thams cad rnam par rtog pa med par mthong ba ni yang dag pa mthong ba'o/_/gang mtshungs par mthong ba ni mthong ba ci yang med de mthong ba ci yang med pa ni yang dag pa mthong 
[\[238a.5\]]ba'o/_/gang mtshungs par mthong ba de la ni chos gang yang snang bar mi 'gyur te/_chos thams cad snang ba med par mthong ba de ni yang dag pa mthong ba'o/_/rigs kyi bu gang chos 'di dag de ltar mthong ba 'di ni yang dag pa mthong ba'o/_/ji lta ba bzhin du mthong ba dang /_
[\[238a.6\]]mnyam pa nyid du mthong ba 'di ni legs par gsungs pa'i chos 'dul ba la yang dag pa'i lta ba zhes bya'o/_/yang dag pa'i lta ba bstan pa 'di bshad pa na dge slong lnga brgya ni len pa med par zag pa rnams las sems rnam par grol lo/_/byang chub sems dpa' stong phrag 
[\[238a.7\]]mang po zhig ni mnyam pa nyid kyi chos nyid las bzod pa skyes so/_/rigs kyi bu de la byang chub sems dpa'i yang dag pa'i rtog pa gang zhe na/_rtog pa gang rtog pa spong bar 'gyur ba'o/_/de yang gang zhe na/_'di lta ste/_zhi gnas kyis yongs su bsdus pa'i lhag mthong la 
[\[238b\]]
[\[238b.1\]]mkhas pa ste/_de chos gang zhig chos gang dang ldan snyam du de chos de dag la rnam par lta'o/_/rnam par rtog go_/de chos thams cad phan tshun mi ldan pa dang /_rab tu ldan pa ma yin pa dang /_ma 'dres par rab tu shes te/_des de ltar shes nas mnyam par yang mi 
[\[238b.2\]]rtog na gang mi mnyam par rtog par 'gyur ba lta ci smos te de ni gnas ma yin no/_/de chos su rtog pa dang /_yongs su rtog pa dang /_rnam par rtog pa thams cad spangs te phyir yang mi rtog_/rnam par mi rtog pa 'di ni yang dag pa'i rtog pa zhes bya'o/_/rigs kyi bu de la byang 
[\[238b.3\]]chub sems dpa'i yang dag pa'i ngag gang zhe na/_tshig gang gis bdag la yang mi gdung la gzhan la yang ma yin pa dang /_bdag kyang kun nas nyon mongs par mi byed la gzhan la yang ma yin pa dang /_bdag la yang mi gnod la gzhan la yang ma yin pa ste/_'di ni 
[\[238b.4\]]yang dag pa'i ngag ces bya'o/_/gzhan yang yang dag pa'i ngag ni tshig gang gis chos thams cad mnyam pa nyid du nges par rtog pa'o/_/de'i chos nges par rtog pa de yang chos nges pa'i tshig nges 'byung ba 'di ni yang dag pa'i ngag ces bya'o/_/gzhan yang yang dag pa'i ngag ni gang mdza' 
[\[238b.5\]]ba dang /_mi mdza' ba rnams la ngag mnyam pa dang /_chos thams cad stong pa'o zhes ngag mnyam pa dang /_chos thams cad mtshan ma med pa dang /_smon pa med pa dang /_mngon par 'du mi byed pa dang /_ma skyes pa dang /_ma byung ba'o zhes ngag mnyam pa dang /_'du byed 
[\[238b.6\]]thams cad mi rtag pa'o/_/'du byed thams cad sdug bsngal ba'o/_/chos thams cad ni bdag med pa'o/_/mya ngan las 'das pa ni zhi ba'o zhes ngag mnyam pa dang /_chos thams cad ni bdag med pa dang /_sems can med pa dang /_srog med pa dang /_gang zag med pa dang /_
[\[238b.7\]]bdag dang bral ba'o zhes ngag mnyam pa dang /_chos thams cad ni rten cing 'brel par 'byung ba ste/_ngo bo nyid med pa'o zhes ngag mnyam pa dang /_rgyu ci 'dra ba 'bras bu yang de 'dra'o zhes ngag mnyam pa'o/_/gzhan yang yang dag pa'i ngag ces bya ba ni gang sems can gzhan 
[\[239a\]]
[\[239a.1\]]rnams dang /_gang zag gzhan dag yang dag pa'i chos la 'dzud pa dang /_byang chub yang dag par 'dzin du 'jug pa yin te 'di ni yang dag pa'i ngag ces bya'o/_/de la yang dag pa'i ngag yongs su dag pa gang zhe na/_ngag thams cad sangs rgyas kyis yongs su zin 
[\[239a.2\]]par 'byung ba ste/_rigs kyi bu 'di ni byang chub sems dpa'i yang dag pa'i ngag yongs su dag pa zhes bya'o/_/rigs kyi bu de la byang chub sems dpa'i yang dag pa'i las kyi mtha' gang zhe na/_las gang las zad par 'gyur gyi/_las mngon par 'du bya ba'i phyir ma yin pa dang /_
[\[239a.3\]]las gang nyon mongs pa nye bar zhi bar 'gyur gyi/_nyon mongs pa 'bar ba'i phyir ma yin pa dang /_las gang nyon mongs pa dang bral bar 'gyur gyi/_nyon mongs pa skye ba'i phyir ma yin pa ste/_'di ni yang dag pa'i las kyi mtha' zhes bya'o/_/rigs kyi bu gzhan yang byang chub 
[\[239a.4\]]sems dpa'i yang dag pa'i las kyi mtha' ni gang chos 'di dag 'di ltar rab tu shes shing dge ba'i mngon par 'du bya ba thams cad mngon par 'du byed kyang de'i mngon par 'du bya ba de dag kyang gsob nyid du snang ba dang /_gsog nyid dang /_snying po med pa nyid dang /_stong pa nyid du 
[\[239a.5\]]snang ba ste/_rigs kyi bu 'di ni byang chub sems dpa'i byang chub kyi rnam pas mngon par bsgrubs pa'i yang dag pa'i las kyi mtha'o/_/rigs kyi bu de la byang chub sems dpa'i yang dag pa'i 'tsho ba gang zhe na/_'tsho ba gang bdag la yang gnod par mi 'gyur/_gzhan la yang gnod 
[\[239a.6\]]par mi 'gyur/_gnyi ga la yang gnod par mi 'gyur ba ste/_'di ni yang dag pa'i 'tsho ba zhes bya'o/_/gzhan yang yang dag pa'i 'tsho ba ni 'tsho ba gang nyon mongs pa thams cad mi sogs pa ste/_'di ni yang dag pa'i 'tsho ba zhes bya'o/_/byang chub sems dpa'i yang dag pa'i 
[\[239a.7\]]'tsho ba zhes bya ba na gang sems can thams cad kyi 'tsho ba yongs su dag par 'gyur ba ste/_'tsho ba yongs su dag pa de la ha cang yang 'dud par yang mi byed/_mi 'dud par yang mi byed la/_'tsho ba gang gis bdag gi don dang gzhan gyi don dang /_chos kyi don yongs su rdzogs 
[\[239b\]]
[\[239b.1\]]par 'gyur ba 'di ni rigs kyi bu byang chub sems dpa'i yang dag pa'i 'tsho ba'o/_/rigs kyi bu de la byang chub sems dpa'i yang dag pa'i rtsol ba gang zhe na/_gang dge zhing zab pa'i chos de dag yang dag pa bsgrub pa'i phyir sems yang dag par rab tu 'dzin pa dang /_'dun pa 
[\[239b.2\]]dang /_brtson pa dang /_spro ba dang /_rtsom pa dang /_mi zhum pa dang /_yang dag pa'i nan tan gyis mngon du byed pa ste/_'di ni yang dag pa'i rtsol ba zhes bya'o/_/gzhan yang yang dag pa'i rtsol ba ni gang mnyam par rtsol gyi/_mi mnyam par ma yin no/_/ji ltar na mnyam 
[\[239b.3\]]par rtsol gyi/_mi mnyam par ma yin zhe na/_gang chos rnams mnyam par yang mi byed mi mnyam par yang mi byed la byed pa med cing rnam par mi byed pa'o/_/chos de dag gi chos nyid dang chos gnas pa nyid ji lta ba de bzhin du rtsol ba'o/_/chos de dag gi yang dag pa'i chos nyid ji 
[\[239b.4\]]lta ba de bzhin du rtsol ba'o/_/chos de dag gi mnyam pa nyid dang bye brag tu bya ba med pa ji lta ba de bzhin du rtsol ba'o/_/yang dag pa'i rtsol ba de yang sems can thams cad kyi log pa'i rtsol ba spang ba'i phyir thams cad mkhyen par yongs su sngo ba yin te/_rigs kyi bu 'di ni byang 
[\[239b.5\]]chub sems dpa'i yang dag pa'i rtsol ba'o/_/rigs kyi bu de la byang chub sems dpa'i yang dag pa'i dran pa gang zhe na/_gang byang chub kyi sems dran pa dang /_sbyin pa dran pa dang /_tshul khrims dran pa dang /_bzod pa dran pa dang /_brtson 'grus dran pa dang /_bsam gtan 
[\[239b.6\]]dran pa dang /_shes rab dran pa dang /_byams pa dang snying rje dang dga' ba dang btang snyoms dran pa ste/_'di ni yang dag pa'i dran pa zhes bya'o/_/rigs kyi bu gzhan yang byang chub sems dpa'i yang dag pa'i dran pa ni yang dag pa'i dran pa gang gis nyon mongs pa thams cad 
[\[239b.7\]]kyi skabs mi 'dod pa dang /_dran pa gang gis bdud kyi las thams cad kyi skabs mi 'byed pa dang /_dran pa gang gis lam gol ba dang /_lam ngan par mi ltung ba dang /_dran pa sgo ba lta bur gyur pa gang gis sems dang sems las byung ba'i chos mi dge ba thams cad kyi 
[\[240a\]]
[\[240a.1\]]skabs mi 'byed pa ste/_'di ni yang dag pa'i dran pa zhes bya'o/_/gzhan yang byang chub sems dpa'i yang dag pa'i dran pa ni dran pa gang gis dran pa phun sum tshogs pa dang /_skyon med pa'i rigs thob kyang 'bras bu mngon sum du mi byed pa ste/_rigs kyi bu 'di 
[\[240a.2\]]ni byang chub sems dpa'i yang dag pa'i dran pa'o/_/rigs kyi bu de la byang chub sems dpa'i yang dag pa'i ting nge 'dzin gang zhe na/_gang 'phags pa'i rnam par thar par gyur pa'i ting nge 'dzin te/_sdug bsngal gyi bden pa yongs su shes pa dang 'thun pa/_kun 'byung ba'i 
[\[240a.3\]]bden pa spang ba dang 'thun pa/_'gog pa'i bden pa mngon du bya ba dang 'thun pa/_lam gyi bden pa bsgom pa dang 'thun pa ste/_'di ni yang dag pa'i ting nge 'dzin ces bya'o/_/bdag mnyam pa nyid pas chos thams cad mnyam pa nyid dang /_bdag rnam par dag pas chos thams 
[\[240a.4\]]cad rnam par dag pa dang /_bdag stong pa nyid pas chos thams cad stong pa nyid du yang dag par snyoms par 'jug la/_gang de ltar snyoms par 'jug cing yang dag pa nyid la 'jug kyang nges par yang mi ltung ba 'di ni byang chub sems dpa'i yang dag pa'i ting nge 'dzin to/_/yang 
[\[240a.5\]]dag pa'i ting nge 'dzin gang gis sems kyi skad cig gcig dang ldan pa'i shes rab kyis thams cad mkhyen pa dang /_rnam pa thams cad mkhyen pa'i ye shes mngon par rdzogs par 'tshang rgya ba 'di ni rigs kyi bu byang chub sems dpa'i yang dag pa'i ting nge 'dzin ces bya ste/_'di 
[\[240a.6\]]ni byang chub sems dpa'i lam gyi spyod pa yongs su dag pa'o/_/byang chub kyi phyogs kyi chos kyi spyod pa yongs su dag pa 'di bstan pa na lha dang mi srog chags nyan thos kyi theg pa can nges par gyur pa la ma zhugs pa khri drug stong bla na med pa yang dag par rdzogs pa'i byang chub 
[\[240a.7\]]tu sems skyes so//_//bam po gsum pa ste tha ma/_de nas bcom ldan 'das kyis yang byang chub sems dpa' sems dpa' chen po gtsug na rin po che la bka' stsal pa/_rigs kyi bu de la byang chub sems dpa'i mngon par shes pa'i spyod pa 
[\[240b\]]
[\[240b.1\]]yongs su dag pa gang zhe na/_rigs kyi bu 'di la byang chub sems dpa' lha'i mig gi mngon par shes pa'i spyod pa yongs su dag pa rnam pa lnga dang ldan pa yin te/_rnam pa lnga gang zhe na 'di lta ste/_phyogs bcur rnam par lta bas snang ba thob pa de ni de'i lha'i mig yin no/_/
[\[240b.2\]]phyogs bcu'i sangs rgyas thams cad la yang dag par lta bas mun pa mun nag dang bral ba de ni de'i lha'i mig yin no/_/sems can thams cad kyi 'chi 'pho dang /_skye ba la yang dag par lta bas shin tu nges par brtags pa de ni de'i lha'i mig yin no/_/phyogs bcu'i gzugs 
[\[240b.3\]]snang ba dang kha dog dang mtshan dang /_dbyibs la yang dag par lta bas shin tu brgyan pa de ni de'i lha'i mig yin no/_/rang gi gzi brjid grub pas mngon par 'du mi byed pa'i mtshan nyid du lha dang /_klu dang /_gnod sbyin dang /_dri za thams cad dang /_nyan thos dang /_rang sangs rgyas 
[\[240b.4\]]thams cad kyi spyi bor phyin pa de ni de'i lha'i mig yin te/_rigs kyi bu rnam pa 'di lnga ni byang chub sems dpa'i lha'i mig gi mngon par shes pa'i spyod pa yongs su dag pa'o/_/de lha'i rna ba'i mngon par shes pa'i spyod pa yongs su dag pa rnam pa lnga dang ldan pa yin te/_rnam pa 
[\[240b.5\]]lnga gang zhe na/_gang gis mi'i sgra rnams thos par 'gyur ba dang /_mi ma yin pa'i sgra rnams thos par 'gyur ba dang /_sems can dmyal ba pa dang /_dud 'gro'i skye gnas pa dang /_gshin rje'i 'jig rten pa'i sgra rnams thos par 'gyur ba dang /_sangs rgyas kyi chos bstan 
[\[240b.6\]]pa'i sgra thams cad thos par 'gyur ba dang /_phyogs bcu'i skad dang sgra thams cad thos par 'gyur ba ste/_rigs kyi bu 'di ni byang chub sems dpa'i lha'i rna ba'i mngon par shes pa'i spyod pa yongs su dag pa rnam pa lnga'o/_/de pha rol gyi sems shes pa'i mngon par shes 
[\[240b.7\]]pa'i spyod pa yongs su dag pa rnam pa lnga dang ldan pa yin te/_rnam pa lnga gang zhe na/_gang gis lha dang mi dang /_sems can dmyal ba pa dang /_dud 'gro'i skye gnas pa dang /_gshin rje'i 'jig rten pa'i sems can thams cad kyi sngon gyi mthar sems skyes pa gang yin pa 
[\[241a\]]
[\[241a.1\]]de yang rab tu shes pa dang /_phyi ma'i mthar sems skye bar 'gyur ba gang yin pa de yang rab tu shes pa dang /_da ltar byung ba'i dus na sems skye ba gang yin pa de yang rab tu shes pa dang /_rgyu dang /_rkyen dang /_dmigs par ldan pa dang /_nges pa dang /_ma nges pa 
[\[241a.2\]]dang /_log pa nyid du nges pa dang /_yang dag pa nyid du nges pa'i sems can rnams kyi sems kyi spyod pa rab tu shes pa dang /_'dod chags la spyod pa rnams dang /_zhe sdang la spyod pa rnams dang /_gti mug la spyod pa rnams dang /_cha mnyam pa la spyod pa'i sems 
[\[241a.3\]]can rnams kyi sems kyi spyod pa rnams rab tu shes te/_shes nas kyang de kho na bzhin du de dang 'thun par chos ston pa ste/_rigs kyi bu 'di ni byang chub sems dpa'i pha rol gyi sems shes pa'i mngon par shes pa'i spyod pa yongs su dag pa rnam pa lnga'o/_/de sngon gyi gnas 
[\[241a.4\]]rjes su dran pa'i mngon par shes pa'i spyod pa yongs su dag pa rnam pa lnga dang ldan pa yin te/_rnam pa lnga gang zhe na/_sems gang 'dod chags kyi rgyu las byung ba rnams dang /_zhe sdang gi rgyu las byung ba rnams dang /_gti mug gi rgyu las byung ba rnams dang /_de dag gis 
[\[241a.5\]]lus ci 'dra ba yongs su bzung ba de dag kyang rjes su dran pa dang /_sems gang sbyin pa'i rgyu las byung ba rnams dang /_tshul khrims kyi rgyu las byung ba rnams dang /_byams pa'i rgyu las byung ba rnams dang /_snying rje'i rgyu las byung ba rnams dang /_ting nge 'dzin gyi rgyu las byung 
[\[241a.6\]]ba rnams dang /_de dag gis lus ci 'dra ba yongs su bzung ba de dag kyang rjes su dran pa dang /_sems gang rgyu dang mi 'dra ba rnams dang /_rkyen dang mi 'dra ba rnams dang /_dmigs pa dang mi 'dra ba rnams dang /_de dag gis lus ci 'dra ba yongs su bzung ba de dag kyang rjes 
[\[241a.7\]]su dran pa dang /_sems gang lung du ma bstan pa rnams dang /_ma rig pa dang /_gti mug gis yang dag par bsdus pa rnams dang /_de dag gis lus ci 'dra ba yongs su bzung ba de dag kyang rjes su dran pa dang /_de dag gi tshe dang /_kha dog dang /_gzugs dang /_
[\[241b\]]
[\[241b.1\]]gzi brjid dang /_g.yog dang /_stobs dang /_grags pa dang /_brjod pa dang /_dbang phyug ci 'dra bar gyur pa de yang rjes su dran pa ste/_rigs kyi bu 'di ni byang chub sems dpa'i sngon gyi gnas rjes su dran pa'i mngon par shes pa'i spyod pa yongs su dag pa rnam pa lnga'o/_/
[\[241b.2\]]de rdzu 'phrul bya ba'i mngon par shes pa'i spyod pa yongs su dag pa rnam pa lnga dang ldan pa yin te/_rnam pa lnga gang zhe na/_'di lta ste/_lus dang gzugs kun tu ston pa'i rdzu 'phrul dang tshig dang skad rnam par rig par byed pa'i rdzu 'phrul dang /_sems dang yid mngon par 'du 
[\[241b.3\]]byed pa'i rdzu 'phrul dang /_sems can thams cad kyi skad du rnam par rig par byed pa'i rdzu 'phrul dang /_mngon du mngon par 'du mi byed pa'i rdzu 'phrul te/_rdzu 'phrul bya ba'i mngon par shes pa'i spyod pa yongs su dag pa rnam pa 'di lnga dang ldan pa yin no/_/rigs kyi bu 'di ni 
[\[241b.4\]]byang chub sems dpa'i rdzu 'phrul bya ba'i mngon par shes pa'i spyod pa yongs su dag pa rnam pa lnga'o/_/rigs kyi bu gzhan yang shes rab kyi mig gis brtags pa ni byang chub sems dpa'i lha'i mig gis mngon par shes pa'i spyod pa yongs su dag pa'o/_/rnam par shes pa rab 
[\[241b.5\]]tu gnas pa ni lha'i rna ba'i mngon par shes pa'i spyod pa yongs su dag pa'o/_/rang bzhin gyis yongs su dag pa rab tu gnas pa ni pha rol gyi sems shes pa'i mngon par shes pa'i spyod pa yongs su dag pa'o/_/sngon gyi mtha' dang phyi ma'i mtha' yongs su gcod par rab 
[\[241b.6\]]tu gnas pa ni sngon gyi gnas rjes su dran pa'i mngon par shes pa'i spyod pa yongs su dag pa'o/_/mngon par 'du mi byed par rab tu gnas pa ni rdzu 'phrul gyi rkang pa'i mngon par shes pa'i spyod pa yongs su dag pa'o/_/rigs kyi bu mngon par shes pa rnams zhes bya ba de ni zag pa 
[\[241b.7\]]zad pa'i ye shes kyi tshig [{]bla dgas [,]bla dwags [}]so/_/rigs kyi bu de ltar byang chub sems dpa' ni mngon par shes pa lnga po de dag gis rnam par rtsen cing zag pa zad pa'i ye shes la yang gnas so/_/rigs kyi bu 'di lta ste dper na/_dpag tshad brgya stong phrag bye ba bgrod dgos pa na 
[\[242a\]]
[\[242a.1\]]grong khyer chen po zhig yod de/_grong khyer chen po de'i lam ni bgrod par dka' zhing ring la nyam nga ste/_'jigs pa dang bcas pa/_zas dang skom dang bza' ba yang med pa zhig la/_gang grong khyer chen po der phyin pa de'i sdug bsngal thams cad rgyun chad par 
[\[242a.2\]]'gyur ba zhig yod pa dang /_de nas skyes bu la la zhig gis grong khyer chen po de'i yang dag pa'i yon tan dang bsngags pa thos nas skyes bu de la bu mthong na dga' ba/_sdug pa yid du 'ong ba mi 'thun pa ma yin pa gcig kyang yod pa las/_des bu gcig pa de bor nas grong 
[\[242a.3\]]khyer chen po de'i lam du zhugs te/_de stobs kyi shugs dang brtson 'grus thams cad kyis sdug bsngal thams cad khyad du bsad de/_lam ring po de 'das nas rkang pa ya gcig ni grong khyer chen po de'i sgo'i them pa la bzhag_/rkang pa ya gcig ni phyi rol na 'dug pa las des bu 
[\[242a.4\]]gcig pa de yid la dran par gyur nas de 'di snyam du sems te/_ma la kye ma'o bdag gis bu gcig pa de 'dir khrid de ma 'ongs pa lta zhig snyam nas/_bu gcig pa de sdug pas grong khyer chen po der ma zhugs kyi/_phyir phyogs nas de bu gcig pa de ga la 'dug par slar log 
[\[242a.5\]]pa de bzhin du/_rigs kyi bu byang chub sems dpa' sems dpa' chen po yang 'bad pa chen po dang /_brtson 'grus rtsom pa chen po dang /_lhag pa'i bsam pa brtan pa'i nan tan gyis mngon par shes pa lnga po rnams bskyed de/_sems kyis bsam gtan dang mngon 
[\[242a.6\]]par shes pa yongs su sbyang ba byas pa de la zag pa zad pa'i ye shes mngon sum du 'gyur ro/_/de snying rje chen po'i sems bskyed nas sems can thams cad yongs su bskyab pa'i phyir zag pa zad pa'i ye shes 'dris par byas pa las sems can rnams la lta bas phyir phyogs 
[\[242a.7\]]te slar log nas so so'i skye bo'i sa na yang kun tu snang ngo /_/rigs kyi bu grong khyer zhes bya ba de ni zag pa zad pa'i ye shes kyi tshig [{]bla dgas [,]bla dwags [}]so/_/dpag tshad brgya stong phrag bye ba bgrod dgos pa zhes bya ba de ni 'khor ba dpag tu med pa yongs su 'dzin pa'i tshig [{]bla dgas [,]bla dwags [}]so/_/
[\[242b\]]
[\[242b.1\]]bar du gcod pa mang pos bgrod ces bya ba de ni bdud kyi las 'dun pa zlog pa'i bar chad kyi tshig [{]bla dgas [,]bla dwags [}]so/_/skyes bu zhes bya ba de ni byang chub sems dpa'i tshig [{]bla dgas [,]bla dwags [}]so/_/rkang pa ya gcig ni grong khyer gyi sgo'i them pa la bzhag_/rkang pa ya gcig ni sgo'i phyi rol du bzhag 
[\[242b.2\]]ces bya ba de ni 'di ltar byang chub sems dpa'i 'dus byas dang 'dus ma byas dang 'dres pa'i sems dang sems las byung ba rnams 'jug pa'o/_/bu gcig pa dran nas grong khyer chen po der zhugs pa las phyir phyogs te slar log ces bya ba de ni 'di ltar byang chub sems dpa' 
[\[242b.3\]]sems can thams cad la bu gcig pa bzhin du byams pa nye bar gnas par 'gyur ba'o/_/de zag pa zad pa'i spyi bor phyin kyang zag pa yang mi spong la sems can yongs su smin par bya ba'i phyir phyir phyogs shing ldog par yang 'gyur te/_rigs kyi bu byang chub sems dpa' rnams 
[\[242b.4\]]ci 'dra ba'i thabs mkhas pas sems can rnams la cher snying rje ba la ltos/_de nas bcom ldan 'das la byang chub sems dpa' sems dpa' chen po gtsug na rin po ches 'di skad ces gsol to/_/bcom ldan 'das byang chub sems dpa' sems dpa' chen po rnams 'di ltar 
[\[242b.5\]]byang chub lag mthil du thob pa yang mi 'tshal bar 'khor ba nyid kyi rjes su 'jug cing sems can yongs su smin par bgyid pas yongs su mi skyo ba ni ngo mtshar to/_/bcom ldan 'das byang chub sems dpa' sems dpa' chen po chos du zhig dang ldan pa 'khor ba na yongs su mi skyo ba 
[\[242b.6\]]lags/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po rnams chos nyi shu dang ldan na 'khor ba na yongs su mi skyo ba yin te/_chos nyi shu gang zhe na 'di lta ste/_dge ba'i rtsa bas yang dag par zin pa'i byams pa chen po dang /_
[\[242b.7\]]byams pa chen pos yang dag par zin pa'i snying rje chen po dang /_snying rje chen pos yang dag par zin pa'i sems can yongs su smin par byed pa dang /_sems can yongs su smin par byed pas yang dag par zin pa'i brtson 'grus dang /_brtson 'grus kyis yang dag par zin 
[\[243a\]]
[\[243a.1\]]pa'i lhag pa'i bsam pa dang /_lhag pa'i bsam pas yang dag par zin pa'i thabs dang /_thabs kyis yang dag par zin pa'i shes rab dang /_shes rab kyis yang dag par zin pa'i bsam gtan dang /_bsam gtan gyis yang dag par zin pa'i mngon par 
[\[243a.2\]]shes pa dang /_mngon par shes pas yang dag par zin pa'i ye shes dang /_ye shes kyis yang dag par zin pa'i rtul ba dang /_rtul bas yang dag par zin pa'i dran pa dang /_dran pas yang dag par zin pa'i byang chub kyi sems kyi lhag pa'i bsam pa dang /_byang chub 
[\[243a.3\]]kyi sems kyi lhag pa'i bsam pas yang dag par zin pa'i bsdu ba'i dngos po bzhi dang /_bsdu ba'i dngos po bzhis yang dag par zin pa'i tshul khrims kyi sdom pa dang /_tshul khrims kyi sdom pas yang dag par zin pa'i thos pa'i nan tan dang /_thos pa'i nan tan gyis 
[\[243a.4\]]yang dag par zin pa'i gzungs dang /_gzungs kyis yang dag par zin pa'i spobs pa dang /_spobs pas yang dag par zin pa'i bsod nams kyi tshogs dang /_bsod nams kyi tshogs kyis yang dag par zin pa'i shes rab kyi tshogs te/_rigs kyi bu byang chub sems 
[\[243a.5\]]dpa' sems dpa' chen po chos nyi shu po de dag dang ldan na 'khor ba na yongs su mi skyo ba yin no/_/de nas bcom ldan 'das la byang chub sems dpa' sems dpa' chen po gtsug na rin po ches yang 'di skad ces gsol to/_/bcom ldan 'das ji ltar na byang chub sems 
[\[243a.6\]]dpa' sems dpa' chen po 'khor ba na mdzes shing skye bo mang po nye bar 'tsho bar 'gyur/_bcom ldan 'das kyis bka' stsal pa/_rigs kyi bu bsod nams kyis brgyan pa'i thos pas ni byang chub sems dpa' 'khor ba na mdzes so/_/thos pas brgyan pa'i spobs pas ni 
[\[243a.7\]]skye bo mang po nye bar 'tsho bar 'gyur ro/_/rigs kyi bu gzhan yang dran pa nyams pa med pa thob pa'i gzungs kyis ni byang chub sems dpa' 'khor ba na mdzes so/_/lag na rin po che mi zad pa'i longs spyod kyis ni skye bo mang po nye bar 'tsho bar 'gyur ro/_/rigs kyi bu gzhan yang byang 
[\[243b\]]
[\[243b.1\]]chub sems dpa' bag yod pas ni 'khor ba na mdzes so/_/chos ston pas yongs su mi skyo bas ni skye bo mang po nye bar 'tsho bar 'gyur ro/_/rigs kyi bu gzhan yang /_byang chub sems dpa' mtshan gyis legs par brgyan pas ni 'khor ba na mdzes so/_/ye shes 
[\[243b.2\]]kyis brgyan pas ni skye bo mang po nye bar 'tsho bar 'gyur ro/_/rigs kyi bu gzhan yang byang chub sems dpa' ji skad smras pa de bzhin byed pas ni 'khor ba na mdzes so/_/de bzhin du byed pa nyid kyis ni skye bo mang po nye bar 'tsho bar 'gyur ro/_/rigs kyi bu gzhan yang bdog pa 
[\[243b.3\]]thams cad yongs su gtong bas ni byang chub sems dpa' 'khor ba na mdzes so/_/so so ci rigs par chos ston pas ni skye bo mang po nye bar 'tsho bar 'gyur ro/_/rigs kyi bu gzhan yang tshul khrims yongs su dag pas ni byang chub sems dpa' 'khor ba na mdzes so/_/thos pa 
[\[243b.4\]]yongs su dag pas ni skye bo mang po nye bar 'tsho bar 'gyur ro/_/rigs kyi bu ji ltar bag yod pas byang chub sems dpa' 'khor ba na mdzes shing skye bo mang po nye bar 'tsho bar 'gyur ba de khyod kyis rnam grangs 'dis 'di ltar rig par bya'o/_/rigs kyi bu sngon byung ba 'das pa'i dus 
[\[243b.5\]]bskal pa grangs med pa bas kyang ches grangs med pa yangs pa tshad med pa/_bsam gyis mi khyab par gyur pa de'i tshe de'i dus na bskal pa dga' bar gyur pa zhes bya ba la 'jig rten gyi khams lhas rnam par bltas pa zhes bya bar de bzhin gshegs pa dgra bcom pa yang dag 
[\[243b.6\]]par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten thams cad mngon par dga' ba zhes bya ba 
[\[243b.7\]]'jig rten du byung ngo /_/rigs kyi bu ci'i phyir bskal pa de dga' bar gyur pa zhes bya zhe na/_rigs kyi bu bskal pa de la sangs rgyas stong phrag drug cu byung bar gyur te/_de na gnas gtsang ma'i ris kyi lha dag gis kye ma'o grogs po dag 'di ni bskal pa bzang po yin te/_
[\[244a\]]
[\[244a.1\]]bskal pa 'di la sangs rgyas stong phrag drug cu 'byung bar 'gyur ro zhes dga' ba'i sgra bsgrags pa dang /_de na lha dang bcas pa'i 'jig rten gyis dga' ba'i sgra de thos so/_/thos nas kyang dga' ba dang dad pa dang mos pa chen po skyes te/_de nas lha dang mi de dag 
[\[244a.2\]]gis kye ma'o bskal pa 'di ni dga' bar gyur pa'o zhes de skad ces smras pas de'i phyir bskal pa de'i ming dga' bar gyur pa zhes btags so/_/rigs kyi bu 'jig rten gyi khams de lha thams cad kyis bltas brtags kyang de ngoms par mi 'gyur ba de tsam du blta na sdug cing 
[\[244a.3\]]de tsam du nyams dga' bar gyur pas de'i phyir 'jig rten gyi khams de lhas rnam par bltas pa zhes bya'o/_/rigs kyi bu 'jig rten gyi khams lhas rnam par bltas pa de'i gzhi ni tsan dan sbrul gyi snying po sha stag ste/_stong gi 'jig rten gyi khams kyis tsan dan sbrul gyi snying 
[\[244a.4\]]po de'i phye ma khal gcig gi rin du yang mi bzod do/_/'jig rten gyi khams de nas spos kyi ngad langs pa'i dris ni phyogs bcu'i 'jig rten gyi khams tshad med grangs med pa dag tu khyab bo/_/tsan dan sbrul gyi snying po las gyur pa'i sa chen po de la 'od zer gyi dra ba snang ba 
[\[244a.5\]]zhes bya ba'i pad ma chen po sha stag byung bar gyur te/_pad ma de dag gi 'od kyis 'jig rten gyi khams de rtag tu snang bar gyur to/_/mi de dag kyang tsan dan gyi phye ma las byas pa'i khang pa brtsegs pa pu shu dang /_sgo khang dang /_khyams dang /_rta babs kyis legs par brgyan 
[\[244a.6\]]pa la longs spyod par gyur to/_/'jig rten gyi khams de na grong dang /_grong khyer dang /_grong rdal gnas pa med do/_/mi de dag thams cad kyang nam mkha' la 'gro'o/_/de dag mngon par shes pa rab tu thob nas nam mkha'i dkyil na 'dug pa'i khang pa brtsegs pa 
[\[244a.7\]]dag gi nang du 'jug cing nam mkha' la 'gro'o/_/'jig rten gyi khams de na mngal na gnas pa yang med de/_mi de dag thams cad kyang rdzus te skye bu sha stag go_/de na bud med kyi ming yang mi grag go_/ngan song rnams kyang med do/_/ngan 'gro rnams kyang med do/_/sdug 
[\[244b\]]
[\[244b.1\]]bsngal yang med do/_/'jig rten gyi khams de na kha zas rags pa yang med do/_/mi de dag thams cad kyang mngon par shes pa dang /_bsam gtan gyi dga' ba'i zas can no/_/mos pa rlabs po ches theg pa chen po la zhugs pa ste/_de na theg pa gzhan gyi ming yang 
[\[244b.2\]]med do/_/gang 'jig rten gyi khams de'i mi de dag thams cad kyang gser gyi cod pan thogs shing dpung rgyan dang rna chas brgyan pa/_lha'i kha dog dang gzugs dang ldan par gyur pa sha stag go_/gang nyon mongs pa dang bral bar gyur pa de nyid de dag gi rab tu byung ba yin te/_
[\[244b.3\]]bcom ldan 'das de bzhin gshegs pa des byang chub sems dpa' de dag la gos ngur smrig tu bka' stsal pa yang med de/_'di ltar sems la rnyog pa med pa'i phyir ro/_/de bzhin gshegs pa de yang tshangs pa'i kha dog lta bu spyod lam rab tu zhi bas byang chub sems dpa' 
[\[244b.4\]]de dag la chos ston to/_/rigs kyi bu gang phyogs bcu'i byang chub sems dpa' rdzu 'phrul che ba de dag kyang bcom ldan 'das de bzhin gshegs pa 'jig rten thams cad mngon par dga' ba de la blta ba dang /_phyag 'tshal ba dang /_bsnyen bkur bya ba'i phyir 'jig rten gyi khams 
[\[244b.5\]]lhas rnam par bltas pa der lhags te/_sangs rgyas kyi zhing de'i yon tan bkod pa mthong nas ngo mtshar du gyur te/_ched du brjod pa ched du brjod cing 'dong ngo /_/rigs kyi bu de bzhin gshegs pa 'jig rten thams cad mngon par dga' ba de nam byang chub sems dpa' de dag 
[\[244b.6\]]la chos ston pa de na ta la brgyad cu srid du nam mkha' la mngon par 'phags nas tshangs pa bkod pa'i seng ge'i khri la bzhugs te chos ston to/_/rigs kyi bu de bzhin gshegs pa de ni ji ltar da ltar nga bzhin du mang du spros te rnam par phye bas chos kyi gtam mi ston te/_de bzhin 
[\[244b.7\]]gshegs pa de tshig dang yi ge nyung ngus chos kyi gtam mdor ston to/_/de ci'i phyir zhe na/_skyes bu dam pa de dag ni zur tsam gyis go ba sha stag ste/_tshig gcig gis tshig brgya stong gi rjes su 'jug pa'o/_/de bzhin gshegs pa de yang 'di lta ste/_pha rol tu phyin pa'i 
[\[245a\]]
[\[245a.1\]]spyod pa yongs su dag pa dang /_byang chub kyi phyogs kyi chos kyi spyod pa yongs su dag pa dang /_mngon par shes pa bsgrub pa'i spyod pa yongs su dag pa dang /_sems can yongs su smin par byed pa'i spyod pa yongs su dag pa dang /_spyod pa 
[\[245a.2\]]yongs su dag pa bzhi po de dag nyid byang chub sems dpa' dkon mchog skar mda' la brtsams te yang dag par rab tu ston to/_/de nas bcom ldan 'das de bzhin gshegs pa 'jig rten thams cad mngon par dga' ba de la/_byang chub sems dpa' 
[\[245a.3\]]sems dpa' chen po dkon mchog skar mdas 'di skad du/_bcom ldan 'das ji ltar na byang chub sems dpa' 'khor ba na mdzes shing skye bo mang po nye bar 'tsho bar 'gyur zhes gsol te/_de bzhin gshegs pa des tshig de nyid rgyas par rnam par phye ste bstan nas/_de 
[\[245a.4\]]la 'di skad ces bka' stsal to/_/rigs kyi bu byang chub sems dpa' ye shes kyi blo thogs pa med pa ni 'khor ba na mdzes so/_/ye shes kyi snang ba rab tu thob pa ni skye bo mang po nye bar 'tsho bar 'gyur ro/_/rigs kyi bu de bzhin gshegs pa 'jig rten thams cad 
[\[245a.5\]]mngon par dga' ba des bstan pa de lta bu bshad pa na/_byang chub sems dpa' stong phrag drug cu chos rnams la rjes su 'thun pa'i bzod pa rab tu thob bo/_/rigs kyi bu de nas bcom ldan 'das de bzhin gshegs pa 'jig rten thams cad mngon par dga' ba de la 
[\[245a.6\]]byang chub sems dpa' sems dpa' chen po dkon mchog skar mda' des yang 'di skad ces gsol to/_/bcom ldan 'das ji ltar na byang chub sems dpa' byang chub kyi snying po mdzes par bgyid pa lags/_de skad ces gsol pa dang /_bcom ldan 'das 
[\[245a.7\]]de bzhin gshegs pa 'jig rten thams cad mngon par dga' ba des/_byang chub sems dpa' sems dpa' chen po dkon mchog skar mda' la 'di skad ces bka' stsal to/_/rigs kyi bu byang chub sems dpa' bag yod pa ni byang chub kyi snying po mdzes par byed 
[\[245b\]]
[\[245b.1\]]pa'o/_/de la bag yod pa gang zhe na/_ji tsam du chos rnams sgrub pa'o/_/chos rnams sgrub pa yang gang zhe na/_'di lta ste/_ji skad smras pa de bzhin du byed pa ste/_'di ni bag yod pa zhes bya'o/_/rigs kyi bu gzhan yang byang chub sems dpa'i bag 
[\[245b.2\]]yod pa ni 'di lta ste/_sbyor ba tshad med pa mthar gtugs pas go cha rtsom pa tshad med pa dang /_sems can tshad med pa sdud pas sbyin pa mi zad pa tshad med pa dang /_mi lhod cing sangs rgyas kyi rigs kyi rjes su 'brang ba'i tshul khrims kyis tshul khrims tshad 
[\[245b.3\]]med pa dang /_sdug bsngal thams cad dang du len pas bzod pa tshad med pa dang /_skyes bu dam pa'i las kyis brtson 'grus tshad med pa dang /_ting nge 'dzin tshad med pa sgrub pas bsam gtan tshad med pa dang /_chags pa med pa'i shes rab kyi 
[\[245b.4\]]phyir shes rab tshad med pa dang /_sems can tshad med pas byams pa tshad med pa dang /_phan pa'i dngos pos snying rje tshad med pa dang /_sangs rgyas kyi chos yang dag par sgrub pas 'khor ba yongs su 'dzin pa tshad med pa dang /_bdag bde ba la 
[\[245b.5\]]mi chags pas sems can yongs su smin par byed pa tshad med pa dang /_brtson 'grus brtan pas dam pa'i chos yongs su 'dzin pa tshad med pa dang /_yang dag par sbyor bas yon tan yang dag par sgrub cing sogs pa tshad med pa dang /_ye shes tshad 
[\[245b.6\]]med pas sangs rgyas la mchod pa dang rim gro byed pa tshad med pa dang /_shes rab sbyong bas thos pa yongs su tshol ba tshad med pa dang /_sems can gyi bsam pa'i tshul shes pas sems la 'jug pa tshad med pa dang /_byams pa nges pas sbyangs pa'i yon 
[\[245b.7\]]tan dang yo byad bsnyungs pa la zhugs pa tshad med pa dang /_sems 'dul bas dgon pa la gnas pa'i yon tan gyi tshogs tshad med pa dang /_myur du thams cad mkhyen pa'i ye shes yongs su rdzogs par 'gyur bas zhi gnas dang lhag mthong gi tshogs tshad med pa 
[\[246a\]]
[\[246a.1\]]ste/_dkon mchog skar mda' chos 'di dag ni bag yod pa sgrub pa'o/_/rigs kyi bu byang chub sems dpa' bag yod pa ni byang chub kyi snying po mdzes par byed pa'o/_/rigs kyi bu bag yod pa ni byang chub kyi phyogs kyi chos rnams kyi rtsa ba'o/_/
[\[246a.2\]]bag yod pa ni ye shes sgrub pa'i chos rnams kyi gnas so/_/bag yod pa ni dge ba'i chos bsags shing bsags pa rnams so sor yang dag par 'dzin pa'o/_/bag yod pa ni sngon thos pa'i chos rnams chud mi gzon pa'o/_/bag yod pa ni bsdu bar 
[\[246a.3\]]bya ba'i chos rnams sdud pa'o/_/bag yod pa ni sgrib pa'i chos rnams mi sdud pa'o/_/bag yod pa ni sgrib par mi 'gyur ba'i chos rnams rab tu 'dzin pa'o/_/bag yod pa ni ma rig pa'i sgo nga'i sbubs gcog pa'o/_/bag yod pa ni dam pa'i chos yongs su 
[\[246a.4\]]'dzin pa 'bar bar byed pa'o/_/bag yod pa ni dbang po rnams sdom par byed pa'o/_/bag yod pa ni lam nyam nga ba las kun tu srung ba'o/_/bag yod pa ni dus dang dus ma yin par spyod pa las skul ba'o/_/bag yod pa ni stobs te/_stobs bcu 
[\[246a.5\]]yongs su rdzogs par byed par 'gyur ro/_/bag yod pa ni zil gyis gnon pa ste mi 'jigs pa yongs su rdzogs par byed par 'gyur ro/_/bag yod pa ni yon tan dang ye shes dpag tu med pa'i 'byung gnas te/_sangs rgyas kyi chos thams cad yongs 
[\[246a.6\]]su rdzogs par byed par 'gyur ro/_/bag yod pa ni spyi bor phyin pa ste/_thams cad mkhyen pa'i ye shes rtogs par byed par 'gyur ro/_/rigs kyi bu de bzhin gshegs pa 'jig rten thams cad mngon par dga' ba des 'di lta bu bstan pa dang /_byang 
[\[246a.7\]]chub sems dpa' stong phrag bcu gnyis mi skye ba'i chos la bzod pa rab tu thob par gyur to/_/rigs kyi bu de'i tshe de'i dus na/_byang chub sems dpa' dkon mchog skar mdar gyur pa de gzhan zhig yin pa snyam du khyod dogs shing the tshom za 'am/_yid gnyis 
[\[246b\]]
[\[246b.1\]]su gyur na yang de ltar mi blta'o/_/de ci'i phyir zhe na/_rigs kyi bu khyod nyid de'i tshe de'i dus na byang chub sems dpa' dkon mchog skar mda' zhes bya bar gyur to/_/rigs kyi bu khyod rnam grangs 'dis kyang ji ltar bag yod pa'i byang chub sems dpa' sems 
[\[246b.2\]]dpa' chen po byang chub kyi snying po mdzes par byed pa dang /_de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub kyang bag yod pas thob par rig par bya'o/_/rigs kyi bu de la byang chub sems dpa'i sems can yongs su 
[\[246b.3\]]smin par byed pa'i spyod pa yongs su dag pa gang zhe na/_rigs kyi bu sems can gyi spyod pa ni tshad med mtha' yas bsam gyis mi khyab ste/_de bzhin du byang chub sems dpa' sems can yongs su smin par byed pa'i spyod pa yang tshad med mtha' yas bsam gyis mi khyab 
[\[246b.4\]]bo/_/de la byang chub sems dpa' sems can rnams kyi bsam pa shes nas sems can rnams yongs su smin par byed nus so/_/de ci'i phyir zhe na/_rigs kyi bu 'di ltar sems can la la ni tshul khrims kyis yongs su smin par 'gyur/_la la ni tshul 
[\[246b.5\]]khrims spangs pas/_sems can la la ni tshig gis shin tu gdams pas yongs su smin par 'gyur/_la la ni 'jam pos/_la la ni tshig rtsub pos/_la la ni de gnyi gas/_la la ni 'jigs par byas pas/_la la ni 'jigs pa las yongs su thar 
[\[246b.6\]]bar byas pas/_la la ni bslangs pas/_la la ni ma bslangs pas/_la la ni gnod pas la la ni mi gnod pas/_la la ni zil gyis mnan pas/_la la ni zil gyis ma mnan pas/_la la ni sbyang bas/_la la ni mi sbyang bas/_la la ni 
[\[246b.7\]]tshar gcad pas/_la la ni sbyin pa'i phyir byin pas/_la la ni blangs pas/_sems can la la ni yid du 'ong ba'i gzugs nye bar bsgrubs pas yongs su smin par 'gyur ro/_/sems can la la ni sgra dang /_dri dang /_ro dang /_reg pa dang /_chos 
[\[247a\]]
[\[247a.1\]]yid du 'ong ba nye bar bsgrubs pas yongs su smin par 'gyur ro/_/sems can la la ni gzugs yid du mi 'ong ba nye bar bsgrubs pas yongs su smin par 'gyur ro/_/sems can la la ni sgra dang /_dri dang /_ro dang /_reg pa dang /_chos yid du mi 'ong ba nye bar 
[\[247a.2\]]bsgrubs pas yongs su smin par 'gyur ro/_/sems can la la ni spyo bas yongs su smin par 'gyur ro/_/sems can la la ni rtag tu mthong bas/_la la ni mi mthong bas/_sems can la la ni sangs rgyas kyi sgras/_sems can la la ni chos kyi sgras/_la 
[\[247a.3\]]la ni dge 'dun gyi sgras/_la la ni mi rtag pa'i sgras/_la la ni sdug bsngal ba'i sgras/_la la ni bdag med pa'i sgras/_la la ni zhi ba'i sgras/_sems can la la ni sbyin pa dang /_tshul khrims dang /_bzod pa dang /_brtson 'grus dang /_bsam 
[\[247a.4\]]gtan dang /_shes rab kyi sgras yongs su smin par 'gyur ro/_/sems can la la ni sems can dmyal ba dang /_dud 'gro'i skye gnas dang /_gshin rje'i 'jig rten gyi sdug bsngal myong bar 'gyur ba'i sgras yongs su smin par 'gyur ro/_/la la ni lha'i 
[\[247a.5\]]bde ba myong bar 'gyur ba'i sgras yongs su smin par 'gyur ro/_/sems can la la ni nyan thos kyi theg pa'i gtam gyis/_la la ni rang sangs rgyas kyi theg pa'i gtam gyis/_la la ni theg pa chen po'i gtam gyis yongs su smin par 'gyur ro/_/sems 
[\[247a.6\]]can la la ni sbyin pas yongs su smin par 'gyur gyi/_snyan par smra bas ma yin/_don spyod pas ma yin/_don 'thun pas ma yin/_sems can la la ni snyan par smra bas yongs su smin par 'gyur gyi/_sbyin pas ma yin/_don spyod pas ma yin/_
[\[247a.7\]]don 'thun pas ma yin/_sems can la la ni don spyod pas yongs su smin par 'gyur gyi/_sbyin pas ma yin/_snyan par smra bas ma yin/_don 'thun pas ma yin/_sems can la la ni don 'thun pas yongs su smin par 'gyur gyi/_sbyin pas 
[\[247b\]]
[\[247b.1\]]ma yin/_snyan par smra bas ma yin/_don spyod pas yongs su smin par 'gyur ba ma yin/_sems can la la ni bsdu ba'i dngos po bzhi po dag gis yongs su smin par 'gyur ro/_/sems can la la ni nang gi dngos po yongs su gtong bas/_la la ni phyi 
[\[247b.2\]]rol gyi dngos po yongs su gtong bas/_la la ni phyi nang gi dngos po yongs su gtong bas/_sems can la la ni chung ma dang /_bu pho dang /_bu mo kun gtong bas yongs su smin par 'gyur ro/_/sems can la la ni lag pa dang /_rkang pa dang /_mig 
[\[247b.3\]]dang /_mgo kun gtong bas yongs su smin par 'gyur ro/_/sems can la la ni rtsed mo la dga' ba dang /_glu dang sil snyan gyis yongs su smin par 'gyur ro/_/la la ni gcig tu bde bas/_la la ni gcig tu sdug bsngal bas/_la la ni de gnyi gas/_
[\[247b.4\]]la la ni gnyi ga ma yin pas/_sems can la la ni dge sbyong du sprul pas 'dul ba/_sems can la la ni dge slong dang /_dge slong ma dang /_dge bsnyen dang /_dge bsnyen mar sprul pas 'dul ba/_sems can la la ni sangs rgyas kyi gzugs 
[\[247b.5\]]dang kha dog gis 'dul ba yin te/_de dag la sangs rgyas kyi gzugs dang sku bstan pas 'dul bar 'gyur ro/_/rigs kyi bu de la byang chub sems dpas 'di ltar sems can gyi spyod pa sna tshogs byed pa shes nas/_sems can gyi bsam pa yongs su shes 
[\[247b.6\]]pa la brtson par bya'o/_/rigs kyi bu nam byang chub sems dpa' 'di ltar pha rol tu phyin pa'i spyod pa las nges par byung bar gyur cing /_byang chub kyi phyogs kyi chos kyi spyod pa yang dag par bsdus par gyur te mngon par shes pa'i ye shes kyi spyod pa la mkhas par gyur pa na/_
[\[247b.7\]]de nas gdod sems can yongs su smin par byed nus pa'i skal ba dang mthu yod par 'gyur ro/_/rigs kyi bu byang chub sems dpa' chos bzhi dang ldan na sems can rnams yongs su smin par byed nus te/_bzhi gang zhe na 'di lta ste/_yongs su mi skyo ba dang /_
[\[248a\]]
[\[248a.1\]]bdag bde ba la mi chags pa dang /_dus dang dus ma yin par skul ba dang /_bsam pa yongs su shes pa ste/_rigs kyi bu byang chub sems dpa' chos bzhi po de dag dang ldan na sems can rnams yongs su smin par byed nus so/_/rigs 
[\[248a.2\]]kyi bu gzhan yang byang chub sems dpa' chos bzhi dang ldan na sems can rnams yongs su smin par byed nus te/_bzhi gang zhe na/_bka' blo bde ba dang /_snyan par smra ba dang /_ngang tshul gyis 'jam pa dang /_bzhin 'dzum zhing khro gnyer med pa ste/_rigs 
[\[248a.3\]]kyi bu byang chub sems dpa' chos bzhi po de dag dang ldan na sems can rnams yongs su smin par byed nus so/_/rigs kyi bu gzhan yang byang chub sems dpa' chos bzhi dang ldan na sems can rnams yongs su smin par byed nus te/_bzhi gang zhe na/_khong khro ba 
[\[248a.4\]]med pa'i sems dang /_snying rje chen po'i sems dang /_phan pa'i dngos po'i sems dang /_bdag shin tu dul ba'i sems te/_rigs kyi bu byang chub sems dpa' chos bzhi po de dag dang ldan na sems can rnams yongs su smin par byed nus so/_/rigs kyi 
[\[248a.5\]]bu gzhan yang byang chub sems dpa' chos bzhi dang ldan na sems can rnams yongs su smin par byed nus te/_bzhi gang zhe na/_bsam pa dag pa dang /_g.yo med cing sgyu dang bral ba dang /_brtson 'grus brtan pa dang /_legs par byas pa dang nyes par 
[\[248a.6\]]byas pa bzod pa ste/_rigs kyi bu byang chub sems dpa' chos bzhi po de dag dang ldan na sems can rnams yongs su smin par byed nus so/_/rigs kyi bu khyod kyis rnam grangs 'dis kyang 'di ltar/_gang byang chub sems dpa' yongs su mi skyo bas sems can 
[\[248a.7\]]rnams yongs su smin par byed nus par rig par bya'o/_/rigs kyi bu sngon byung ba 'das pa'i dus bskal pa grangs med pa bas kyang ches grangs med pa yangs pa tshad med pa/_bsam gyis mi khyab par gyur pa de'i tshe de'i dus na bskal pa dga' byed la 'jig rten gyi khams 
[\[248b\]]
[\[248b.1\]]zhi bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_
[\[248b.2\]]sangs rgyas bcom ldan 'das dri ma med par snang ba zhes bya ba 'jig rten du byung ngo /_/rigs kyi bu 'jig rten gyi khams zhi ba de yang 'byor pa/_rgyas pa/_bde ba/_lo legs pa/_nyams dga' ba/_lha dang mis rab tu gang bar gyur to/_/rigs kyi bu de 
[\[248b.3\]]bzhin gshegs pa dgra bcom pa yang dag par rdzogs pa'i sangs rgyas dri ma med par snang ba de'i nyan thos kyang nyan thos chen po bye ba phrag dgu bcu rtsa drug 'dus par gyur to/_/de'i byang chub sems dpa' sems dpa' chen po yang byang chub sems dpa' sems dpa' chen 
[\[248b.4\]]po brgyad khri bzhi stong 'dus par gyur to/_/bcom ldan 'das de bzhin gshegs pa dri ma med par snang ba dang /_byang chub sems dpa' de dag gi tshe'i tshad ni lo brgyad khri bzhi stong thub par gyur to/_/rigs kyi bu de'i tshe rgyal bu gzhon nu nor dpal zhes bya ba gzugs 
[\[248b.5\]]bzang ba/_mdzes pa/_blta na sdug pa/_mdog bzang po rgyas pa/_mchog dang ldan pa zhig byung ste/_btsas nas lo bcu drug lon pa dang /_de gzugs bzang ba dang /_longs spyod dang skyid pas dregs shing nga rgyal skyes te rgyags nas/_bcom 
[\[248b.6\]]ldan 'das de bzhin gshegs pa dri ma med par snang ba de'i gan du mi 'gro/_sten par mi byed/_snyen par mi byed/_rim gro mi byed do/_/rigs kyi bu de nas bcom ldan 'das de bzhin gshegs pa dri ma med par snang ba de 'di snyam du dgongs te/_ma la 
[\[248b.7\]]rgyal bu gzhon nu nor dpal 'di ni dge ba'i rtsa ba yongs su smin te/_bla na med pa yang dag par rdzogs pa'i byang chub mngon par rdzogs par 'tshang rgya ba'i skal ba yod na de gzugs dang /_longs spyod dang skyid pas rgyags dregs te/_nga rgyal gyis de bzhin 
[\[249a\]]
[\[249a.1\]]gshegs pa'i drung du yang mi 'ong na/_gal te de rgyun mi 'chad par bskul na ni de de bzhin gshegs pa'i drung du 'ong yang srid snyam mo/_/rigs kyi bu de nas de bzhin gshegs pa dri ma med par snang ba des byang chub sems dpa' brgyad khri bzhi stong 
[\[249a.2\]]po de dag bsdus so/_/bsdus nas kyang rigs kyi bu dag khyed kyi nang nas yid yongs su mi skyo bar lo brgyad khri bzhi stong gi bar du rgyal bu gzhon nu nor dpal gyi khyim gyi sgor 'gro zhing bde ba thams cad ni spangs/_sdug bsngal thams cad ni dang du blangs te/_de 
[\[249a.3\]]las tha na kun tu smra ba'am/_yang dag par smra ba'am/_stan tsam yang mi rnyed kyi steng du gshe rgya zhing tshig ngan pa rtsub po mi snyan par zer yang spro bar 'gyur ba su yod ces tshul shing brims so/_/rigs kyi bu de ltar tshul shing brims kyang byang chub sems dpa' 
[\[249a.4\]]brgyad khri bzhi stong po de dag las byang chub sems dpa' 'ga' tsam yang spro bar ma gyur to/_/bcom ldan 'das des tshul shing thogs te/_lan gnyis lan gsum du brims kyang sus kyang ma blangs pa dang /_rigs kyi bu de'i tshe byang chub sems dpa' sems 
[\[249a.5\]]dpa' chen po brtson 'grus 'bar ba zhes bya ba zhig byang chub sems dpa'i 'khor de nyid du 'dus par gyur nas 'dug pa de stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das de bzhin gshegs pa 
[\[249a.6\]]dri ma med par snang ba ga la ba de logs su thal mo sbyar ba btud nas/_bcom ldan 'das de bzhin gshegs pa dri ma med par snang ba la 'di skad ces gsol to/_/bcom ldan 'das bdag ni lo brgyad khri bzhi stong gi bar du yid yongs su mi skyo bar bde ba thams cad ni 
[\[249a.7\]]spangs/_sdug bsngal thams cad ni ji mi snyam par bgyid de/_rgyal bu gzhon nu nor dpal gyi khyim du mchi'o zhes rigs kyi bu byang chub sems dpa' sems dpa' chen po brtson 'grus 'bar gyis tshig de smras ma thag tu/_de nas de nyid kyi tshe stong gsum gyi stong chen po'i 
[\[249b\]]
[\[249b.1\]]'jig rten gyi khams rnam pa drug tu rab tu g.yos nas lha'i bu brgya stong gis kyang steng gi bar snang las/_kye ma'o byang chub sems dpa' brtson 'grus 'bar gyis brtson 'grus chen po'i go cha bgos pa 'di ni legs so legs so zhes bya ba byin no/_/rigs kyi bu de nas byang chub 
[\[249b.2\]]sems dpa' sems dpa' chen po brtson 'grus 'bar ba de rgyal bu gzhon nu nor dpal gyi khyim du song ste/_khyim gyi sgo drung na 'dug pa dang /_de skye bo'i tshogs chen po des mthong nas gshe rgya zhing tshig ngan pa rtsub po sna tshogs smras te/_de la sa dang rdul kyang gtor/_
[\[249b.3\]]de la lag pa dang /_dbyug pa dang /_bong bas kyang brdegs so/_/des mthong zhing thos te/_lus la reg cing tshor bar gyur kyang byang chub sems dpa' brtson 'grus 'bar ba 'khrug pa'am/_gshe ba'am/_khong khro ba'am/_phyir log par ma gyur gyi steng du/_
[\[249b.4\]]brtson 'grus brtan pa'i stobs rab tu bskyed nas stobs dang rab tu ldan pa dang /_snying rje chen po yang skyed de/_de lo stong lon pa dang /_rgyal po'i pho brang gi sgo khang gcig tu zhugs te/_smad pa dang /_bsdigs pa dang /_rdeg pa thams cad kyis kyang yongs su mi skyo 
[\[249b.5\]]bar/_de lo khri lon pa dang rgyal po'i pho brang gi sgo khang gnyis kyi nang du zhugs so/_/de lo nyi khri lon pa dang rgyal po'i pho brang gi sgo khang gsum pa'i nang du zhugs pa nas/_lo bdun khri lon pa dang rgyal po'i pho brang gi sgo khang drug pa'i nang du zhugs so/_/de lo brgyad khri 
[\[249b.6\]]bzhi stong lon pa dang rgyal po'i pho brang gi sgo khang bdun pa'i nang du zhugs pa dang /_de nas gdod rgyal bu gzhon nu nor dpal des tshig ster te/_dge slong khyod ci 'dod/_ci zhig tshol/_khyod la ci dgos smros shig dang /_ci nus kyis rab tu sbyin par bya'o/_/rgyal bu 
[\[249b.7\]]gzhon nu de dge slong de la ngo mtshar chen po'i 'du shes skyes nas ji tsam du dge slong des yongs su mi skyo ba mnags nus pa ni ngo mtshar to snyam mo/_/rigs kyi bu de nas byang chub sems dpa' sems dpa' chen po brtson 'grus 'bar ba des rgyal bu gzhon nu nor dpal de sems 
[\[250a\]]
[\[250a.1\]]rab tu dang bar shes nas de'i tshe tshigs su bcad pa 'di dag smras so/_/zas dang skom dang gos dang bza' ba rnams/_/gzhon nu bdag la dgos pa ci yang med/_/zang zing med pa'i sems ni nyer gzhag nas/_/bdag ni chos kyi pho nyar 'dir 'ongs so/_/
[\[250a.2\]]'jig rten don mdzad drang srong cher byung ba/_/mi mchog dri ma med par snang zhes bya/_/de ni sdug bsngal mthar 'byin chos ston te/_/sems can gang gis thos pas mi 'chi 'thob/_/bskal pa stong phrag bye ba grangs med na/_/sangs rgyas rnams ni brgya lam 'byung bar 'gyur/_/
[\[250a.3\]]da ltar 'jig rten mun nag sgron gyur pa/_/yon tan dam pa mnga' ba de skyes na/_/khyod ni 'di na 'dod pa'i yon tan chags/_/gzugs dang longs spyod rnams la rtag tu myos/_/skyid myos de bzhin rgyal srid myos pas na/_/chos kyi rgyal po lta bar yong mi 'gro/_/longs spyod mi 
[\[250a.4\]]rtag de bzhin rgyal srid srog_/rtswa rtse'i zil thigs 'dra zhes rgyal bas gsungs/_/gang phyir sangs rgyas thos kyang myos 'gyur ba/_/de ni rgyal bu khyod kyi cha ma yin/_/khyod ni 'di na byang chub mchog zhugs la/_/sems can dag kyang gnyer te grol bar gyis/_/khyod bdag 
[\[250a.5\]]da ltar 'dod pa'i bran gyur na/_/ji ltar myos pas skye bo 'dul bar 'gyur/_/nga rgyal spongs te nyon mongs rnams sol la/_/da ni rgyal ba'i drung du 'gro bar gyis/_/brtson 'grus skyed de 'jig rten snying brtse gyis/_/phyi ma'i dus na gdung bar gyur ta re/_/rgyal bus 
[\[250a.6\]]tshigs su bcad pa 'di thos nas/_/nga rgyal spangs te gus pa rab bskyed nas/_/brtson 'grus 'bar ba'i rkang la phyag 'tshal te/_/gang sngon bdag gis gnod bgyis bzod par gsol/_/bdag ni rgyal srid thams cad spang bar bya/_/'dod dang de bzhin longs spyod kun mi 
[\[250a.7\]]tshol/_/nga rgyal tha ba'i skyon dang dregs spangs te/_/myur du bde bar gshegs pa'i gan du 'gro/_/de ni srog chags bye ba brgyad cus bskor/_/me tog na bza' spos dang bdug pa thogs/_/dri ma med par snang ba skyes bu mchog_/rgyal ba de yi drung du nye bar song /_/
[\[250b\]]
[\[250b.1\]]bde bar gshegs kyi gan du phyin nas kyang /_/zhabs la phyag 'tshal de nas mchod byas te/_/de bzhin gshegs pa de yi spyan sngar 'dug_/rgyal bu de yis tshig ni 'di smras so/_/gang phyir skyo med sems kyis bskul bas na/_/brtson 'grus 'bar ba bdag gi ston 
[\[250b.2\]]pa mgon/_/ji ltar de ni mchod pa'i 'os lags na/_/de la lan du phan pa bgyid mi nus/_/bdag ni 'jig rten mgon la bzod par gsol/_/chos kyi rgyal la gus pa gang ma bgyis/_/de dag thams cad de ring so sor bshags/_/bdag gi nongs pa 'jig 
[\[250b.3\]]rten mgon mkhyen mdzod/_/sems can don du snying rje bskyed nas su/_/bdag ni byang chub mchog la rab zhugs te/_/byang chub dam mchog ma thob bar du ni/_/slan chad bag med spyod pa mi bgyi'o/_/rgyal bu de yis rgyal srid rnam spangs te/_/sems can bye ba 
[\[250b.4\]]brgyad cu rnams kyis bskor/_/byang chub dam pa 'di ni yongs tshol zhing /_/mngon byung rgyal ba'i bstan la rab tu byung /_/rgyal bas de dag gi ni bsam mkhyen nas/_/byang chub lam mchog rab tu bstan pas na/_/chos thos sems can rtag tu dag pa rnams/_/
[\[250b.5\]]thams cad kyis kyang rjes 'thun bzod pa thob/_/rigs kyi bu ngas bskal pa 'am bskal pa las lhag par de bzhin gshegs pa dri ma med par snang ba de'i 'jig rten gyi khams kyi bsngags pa brjod cing /_gang chos bstan pa bsam gyis mi khyab pa de yongs su 
[\[250b.6\]]brjod kyang yon tan gyi mtha' zad par mi 'gyur ro/_/rigs kyi bu de'i tshe de'i dus na byang chub sems dpa' brtson 'grus 'bar ba zhes bya bar gyur pa de gzhan zhig yin pa snyam du dogs shing the tshom za 'am/_yid gnyis su gyur na de ltar mi blta'o/_/de ci'i phyir zhe 
[\[250b.7\]]na/_de'i tshe de'i dus na nga nyid byang chub sems dpa' brtson 'grus 'bar ba zhes bya ba der gyur to/_/rigs kyi bu de'i tshe de'i dus na rgyal bu gzhon nu nor dpal zhes bya bar gyur pa de gzhan zhig yin pa snyam du dogs shing the tshom za 'am/_yid gnyis su gyur na yang de 
[\[251a\]]
[\[251a.1\]]ltar mi blta'o/_/de ci'i phyir zhe na/_byang chub sems dpa' sems dpa' chen po byams pa 'di ni de'i tshe de'i dus na rgyal bu gzhon nu nor dpal zhes bya bar gyur to/_/rigs kyi bu de ltar sngon byang chub sems dpa' rnams sems can yongs su smin par bya ba la 
[\[251a.2\]]yongs su mi skyo zhing 'di ltar shin tu stobs dang ldan te brtson 'grus nye bar ston to/_/rigs kyi bu de bas na byang chub sems dpa' sems can yongs su smin par byed 'dod pas ci nas kyang byang chub sems dpa' brtson 'grus 'bar ba zhes bya ba de ltar bslab par bya'o/_/
[\[251a.3\]]de ci'i phyir zhe na/_rigs kyi bu sems can yongs su smin par byed pa ni byang chub sems dpa' rnams kyi las yin no/_/rigs kyi bu bzhi po 'di dag ni byang chub sems dpa' rnams kyi byang chub sems dpa'i las yin te/_sangs rgyas kyi chos thams cad sdud par 
[\[251a.4\]]'gyur ba'o/_/bzhi gang zhe na 'di lta ste/_bdud kyi las las shin tu 'da' ba byang chub sems dpa'i las dang /_sangs rgyas kyi zhing yongs su sbyong ba byang chub sems dpa'i las dang /_lus dang ngag dang yid brgyan pa byang chub sems dpa'i las dang /_sangs rgyas kyi 
[\[251a.5\]]chos thams cad yang dag par sgrub pa byang chub sems dpa'i las te/_rigs kyi bu bzhi po de dag ni byang chub sems dpa' rnams kyi byang chub sems dpa'i las yin te/_sangs rgyas kyi chos thams cad sdud par 'gyur ba'o/_/rigs kyi bu gzhan yang byang chub sems dpa' 
[\[251a.6\]]rnams kyi byang chub sems dpa'i las sangs rgyas kyi chos thams cad yang dag par sdud par 'gyur ba bzhi ste/_bzhi gang zhe na/_bsam pa la 'jug pa'i ye shes dang /_dbang po yongs su shes pa'i ye shes dang /_nad thams cad zhi bar byed pa'i sman sbyin pa'i ye shes 
[\[251a.7\]]dang /_nyon mongs pa'i nad thams cad rab tu zhi bar byed pa mi 'khrugs pa'i ye shes te/_rigs kyi bu bzhi po de dag ni byang chub sems dpa' rnams kyi byang chub sems dpa'i las yin te/_sangs rgyas kyi chos thams cad yang dag par sdud par 'gyur ba'o/_/de nas byang chub 
[\[251b\]]
[\[251b.1\]]sems dpa' sems dpa' chen po gtsug na rin po ches gtsug gi nor bu rin po che gang bskal pa bye ba khrag khrig brgya stong tshad med grangs med pa'i dge ba'i rtsa bas mngon par grub pa gang stong gsum gyi stong chen po'i 'jig rten gyi khams bcu nor bu rin po che sna bdun gyis rab tu bkang bas 
[\[251b.2\]]kyang rin du mi bzod pa'i gtsug gi nor bu rin po che de de bzhin gshegs pa la phul nas tshig 'di skad ces smras so/_/bcom ldan 'das bdag gi gtsug na mchis pa'i nor bu rin po che 'di de bzhin gshegs pa la phul ba'i dge ba'i rtsa ba 'dis bcom ldan 'das bdag spyi gtsug bltar 
[\[251b.3\]]mi snang ba thob pa dang /_bdag sangs rgyas kyi ye shes spyi bor gyur pa bsam gyis mi khyab pa de dang ldan par gyur cig_/de nas bcom ldan 'das kyis de'i tshe 'dzum pa mdzad do/_/'di ni sangs rgyas bcom ldan 'das rnams kyi chos nyid de/_nam 'dzum pa mdzad pa de na 
[\[251b.4\]]bcom ldan 'das kyi zhal gyi sgo nas 'od zer kha dog du ma kha dog sna tshogs 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang dngul gyi kha dog lta bu byung ste/_de dag gis 'jig rten gyi khams mtha' yas mu med pa de dag 
[\[251b.5\]]'od kyis khyab par byas nas tshangs pa'i 'jig rten gyi bar du mngon par 'phags te zla ba dang nyi ma rnams kyi gzi brjid kyang gzi brjid kyis yongs su zad par byas nas slar log ste/_bcom ldan 'das la lan brgya stong du mar bskor ba byas nas bcom ldan 'das kyi dbu'i gtsug tu 
[\[251b.6\]]nub par gyur to/_/de nas byang chub sems dpa' spobs pa myur ba zhes bya ba stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar ba btud de/_bcom ldan 'das la tshigs su 
[\[251b.7\]]bcad pa'i dbyangs kyis 'dzum pa mdzad pa'i don zhus so/_/mi mnyam mnyam pa dam pa 'jig rten mig sbyin 'jig rten mchog_/shAkya'i rgyal sras dbang po zhi zhing dri gsum dri ma spangs/_/mtshungs med mtshungs 'das byams pas 'phags pa rgyal ba ri rab bzhin/_/ci slad 'dir 'dzum 
[\[252a\]]
[\[252a.1\]]ye shes 'byung gnas bdag la lung bstan gsol/_/gya gyu mi mnga' rab tu mnyen la shin tu snyan pa'i gsung /_/skyes bu dam pa bde rab sbyin pa dran mchog blo gros thugs/_/bde gshegs mos pa mchog dang bden pa lha dang mis mchod pa/_/ci slad 'dzum pa 'di mdzad 
[\[252a.2\]]phan pa mdzad pas bstan du gsol/_/stobs bcu'i stobs mnga' 'dom gang 'od dang bsod nams gzi brjid 'od/_/'khor gyi nang du seng ge lta bur rab sgrogs rgol ba bcom/_/thub pa srid gsum khyod dang mnyam pa'am lhag pa gang yang med/_/chos kyi dbang phyug ci slad 'dzum 
[\[252a.3\]]pa mdzad pa bstan du gsol/_/rab tu bzhad cing mchog tu dgyes pa shin tu dri med zhal/_/zla ba lta bur nam mkhar gshegs nas phyogs bcu lam me bar/_/mun pa bcom zhing rdul bcom 'od dang dpal ni rab rgyas pa/_/bde bar gshegs pa 'dzum mdzad phan pa mdzad pas bka' 
[\[252a.4\]]stsol cig_/gser ri 'od 'dra brtul zhugs grub pa bsod nams ye shes 'phro/_/mkhas pas rtag tu rab bsngags 'jig rten ngo mtshar mchod par 'os/_/srid pa'i dam pa 'jig rten 'das pa sbyin gnas mi zad cing /_/nam mkha'i ngos rab snang bar shAkya seng ge'i 'dzum pa bstan/_/
[\[252a.5\]]lha dang mis mchod khyod 'dras dang lha yul dag na'ang med/_/yid mnyam mos pa mnyam pa khrel yod dpal gyis rab tu rgyas/_/yon tan brgya rnams shin tu rgyas pa'i mtshan ni rab rdzogs pa/_/bde gshegs 'dzum pa mdzad pa thub pa dam pa bka' stsol cig_/kun tu khyod kyi ye 
[\[252a.6\]]shes dus gsum chags pa med par 'jug_/sems dang yid sbyor dbang po gang dang sems can bsam pa gang /_/sems can kun gyi bsam pa ci 'dra thams cad skad cig mkhyen/_/mi yi seng ges gang slad 'dzum mdzad rigs don bdag la gsungs/_/nam mkhar gnas 
[\[252a.7\]]pa'i lha mang yid kyang rab tu dga'/_/mi'i tshogs sa la gnas pa thal sbyar phyag 'tshal gyis/_/gang thos lha mi mun pa'i rdul rnams sel 'gyur ba/_/mi mchog gis ni bdud rtsi'i ro mchog dbye bar gsol/_/de skad ces gsol pa dang /_bcom ldan 'das kyis byang chub 
[\[252b\]]
[\[252b.1\]]sems dpa' sems dpa' chen po spobs pa myur ba la 'di skad ces bka' stsal to/_/rigs kyi bu khyod kyis byang chub sems dpa' gtsug na rin po che 'dis sangs rgyas kyi ye shes spyi bor gyur pa bsam gyis mi khyab pa'i ched du gang gtsug gi nor bu rin po che 'di de bzhin gshegs 
[\[252b.2\]]pa la phul ba mthong ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_rigs kyi bu byang chub sems dpa' sems dpa' chen po gtsug na rin po che 'dis sangs rgyas bcom ldan 'das gang gA'i klung gi bye ma snyed mnyes par byas/_bsti 
[\[252b.3\]]stang du byas/_btsun par byas/_ri mor byas shing mchod nas thams cad du yang tshangs par spyod pa spyad de/_sems can dpag tu med pa dag kyang theg pa gsum po dag la yongs su smin par byas so/_/rigs kyi bu byang chub sems dpa' gtsug na rin po che 'di bskal pa grangs 
[\[252b.4\]]med pa brgya stong na bskal pa dri ma med pa la 'jig rten gyi khams 'od dri ma med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na 
[\[252b.5\]]med pa/_lha dang mi rnams kyi ston pa/_sangs rgyas bcom ldan 'das rin po che 'byung ba zhes bya bar 'jig rten du 'byung ngo /_/'jig rten gyi khams 'od dri ma med pa de'i sa gzhi ni rin po che sna bdun du 'gyur ro/_/'jig rten gyi khams de nas 'od gang byung ba des phyogs bcu'i sangs rgyas kyi 
[\[252b.6\]]zhing grangs med pa rnams snang bar 'gyur ro/_/'od de yang gser gyi kha dog lta bur 'gyur ro/_/sems can gang dag 'od des reg par gyur pa de dag kyang nyon mongs pa thams cad kyis mi gzir bar 'gyur ro/_/'jig rten gyi khams 'od dri ma med pa de yang 'byor pa/_rgyas pa/_byang chub sems 
[\[252b.7\]]dpa' 'ba' shig gi gnas su 'gyur ro/_/der byang chub sems dpa' rin po che ma gtogs par rin po che gzhan 'byung bar mi 'gyur te/_de'i phyir de bzhin gshegs pa de'i ming rin po che 'byung ba zhes bya'o/_/byang chub sems dpa' de dag thams cad kyang mngon par shes pa rab tu thob par 
[\[253a\]]
[\[253a.1\]]'gyur ro/_/de dag gi longs spyod dang kun spyod pa thams cad kyang bsams pa tsam gyis 'byung bar 'gyur ro/_/gang 'jig rten gyi khams der lha dang mi 'byung ba de dag thams cad kyang bla na med pa yang dag par rdzogs pa'i byang chub tu nges par 'gyur ro/_/de na mi khom pa dang ngan song 
[\[253a.2\]]rnams kyi ming yang med par 'gyur ro/_/de na bcom ldan 'das de bzhin gshegs pa rin po che 'byung ba bla na med pa'i chos kyi rgyal po ma gtogs par rgyal po gzhan 'byung bar mi 'gyur ro/_/lha dang mi de dag thams cad kyang rdzus te skye bar 'gyur ro/_/'jig rten gyi khams de na bud med dang 
[\[253a.3\]]'khrig cing 'du ba'i ming yang med par 'gyur ro/_/'jig rten gyi khams de na sems can long ba'am/_zhar ba'am/_zha bo 'am/_sgur po'am/_yan lag ma tshang bar 'gyur ba gang yang med de/_de dag thams cad kyang lus mtshan gyis legs par brgyan par 'gyur ro/_/de bzhin gshegs pa de'i 
[\[253a.4\]]byang chub sems dpa'i dge 'dun yang dpag tu med par 'gyur ro/_/de'i tshe'i tshad kyang bskal pa bar ma bzhi bcu rtsa gnyis thob par 'gyur ro/_/de bzhin gshegs pa de yang byang chub dang rab tu ldan pa/_pha rol tu phyin pa dang rab tu ldan pa/_snying rje chen po dang rab tu ldan pa/_theg pa chen po dang rab tu 
[\[253a.5\]]ldan pa ma gtogs par gtam gzhan ston par mi 'gyur ro/_/byang chub sems dpa' de dag thams cad kyang dbang po rno ste zur tsam gyis go bar 'gyur ro/_/de dag kyang chos kyi sgo'i tshig re res sangs rgyas thams cad kyi byang chub rjes su rtogs par 'gyur ro/_/de bzhin gshegs pa de yang byang 
[\[253a.6\]]chub sems dpa' de dag la rdo rje'i tshig gi gzungs yang dag par rab tu ston par 'gyur ro/_/de la rdo rje'i tshig gi gzungs gang zhe na 'di lta ste/_tshig gcig gis tshig thams cad la 'jug pa'o/_/tshig gcig po de yang gang zhe na 'di lta ste/_tshig mi zad pa'o/_/tshig mi zad pa de yang gang zhe na/_
[\[253a.7\]]tshig mi zad pa zhes bya ba ni gang sangs rgyas thams cad kyis kyang zad par byed mi nus pa'o/_/tshig mi zad pa de yang gang zhe na 'di lta ste/_a zhes bya ba ni tshig mi zad pa ste/_a zhes bya ba la zhugs na yi ge'i 'bru thams cad la 'jug par 'gyur ro/_/de ltar na yi ge thams cad ni mi zad 
[\[253b\]]
[\[253b.1\]]pa ste/_yi ge 'bru gnyis snga phyi med par thos par bya mi nus so/_/yi ge'i 'bru re re nas brjod kyi yi ge yang yi ge gnyis dang 'brel ba ma yin no/_/de bas na tshig gcig po de nyid rnam par rig pa'i tshig ste/_gang rnam par rig pa'i tshig de yang rnam par rig pa'i tshig ces rtog par mi byed 
[\[253b.2\]]rnam par rtog par mi byed do/_/de ltar tshig de mi rtog rnam par mi rtog par dgos pa byed de/_rigs kyi bu 'di ni rdo rje'i tshig gi gzungs la 'jug pa'o/_/de ltar bcom ldan 'das de bzhin gshegs pa rin po che 'byung ba de byang chub sems dpa' de dag la rdo rje'i tshig gi gzungs yang dag par rab 
[\[253b.3\]]tu ston par 'gyur ro/_/rigs kyi bu ngas bskal pa 'am bskal pa las lhag par 'jig rten gyi khams 'od dri ma med pa de'i bsngags pa brjod cing /_de bzhin gshegs pa dgra bcom pa yang dag par rdzogs pa'i sangs rgyas rin po che 'byung ba de'i chos bstan pa bsam gyis mi khyab 
[\[253b.4\]]pa de yongs su brjod kyang yon tan yongs su brjod pa zad par mi 'gyur te/_sangs rgyas kyi zhing der ni yon tan gyi rnam pa bkod pa tshad med pa de snyed 'byung bar 'gyur ro/_/de nas byang chub sems dpa' sems dpa' chen po gtsug na rin po ches bdag nyid lung bstan pa thos nas 
[\[253b.5\]]dga' mgu yi rangs shing rab tu dga' ste/_bde ba dang yid bde ba skyes nas bcom ldan 'das la tshul dang 'thun pa'i tshigs su bcad pa 'di dag gis mngon par bstod do/_/thams cad mkhyen cing thams cad gzigs/_/chos rnams kun gyi pha rol gshegs/_/'khrul pa'i 
[\[253b.6\]]skyon rnams thams cad las/_/de bzhin gshegs pa shin tu 'das/_/ye shes chen po khyod re mtshar/_/sangs rgyas bye ba de snyed la/_/bdag gis sngon mchod gang bgyis pa/_/de dag thams cad mngon par mkhyen/_/'das dang ma 'ongs dus rnams dang /_/de bzhin da ltar 
[\[253b.7\]]byung ba yi/_/bdag gi spyod dang de bzhin du/_/srog chags kun gyi rab tu mkhyen/_/thub pa ci 'dra de 'dra bar/_/'jig rten sangs rgyas bdag 'gyur zhes/_/rdzogs sangs rgyas kyis bdag lung bstan/_/bdag ni the tshom yong ma mchis/_/sa rnams thams cad 'gags 
[\[254a\]]
[\[254a.1\]]kyang gda'/_/nyi zla mkha' las lhung yang gda'/_/bcom ldan khyod kyi zhal sgo nas/_/phyin ci log gi gsung mi 'byung /_/ye shes ldan la shes rab che/_/des ni bdag la bden tshig gis/_/byang chub mchog tu lung bstan pas/_/sangs rgyas bla na med 
[\[254a.2\]]par 'gyur/_/thugs kyis yid ni mkhyen pas na/_/bdag gi spyod pa ci 'dra dang /_/sangs rgyas zhing yang ci 'dra bar/_/de 'dra nyid du kun bstan to/_/rdzogs sangs rgyas kyi gsung thos nas/_/the tshom ma mchis dbang po tshim/_/sems can rnams la phan pa'i rgyur/_/
[\[254a.3\]]mchog gi spyod pa spyad par bgyi/_/bdag gi spyod pa ci 'dra ba/_/sngon gyi mthar ni rnam sbyangs pa/_/de bas shin tu dpag yas par/_/bdag gi spyod pa spyad par bgyi/_/'di ni le los mi 'da' bas/_/brtson 'grus brtan pa'i spyod pa 'di/_/zhum pa ma mchis sems 
[\[254a.4\]]kyis su/_/byang chub spyod pa spyad par bgyi/_/bdag ni byang chub lung bstan pa/_/sangs rgyas kyis ni spro ba stsal/_/ji srid 'dren par ma gyur pa/_/de srid brtson 'grus mi gtong ngo /_/rtag tu byang chub mchog gzhol te/_/sems can thams cad gnyer bar bgyi/_/byang 
[\[254a.5\]]chub dam pa don du btsal/_/de dag bdag gis bskyang bar bgyi/_/byang chub sems dpa' gtsug na rin po ches tshigs su bcad pa bstan pa 'di bshad pa na/_srog chags stong phrag bdun cu rtsa gnyis bla na med pa yang dag par rdzogs pa'i byang chub tu sems bskyed nas 
[\[254a.6\]]'jig rten gyi khams 'od dri ma med par skye bar sems kyis smon te tshig 'di skad ces bcom ldan 'das nam de bzhin gshegs pa rin po che 'byung ba des byang chub thob par gyur pa de na bdag cag kyang sangs rgyas kyi zhing der skye bar gyur cig ces smras pa dang /_de dag thams 
[\[254a.7\]]cad bcom ldan 'das kyis sangs rgyas kyi zhing der skye bar lung bstan to/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chos kyi rnam grangs 'di zung shig_/chongs shig_/lhogs shig_/kun chub par gyis 
[\[254b\]]
[\[254b.1\]]shig_/gzhan dag la yang rgya cher yang dag par rab tu ston cig_/kun dga' bo rigs kyi bu 'am/_rigs kyi bu mo gang la la chos kyi rnam grangs 'di 'chang ngam/_klog pa de dag ni bla na med pa yang dag par rdzogs pa'i byang chub tu nga lung ston to/_/kun dga' bo 
[\[254b.2\]]rigs kyi bu 'am/_rigs kyi bu mo gang gis de bzhin gshegs pa dgra bcom pa yang dag par rdzogs pa'i sangs rgyas rnams la lo stong du ci bzhed ces sbyin pa byin pa bas/_rigs kyi bu 'am/_rigs kyi bu mo gang gis chos kyi rnam grangs 'di thos nas mos te/_'chang 
[\[254b.3\]]ngam/_klog gam/_de kho na bzhin du nan tan byed na/_'di ni de bas bsod nams ches mang ste/_tshad med grangs med par khong du chud par bya'o/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das bdag gis 
[\[254b.4\]]chos kyi rnam grangs 'di bzung lags na chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir chos kyi rnam grangs 'di byang chub sems dpa'i spyod pa yongs su dag pa zhes bya bar zung shig_/de 
[\[254b.5\]]bzhin gshegs pa'i man ngag ces bya bar yang zung shig_/gtsug na rin po ches zhus pa zhes bya bar yang zung shig_/bcom ldan 'das kyis de skad ces bka' stsal nas/_byang chub sems dpa' sems dpa' chen po gtsug na rin chen dang /_byang chub sems dpa' de dag thams cad 
[\[254b.6\]]dang /_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa 
[\[254b.7\]]las/_gtsug na rin po ches zhus pa'i le'u zhes bya ste bzhi bcu rtsa bdun pa rdzogs so//_//rgya gar gyi mkhan po ka ma la shI la dang /_zhu chen gyi lo ts+tsha ba ban de d+harma tA shI las bsgyur cing zhus te skad gsar chad kyis kyang bcos nas gtan la phab pa//_//
[\[255a\]]
[\[255a.1\]{D92}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa brgyad pa ste 'phags pa lha mo dpal phreng gi seng ge'i sgra bstan pa/_bam po dang po/_rgya gar skad du/_Ar+ya shrI mA la de bI sing ha nA da nA ma ma hA yA 
[\[255a.2\]]na sU tra/_bod skad du/_'phags pa lha mo dpal phreng gi seng ge'i sgra zhes bya ba theg pa chen po'i mdo/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal 
[\[255a.3\]]mgon med zas sbyin gyi kun dga' ra ba na bzhugs so/_/de nas de'i tshe yul ko sa la'i rgyal po gsal rgyal dang /_btsun mo dam pa btsun mo phreng ldan mas lha mo dpal phreng chos rtogs nas ring po ma lon pa'i bar skabs su gtam glengs pa/_rgyal po chen po kye ma khyod kyi sras 
[\[255a.4\]]mo lha mo dpal phreng ni mdzangs shing gsal la zab cing mkhas te/_gal te des bcom ldan 'das mthong ba lta na tshegs chung ngus chos rtogs la/_bcom ldan 'das kyis chos bstan pa la yang the tshom ma mchis par 'gyur ro/_/de nas yul ko sa la'i rgyal po gsal rgyal 
[\[255a.5\]]gyis btsun mo phreng ldan ma la 'di skad ces smras so/_/phreng ldan ma'u bu cag gis lha mo dpal phreng la pho nya nus pa zhig gtang gor ma chag go_/de skad ces smras pa dang /_btsun mo phreng ldan mas rgyal po gsal rgyal gyi tshig de mnyan nas ko sa la'i rgyal po gsal rgyal 
[\[255a.6\]]dang /_btsun mo phreng ldan mas bcom ldan 'das kyi yon tan gyi bsngags pa rnam pa du ma bris te/_nang kor ma yid brtan pa zla ba lta bu zhes bya ba de'i lag tu phrin yig bskur nas de mthar gyis song ste/_grong khyer 'thab med du phyin nas btsun mo'i 'khor du song ste/_lha mo dpal 
[\[255a.7\]]phreng la phyag 'tshal nas phan tshun kun dga' ba'i gtam byas te lha mo dpal phreng gi lag tu phrin yig byin no/_/de nas lha mo dpal phreng gis pha ma la gus pas phrin yig de lag pa gnyis kyis blangs nas mgo la gtugs te bdag nyid kyis phrin yig bklags nas/_phrin yig gi 
[\[255b\]]
[\[255b.1\]]don bzang ngo zhes nges par bzung ste/_don du nges par bzung nas mgo gcogs te ya mtshan du bzung nas lha mo dpal phreng gis nang kor ma zla ba lta bu la tshigs su bcad pa 'di dag smras so/_/sangs rgyas zhes bya'i sgra 'di ni/_/'jig rten dag na shin tu dkon/_/gal te tshig 'di bden 
[\[255b.2\]]gyur na/_/bdag gis khyod la bgo ba sbyin/_/gal te bcom ldan sangs rgyas de/_/'jig rten don du byung gyur na/_/de ni bdag la thugs rje yis/_/bstan pa'i ched du 'dir spyon cig_/de nas de yi skad cig la/_/mgon po gshegs nas mkha' la bzhugs/_/bsam 
[\[255b.3\]]gyis mi khyab sangs rgyas sku/_/'od zer 'gyed cing bzhugs pa mthong /_/de nas de tshe lha mo ni/_/gus pas 'khor bcas langs nas kyang /_/spyi bor thal mo sbyar byas nas/_/smra ba'i mchog la bstod pa ni/_/mgon po khyod kyi sku gzugs dang /_/dpal dpe gang 
[\[255b.4\]]na'ang yod ma mchis/_/bsam yas dpe zla ma mchis pa'i/_/'jig rten mgon la phyag 'tshal lo/_/mgon po khyod kyi sku gzugs dang /_/ye shes la yang bas ma mchis/_/khyod kyi sangs rgyas chos mi bas/_/de bas thub khyod skyabs kyang lags/_/bsam yas 
[\[255b.5\]]rtsal ldan khyod kyis ni/_/sku gsung thugs kyi skyon rnams bsal/_/nyams ma mchis pa'i sa brnyes pa/_/chos rgyal khyod la phyag 'tshal lo/_/shes bya thams cad khyod kyis mkhyen/_/ye shes sku yi dbang phyug ste/_/sangs rgyas chos rnams thams cad kyi/_/mthar phyin 
[\[255b.6\]]khyod la phyag 'tshal lo/_/gzhal yas khyod la phyag 'tshal lo/_/dpe las 'das la phyag 'tshal lo/_/bsam yas chos khyod phyag 'tshal lo/_/mtha' yas gzugs khyod phyag 'tshal lo/_/bdag ni da ltar mgon pos bskyabs/_/byang chub sa bon rnam par bskyed/_/
[\[255b.7\]]slan chad srid pa gzhan dag tu/_/thub pas bdag la phan gdags mdzod/_/bcom ldan 'das kyis bka' stsal pa/_/sngon tshe rnams su lha mo khyod/_/ngas ni byang chub sbyor ba byas/_/phyis kyang tshe rabs gzhan dag tu/_/ngas ni rjes su gzung bar bya/_/lha mo 
[\[256a\]]
[\[256a.1\]]dpal phreng gis gsol pa/_/bdag gis 'di dang gzhan dag tu/_/bsod nams gang dang gang bgyis pa/_/bsod nams de yis mgon po khyod/_/rtag tu bdag gis mthong bar shog_/de nas lha mo dpal phreng dang lhan cig tu btsun mo kun dang thams cad 
[\[256a.2\]]dang ldan pa'i 'khor gyis bcom ldan 'das kyi zhabs la gtugs so/_/de nas bcom ldan 'das kyis 'khor 'dus pa'i nang du lha mo dpal phreng bla na med pa yang dag par rdzogs pa'i byang chub tu lung bstan te/_lha mo khyod kyis de bzhin gshegs pa la yang dag pa'i yon tan 
[\[256a.3\]]dag gis mngon par bstod pa'i bsod nams bsags pa gang yin pa'i dge ba'i rtsa ba 'dis lha mo khyod bskal pa tshad med grangs med par lha dang mi'i rgyal srid phun sum tshogs pa myong bar 'gyur te/_tshe rabs thams cad du yang nga mthong ba dang bral bar mi 'gyur zhing nga la 
[\[256a.4\]]mngon sum du 'di lta bu'i bstod pa bsngags pas bsngags par 'gyur ro/_/sangs rgyas bcom ldan 'das dpag tu med grangs med pa dag la yang mchod pa byed par 'gyur ro/_/da phyin chad bskal pa brgya stong phrag grangs med pa nyi shu na khyod de bzhin gshegs pa dgra bcom pa yang 
[\[256a.5\]]dag par rdzogs pa'i sangs rgyas kun tu bzang po zhes bya bar 'gyur te/_de'i tshe yang lha mo khyod kyi sangs rgyas kyi zhing der ngan song dag 'byung bar mi 'gyur ro/_/de'i tshe sems can rnams kyang dge ba bcu'i las kyi lam la gnas par 'gyur te/_sems can de dag la nad kyang med 
[\[256a.6\]]rga ba yang med/_/yid du mi 'ong ba'i gnod pa yang med de/_mi dge ba'i las kyi lam rnams kyi ming yang mi grag par 'gyur ro/_/sangs rgyas kyi zhing der sems can gang dag 'byung ba de dag gis ni gzhan 'phrul dbang byed kyi lha rnams kyang 'di ltar bde ba dang /_gzugs 
[\[256a.7\]]dang /_kha dog dang /_dpal dang /_gzi brjid dang /_gzugs dang /_sgra dang /_dri dang /_ro dang /_reg bya dang /_longs spyod thams cad kyis zil gyis non par 'gyur te/_sems can de dag shin tu bde ba dang ldan par 'gyur ro/_/lha mo sangs rgyas kyi zhing der 
[\[256b\]]
[\[256b.1\]]sems can gang dag 'byung ba de dag thams cad kyang theg pa chen po la yang dag par zhugs par 'gyur ro/_/lha mo de bzhin du dge ba'i rtsa ba dag byas pa'i sems can rnams de'i tshe sangs rgyas kyi zhing der 'du bar 'gyur ro/_/de nas lha mo dpal phreng gi lung bstan pa phun 
[\[256b.2\]]sum tshogs pa thos nas lha dang mi dpag tu med pa dag gis sangs rgyas kyi zhing der skye bar smon lam btab bo/_/de dag thams cad kyang 'jig rten gyi khams der skye bar bcom ldan 'das kyis lung bstan to/_/de nas lha mo dpal phreng gis bcom ldan 'das las mngon 
[\[256b.3\]]sum du bdag nyid lung bstan pa thos nas thal mo sbyar te yi dam chen po bcu yang dag par blangs so/_/bcu gang zhe na 'di lta ste/_bcom ldan 'das da slan chad bdag gis tshul khrims kyi dus las 'da' ba'i sems bskyed par mi bgyi ste/_bcom ldan 'das yi dam dang 
[\[256b.4\]]po 'di ni byang chub kyi snying po'i mthar thug gi bar du bdag gis yang dag par blang ngo /_/bcom ldan 'das da slan chad bdag gis bla ma dag la ma gus pa'i sems bskyed par mi bgyi ste/_bcom ldan 'das yi dam gnyis pa 'di yang byang chub kyi snying po'i mthar thug gi bar 
[\[256b.5\]]du bdag gis yang dag par blang ngo /_/bcom ldan 'das da slan chad bdag gis gang du yang sems can la khro ba dang /_gnod sems kyi sems bskyed par mi bgyi ste/_bcom ldan 'das yi dam gsum pa 'di yang byang chub kyi snying po'i mthar thug gi bar du bdag gis 
[\[256b.6\]]yang dag par blang ngo /_/bcom ldan 'das da slan chad bdag gis gzhan gyi dpal dang /_gzhan gyi phun sum tshogs pa dag la phrag dog gi sems bskyed par mi bgyi ste/_bcom ldan 'das yi dam bzhi pa 'di yang byang chub kyi snying po'i mthar thug gi bar du bdag gis 
[\[256b.7\]]yang dag par blang ngo /_/bcom ldan 'das da slan chad bdag gis tha na kham slad ma tsam la yang ser sna'i sems bskyed par mi bgyi ste/_bcom ldan 'das yi dam lnga pa 'di yang byang chub kyi snying po'i mthar thug gi bar du bdag gis yang dag par blang ngo /_/bcom ldan 
[\[257a\]]
[\[257a.1\]]'das da slan chad bdag gis bdag nyid kyis longs spyod pa'i slad du nor yongs su gzung bar mi bgyi ste/_'on kyang bcom ldan 'das sems can dbul po sdug bsngal zhing mgon ma mchis pa yongs su smin par bgyi ba'i slad du yongs su gzung bar 'tshal 
[\[257a.2\]]te/_bcom ldan 'das yi dam drug pa 'di yang byang chub kyi snying po'i mthar thug gi bar du bdag gis yang dag par blang ngo /_/bcom ldan 'das da slan chad bdag gis bsdu ba'i dngos po bzhis sems can rnams la phan 'dogs pas na bdag la sman du re ba'i slad du sems can 
[\[257a.3\]]bsdu bar mi bgyi ste/_'on kyang bcom ldan 'das zang zing ma mchis pa'i sems dang /_chog par mi 'dzin pa dang ldog pa ma mchis par sems can yang dag par bsdu bar 'tshal te/_bcom ldan 'das yi dam bdun pa 'di yang byang chub kyi snying po'i mthar thug gi bar du 
[\[257a.4\]]bdag gis yang dag par blang ngo /_/bcom ldan 'das da slan chad bdag gis sems can mgon ma mchis pa dang /_go rar stsal ba dang bcings pa dang nad kyis nyam thag pa dang sdug bsngal ba dang /_dbul po dang phongs par gyur pa dang /_tshegs chen pos 'tsho ba dag 
[\[257a.5\]]mthong na/_de dag la sman ma btags par gom pa gcig kyang dor bar mi bgyi'i/_bcom ldan 'das bdag gis sems can sdug bsngal gyis nyam thag pa de dag mthong na sdug bsngal de dang de dag las yongs su thar bar bgyis la nor gyi bsdu bas bsgrubs nas slad kyis 
[\[257a.6\]]bdag mchi bar bgyis te/_bcom ldan 'das yi dam brgyad pa 'di yang byang chub kyi snying po'i mthar thug gi bar du bdag gis yang dag par blang ngo /_/bcom ldan 'das da slan chad bdag gis phag 'tshong dang /_bya ba la sogs pa sdig pa'i las kyis 'tsho zhing de bzhin 
[\[257a.7\]]gshegs pas bka' stsal pa'i chos 'dul ba las nyams pa'i chos can dag mthong na yal bar mi dor gyi/_bcom ldan 'das grong dang /_grong khyer dang /_grong rdal dang /_yul 'khor dang /_rgyal po'i pho brang 'khor gang dang gang dag na bdag gis mchid nyan pa de dang de dag tu tshar dgum 
[\[257b\]]
[\[257b.1\]]pa'i rigs pa rnams la ni tshar dgum/_sman gdags pa'i rigs pa rnams la ni sman gdags par 'tshal la/_de ci'i phyir zhe na/_bcom ldan 'das tshar dgum pa dang /_sman gdags pas ni 'jig rten du dam pa'i chos yun ring du gnas par 'gyur ba'i slad du ste/_
[\[257b.2\]]dam pa'i chos yun ring du gnas na lha dang mi rnams kyi lus rnam par 'phel bar 'gyur zhing ngan song rnams yongs su 'grib par 'gyur te/_bcom ldan 'das 'di ni bcom ldan 'das kyis chos kyi 'khor lo bskor ba'i rjes su skor bar bgyid pa lags te/_bcom ldan 
[\[257b.3\]]'das yi dam dgu pa 'di yang byang chub kyi snying po'i mthar thug gi bar du bdag gis yang dag par blang ngo /_/bcom ldan 'das da slan chad bdag gis dam pa'i chos yongs su bzung ba las bskyud par bgyi ba'i sems gcig tsam yang bskyed par mi bgyi'o/_/de ci'i slad du 
[\[257b.4\]]zhe na/_bcom ldan 'das dam pa'i chos gzung ba las bskyud na theg pa chen po bskyud par 'gyur ro/_/bcom ldan 'das theg pa chen po bskyud na pha rol tu phyin pa bskyud par 'gyur ro/_/bcom ldan 'das pha rol tu phyin pa bskyud na theg pa chen po las mi 'dun par 
[\[257b.5\]]'gyur ro/_/bcom ldan 'das byang chub sems dpa' sems dpa' chen po gang theg pa chen po las ma nges pa de ni dam pa'i chos yongs su 'dzin pa la mi 'dun par 'gyur zhing rang nyam du gnas par 'gyur te/_bcom ldan 'das de ni byis pa so so'i skye bo'i sar mchi 
[\[257b.6\]]ba'i skal ba can du 'gyur te/_bcom ldan 'das 'di ni bdag gis nyes dmigs dang /_gnod pa chen por mthong lags so/_/bcom ldan 'das dam pa'i chos yongs su 'dzin pa las ni bdag dang ma 'ongs pa'i byang chub sems dpa' rnams kyi phan yon dpag tu ma mchis 
[\[257b.7\]]pa'i don yongs su grub par mthong ste/_bcom ldan 'das dam pa'i chos yongs su gzung ba'i yi dam bcu pa 'di yang byang chub kyi snying po'i mthar thug gi bar du bdag gis yang dag par blang ngo /_/bcom ldan 'das bdag gi yi dam chen po bcu po 'di dag ni bcom ldan 
[\[258a\]]
[\[258a.1\]]'das kyi spyan sngar blangs pa lags te/_'di la chos kyi rje nyid bdag gi dbang du gyur pa lags so/_/bcom ldan 'das ston pa mngon sum du gyur du lags kyang sems can dge ba'i rtsa ba chung ngu la la dag kye ma yi dam chen po bcu po 'di dag ni lcogs par dka'o snyam du bdag la the tshom 
[\[258a.2\]]za 'am/_yid gnyis 'tshal ba de dag ni bcom ldan 'das de nyid kyis yun ring por gnod pa dang /_sdug bsngal ba dang phung bar 'gyur te/_bcom ldan 'das de dag nyid la sman gdags pa'i slad du bcom ldan 'das kyi spyan sngar bden pa'i byin gyi rlabs 'di bgyi bar 'tshal te/_bcom ldan 
[\[258a.3\]]'das bdag gis yi dam chen po bcu po gang dag blangs pa'i yi dam chen po bcu po 'di dag la bcom ldan 'das gal te bdag ji skad smras pa de bzhin du bgyid par 'gyur ba lta na/_bcom ldan 'das bdag gi bden pa'i tshig 'dis 'khor gyi dkyil 'khor 'dir lha'i me tog gi char 'bab par gyur cig_/lha'i 
[\[258a.4\]]sgra grag par gyur cig_/des kyang bdag gi bden pa'i byin gyi rlabs 'di len par gyur cig_/lha mo dpal phreng gis tshig de skad ces smras ma thag tu de'i tshe lha'i me tog gi char chen po bab nas bar snang las lha'i sgra grag par gyur te/_des bden pa'i byin gyi rlabs de mnos nas lha mo de de bzhin no/_/
[\[258a.5\]]ji ltar khyod kyis bden pa'i byin gyi rlabs byas pa de ni de bzhin du 'gyur te gzhan du ma yin no zhes byas so/_/de nas rmad du byung ba'i cho 'phrul de yang mthong /_lha'i sgra mnos pa de yang thos nas thams cad dang ldan pa'i 'khor the tshom med cing mchog tu dga' bar gyur te/_lha mo dpal phreng dang mi 'bral zhing 
[\[258a.6\]]'grogs par smon lam btab bo/_/'khor de thams cad kyang de bzhin du 'bral bar mi 'gyur bar bcom ldan 'das kyis lung bstan to/_/de nas lha mo dpal phreng gis bcom ldan 'das kyi spyan sngar smon lam chen po gsum btab bo/_/gsum gang zhe na/_bcom ldan 'das bdag gis bden pa'i 
[\[258a.7\]]byin gyi rlabs 'dis sems can dpag tu ma mchis pa dag la sman btags pa gang lags pa'i bsod nams bsags pa'i dge ba'i rtsa ba des bcom ldan 'das bdag tshe rabs thams cad du dam pa'i chos rtogs pa thob par gyur cig_/bcom ldan 'das 'di ni bdag gi smon lam chen po dang po lags so/_/
[\[258b\]]
[\[258b.1\]]bcom ldan 'das bdag gis dam pa'i chos rtogs pa de thob nas kyang ngal ba dang yongs su skyo ba ma mchis par sems can rnams la chos ston par gyur cig_/bcom ldan 'das 'di ni bdag gi smon lam chen po gnyis pa lags so/_/bcom ldan 'das bdag gis dam pa'i chos bstan pa de yang lus dang 
[\[258b.2\]]srog la mi lta bar dam pa'i chos bsrung ba dang /_dam pa'i chos yongs su gzung bar 'tshal lo/_/bcom ldan 'das 'di ni bdag gi smon lam chen po gsum pa lags te/_bcom ldan 'das bdag ni smon lam chen po gsum po de dag 'debs so/_/de nas bcom ldan 'das kyis lha mo dpal 
[\[258b.3\]]phreng gi smon lam chen po yul che ba gsum po 'di dag lung ston pa mdzad de/_lha mo 'di lta ste dper na gzugs su gtogs pa thams cad ni nam mkha'i khams kyi khongs su 'dus shing khongs su gtogs la khongs su chud do/_/lha mo de bzhin du byang chub sems dpa'i smon lam gang gA'i klung gi bye ma snyed 
[\[258b.4\]]dag kyang smon lam chen po 'di gsum gyi khongs su 'dus shing khongs su gtogs la khongs su chud de/_smon lam chen po gsum po de dag ni de ltar yul che'o/_/de nas bcom ldan 'das la lha mo dpal phreng gis 'di skad ces gsol to/_/bcom ldan 'das 'di la smon lam chen po'i yul bstan pa 
[\[258b.5\]]gzhan yang de bzhin gshegs pa'i mthus bdag gis spobs lags so/_/bcom ldan 'das kyis bka' stsal pa/_lha mo khyod la de bzhin gshegs pas gnang gis khyod spobs par gyis shig de nas bcom ldan 'das la lha mo dpal phreng gis 'di skad ces gsol to/_/bcom ldan 'das byang chub sems 
[\[258b.6\]]dpa'i smon lam gang gA'i klung gi bye ma snyed gang dag lags pa de dag thams cad kyang 'di ltar dam pa'i chos yongs su gzung ba'i smon lam chen po gcig gi khongs su 'dus shing khongs su chud de/_bcom ldan 'das dam pa'i chos yongs su 'dzin pa ni de ltar yul che ba lags so/_/de nas 
[\[258b.7\]]bcom ldan 'das kyis lha mo dpal phreng la legs so zhes bya ba byin te/_lha mo legs so legs so/_/lha mo khyod ni shes rab zab pa ste/_thabs kyis yongs su bsgos pa'i shes rab dang ldan no/_/lha mo sems can gang dag khyod kyis chos bstan pa'i don rtogs pa de dag ni dkon pa yin te/_
[\[259a\]]
[\[259a.1\]]yun ring po nas sangs rgyas du ma la dge ba'i rtsa ba bskyed bskyed pa yin no/_/lha mo khyod kyis dam pa'i chos yongs su gzung ba bstan pa ji skad bshad pa de bzhin du 'das pa dang /_ma 'ongs pa dang /_da ltar byung ba'i de bzhin gshegs pa rnams kyis kyang dam pa'i 
[\[259a.2\]]chos yongs su gzung ba bstan pa de nyid bshad do/_/'chad do/_/'chad par 'gyur ro/_/lha mo nga yang da ltar mngon par rdzogs pa'i byang chub mchog thob nas dam pa'i chos yongs su gzung ba bstan pa rnam pa du mar ston te/_lha mo de ltar dam pa'i chos yongs su gzung ba bstan pa ngas rnam pa du 
[\[259a.3\]]mar bshad kyang dam pa'i chos yongs su 'dzin pa'i yon tan rnams kyi mtha' 'am mu thug pa med do/_/de bzhin gshegs pa'i spobs pa la yang mtha' 'am mu thug pa med do/_/lha mo dam pa'i chos yongs su 'dzin pa ni de ltar don che'o/_/lha mo dam pa'i chos yongs su 'dzin pa ni de ltar 
[\[259a.4\]]phan yon che'o/_/de nas bcom ldan 'das la lha mo dpal phreng gis 'di skad ces gsol to/_/bcom ldan 'das de bzhin gshegs pa'i mthus don chen po bstan pa gzhan yang bdag gis spobs so/_/bcom ldan 'das kyis bka' stsal pa/_lha mo da de'i dus la bab par shes 
[\[259a.5\]]na khyod spobs par gyis shig_/de nas bcom ldan 'das kyis gnang nas bcom ldan 'das la lha mo dpal phreng gis 'di skad ces gsol to/_/bcom ldan 'das dam pa'i chos yongs su 'dzin pa ni sangs rgyas kyi chos dpag tu ma mchis pa thams cad yongs su rdzogs par 'gyur ba lags 
[\[259a.6\]]so/_/bcom ldan 'das dam pa'i chos yongs su 'dzin pa ni chos kyi sgo brgyad khri bzhi stong sdud pa lags so/_/bcom ldan 'das dper na 'chags pa'i dus kyi tshe'i sprin chen po'i ni bdog mtha' yas pa'i rgyun dang /_rin po che mtha' yas pa'i rgyun dang ldan pa lags so/_/bcom ldan 'das de bzhin du 
[\[259a.7\]]dam pa'i chos yongs su 'dzin pa yang bsod nams kyi rnam par smin pa'i chab kyi rgyun dpag tu ma mchis pa dang /_ye shes rin po che'i rgyun dpag tu ma mchis pa dang ldan pa lags so/_/bcom ldan 'das dper na 'chags pa'i dus kyi tshe chab kyi phung po chen po stong gsum gyi stong chen po'i 
[\[259b\]]
[\[259b.1\]]'jig rten gyi khams kyi skye gnas de las ni gling bzhi pa bye ba phrag brgya kha dog sna tshogs pa dang /_dbyibs sna tshogs pa 'byung zhing /_'khor gling phran bye ba brgya phrag brgyad cu rtsa bzhi chab kyi phung po chen po de las 'byung ngo /_/bcom ldan 'das de bzhin du dam pa'i chos yongs su 'dzin 
[\[259b.2\]]pa theg pa chen po yang dag par 'grub pa'i 'byung khungs dang /_skye gnas su gyur pa de las byang chub sems dpa'i rnam par 'phrul pa thams cad dang /_chos snang ba'i sgo rnam pa sna tshogs dang /_'jig rten gyi phun sum tshogs pa thams cad dang /_'jig rten gyi dbang phyug 
[\[259b.3\]]thams cad dang /_'jig rten las 'das pa'i bde ba lha dang mi rnams kyis sngon ma myong ba gang lags pa thams cad 'byung bar 'gyur ro/_/bcom ldan 'das dper na sa chen po ni khur chen po bzhi'i rten bgyid pa lags te/_bzhi po de dag gang zhe na 'di lta ste/_chab kyi 
[\[259b.4\]]phung po chen po rgya mtsho dang /_ri mang po thams cad dang gnas pa dang /_rtswa dang /_shing gel pa dang /_sman dang /_me tog dang /_nags tshal thams cad dang /_sems can gyi tshogs thams cad kyi rten bgyid de/_bcom ldan 'das ji ltar sa chen po khur chen po bzhi po 'di dag gi rten 
[\[259b.5\]]bgyid pa de bzhin du/_bcom ldan 'das rigs kyi bu 'am/_rigs kyi bu mo dam pa'i chos yongs su 'dzin pa ni sa chen po bas kyang ches khur chen po bzhi khyer ba lags so/_/bzhi gang zhe na 'di lta ste/_rigs kyi bu 'am rigs kyi bu mo sems can dge ba'i bshes gnyen dang bral zhing 
[\[259b.6\]]thos pa dang mi ldan la chos can ma lags pa rnams lha dang mi'i phun sum tshogs pa 'thob par bgyid pa'i dge ba'i rtsa ba dag la sbyor ba ni sa chen po bas kyang ches khur chen po khyer ba lags so/_/rigs kyi bu'am rigs kyi bu mo sems can kha cig nyan thos kyi theg pa la sbyor bar bgyid pa ni sa chen 
[\[259b.7\]]po bas kyang ches khur chen po khyer ba lags so/_/rigs kyi bu'am rigs kyi bu mo sems can kha cig rang sangs rgyas kyi theg pa la sbyor bar bgyid pa ni sa chen po bas kyang ches khur chen po khyer ba lags so/_/rigs kyi bu'am rigs kyi bu mo sems can kha cig theg pa chen po la sbyor bar bgyid 
[\[260a\]]
[\[260a.1\]]pa ni sa chen po bas kyang ches khur chen po khyer ba lags te/_bcom ldan 'das bzhi po de dag ni khur chen po lags so/_/bcom ldan 'das rigs kyi bu 'am/_rigs kyi bu mo dam pa'i chos yongs su 'dzin pa ni khur chen po 'di bzhi khyer ba lags te/_sa 
[\[260a.2\]]chen po bas kyang ches rten du gyur pa dang /_sa chen po bas kyang ches khur chen po khyer ba dang /_khur mtha' yas pa khyer ba dang /_sems can thams cad kyi gzhi rten du gyur pa dang /_byams pa bgyis pa dang snying rje can dang /_sman par 'tshal ba dang snying brtse ba dang /_chos kyis 
[\[260a.3\]]'jig rten gyi ma zhes bgyi ba lags so/_/bcom ldan 'das dper na sa chen po ni rin po che sna bzhi'i 'byung gnas lags te/_sna bzhi po de dag gang zhe na/_rin po che rin thang ma mchis pa dag gi 'byung gnas dang /_rin po che rin thang mchis pa dag gi 'byung gnas dang /_rin 
[\[260a.4\]]po che de bas chung ba dag gi 'byung gnas dang /_rin po che de bas kyang chung ba dag gi 'byung gnas lags te bcom ldan 'das ji ltar sa chen po rin po che sna bzhi po 'di dag gi 'byung gnas su gyur pa de bzhin du/_bcom ldan 'das rigs kyi bu 'am rigs kyi bu mo dam pa'i chos yongs su 
[\[260a.5\]]'dzin pa la brten nas sems can rnams kyis rin po che'i mchog chen po rin po che thams cad kyi dam par gyur pa bzhi'i khe rnyed par 'gyur ro/_/bzhi gang zhe na dge ba'i bshes gnyen rigs kyi bu 'am/_rigs kyi bu mo de la brten nas sems can rnams kyis lha dang mi'i phun sum tshogs pa 'thob 
[\[260a.6\]]par bgyid pa'i bsod nams kyi tshogs kyi khe rnyed par 'gyur ba dang /_nyan thos kyi theg par nye bar 'gro ba'i dge ba'i rtsa ba thob par bgyi ba rnyed par 'gyur ba dang /_rang sangs rgyas kyi theg par nye bar 'gro ba'i dge ba'i rtsa ba'i tshogs thob par bgyi ba rnyed par 'gyur ba dang /_yang dag par 
[\[260a.7\]]rdzogs pa'i sangs rgyas su nye bar 'gro ba'i bsod nams kyi tshogs ches mthon po thob par bgyi ba rnyed par 'gyur ba ste/_bcom ldan 'das rigs kyi bu 'am/_rigs kyi bu mo dam pa'i chos yongs su 'dzin pa la brten nas sems can rnams kyis rin po che thams cad kyi mchog ngo 
[\[260b\]]
[\[260b.1\]]mtshar rmad du byung ba'i rin po che chen po bzhi'i khe rnyed par 'gyur ro/_/bcom ldan 'das gter chen po rin po che mtha' yas pa'i 'byung gnas zhes bgyi ba de ni dam pa'i chos yongs su 'dzin pa'i tshig [{]bla dgas [,]bla dwags [}]lags so/_/bcom ldan 'das dam pa'i chos yongs su 'dzin pa dam pa'i 
[\[260b.2\]]chos yongs su 'dzin pa zhes bgyi ba ni bcom ldan 'das dam pa'i chos kyang gzhan ma lags la/_dam pa'i chos yongs su 'dzin pa po yang gzhan ma lags te/_bcom ldan 'das dam pa'i chos yongs su 'dzin pa po nyid dam pa'i chos lags so/_/bcom ldan 'das pha rol tu phyin pa 
[\[260b.3\]]rnams kyang gzhan ma lags dam pa'i chos yongs su 'dzin pa po yang gzhan ma lags te/_bcom ldan 'das dam pa'i chos yongs su 'dzin pa nyid pha rol du phyin pa rnams lags so/_/bcom ldan 'das de ci'i slad du zhe na/_rigs kyi bu 'am rigs kyi bu mo dam pa'i chos yongs 
[\[260b.4\]]su 'dzin pa ni sems can gang dag sbyin pas yongs su smin par bgyi ba de dag ni sbyin pas yongs su smin par bgyid de/_tha na lus kyi yan lag dang nying lag yongs su gtong bas kyang yongs su smin par bgyid de/_de ltar yongs su smin par bgyis pa rnams dam pa'i chos la gnas par 
[\[260b.5\]]'gyur ba 'di ni de'i sbyin pa'i pha rol tu phyin pa lags so/_/bcom ldan 'das sems can gang dag tshul khrims kyis yongs su smin par bgyi ba'i sems can de dag ni dbang po drug bsdams pa dang /_lus dang /_ngag dang /_yid kyi las yongs su dag pas yongs su smin par bgyid 
[\[260b.6\]]de/_tha na spyod lam gyis kyang de dag gi sems bsrung zhing yongs su smin par bgyid de/_de dag de lta de ltar yongs su smin par bgyis pas dam pa'i chos la gnas par 'gyur ba 'di ni de'i tshul khrims kyi pha rol tu phyin pa lags so/_/bcom ldan 'das sems can gang dag bzod 
[\[260b.7\]]pas yongs su smin par bgyi ba'i sems can de dag la ni de dag gis de la spyos brgyad de gtse bar bgyis kyang gnod sems ma mchis shing sman par 'tshal ba dang /_bzod pa'i stobs dam pa dang ldan pas yongs su smin par bgyid de/_tha na bzhin gyi mdangs kyis kyang de dag gi sems 
[\[261a\]]
[\[261a.1\]]srung zhing yongs su smin par bgyid de/_de dag yongs su smin par bgyis pas dam pa'i chos la gnas par 'gyur ba 'di ni de'i bzod pa'i pha rol tu phyin pa lags so/_/bcom ldan 'das sems can gang dag brtson 'grus kyis yongs su smin par bgyi ba'i sems 
[\[261a.2\]]can de dag ni sems ma zhum zhing le lo ma mchis pa dang /_'dun pa chen po dang brtson 'grus rtsom pa mchog dang ldan pas yongs su smin par bgyid de/_tha na rang gi spyod lam bsgrims pas kyang de dag gi sems srung zhing yongs su smin par bgyid de/_de dag de ltar yongs su 
[\[261a.3\]]smin par bgyis pas dam pa'i chos la gnas par 'gyur ba 'di ni de'i brtson 'grus kyi pha rol tu phyin pa lags so/_/bcom ldan 'das sems can gang dag bsam gtan gyis yongs su smin par bgyi ba'i sems can de dag ni sems mi g.yeng ba dang /_yid phyi rol du mi rgyu ba dang /_
[\[261a.4\]]dran pa 'khrul pa ma mchis pa mchog dang ldan pas yongs su smin par bgyid de/_tha na bgyis nas yun ring du lags pa dang /_smras nas yun ring du lags pa mi bskyud pas kyang de dag gi sems srung zhing yongs su smin par bgyid de/_de dag de ltar yongs su smin par bgyis pas 
[\[261a.5\]]dam pa'i chos la gnas par 'gyur ba 'di ni de'i bsam gtan gyi pha rol tu phyin pa lags so/_/bcom ldan 'das sems can gang dag shes rab kyis yongs su smin par bgyi ba'i sems can de dag ni sems can gyi don 'dri ba dag la le lo ma mchis par lung ston pa dang /_bstan 
[\[261a.6\]]bcos thams cad dang /_rig pa dang bzo'i gnas thams cad kyi mthar phyin pas yongs su smin par bgyid de/_tha na bzo grwa'i gnas chen po dag tu yang de dag gi sems srung zhing yongs su smin par bgyid de/_de dag de ltar yongs su smin par bgyis pas dam pa'i chos la gnas 
[\[261a.7\]]par 'gyur ba 'di ni de'i shes rab kyi pha rol tu phyin pa lags so/_/bcom ldan 'das de lta lags pas pha rol tu phyin pa rnams kyang gzhan ma lags la/_dam pa'i chos yongs su 'dzin pa po yang gzhan ma lags te/_bcom ldan 'das dam pa'i chos yongs su 'dzin pa po nyid pha 
[\[261b\]]
[\[261b.1\]]rol tu phyin pa rnams lags so/_/bcom ldan 'das 'di la de bzhin gshegs pa'i mthus don chen po bstan pa gzhan yang bdag gis spobs so/_/bcom ldan 'das kyis bka' stsal pa/_lha mo de bzhin gshegs pas gnang gi khyod kyis spobs par gyis shig_/de nas 
[\[261b.2\]]bcom ldan 'das la lha mo dpal phreng gis 'di skad ces gsol to/_/bcom ldan 'das dam pa'i chos yongs su 'dzin pa po dam pa'i chos yongs su 'dzin pa po zhes bgyi ba ni bcom ldan 'das dam pa'i chos yongs su 'dzin pa yang gzhan ma lags la/_dam pa'i chos yongs su 
[\[261b.3\]]'dzin pa po yang gzhan ma lags te/_bcom ldan 'das dam pa'i chos yongs su 'dzin pa po nyid dam pa'i chos yongs su 'dzin pa lags so/_/de ci'i slad du zhe na/_bcom ldan 'das rigs kyi bu 'am rigs kyi bu mo gang dam pa'i chos yongs su 'dzin pa des ni bcom ldan 'das dam pa'i 
[\[261b.4\]]chos yongs su gzung ba'i slad du yan lag gsum yongs su gtong bar 'gyur te/_gsum gang zhe na/_'di ltar lus dang srog dang longs spyod rnams te/_bcom ldan 'das rigs kyi bu 'am/_rigs kyi bu mo lus yongs su gtong bas ni sangs rgyas kyi sku 'khor ba'i phyi ma'i 
[\[261b.5\]]mtha'i mu dang mnyam pa rga ba dang /_na ba dang 'chi ba dang bral ba mi shigs pa/_rtag pa/_brtan pa/_zhi ba/_ther zug pa/_'chi 'pho dang bral ba/_mtha' yas pa/_yon tan bsam gyis mi khyab pa dang ldan pa 'thob par 'gyur ro/_/bcom ldan 'das rigs kyi bu 'am/_rigs 
[\[261b.6\]]kyi bu mo srog yongs su gtong bas ni sangs rgyas kyi chos rnam par 'phrul bar gnas pa 'khor ba'i phyi ma'i mtha'i mu dang mnyam pa 'chi 'pho dang bral ba/_mtha' yas pa rtag pa yon tan bsam gyis mi khyab pa dang ldan pa thams cad thob par 'gyur ro/_/bcom ldan 'das rigs kyi bu 'am 
[\[261b.7\]]rigs kyi bu mo longs spyod yongs su gtong bas ni sems can thams cad kyis mchod pa 'khor ba'i phyi ma'i mtha'i mu dang mnyam pa sems can thams cad dang thun mong ma lags pa/_bas par mi 'gyur ba/_rnam par rtog pa ma mchis pa/_rtag par rgyun mi 'chad cing rtag tu 
[\[262a\]]
[\[262a.1\]]gnas pa/_yon tan bsam gyis mi khyab pa dang ldan pa 'thob par 'gyur ro/_/bcom ldan 'das de ltar rigs kyi bu 'am/_rigs kyi bu mo dam pa'i chos yongs su 'dzin pa yan lag gsum po 'di dag yongs su gtong bas ni yon tan shin tu rmad du byung ba 
[\[262a.2\]]gsum po de dag thob par 'gyur te/_sangs rgyas thams cad kyang lung ston par mdzad do/_/bcom ldan 'das rigs kyi bu 'am/_rigs kyi bu mo gang zhig dam pa'i chos rnam par 'jig pa'i tshe dge slong dang dge slong ma dang /_dge bsnyen dang dge bsnyen ma rnams bye zhing gnyis 
[\[262a.3\]]su gyur la sde sder chad de/_phyogs phyogs su gyes nas rtsod par gyur pa na g.yo ma mchis shing gya gyu ma mchis la sgyu ma mchis par chos la dga' zhing dam pa'i chos yongs su gzung ba'i slad du chos can gyi phyogs la 'jug par bgyid na bcom ldan 'das rigs kyi bu 'am/_rigs 
[\[262a.4\]]kyi bu mo de zhugs pa nyid kyis sangs rgyas thams cad las lung bstan pa nges par thob par 'gyur ro/_/bcom ldan 'das dam pa'i chos yongs su 'dzin pa ni de ltar brtson 'grus chen po lags pa snyam bdag bgyid de/_'di la bcom ldan 'das nyid spyan du gyur pa lags te/_ye 
[\[262a.5\]]shes su gyur pa lags/_bcom ldan 'das ni chos thams cad kyi rtsa ba lags/_bcom ldan 'das ni mnga' bdag lags/_bcom ldan 'das ni ston pa lags so/_/de nas bcom ldan 'das kyis lha mo dpal phreng gis dam pa'i chos yongs su 'dzin pa bstan pa 
[\[262a.6\]]la rjes su yi rang ba mdzad de/_lha mo de de bzhin te/_lha mo dam pa'i chos yongs su 'dzin pa ni brtson 'grus chen po yin no/_/lha mo dper na mi stobs dang ldan pas gnad du mi drag par bsnun du zin kyang snad par 'gyur zhing nad skyed par byed do/_/lha mo de bzhin du dam pa'i chos 
[\[262a.7\]]yongs su 'dzin pa ni chung du zin kyang bdud sdig can la gnod par 'gyur zhing mya ngan skyed la smre sngags 'don par byed do/_/lha mo ngas ni bdud sdig can la dam pa'i chos yongs su 'dzin pa ji ltar gnod par 'gyur zhing mya ngan skyed la smre sngags 'don par byed pa de ltar gnod par 'gyur ba dang /_
[\[262b\]]
[\[262b.1\]]de ltar mya ngan skyed pa dang de ltar smre sngags 'don par byed pa'i dge ba'i chos gzhan gcig kyang ma mthong ngo /_/lha mo dper na ba lang gi mchog khyu mchog gis ni 'di ltar 'phang mtho ba dang chu zheng gis ba lang gi tshogs thams cad zil gyis mnan te mngon par brjid cing yang dag par 
[\[262b.2\]]mngon par brjid do/_/lha mo de bzhin du theg pa chen po pa'i dam pa'i chos yongs su 'dzin pa yang chung du zin kyang 'di ltar rgyas pa dang /_rgya chen por gyur pas nyan thos dang rang sangs rgyas kyi theg pa pa rnams kyi dge ba'i chos thams cad zil gyis gnon to/_/lha mo dper na ri'i rgyal po 
[\[262b.3\]]ri rab kyis ni 'di ltar mtho ba dang /_rgya che bas ri nag po thams cad zil gyis gnon cing mngon par lhag ger 'dug go_/lha mo de bzhin du theg pa chen po pa'i lus dang srog la mi lta zhing /_phan gdags pa'i sems dang ldan pa'i dam pa'i chos yongs su 'dzin pa yang 'di ltar rgyas 
[\[262b.4\]]pa dang rgya chen por gyur pas theg pa chen po pa theg pa la gsar du zhugs pa lus dang srog la lta ba rnams kyi dge ba'i chos thams cad zil gyis gnon na gzhan dag gi lta ci smos te/_lha mo de bas na sems can rnams dam pa'i chos yongs su gzung ba nyid yang dag par 'dzin du gzhug 
[\[262b.5\]]par bya/_yang dag par bstan par bya/_yang dag par gzengs bstod par bya/_yang dag par rab tu dga' bar bya/_gzud par bya dgod par bya'o/_/lha mo dam pa'i chos yongs su 'dzin pa ni de ltar don che'o/_/de ltar 'bras bu che'o/_/de ltar phan yon che'o/_/lha mo gal 
[\[262b.6\]]te bskal pa grangs med dpag tu med par dam pa'i chos yongs su 'dzin pa'i yon tan dang phan yon ngas bshad du zin kyang lha mo dam pa'i chos yongs su 'dzin pa'i yon tan dang /_phan yon bshad pa de dag gi mtha' 'am mur thug par mi 'gyur ro/_/lha mo dam pa'i chos yongs su 'dzin pa 
[\[262b.7\]]ni de ltar yon tan mtha' yas pa dang ldan no/_/lha mo dam pa'i yongs su gzung ba sangs rgyas thams cad kyis bzhed pa ngas bstan pa ded khyod kyis bshad pa spobs par gyis shig_/de nas lha mo dpal phreng gis bcom ldan 'das la legs so zhes gsol nas bcom ldan 'das kyis 
[\[263a\]]
[\[263a.1\]]bskul ba mnos te/_bcom ldan 'das la 'di skad ces gsol to/_/bcom ldan 'das dam pa'i chos zhes bgyi ba de ni theg pa chen po'i tshig [{]bla dgas [,]bla dwags [}]so/_/de ci'i slad du zhe na/_bcom ldan 'das nyan thos dang /_rang sangs rgyas kyi theg pa 
[\[263a.2\]]thams cad dang /_'jig rten pa dang 'jig rten las 'das pa'i dge ba'i chos thams cad ni theg pa chen pos rab tu phye ba'i slad du'o/_/bcom ldan 'das 'di lta ste dper na klung chen po bzhi ni mtsho ma dros pa las 'byung ngo /_/bcom ldan 'das de bzhin du nyan thos dang rang sangs 
[\[263a.3\]]rgyas thams cad dang /_'jig rten pa dang 'jig rten las 'das pa'i dge ba'i chos thams cad kyang theg pa chen po las 'byung ngo /_/bcom ldan 'das dper na sa bon gyi rnam pa gang ci yang lags pa dag dang /_rtswa dang shing gel pa dang sman dang /_nags tshal de dag thams cad ni sa chen 
[\[263a.4\]]po la rten cing sa chen po la gnas te skye zhing 'phel la rgyas par 'gyur ro/_/bcom ldan 'das de bzhin du nyan thos dang rang sangs rgyas kyi theg pa gang lags pa dag dang /_'jig rten pa dang 'jig rten las 'das pa'i dge ba'i chos gang lags pa de dag thams cad ni theg pa chen po la rten cing 
[\[263a.5\]]theg pa chen po la gnas te skye zhing 'phel la rgyas par 'gyur ro/_/bcom ldan 'das de lta lags pas theg pa chen po la gnas shing theg pa chen po yongs su bzung na nyan thos dang rang sangs rgyas kyi theg pa thams cad dang /_'jig rten pa dang 'jig rten las 'das pa'i dge ba'i chos 
[\[263a.6\]]thams cad kyang rten cing gnas te yongs su bzung bar 'gyur ro/_/bcom ldan 'das 'di lta ste/_dam pa'i chos gnas pa dang /_dam pa'i chos nub pa dang /_so sor thar pa dang /_'dul ba dang /_rab tu 'byung ba dang /_bsnyen par rdzogs pa gnas drug po 'di dag dang /_
[\[263a.7\]]bcom ldan 'das kyis bstan cing btags pa gang lags pa'i gnas drug po de dag kyang theg pa chen po'i dgongs pa las byung ba lags so/_/de ci'i slad du zhe na/_bcom ldan 'das dam pa'i chos gnas pa zhes bgyi ba'i btags pa 'di ni theg pa chen po'i dgongs pa can lags te/_
[\[263b\]]
[\[263b.1\]]bcom ldan 'das theg pa chen po gnas pa nyid ni dam pa'i chos gnas pa lags so/_/bcom ldan 'das dam pa'i chos nub par 'gyur ba zhes bgyi ba'i btags pa 'di ni theg pa chen po'i dgongs pa can lags te/_bcom ldan 'das theg pa chen po nub pa nyid ni dam pa'i chos 
[\[263b.2\]]nub pa lags so/_/bcom ldan 'das so sor thar pa dang 'dul ba zhes bgyi ba'i chos 'di gnyis ni don gcig ste/_yi ge'i 'bru ni tha dad lags so/_/bcom ldan 'das 'dul ba zhes bgyi ba 'di ni theg pa chen po pa rnams kyi bslab pa lags so/_/de ci'i slad du zhe na/_
[\[263b.3\]]bcom ldan 'das 'di ltar de bzhin gshegs pa nyid kyi slad du rab tu 'byung ba dang /_bsnyen par rdzogs pa lags pa'i slad du ste/_bcom ldan 'das de lta lags pas 'di ltar 'dul ba zhes bgyi ba dang rab tu 'byung ba dang /_bsnyen par rdzogs pa zhes bgyi ba'i btags pa 'di ni 
[\[263b.4\]]theg pa chen po'i cho ga'i tshul khrims kyi phung po lags so/_/bcom ldan 'das nyan thos dang rang sangs rgyas kyi theg pa la rab tu 'byung ba dang bsnyen par rdzogs pa ma mchis so/_/de ci'i slad du zhe na/_nyan thos dang rang sangs rgyas kyi slad du rab tu 'byung ba dang /_bsnyen par rdzogs pa 
[\[263b.5\]]ni ma mchis kyi/_bcom ldan 'das de bzhin gshegs pa nyid kyi slad du nyan thos rnams dang /_rang sangs rgyas rnams rab tu 'byung zhing bsnyen par rdzogs pa lags pa'i slad du'o/_/bcom ldan 'das dgra bcom pa rnams dang /_rang sangs rgyas rnams kyang de bzhin gshegs 
[\[263b.6\]]pa nyid la skyabs su mchi ba lags te/_bcom ldan 'das dgra bcom pa rnams dang /_rang sangs rgyas rnams kyang 'jigs pa dang bcas pa lags so/_/de ci'i slad du zhe na/_bcom ldan 'das dgra bcom pa rnams dang /_rang sangs rgyas rnams kyang 'du byed thams cad la mi 
[\[263b.7\]]bzad par 'jigs pa'i 'du shes nye bar gnas pa lags pa'i slad du'o/_/bcom ldan 'das dper na gshed mas ral gri gzas pa bzhin te/_bcom ldan 'das de lta lags pas de dag kyang nges par 'byung ba shin tu bde ba thob pa ma lags so/_/bcom ldan 'das de ci'i slad du zhe na/_
[\[264a\]]
[\[264a.1\]]skyabs su gyur pa ni skyabs gzhan tshol ba ma mchis pa'i slad du'o/_/bcom ldan 'das ji ltar sems can skyabs ma mchis pa rnams gang dang gang gis 'jigs skrag pa'i 'jigs skrag pa de dang de las 'byung ba tshol ba de bzhin du/_bcom ldan 'das dgra bcom pa rnams dang /_rang sangs 
[\[264a.2\]]rgyas rnams la yang 'jigs pa de mchis te/_'jigs pa des skrags pas dgra bcom pa rnams dang /_rang sangs rgyas rnams kyang bcom ldan 'das la skyabs su mchi bar khas len pa lags so/_/bcom ldan 'das dgra bcom pa rnams dang /_rang sangs rgyas rnams kyang 'jigs pa 
[\[264a.3\]]dang bcas pa lags te/_bcom ldan 'das de lta lags pas dgra bcom pa rnams dang /_rang sangs rgyas rnams kyang skye ba'i chos kyi lhag ma dang bcas pa lags te/_bcom ldan 'das de dag gi skye ba ma bas pa yang mchis so/_/bcom ldan 'das de dag ni bsten par bgyi ba'i lhag ma 
[\[264a.4\]]dang bcas pa lags te/_des na de dag ni dag pa ma lags/_las mthar phyin pa ma lags te de dag gi bgyi ba mang lags so/_/de dag gi spang bar bgyi ba'i chos gzhan yang mang du mchis te/_de dag ma spangs pas dgra bcom pa rnams dang /_rang sangs rgyas rnams kyang 
[\[264a.5\]]mya ngan las 'das pa'i dbyings dang ring ba lags so/_/bcom ldan 'das yongs su mya ngan las 'das pa zhes bgyi ba 'di ni de bzhin gshegs pa rnams kyi thabs lags so/_/de ci'i slad du zhe na/_bcom ldan 'das de bzhin gshegs pa dgra bcom pa yang dag par rdzogs pa'i 
[\[264a.6\]]sangs rgyas rnams ni mya ngan las 'das pa brnyes pas yon tan thams cad dang ldan pa lags la/_bcom ldan 'das dgra bcom pa rnams dang /_rang sangs rgyas rnams ni yon tan thams cad dang ldan pa ma lags pa'i slad du'o/_/bcom ldan 'das yongs su mya ngan las 'das 
[\[264a.7\]]pa zhes bgyi ba 'di ni de bzhin gshegs pa rnams kyi thabs lags te/_de ci'i slad du zhe na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa brnyes pas yon tan bsam gyis mi khyab pa dang ldan pa lags la/_
[\[264b\]]
[\[264b.1\]]bcom ldan 'das dgra bcom pa rnams dang /_rang sangs rgyas rnams ni yon tan bsam gyis mi khyab pa dang ldan pa ma lags pa'i slad du'o/_/bcom ldan 'das yongs su mya ngan las 'das pa zhes bgyi ba 'di ni de bzhin gshegs pa rnams kyi thabs lags te/_de ci'i slad du zhe na/_
[\[264b.2\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa brnyes pas spang bar bgyi ba'i skyon thams cad spangs shing mchog tu yongs su dag pa dang ldan pa lags la/_bcom ldan 'das dgra bcom pa rnams dang /_
[\[264b.3\]]rang sangs rgyas rnams ni skyon gyi lhag ma rnams dang bcas pa/_yongs su ma dag pa'i chos can lags pa'i slad du'o/_/bcom ldan 'das yongs su mya ngan las 'das pa zhes bgyi ba 'di ni de bzhin gshegs pa rnams kyi thabs lags te/_de ci'i slad du zhe na/_bcom 
[\[264b.4\]]ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni mya ngan las 'das pa brnyes pa'i slad du ste/_bcom ldan 'das de lta lags pas dgra bcom pa rnams dang /_rang sangs rgyas rnams kyang mya ngan las 'das pa'i dbyings dang ring ba lags 
[\[264b.5\]]so/_/bcom ldan 'das dgra bcom pa rnams dang /_rang sangs rgyas rnams kyis rnam par grol ba la so sor rtog pa'i ye shes kyi mtha' dbugs phyin pa rjes su dran pa bzhi po gang lags pa de dag kyang bcom ldan 'das dgongs pa can dang /_lhag ma dang bcas pa dang /_
[\[264b.6\]]drang ba'i don dang rnam par phye ste lung bstan par bgyi ba lags so/_/de ci'i slad du zhe na/_bcom ldan 'das 'chi 'pho ni 'di gnyis lags te/_gnyis gang zhe na/_rgyun chad pa'i 'chi 'pho dang /_yongs su bsngos pa bsam gyis mi khyab pa'i 'chi 'pho lags so/_/bcom ldan 
[\[264b.7\]]'das de la rgyun chad pa'i 'chi 'pho ni nying mtshams sbyor ba dang bcas pa'i sems can rnams kyi lags so/_/bcom ldan 'das yongs su bsngos pa bsam gyis mi khyab pa'i 'chi 'pho ni dgra bcom pa rnams dang /_rang sangs rgyas rnams dang /_byang chub sems dpa' sems dpa' 
[\[265a\]]
[\[265a.1\]]chen po dbang thob pa dang /_yid kyi lus rnams lags te/_byang chub kyi snying po la thug gi bar du lags so/_/bcom ldan 'das de la 'chi 'pho 'di gnyis las rgyun chad pa'i 'chi 'pho'i dbang du bgyis te/_bdag gi skye ba zad do snyam du dgra bcom pa 
[\[265a.2\]]rnams dang /_rang sangs rgyas rnams kyi shes pa 'byung lags so/_/bcom ldan 'das de ltar lhag ma dang bcas pa'i 'bras bu mngon sum du bgyis pa la brten nas bdag gis tshangs par spyod pa bsten to snyam du dgra bcom pa rnams dang /_rang sangs rgyas rnams kyi shes pa 
[\[265a.3\]]'byung lags so/_/byis pa so so'i skye bo dang lha dang mi bgyi ba dang bcas pa thams cad dang /_slob pa bdun po dag gis nying mtshams sbyor ba dang bcas pa'i nyon mongs pa rnams spang ba sngon ma bgyis pa de spangs pa la brten nas bya ba byas so snyam du dgra bcom pa rnams dang /_rang 
[\[265a.4\]]sangs rgyas rnams kyi shes pa 'byung lags so/_/bcom ldan 'das 'di lta bu nyid las gzhan mi shes so zhes bgyi ba ni dgra bcom pas spang bar bgyi ba'i nyon mongs pa rnams dang /_yang srid par nying mtshams sbyor ba'i dbang du bgyis nas 'di lta bu nyid las gzhan mi shes so snyam 
[\[265a.5\]]du dgra bcom pa rnams dang rang sangs rgyas rnams kyi shes pa 'byung lags so/_/bcom ldan 'das 'di lta bu nyid las gzhan mi shes so snyam pa'i shes pa de yang nyon mongs pa thams cad spangs pa yang ma lags/_skye ba thams cad yongs su 'tshal ba las byung ba yang ma 
[\[265a.6\]]lags so/_/de ci'i slad du zhe na/_bcom ldan 'das dgra bcom pa rnams dang /_rang sangs rgyas rnams la yang nyon mongs pa rnams ma spangs pa dang /_skye ba'i nyon mongs pa rnams yongs su ma 'tshal ba yang mchis pa'i slad du'o/_/bcom ldan 'das nyon mongs pa dag 
[\[265a.7\]]ni rnam pa gnyis te/_gnas kyi sa'i nyon mongs pa rnams dang /_kun nas ldang ba'i nyon mongs pa rnams so/_/bcom ldan 'das gnas kyi sa yang rnam pa bzhi ste/_bzhi gang zhe na/_'di ltar lta ba gcig la gnas pa'i gnas kyi sa dang /_'dod pa'i 'dod chags la gnas 
[\[265b\]]
[\[265b.1\]]pa'i gnas kyi sa dang gzugs kyi 'dod chags la gnas pa'i gnas kyi sa dang /_srid pa'i 'dod chags la gnas pa'i gnas kyi sa ste/_bcom ldan 'das gnas kyi sa bzhi po de dag gis nyon mongs pa kun nas ldang ba thams cad skyed lags so/_/bcom ldan 'das de dag 
[\[265b.2\]]kyang skad cig pa ste/_sems kyi skad cig pa dang mtshungs par ldan pa lags so/_/bcom ldan 'das ma rig pa'i gnas kyis thog ma ma mchis pa'i dus nas mchis pa ni sems dang mi ldan pa lags so/_/bcom ldan 'das gnas kyi sa bzhi po 'di dag gi nang na stobs 
[\[265b.3\]]che ba gang lags pa de ni nye ba'i nyon mongs pa thams cad kyi gzhir gyur pa ma rig pa'i gnas kyi sa stobs che ba'i grangs sam/_cha 'am/_bgrang ba'am/_dpe 'am/_rgyur yang mi bzod lags so/_/bcom ldan 'das de ltar na ma rig pa'i gnas kyi sa ni stobs che ba 
[\[265b.4\]]lags te/_srid pa'i 'dod chags la gnas pa'i sa zhes kyang bgyi'o/_/bcom ldan 'das dper na bdud sdig can ni gzhan 'phrul dbang byed kyi lha'i nang du gtogs kyang 'di ltar gzugs dang /_kha dog dang /_gzi brjid dang /_stobs dang /_'khor dang /_dbang 
[\[265b.5\]]phyug gis gzhan 'phrul dbang byed kyi lha rnams zil gyis gnon to/_/bcom ldan 'das de bzhin du ma rig pa'i gnas kyi sa srid pa'i 'dod chags la gnas pa'i gnas kyi sa zhes bgyi bas kyang gnas kyi sa bzhi po 'di dag zil gyis gnon te/_nye ba'i nyon mongs pa gang 
[\[265b.6\]]gA'i klung gi bye ma las 'das pa snyed kyi rten du gyur pa dang /_nyon mongs pa bzhi dang yang yun ring po nas lhan cig gnas pa dang /_nyan thos dang /_rang sangs rgyas kyi shes pas mi rdzi ba dang /_de bzhin gshegs pa'i byang chub kyi ye shes kyis gzhom par bgyi ba 
[\[265b.7\]]lags te/_bcom ldan 'das ma rig pa'i gnas kyi sa ni stobs che ba lags so//_//bam po gnyis pa ste tha ma/_bcom ldan 'das dper na len pa'i rkyen gyis zag pa dang bcas pa'i las kyi rgyu las byung ba'i srid pa gsum 'byung ba de bzhin du/_
[\[266a\]]
[\[266a.1\]]bcom ldan 'das ma rig pa'i gnas kyi sa'i rkyen gyis zag pa ma mchis pa'i las kyi rgyu las byung ba'i dgra bcom pa rnams dang /_rang sangs rgyas rnams dang /_byang chub sems dpa' dbang thob pa rnams kyi yid kyi lus gsum 'byung ste/_
[\[266a.2\]]bcom ldan 'das ma rig pa'i gnas kyi sa ni sa gsum po 'di dag tu yid kyi lus gsum po 'di dag 'byung ba dang /_zag pa ma mchis pa'i las mngon par sgrub pa'i rten lags so/_/bcom ldan 'das rkyen mchis na rkyen 'byung ste/_de lta lags pas ma rig pa'i 
[\[266a.3\]]gnas kyi sa ni yid kyi lus gsum po rnams dang /_zag pa ma mchis pa'i las kyi rkyen lags pa'i slad du srid pa'i 'dod chags la gnas pa'i gnas kyi sa dang ming 'dra ba lags so/_/de lta lags kyang srid pa'i 'dod chags la gnas pa'i gnas kyi sa dang las thun 
[\[266a.4\]]mong ba ni ma lags te/_bcom ldan 'das ma rig pa'i gnas kyi sa ni gnas kyi sa bzhi po dag las tha dad pa kho na lags te/_yongs su grol ba'i sa pa dang /_sangs rgyas kyi sa spang bar bgyi ba dang /_de bzhin gshegs pa'i byang chub kyi ye shes kyis gzhom 
[\[266a.5\]]par bgyi ba lags so/_/de ci'i slad du zhe na/_bcom ldan 'das dgra bcom pa rnams dang /_rang sangs rgyas rnams kyi sa ni gnas kyi sa bzhi spangs kyang zag pa zad pa la dbang ba'i stobs kyang mi 'thob/_mngon sum du yang mi bgyid do/_/bcom ldan 'das zag pa 
[\[266a.6\]]zad pa zhes bgyi ba de ni ma rig pa'i gnas kyi sa'i tshig [{]bla dgas [,]bla dwags [}]lags so/_/bcom ldan 'das de lta lags pas dgra bcom pa rnams dang /_rang sangs rgyas rnams dang /_srid pa tha ma par gtogs pa'i byang chub sems dpa' rnams kyang ma rig pa'i gnas kyi sas 
[\[266a.7\]]bsgribs shing chod la yongs su dkris te ldongs par bgyis pas chos de dang de dag rab tu ma 'tshal cing mi rtogs so/_/bcom ldan 'das chos de dang de dag ma 'tshal cing ma mthong bas spang bar bgyi ba'i chos de dang de dag mi spongs shing byang bar mi bgyid do/_/bcom ldan 'das spang 
[\[266b\]]
[\[266b.1\]]bar bgyi ba'i chos de dag ma spangs shing byang bar ma bgyis pas bcom ldan 'das de dag skyon las rnam par grol ba lhag ma dang bcas pa lags kyi/_skyon thams cad las rnam par grol ba ni ma lags so/_/bcom ldan 'das de dag ni rnam par dag pa lhag ma dang bcas 
[\[266b.2\]]pa'i chos can lags kyi/_thams cad rnam par dag pa'i chos can ni ma lags so/_/bcom ldan 'das de dag ni lhag ma dang bcas pa'i yon tan dang ldan pa lags kyi/_yon tan thams cad dang ldan pa ni ma lags so/_/bcom ldan 'das gang dag skyon las rnam 
[\[266b.3\]]par grol ba lhag ma dang bcas pa lags kyi/_skyon thams cad las rnam par grol ba ni ma lags pa dang /_rnam par dag pa lhag ma dang bcas pa'i chos can lags kyi/_thams cad rnam par dag pa'i chos can ni ma lags pa dang /_lhag ma dang bcas pa'i yon tan 
[\[266b.4\]]dang ldan pa lags kyi/_yon tan thams cad dang ldan pa ni ma lags pa de dag ni bcom ldan 'das sdug bsngal yongs su 'tshal ba lhag ma dang bcas pa lags so/_/kun 'byung ba spangs pa lhag ma dang bcas pa lags so/_/sdug bsngal 'gog pa mngon sum du bgyis pa lhag ma dang bcas pa lags so/_/sdug bsngal 'gog 
[\[266b.5\]]par 'gro ba'i lam bsgoms pa lhag ma dang bcas pa lags so/_/bcom ldan 'das gang dag sdug bsngal yongs su 'tshal ba lhag ma dang bcas pa dang /_sdug bsngal kun 'byung ba spangs pa lhag ma dang bcas pa dang /_sdug bsngal 'gog pa mngon sum du bgyis pa lhag ma 
[\[266b.6\]]dang bcas pa dang /_sdug bsngal 'gog par 'gro ba'i lam bsgoms pa lhag ma dang bcas pa de dag ni bcom ldan 'das de'i yan lag gi mya ngan las 'das pa dang /_de'i yan lag gi mya ngan las 'das pa thob pa lags so/_/bcom ldan 'das de dag ni mya ngan las 
[\[266b.7\]]'das pa'i dbyings su zhugs pa zhes bgyi'o/_/bcom ldan 'das gang dag sdug bsngal thams cad yongs su 'tshal ba dang /_sdug bsngal kun 'byung ba thams cad spangs pa dang /_sdug bsngal 'gog pa thams cad mngon sum du bgyis pa dang /_sdug bsngal 
[\[267a\]]
[\[267a.1\]]'gog par 'gro ba'i lam thams cad bsgoms pa gang lags pa de dag ni/_bcom ldan 'das mi rtag pas bcom zhing rtag tu na ba'i 'jig rten du rtag pa dang /_zhi ba dang bsil ba'i dngos po'i mya ngan las 'das pa thob ste/_bcom ldan 
[\[267a.2\]]'das de dag ni skyob pa ma mchis pa dang /_skyabs ma mchis pa'i 'jig rten na/_'jig rten gyi skyob pa dang /_skyabs lags so/_/de ci'i slad du zhe na/_bcom ldan 'das bzang ngan du 'byed pa'i chos can dag ni mya ngan las 'das pa thob pa ma lags kyi/_
[\[267a.3\]]bcom ldan 'das ye shes mnyam pa dag gis mya ngan las 'das pa thob/_bcom ldan 'das rnam par grol ba mnyam pa dag gis mya ngan las 'das pa thob/_bcom ldan 'das rnam par dag pa'i ye shes gzigs pa mnyam pa dag gis mya ngan las 'das pa thob pa'i slad 
[\[267a.4\]]du'o/_/bcom ldan 'das de lta lags pas mya ngan las 'das pa'i dbyings ni ro gcig ste/_'di ltar rig pa dang rnam par grol ba'i ror ro mtshungs pa lags so/_/bcom ldan 'das gang la la dag ma rig pa'i gnas kyi sa ma spangs shing byang bar ma bgyis pa de dag 
[\[267a.5\]]ni bcom ldan 'das mya ngan las 'das pa'i dbyings su ro gcig pa ma lags te/_'di ltar rig pa dang rnam par grol bar ro mtshungs pa ma lags so/_/de ci'i slad du zhe na/_bcom ldan 'das ma rig pa'i gnas kyis ma spangs shing ma sbyangs pas ni spang bar bgyi ba'i 
[\[267a.6\]]chos gang gA'i klung gi bye ma las 'das pa snyed ma spangs shing ma sbyangs pa'i slad du ste/_bcom ldan 'das spang bar bgyi ba'i chos gang gA'i klung gi bye ma las 'das pa snyed de dag ma spangs shing ma sbyangs pas chos gang gA'i klung gi bye ma las 'das pa snyed ma thob cing mngon 
[\[267a.7\]]sum du ma bgyis par gyur pa'i slad du'o/_/bcom ldan 'das de lta lags pas ma rig pa'i gnas kyi sa ni sgom pas spang bar bgyi ba'i nyon mongs pa dang nye ba'i nyon mongs pa thams cad 'byung ba'i 'byung gnas lags te/_bcom ldan 'das de las ni sems kyi nye ba'i 
[\[267b\]]
[\[267b.1\]]nyon mongs pa dang /_zhi gnas kyi nye ba'i nyon mongs pa dang /_lhag mthong gi nye ba'i nyon mongs pa dang /_bsam gtan gyi nye ba'i nyon mongs pa dang /_ting nge 'dzin gyi nye ba'i nyon mongs pa dang /_snyoms par 'jug pa'i nye ba'i nyon mongs pa dang /_rnal 'byor gyi nye 
[\[267b.2\]]ba'i nyon mongs pa dang /_shes pa'i nye ba'i nyon mongs pa dang /_'bras bu'i nye ba'i nyon mongs pa dang /_rtogs pa'i nye ba'i nyon mongs pa dang /_stobs kyi nye ba'i nyon mongs pa dang /_mi 'jigs pa'i nye ba'i nyon mongs pa yang 'byung lags so/_/bcom ldan 
[\[267b.3\]]'das nye ba'i nyon mongs pa gang gA'i klung gi bye ma las 'das pa snyed de bzhin gshegs pa'i byang chub kyi ye shes kyis gzhom par bgyi ba de dag thams cad kyang ma rig pa'i gnas kyi sa las 'byung lags so/_/bcom ldan 'das ma rig pa'i gnas kyi sa ni nye ba'i nyon mongs 
[\[267b.4\]]pa dang /_kun nas ldang ba thams cad kyi rgyu dang /_gzhi dang /_rkyen lags so/_/bcom ldan 'das kun nas ldang ba gang lags pa de dag ni skad cig pa ste/_sems kyi skad cig pa dang mtshungs par ldan pa lags so/_/bcom ldan 'das ma rig pa'i gnas kyi 
[\[267b.5\]]sa thog ma ma mchis pa'i dus nas mchis pa ni sems dang mi ldan pa lags so/_/bcom ldan 'das spang bar bgyi ba'i chos gang gA'i klung gi bye ma las 'das pa snyed gang dag de bzhin gshegs pa'i byang chub kyi ye shes kyis gzhom zhing spang bar bgyi ba'i chos de dag thams 
[\[267b.6\]]cad kyi gzhi dang rten ni 'di ltar ma rig pa'i gnas kyi sa lags so/_/bcom ldan 'das dper na sa bon gyi rnam pa gang ci lags pa dag dang /_rtswa dang /_shing gel pa dang /_sman dang /_nags tshal de dag thams cad ni bcom ldan 'das sa la brten cing sa la 
[\[267b.7\]]gnas te skye zhing 'phel la rgyas par 'gyur lags so/_/bcom ldan 'das sa chen po tshig cing zhig la mi gda' bar gyur te ma mchis par gyur na ni sa bon gyi rnam pa gang ci lags pa dag dang /_rtswa dang /_shing gel pa dang /_sman dang /_nags tshal de dag thams cad 
[\[268a\]]
[\[268a.1\]]kyang tshig cing zhig la mi gda' bar 'gyur zhing ma mchis par 'gyur lags so/_/bcom ldan 'das de bzhin du spang bar bgyi ba'i chos gang gA'i klung gi bye ma las 'das pa snyed de bzhin gshegs pa'i byang chub kyi ye shes kyis gzhom par bgyi 
[\[268a.2\]]ba de dag thams cad kyang ma rig pa'i gnas kyi sa la rten cing ma rig pa'i gnas kyi sa la gnas te skye zhing 'phel la rgyas par 'gyur lags so/_/bcom ldan 'das ma rig pa'i gnas kyi sa spangs shing sbyangs te ma mchis par gyur na ni spang bar bgyi ba'i chos gang gA'i 
[\[268a.3\]]klung gi bye ma las 'das pa snyed gang dag de bzhin gshegs pa'i byang chub kyi ye shes kyis gzhom par bgyi ba de dag thams cad kyang spangs shing sbyangs te ma mchis par 'gyur lags so/_/bcom ldan 'das nyon mongs pa dang nye ba'i nyon mongs pa de dag thams cad spangs 
[\[268a.4\]]shing sangs rgyas kyi chos bsam gyis mi khyab pa gang gA'i klung gi bye ma las 'das pa snyed brnyes pa de bzhin gshegs pa rnams kyis chos thams cad la sgrib pa ma mchis pa'i mngon par mkhyen pa brnyes te thams cad mkhyen pa dang /_thams cad gzigs pa dang /_
[\[268a.5\]]skyon thams cad spangs pa dang /_yon tan thams cad dang ldan pa dang /_chos kyi rgyal po/_chos kyi dbang phyug_/chos thams cad la mnga' sgyur ba'i sar gshegs nas nga'i skye ba zad do/_/tshangs par spyad pa bsten to/_/bya ba byas so/_/'di lta bu nyid 
[\[268a.6\]]las gzhan mi shes so zhes seng ge'i sgra sgrogs par mdzad do/_/bcom ldan 'das de lta lags pas de bzhin gshegs pa rnams kyi seng ge'i sgra 'di ni nges pa'i don lags te/_don 'di ni mgo gcig tu lung bstan par bgyi ba yang lags so/_/bcom ldan 'das 
[\[268a.7\]]'di lta bu nyid las gzhan mi shes so zhes bgyi ba'i ye shes la yang rnam pa gnyis te/_bcom ldan 'das de bzhin gshegs pas sangs rgyas kyi rnam par rgyal ba bla na ma mchis pas bdud bzhi bcom ste pham par mdzad nas chos kyi sku 'jig rten thams cad las 
[\[268b\]]
[\[268b.1\]]mngon par 'phags pa sems can thams cad kyis blta bar bgyi ba bsam gyis mi khyab pa brnyes te/_shes bya'i sa thams cad la thogs pa ma mchis pa'i chos kyi dbang phyug mdzad pa na 'di las lhag par bya ba 'am/_rtogs par bya ba'i sa med do zhes yang dag par 
[\[268b.2\]]gzigs te/_stobs bcu po dag gi stobs dang ldan zhing mi 'jigs pa'i sa bla na med pa'i mchog tu yang dag par gshegs te/_shes bya thams cad la sgrib pa mi mnga' ba'i ye shes kyis rnam par gzigs nas 'di lta bu nyid las gzhan mi shes so zhes bgyi ba'i 
[\[268b.3\]]ye shes kyis seng ge'i sgra sgrogs par mdzad do/_/bcom ldan 'das dgra bcom pa dang /_rang sangs rgyas 'khor ba'i 'jigs pa las rgal ba de ma thag tu rnam par grol ba dag gi bde ba nyams su myong ba rnams ni 'di ltar bdag ni 'khor ba'i 'jigs pa rnams 
[\[268b.4\]]las yongs su grol gyis/_bdag gis ni phyin chad 'khor ba'i sdug bsngal myong bar mi 'gyur ro snyam du yang dag par mthong ste/_bcom ldan 'das dgra bcom pa rnams dang /_rang sangs rgyas 'di lta bu nyid las gzhan mi shes so zhes bgyi ba rtogs nas dbugs 
[\[268b.5\]]phyin pa'i mchog mya ngan las 'das pa'i sa la so sor rtog go_/bcom ldan 'das de dag gis rtogs nas kyang sa de la rmongs pa ma mchis pa'i chos can du 'gyur te/_bcom ldan 'das de dag gis kyang gzhan gyi dring mi 'jog par bdag gis ni 'di ltar lhag ma dang 
[\[268b.6\]]bcas pa'i sa thob ste/_bdag bla na med pa yang dag par rdzogs pa'i byang chub tu nges par gyur to snyam du 'tshal to/_/de ci'i slad du zhe na/_bcom ldan 'das nyan thos dang /_rang sangs rgyas kyi theg pa rnams ni theg pa chen po la yang dag par 'du ba'i slad 
[\[268b.7\]]du ste/_bcom ldan 'das theg pa chen po zhes bgyi ba de ni sangs rgyas kyi theg pa'i tshig [{]bla dgas [,]bla dwags [}]lags so/_/bcom ldan 'das de ltar na theg pa gsum po 'di dag ni theg pa gcig kho na'i grangs su mchi'o/_/bcom ldan 'das theg pa gcig rtogs pas 
[\[269a\]]
[\[269a.1\]]bla na med pa yang dag par rdzogs pa'i byang chub rtogs par 'gyur ro/_/bcom ldan 'das bla na med pa yang dag par rdzogs pa'i byang chub ces bgyi ba de ni mya ngan las 'das pa'i dbyings kyi tshig [{]bla dgas [,]bla dwags [}]lags so/_/bcom ldan 'das mya 
[\[269a.2\]]ngan las 'das pa'i dbyings zhes bgyi ba de ni de bzhin gshegs pa'i chos kyi sku'i tshig [{]bla dgas [,]bla dwags [}]lags so/_/bcom ldan 'das chos kyi sku rtogs pa'i mtha' ni theg pa gcig pa lags te/_bcom ldan 'das de bzhin gshegs pa yang gzhan ma lags/_
[\[269a.3\]]chos kyi sku yang gzhan ma lags te/_bcom ldan 'das de bzhin gshegs pa nyid chos kyi sku lags so/_bcom ldan 'das chos kyi sku rtogs pa'i mtha' ni theg pa gcig gi mtha' lags so/_/bcom ldan 'das theg pa gcig gi mtha' zhes bgyi ba de 
[\[269a.4\]]ni theg pa gcig gi mthar sbyar ba'i tshig [{]bla dgas [,]bla dwags [}]lags so/_/de ci'i slad du zhe na/_bcom ldan 'das de bzhin gshegs pa rnams ni dus kyi mtha' mchis pa la gnas pa ma lags te/_bcom ldan 'das de bzhin gshegs pa dgra bcom pa yang dag par 
[\[269a.5\]]rdzogs pa'i sangs rgyas rnams ni phyi ma'i mtha'i mur thug par gnas pa'i slad du'o/_/bcom ldan 'das de bzhin gshegs pa rnams ni 'jig rten la sman pa'i slad du dus kyi mtha' mchis pa'i thugs rje can dang /_dus kyi mtha' mchis pa'i thugs dam mnga' 
[\[269a.6\]]ba ma lags te/_kye 'jig rten la phan pa'i phyir dus kyi mtha' med par snying rje dang ldan pa dang /_dus kyi mtha' med par yi dam bcas pa'i sems can a la la zhes mchi ba dag ni bcom ldan 'das de bzhin gshegs pa nyid la yang dag par smra bas smra ba 
[\[269a.7\]]lags so/_/kye 'jig rten la phan pa'i phyir chos mi zad pa dang /_chos rtag pa dang /_chos brtan pa dang /_skyabs kyi sems can a la la zhes mchi bdag kyang de bzhin gshegs pa nyid la yang dag par smra bas smra ba lags so/_/bcom ldan 'das de lta 
[\[269b\]]
[\[269b.1\]]lags pas 'di ltar de bzhin gshegs pa dgra bcom pa yang dag par rdzogs pa'i sangs rgyas rnams ni skyabs ma mchis pa dang /_skyob pa ma mchis pa'i 'jig rten na phyi ma'i mthar thug par skyabs mi zad pa dang /_skyabs rtag pa dang /_skyabs brtan pa lags 
[\[269b.2\]]so/_/bcom ldan 'das chos zhes bgyi ba de ni theg pa gcig gi lam bstan pa'i tshig [{]bla dgas [,]bla dwags [}]lags so/_/bcom ldan 'das dge 'dun zhes bgyi ba de ni theg pa gsum pa'i tshogs kyi tshig [{]bla dgas [,]bla dwags [}]lags so/_/bcom ldan 'das skyabs 'di gnyis ni de'i 
[\[269b.3\]]yan lag gi skyabs zhes bgyi ste skyabs kyi rab ma lags so/_/de ci'i slad du zhe na/_bcom ldan 'das theg pa gcig gi lam bstan pa'i chos kyang chos kyi sku rtogs pa'i mtha' lags te/_bcom ldan 'das de'i pha rol na theg pa gcig gi lam bstan pa'i chos 
[\[269b.4\]]kyis ni bgyi ba ci yang ma mchis so/_/bcom ldan 'das theg pa gsum pa'i tshogs kyang 'jig pa dang bcas pas de bzhin gshegs pa la skyabs su mchis pa dang /_'byung ba'i thabs tshol ba dang /_slob pa dang /_bgyi ba dang bcas pa dang /_bla na med pa 
[\[269b.5\]]yang dag par rdzogs pa'i byang chub la zhugs pa lags so/_/bcom ldan 'das de ltar na skyabs 'di gnyis ni skyabs kyi rab ma lags te/_dus kyi mtha' mchis pa'i skyabs lags so/_/bcom ldan 'das sems can gang dag de bzhin gshegs pas 
[\[269b.6\]]btul ba de dag ni de bzhin gshegs pa la skyabs su mchi ba na chos nyid kyi rgyu 'thun pa la mngon par dad pas chos dang dge slong gi dge 'dun la yang skyabs su mchi ste/_bcom ldan 'das chos nyid kyi rgyu 'thun pa la mngon par dad pas skyabs su mchi ba gnyis la 
[\[269b.7\]]skyabs su mchi bar bgyi ba lags so/_/bcom ldan 'das de bzhin gshegs pa la skyabs su mchi ba ni chos nyid kyi rgyu 'thun pa la mngon par dad pas mchi bar bgyi ba ma lags te/_bcom ldan 'das de bzhin gshegs pa la skyabs su mchi ba ni skyabs su 
[\[270a\]]
[\[270a.1\]]mchi ba yang dag pa lags so/_/bcom ldan 'das skyabs su mchi ba gnyis kyang yang dag par na de bzhin gshegs pa la skyabs su mchi zhes bgyi ba'i mtha' lags par khong du chud par bgyi'o/_/de ci'i slad du zhe na/_bcom ldan 'das de 
[\[270a.2\]]bzhin gshegs pa yang gzhan ma lags/_skyabs gnyis po yang gzhan ma lags te/_bcom ldan 'das de bzhin gshegs pa nyid skyabs gsum lags so/_/de ci'i slad du zhe na/_bcom ldan 'das theg pa gcig gi lam bstan pa'i chos 'di yang de bzhin 
[\[270a.3\]]gshegs pa'i khyu mchog gi gsung dang /_de bzhin gshegs pa'i seng ge'i sgra so so yang dag par rig pa bzhi dang ldan pa lags pa'i slad du'o/_/bcom ldan 'das mos pa ji lta ba dag la de bzhin gshegs pas theg pa gnyis po thabs kyi sgrub pas bsgrubs pa de 
[\[270a.4\]]dag kyang theg pa chen po bdag nyid kyi slad du lags so/_/bcom ldan 'das theg pa 'di gnyis kyi ming ni ma mchis te/_bcom ldan 'das yang dag par na 'di la theg pa gcig po ni theg pa yang dag pa lags te theg pa gsum yang dag par 'du'o/_/bcom 
[\[270a.5\]]ldan 'das nyan thos dang rang sangs rgyas rnams kyi 'phags pa'i bden pa thog mar mngon par rtogs pa'i shes pa gcig pus ni gnas kyi sa de snyed cig spong bar 'gyur ro/_/bcom ldan 'das shes pa de gcig pus yongs su 'tshal ba la sogs pa yon tan bzhi po rnams 
[\[270a.6\]]mngon sum du bgyid par 'gyur zhing don bzhi po bdag nyid chos nyid kyis shin tu so sor rtogs par 'gyur ro/_/bcom ldan 'das 'jig rten las 'das pa'i shes pa la shes pa bzhi 'pho ba dang dmigs pa bzhi 'pho ba ma mchis te/_bcom ldan 'das 'jig rten las 'das pa'i shes pa rdo rje lta bu 
[\[270a.7\]]ni mi 'pho ba'i chos can lags so/_/bcom ldan 'das de ltar 'di la nyan thos dang /_rang sangs rgyas thams cad kyi gnas kyi sa spong ba'i 'phags pa'i bden pa shes pa dang po ni yang dag pa'i shes pa lags te/_bcom ldan 'das de dag la 'phags pa'i bden 
[\[270b\]]
[\[270b.1\]]pa shes pa rnam pa gnyis kyis gnas kyi sa spong ba ni ma mchis so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams ni nyan thos dang /_rang sangs rgyas thams cad kyi spyod yul ma lags pa dang /_bsam gyis 
[\[270b.2\]]mi khyab pa dang /_stong pa nyid kyi ye shes kyis nyon mongs pa thams cad kyi sbubs spong lags so/_/bcom ldan 'das nyon mongs pa'i sbubs thams cad 'byed pa'i mthar phyin pa'i ye shes gang lags pa de ni yang dag pa'i ye shes zhes bgyi'o/_/bcom ldan 
[\[270b.3\]]'das 'phags pa'i bden pa 'tshal ba dang po ni mthar phyin pa'i shes pa ma lags te/_bla na med pa yang dag par rdzogs pa'i byang chub tu zhugs pa'i shes pa lags so/_/bcom ldan 'das 'phags pa'i don de ni nyan thos dang /_rang sangs rgyas thams cad kyi tshig bla 
[\[270b.4\]]dgas ma lags so/_/bcom ldan 'das nyan thos dang /_rang sangs rgyas thams cad ni yon tan tshad mchis pa lags te/_bcom ldan 'das de'i yan lag gi yon tan dang ldan pa'i slad du nyan thos dang /_rang sangs rgyas rnams la 'phags pa zhes bgyi'o/_/
[\[270b.5\]]bcom ldan 'das 'phags pa'i bden pa rnams zhes bgyi ba de dag ni nyan thos dang /_rang sangs rgyas rnams kyi bden pa ma lags/_nyan thos dang /_rang sangs rgyas rnams kyi yon tan ma lags te/_bden pa 'di dag ni de bzhin gshegs pa dgra bcom pa yang 
[\[270b.6\]]dag par rdzogs pa'i sangs rgyas rnams kyis thog mar mngon par rdzogs par sangs rgyas shing mngon par mkhyen la so sor rtogs nas de mngon par mkhyen pa'i 'og tu de bzhin gshegs pa rnams kyis ma rig pa'i sgo nga'i sbubs su bcug pa'i 'jig rten la bstan cing 
[\[270b.7\]]btags te/_de'i slad du 'phags pa'i bden pa rnams shes bgyi'o/_/bcom ldan 'das 'phags pa'i bden pa'i don bshad pa ni zab cing phra la brtags par dka' ste khong du chud par dka' zhing brtag mi nus la rtog ge'i spyod pa ma lags te/_mkhas shing 
[\[271a\]]
[\[271a.1\]]mdzangs pas rig pa dang /_'jig rten thams cad dang mi 'thun pa lags so/_/de ci'i slad du zhe na/_bcom ldan 'das zab mo bstan pa bshad pa 'di ni de bzhin gshegs pa'i snying po lags pa'i slad du ste/_bcom ldan 'das de bzhin 
[\[271a.2\]]gshegs pa'i snying po ni de bzhin gshegs pa'i spyod yul lags te/_nyan thos dang /_rang sangs rgyas thams cad kyi spyod yul ma lags so/_/bcom ldan 'das de bzhin gshegs pa'i snying po ni 'phags pa'i bden pa'i don bshad pa 'di'i gnas lags so/_/
[\[271a.3\]]bcom ldan 'das de bzhin gshegs pa'i snying po'i gnas zab pas na 'phags pa'i bden pa'i don yang zab cing phra la brtags pa dka' ste rtogs par dka' zhing brtag mi nus la rtog ge'i spyod pa ma lags te/_mkhas shing mdzangs pas rig pa dang /_'jig rten 
[\[271a.4\]]thams cad dang mi 'thun pa zhes bgyi'o/_/bcom ldan 'das gang nyon mongs pa thams cad kyi sbubs kyi mthas dkris pa de bzhin gshegs pa'i snying po la the tshom ma mchis pa de ni nyon mongs pa thams cad kyi sbubs nas rnam par grol ba'i de bzhin gshegs pa'i chos kyi sku 
[\[271a.5\]]la yang the tshom ma mchis pa lags so/_/bcom ldan 'das gang gi yid de bzhin gshegs pa'i snying po dang /_de bzhin gshegs pa'i chos kyi sku dang /_sangs rgyas kyi yul bsam gyis mi khyab pa'i dgongs pa'i mthar phyin pa de ni bcom ldan 'das 'phags 
[\[271a.6\]]pa'i bden pa'i don bshad pa rnam pa 'di gnyis la yid ches shing dad de mos pa lags so/_/bcom ldan 'das de ltar na 'phags pa'i bden pa'i don bshad pa rnam pa gnyis ni rig par dka' zhing rtogs par dka' ba lags so/_/bcom ldan 'das 'phags pa'i 
[\[271a.7\]]bden pa'i don bshad pa rnam pa gnyis gang zhe na/_'phags pa'i bden pa'i don bshad par bgyi ba mchis pa dang /_bgyi ba ma mchis pa lags so/_/bcom ldan 'das de la 'phags pa'i bden pa'i don bshad par bgyi ba mchis pa ni 'phags pa'i bden pa bzhi bstan 
[\[271b\]]
[\[271b.1\]]pa dang /_btags pa tshad mchis pa lags so/_/de ci'i slad du zhe na/_bcom ldan 'das gzhan gyis bgyid du stsal kyang sdug bsngal thams cad yongs su 'tshal ba dang /_sdug bsngal kun 'byung ba thams cad spang ba dang /_sdug bsngal 'gog pa thams cad mngon 
[\[271b.2\]]sum du bgyi ba dang /_sdug bsngal 'gog par 'gro ba'i lam thams cad bsgom par mi nus te/_bcom ldan 'das de lta lags pas 'khor ba la yang 'dus byas dang /_'dus ma byas pa mchis so/_/mya ngan las 'das pa la yang 'dus byas dang 'dus ma byas pa 
[\[271b.3\]]mchis so/_/bcom ldan 'das 'phags pa'i bden pa'i don bshad par bgyi ba ma mchis pa gang lags pa ni bcom ldan 'das de la 'phags pa'i bden pa bzhi bstan pa dang /_btags pa dag dpag tu ma mchis pa lags so/_/de ci'i slad du zhe na/_bcom ldan 
[\[271b.4\]]'das bdag nyid kyis bsal kyang zin pa'i sdug bsngal thams cad yongs su 'tshal ba dang zin pa'i sdug bsngal kun 'byung ba thams cad spang ba dang /_zin pa'i sdug bsngal 'gog pa thams cad mngon sum du bgyi ba dang /_zin pa'i sdug bsngal 'gog par 'gro ba'i lam 
[\[271b.5\]]bsgom par nus pa'i slad du ste/_bcom ldan 'das de ltar na de bzhin gshegs pas 'phags pa'i bden pa bzhi bstan pa bshad pa gang lags pa de dag ni 'phags pa'i bden pa rnam pa brgyad du 'gyur ro/_/bcom ldan 'das de bzhin gshegs pa dgra bcom pa yang 
[\[271b.6\]]dag par rdzogs pa'i sangs rgyas rnams ni 'phags pa'i bden pa'i don bstan pa bgyi ba ma mchis pa bzhi po dag la rdzogs par mdzad pa lags so/_/nyan thos rnams dang /_rang sangs rgyas rnams ni rdzogs par bgyid pa ma lags so/_/de ci'i slad du zhe na/_bcom 
[\[271b.7\]]ldan 'das rab 'bring tha ma'i chos rtogs pas mya ngan las 'das pa'i dbyings rtogs pa ma lags pa'i slad du'o/_/bcom ldan 'das/_ci'i slad du de bzhin gshegs pa dgra bcom pa yang dag par rdzogs pa'i sangs rgyas rnams 'phags pa'i bden pa bzhi'i don bshad 
[\[272a\]]
[\[272a.1\]]pa bgyi ba ma mchis pa dag la rdzogs par mdzad pa lags zhe na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas thams cad kyis ma 'ongs pa'i sdug bsngal thams cad ni yongs su mkhyen/_
[\[272a.2\]]bcom ldan 'das nyon mongs pa dang nye ba'i nyon mongs pa thams cad 'du ba'i sdug bsngal kun 'byung ba thams cad ni spangs/_bcom ldan 'das yid kyi phung po thams cad 'gog pa'i sdug bsngal thams cad 'gog pa ni mngon sum du mdzad de/_bcom ldan 'das sdug 
[\[272a.3\]]bsngal 'gog pa ni chos chud gson pa ma lags so/_/de ci'i slad du zhe na/_bcom ldan 'das de bzhin gshegs pa'i chos kyi sku thog ma ma mchis pa'i dus nas mchis pa/_ma bgyis pa/_ma skyes pa/_mi bas pa/_bas pa ma mchis pa/_rtag pa/_brtan pa/_
[\[272a.4\]]rang bzhin gyis yongs su dag pa/_nyon mongs pa thams cad kyi sbubs nas nges par grol ba/_sangs rgyas kyi chos tha dad du mi gnas pa/_grol bar shes pa bsam gyis mi khyab pa gang gA'i klung gi bye ma las 'das pa snyed dang ldan pa ni sdug bsngal 'gog pa'i ming gis 
[\[272a.5\]]bstan pa'i slad du ste/_bcom ldan 'das de nyid la de bzhin gshegs pa'i snying po chos kyi sku nyon mongs pa'i sbubs nas nges par grol ba zhes bgyi'o/_/bcom ldan 'das de bzhin gshegs pa'i snying po shes pa nyid ni de bzhin gshegs pa rnams kyi stong pa nyid kyi ye 
[\[272a.6\]]shes lags te/_de bzhin gshegs pa'i snying po ni nyan thos dang /_rang sangs rgyas thams cad kyis sngon ma mthong ma rtogs lags so/_/bcom ldan 'das kyis ni thugs su chud cing mngon sum du mdzad do/_/bcom ldan 'das de bzhin gshegs pa'i snying po stong 
[\[272a.7\]]pa nyid shes pa ni 'di gnyis lags te/_gnyis gang zhe na/_'di lta ste/_bcom ldan 'das de bzhin gshegs pa'i snying po nyon mongs pa thams cad kyi sbubs dang tha dad du gnas pa ma grol bas shes pa rnams kyis stong pa dang /_bcom ldan 'das de bzhin gshegs 
[\[272b\]]
[\[272b.1\]]pa'i snying po'i sangs rgyas kyi chos tha dad du mi gnas shing grol bas shes pa bsam gyis mi khyab pa gang gA'i klung gi bye ma las 'das pa snyed dag gis mi stong pa lags so/_/bcom ldan 'das de bzhin gshegs pa'i snying po stong pa nyid shes pa rnam pa 'di gnyis la ni nyan thos 
[\[272b.2\]]chen po dag kyang bcom ldan 'das nyid la yid ches pas 'jug par bas te/_bcom ldan 'das nyan thos dang /_rang sangs rgyas thams cad kyi stong pa nyid shes pa ni phyin ci log gi dmigs pa bzhi po dag la 'jug pa lags so/_/bcom ldan 'das de lta lags pas 
[\[272b.3\]]nyan thos dang /_rang sangs rgyas thams cad kyis sdug bsngal 'gog pa thams cad sngon ma mthong sngon ma rtogs te/_bcom ldan 'das kyis ni thugs su chud cing mngon sum du mdzad do/_/nyon mongs pa'i sbubs thams cad 'joms pa sdug bsngal 'gog par 'gro ba'i 
[\[272b.4\]]lam thams cad kyang bsgoms so/_/bcom ldan 'das 'phags pa'i bden pa bzhi po 'di dag la bden pa gsum ni mi rtag pa lags so/_/bden pa gcig ni rtag pa lags so/_/de ci'i slad du zhe na/_bcom ldan 'das bden pa gsum ni 'dus byas kyi mtshan nyid 
[\[272b.5\]]du gtogs pa'i slad du ste/_bcom ldan 'das gang 'dus byas kyi mtshan nyid du gtogs pa de ni mi rtag pa lags so/_/gang mi rtag pa de ni [{]brdzun [,]rdzun [}]pa slu ba'i chos can lags so/_/bcom ldan 'das gang [{]brdzun [,]rdzun [}]pa slu ba'i chos can de ni mi bden pa dang mi rtag pa lags te skyabs 
[\[272b.6\]]ma lags so/_/bcom ldan 'das de lta lags pas 'phags pa'i sdug bsngal bden pa dang /_sdug bsngal kun 'byung ba bden pa dang /_sdug bsngal 'gog par 'gro ba'i lam 'phags pa'i bden pa yang yang dag par na mi bden pa dang mi rtag pa lags te/_skyabs ma lags so/_/
[\[272b.7\]]bcom ldan 'das 'di la bden pa gcig ni 'dus byas kyi mtshan nyid kyi yul las 'das pa lags te/_bcom ldan 'das gang 'dus byas kyi mtshan nyid kyi yul las 'das pa de ni rtag pa lags so/_/gang rtag pa de ni mi slu ba'i chos can lags so/_/bcom 
[\[273a\]]
[\[273a.1\]]ldan 'das gang mi slu ba'i chos can de ni bden pa dang /_rtag pa dang /_skyabs lags so/_/bcom ldan 'das de lta lags pas 'di la sdug bsngal 'gog pa'i bden pa nyid ni yang dag par na bden pa dang /_rtag pa dang /_skyabs lags 
[\[273a.2\]]so/_/bcom ldan 'das sems can thams cad kyi rnam par shes pa'i yul las 'das pa sdug bsngal 'gog pa'i bden pa ni bsam gyis mi khyab ste/_nyan thos dang rang sangs rgyas thams cad kyi shes pa'i spyod yul ma lags so/_/bcom ldan 'das dper na dmus 
[\[273a.3\]]long gzugs la lta mi nus pa dang /_bu btsa' ba'i gnas na mchis pa'i byis pa dgung bdun lags pa nyi ma'i dkyil 'khor la lta mi nus pa bzhin du bcom ldan 'das sdug bsngal 'gog pa'i bden pa yang byis pa so so'i skye bo thams cad kyi rnam par shes pa'i yul yang 
[\[273a.4\]]ma lags/_nyan thos dang /_rang sangs rgyas thams cad kyi shes pa'i yul yang ma lags so/_/bcom ldan 'das byis pa so so'i skye bo thams cad kyi rnam par shes pa zhes bgyi ba de ni mtha' gnyis la lta ba'i phyin ci log pa rnams kyi tshig [{]bla dgas [,]bla dwags [}]lags so/_/
[\[273a.5\]]bcom ldan 'das nyan thos dang /_rang sangs rgyas thams cad kyi shes pa zhes bgyi ba de ni shes pa dag pa'i tshig [{]bla dgas [,]bla dwags [}]lags so/_/bcom ldan 'das mtha' gnyis su lta ba zhes bgyi ba de ni nye bar len pa'i phung po dag la bdag tu mngon par zhen pa'i byis pa so so'i skye bo 
[\[273a.6\]]rtog ge ba dag gi tshig [{]bla dgas [,]bla dwags [}]lags so/_/bcom ldan 'das 'di gnyis ni mthar lta ba zhes bgyi ste/_gnyis gang zhe na/_chad par lta ba dang /_rtag par lta ba lags so/_/bcom ldan 'das gal te 'du byed rnams la mi rtag par lta na de ni de'i chad par lta ba ma 
[\[273a.7\]]lags te/_de ni de'i yang dag pa'i lta ba lags so/_/bcom ldan 'das gal te mya ngan las 'das pa la rtag par lta ba de ni de'i rtag par lta ba ma lags te/_de ni de'i yang dag pa'i lta ba lags so/_/de ci'i slad du zhe na/_bcom ldan 'das rtog ge ba dag gi lta 
[\[273b\]]
[\[273b.1\]]ba ni 'di lta bu lags te/_lus dang /_dbang po dang /_tshor ba dang /_sems pa rnams tshe 'di nyid la 'jug par mthong nas srid pa'i mtshams sbyor ba la 'jug par mi bgyid cing ma 'tshal bas ldongs par gyur pa skad de chad par lta bar 'gyur ro/_/bcom ldan 'das rtog 
[\[273b.2\]]ge ba dag gi lta ba ni sems kyi rgyud la rmongs shing sems kyi skad cig 'jig pa la yang 'jug par mi bgyid la/_rnam par shes pa'i spyod yul du ma gyur pa skad de rtag par lta bar 'gyur ro/_/bcom ldan 'das de ltar rtog ge ba dag gi lta ba ni de lta bu dag lags pa skad de de dag 
[\[273b.3\]]ni don de las thal ba'i lta ba dang /_don de'i tha chad kyi lta ba dang /_gzhan gyi mtshan nyid dang 'dres pa'i lta bas chad par rlom sems bgyid pa dang /_rtag par rlom sems bgyid pa lags so/_/bcom ldan 'das sems can rnams ni zin pa'i phung po lnga po dag la phyin ci 
[\[273b.4\]]log par gyur te/_bcom ldan 'das de dag ni mi rtag pa la rtag par 'du shes pa dang /_sdug bsngal ba la bde bar 'du shes pa dang /_bdag ma mchis pa la bdag tu 'du shes pa dang /_mi gtsang ba la gtsang bar 'du shes pa lags so/_/bcom ldan 'das thams 
[\[273b.5\]]cad mkhyen pa'i ye shes kyi yul dang /_de bzhin gshegs pa'i chos kyi sku ni nyan thos dang /_rang sangs rgyas thams cad kyi shes pa dag pas kyang sngon ma mthong lags so/_/bcom ldan 'das sems can rnams de bzhin gshegs pa la dad pas rtag par 'du shes pa 
[\[273b.6\]]dang /_bde bar 'du shes pa dang /_bdag tu 'du shes pa dang /_gtsang bar 'du shes pa'i sems can de dag ni bcom ldan 'das phyin ci log tu 'gyur ba ma lags te/_bcom ldan 'das sems can de dag ni yang dag pa'i lta ba can du 'gyur ba lags so/_/de ci'i slad 
[\[273b.7\]]du zhe na/_bcom ldan 'das de bzhin gshegs pa'i chos kyi sku nyid rtag pa'i pha rol tu phyin pa dang /_bde ba'i pha rol tu phyin pa dang /_bdag gi pha rol tu phyin pa dang /_gtsang ba'i pha rol tu phyin pa lags pa'i slad du'o/_/bcom ldan 'das sems can gang dag de 
[\[274a\]]
[\[274a.1\]]bzhin gshegs pa'i chos kyi sku la de ltar mthong ba de dag ni yang dag pa mthong ba lags so/_/bcom ldan 'das yang dag pa'i mthong ba gang lags pa de dag ni/_bcom ldan 'das kyi sras thugs las skyes pa dang /_zhal nas skyes pa 
[\[274a.2\]]dang /_chos las skyes pa dang /_chos kyis sprul pa dang /_chos kyi bgo skal la spyod pa zhes bgyi'o/_/bcom ldan 'das shes pa dag pa zhes bgyi ba ni nyan thos dang /_rang sangs rgyas thams cad kyi shes pa'i pha rol tu phyin pa lags te 'di ltar shes pa dag pa 
[\[274a.3\]]lags so/_/bcom ldan 'das sdug bsngal 'gog pa'i bden pa ni shes pa dag pa de'i spyod yul yang ma lags yul yang ma lags na/_bcom ldan 'das sdug bsngal 'gog pa'i bden pa rton pa bzhi'i shes pa can dag gi spyod yul ma lags shing yul ma lags pa lta smos kyang ci 
[\[274a.4\]]'tshal/_de ci'i slad du zhe na/_bcom ldan 'das theg pa gsum pa'i las dang po pa rmongs pa ma mchis pa'i chos can dag gis don de khong du chud par 'gyur zhing don de rtogs par 'gyur ba'i slad du bcom ldan 'das kyis rton pa bzhi bshad cing btags pa'i slad du'o/_/
[\[274a.5\]]bcom ldan 'das rton pa bzhi po 'di dag ni 'jig rten pa lags so/_/bcom ldan 'das rton pa gcig pu 'di lta ste/_sdug bsngal 'gog pa'i bden pa ni rton pa thams cad kyi mchog 'jig rten las 'das pa lags te/_de ni yang dag par rton par bgyi ba dang /_
[\[274a.6\]]skyabs lags so/_/bcom ldan 'das de bzhin gshegs pa'i snying po ni 'khor ba na rton pa lags te/_de bzhin gshegs pa'i snying po nyid kyi dbang du bgyis nas bcom ldan 'das kyis sngon gyi mtha' med do zhes bshad cing btags so/_/bcom ldan 'das de bzhin 
[\[274a.7\]]gshegs pa'i snying po mchis na 'khor ba zhes mchi na ni tshig de rigs pa lags so/_/bcom ldan 'das 'khor ba zhes bgyi ba ni zin pa dag gi dbang po rnams 'phos ma thag tu zin pa dag gi dbang po rnams len pa la 'khor ba zhes bgyi'o/_/bcom ldan 'das 'chi 
[\[274b\]]
[\[274b.1\]]'pho dang /_skye ba zhes bgyi ba'i chos gnyis kyi ming de ni de bzhin gshegs pa'i snying po'i tshig [{]bla dgas [,]bla dwags [}]lags so/_/bcom ldan 'das gum zhes bgyi ba dang /_skyes zhes bgyi ba 'di ni 'jig rten gyi tha snyad lags so/_/bcom ldan 'das gum zhes bgyi ba ni dbang po 
[\[274b.2\]]'gags pa 'di lags so/_/bcom ldan 'das skyes zhes bgyi ba 'di ni dbang po gsar pa rnams byung ba 'di lags te/_bcom ldan 'das de bzhin gshegs pa'i snying po la ni skye ba'am/_'gum pa'am/_'pho ba'am/_byung ba yang ma mchis so/_/bcom ldan 
[\[274b.3\]]'das de bzhin gshegs pa'i snying po ni 'dus byas kyi mtshan nyid kyi yul las 'das pa lags so/_/bcom ldan 'das de bzhin gshegs pa'i snying po ni rtag pa dang /_brtan pa dang /_ther zug pa lags so/_/bcom ldan 'das de lta lags pas de bzhin gshegs pa'i 
[\[274b.4\]]snying po ni tha dad du mi gnas shing 'brel la sbubs nas grol ba'i shes pa can dag gi gzhi dang /_rten dang /_gnas lags so/_/bcom ldan 'das 'di ltar de bzhin gshegs pa'i snying po ni 'brel pa ma mchis shing tha dad du gnas la shes pa grol ba ma lags pa phyi rol gyi 
[\[274b.5\]]'dus byas kyi chos rnams kyi gzhi dang /_rten dang /_gnas kyang lags so/_/bcom ldan 'das gal te de bzhin gshegs pa'i snying po ma mchis na ni sdug bsngal la skyo ba dang /_mya ngan las 'das pa la 'dod cing don du gnyer ba dang smon pa yang ma mchis par 'gyur ro/_/de ci'i slad du 
[\[274b.6\]]zhe na/_bcom ldan 'das rnam par shes pa drug po gang lags pa 'di dag dang /_rnam par shes pa gang lags pa 'di dang /_bcom ldan 'das 'di ltar chos bdun po 'di dag ni mi gnas pa dang /_skad cig pa dang /_sdug bsngal rnams myong ba ma lags pas chos de 
[\[274b.7\]]dag ni sdug bsngal la skyo ba dang /_mya ngan las 'das pa la 'dod cing don du gnyer ba smon par mi rigs so/_/bcom ldan 'das de bzhin gshegs pa'i snying po ni thog ma dang tha ma ma mchis pa'i mthar mchis pa dang /_mi skye ba dang /_mi 'gag pa'i chos can sdug bsngal myong ba 
[\[275a\]]
[\[275a.1\]]lags pas/_bcom ldan 'das de bzhin gshegs pa'i snying po de ni sdug bsngal la yang skyo ba dang /_mya ngan las 'das pa la yang 'dod cing don du gnyer ba dang smon par 'os so/_/bcom ldan 'das de bzhin gshegs pa'i snying po yang bdag 
[\[275a.2\]]ma lags/_sems can ma lags/_srog ma lags/_gang zag ma lags te/_bcom ldan 'das de bzhin gshegs pa'i snying po ni sems can 'jig tshogs la lta bar lhung ba dag dang /_phyin ci log gis nyams par gyur pa dag dang /_stong pa nyid las 
[\[275a.3\]]sems g.yengs pa rnams kyi spyod yul ma lags so/_/bcom ldan 'das de bzhin gshegs pa'i snying po 'di ni dam pa'i chos kyi dbyings kyi snying po lags so/_/chos kyi sku'i snying po lags so/_/'jig rten las 'das pa'i chos kyi snying po lags so/_/rang 
[\[275a.4\]]bzhin gyis yongs su dag pa'i chos kyi snying po lags so/_/bcom ldan 'das de bzhin gshegs pa'i snying po rang bzhin gyis yongs su dag pa glo bur gyi nye ba'i nyon mongs pas nye bar nyon mongs pa 'di ni de bzhin gshegs pa'i yul te/_bsam gyis mi khyab po 
[\[275a.5\]]snyam pa dag bgyid do/_/de ci'i slad du zhe na/_bcom ldan 'das dge ba'i sems ni skad cig pa ste/_nyon mongs pa rnams kyis kun nas nyon mongs pa ma lags/_bcom ldan 'das mi dge ba'i sems kyang skad cig pa ste/_sems de yang nyon mongs pa rnams kyis 
[\[275a.6\]]kun nas nyon mongs pa ma lags pa'i slad du'o/_/bcom ldan 'das nyon mongs pa rnams ni sems la mi reg_/sems kyang nyon mongs pa rnams la mi reg pa lags na/_bcom ldan 'das 'di la ji ltar sems mi reg pa'i chos can nye bar nyon mongs par 'gyur/_bcom 
[\[275a.7\]]ldan 'das nye ba'i nyon mongs pa yang mchis la/_sems nye bar nyon mongs pa yang mchis pas bcom ldan 'das sems rang bzhin gyis yongs su dag pa'i nye ba'i nyon mongs pa'i don ni khong du chud par dka' ba lags te/_bcom ldan 'das 'di la bcom ldan 'das nyid spyan du gyur 
[\[275b\]]
[\[275b.1\]]pa lags te/_ye shes su gyur pa lags/_bcom ldan 'das ni chos thams cad kyi rtsa ba lags/_bcom ldan 'das ni mnga' bdag lags/_bcom ldan 'das ni rton pa lags so/_/de nas bcom ldan 'das kyis lha mo dpal phreng gi rtogs par dka' ba'i don 
[\[275b.2\]]bshad pa gsan nas rjes su yi rang ba mdzad de lha mo de de bzhin no/_/lha mo de de bzhin te/_sems rang bzhin gyis yongs su dag pa'i nye ba'i nyon mongs pa'i don ni rtogs par dka'o/_/lha mo chos 'di gnyis ni rtogs par dka' ba ste/_'di lta ste sems rang bzhin 
[\[275b.3\]]gyis yongs su dag pa rtogs par dka' ba dang /_sems de'i nye ba'i nyon mongs pa rtogs par dka' ba'o/_/lha mo chos 'di gnyis nyan nus pa ni khyod dam byang chub sems dpa' chos chen po dang ldan pa gzhan dag yin no/_/lha mo lhag ma nyan thos rnams ni chos 'di 
[\[275b.4\]]gnyis la de bzhin gshegs pa la dad pas 'gro bar zad de/_lha mo nga'i nyan thos gang dag dad pa dang ldan zhing dad pa'i dbang du byed pa de dag ni dad pa'i snang ba la brten nas chos dang 'thun par sdud pa'i shes pas 'di la nges par 'gyur ro/_/lha mo chos dang 'thun par sdud pa'i 
[\[275b.5\]]shes pa zhes bya ba ni lha mo dbang po'i rnam par rig pa yid kyi spyod yul la rnam par lta ba dang /_las kyi rnam par smin pa la rnam par lta ba dang /_dgra bcom pa rnams kyi gnyid la rnam par lta ba dang /_sems la dbang du gyur pa rnams kyi bsam gtan la dga' ba dang /_
[\[275b.6\]]bde ba la rnam par lta ba dang /_nyan thos dang /_rang sangs rgyas rnams kyi 'phags pa'i rdzu 'phrul la rnam par lta ba ste/_lha mo rnam par lta ba'i rang bzhin rnam pa lnga la mkhas pa 'di dang ldan na lha mo da ltar dang /_nga 'das pa'i 'og ma 'ongs pa'i dus na nga'i nyan thos dad pa dang 
[\[275b.7\]]ldan zhing dad pa'i dbang du byed pa de dag dad pa'i snang ba la brten nas chos dang 'thun par sdud pa'i shes pas rang bzhin gyis yongs su dag pa dang /_sems kyi nye bar nyon mongs pa la nges par 'gyur ro/_/lha mo de dag gi nges pa de nyid ni theg pa chen po'i lam du 'jug pa'i rgyur 
[\[276a\]]
[\[276a.1\]]'gyur te/_lha mo de ltar na 'di lta ste/_chos zab mo mi spong ba'i phyir de bzhin gshegs pa la dad pas 'gro ba la ni phan pa mang ba yin no/_/de nas bcom ldan 'das la lha mo dpal phreng gis 'di skad ces gsol to/_/bcom ldan 'das 'di la sman pa 
[\[276a.2\]]mang ba'i don bshad pa gzhan yang de bzhin gshegs pa'i mthus bdag spobs so/_/bcom ldan 'das kyis bka' stsal pa/_lha mo khyod spobs par gyis shig_/de nas bcom ldan 'das la lha mo dpal phreng gis 'di skad ces gsol to/_/bcom ldan 'das gsum po 
[\[276a.3\]]'di dag ni rigs kyi bu 'am/_rigs kyi bu mo chos zab mo dag la ma rmas ma nyams par bdag nyid la srung ba dang /_bsod nams kyang mang du skyed pa dang /_theg pa chen po'i lam du yang zhugs par 'gyur ba lags so/_/gsum gang zhe na/_bcom ldan 'das rigs kyi 
[\[276a.4\]]bu 'am/_rigs kyi bu mo gang dag rang gis rig pa'i chos zab mo dang ldan pa dang /_bcom ldan 'das rigs kyi bu 'am/_rigs kyi bu mo gang dag chos dang 'thun par sdud pa'i shes pa dang ldan pa dang /_bcom ldan 'das rigs kyi bu 'am/_rigs kyi bu mo gang dag chos zab 
[\[276a.5\]]mo dag la bdag nyid kyi shes pa zhum par 'tshal nas 'di ni bdag gis mi shes te/_don 'di ni de bzhin gshegs pa nyid kyis mkhyen par zad do zhes bcom ldan 'das la sems rnam par gtod par bgyid de/_sems rnam par gtod pa de dang ldan pa lags so/_/bcom ldan 
[\[276a.6\]]'das gsum po 'di dag ni rigs kyi bu 'am/_rigs kyi bu mo chos zab mo dag la ma rmas ma nyams par bdag nyid la srung ba dang /_bsod nams kyang mang du skyed pa dang /_theg pa chen po'i lam du yang dag par zhugs par 'gyur ba lags so/_/bcom ldan 'das rigs 
[\[276a.7\]]kyi bu 'am/_rigs kyi bu mo gsum po 'di dag las gzhan pa'i sems can gang lags pa de dag ni chos zab mo dag la nan tan gyis mchog tu bzung nas gob lob kyi sems 'dzin cing mngon par zhen te/_ston par bgyid kun tu smra bar bgyid do/_/bcom ldan 'das bdag 
[\[276b\]]
[\[276b.1\]]ni de dag la dam pa'i chos la rgyab kyis phyogs pa dang /_gzhan mu stegs can dag sa bon rul ba lags te/_rgyal po'i thad du yang mchis la brlag par bgyi'o zhes mchi'o/_/bcom ldan 'das sa bon rul bar gyur pa de dag ni lha dang /_mi dang /_lha ma yin du bcas pa'i 'jig rten 
[\[276b.2\]]gyis legs par tshar gcad par bgyi ba lags so/_/de nas lha mo dpal phreng gis de skad ces gsol nas/_'khor dang bcas pas bcom ldan 'das kyi zhabs la gtugs so/_/de nas bcom ldan 'das kyis lha mo dpal phreng la legs so zhes bya ba byin te/_lha mo khyod kyis 
[\[276b.3\]]dus dang skabs su chos zab mo dag la bdag nyid yang dag par bsrung ba'i thabs kyi don bstan pa bshad pa dang /_dam pa'i chos kyi dgra tshar bcad pa bshad pa legs so/_/lha mo khyod ni sangs rgyas 'bum phrag bye ba mang po la bsnyen bkur byas pa yin pas khyod kyis don 
[\[276b.4\]]bshad pa 'di las ngo mtshar che ba med do/_/de nas bcom ldan 'das dpal 'bar bas 'khor gyi dkyil 'khor thams cad kyi lus la 'od kyis khyab par mdzad nas ta la bdun srid tsam du nam mkha' la mngon par 'phags te/_zhabs kyi gom pa 'dor ba'i rdzu 'phrul gyis mnyan 
[\[276b.5\]]yod kyi grong khyer ga la ba der gshegs so/_/de nas lha mo dpal phreng 'khor dang bcas pas spyi bor thal mo sbyar nas lta bas chog mi shes shing mig mi 'dzums par lta bas bcom ldan 'das la lta zhing 'khod par gyur to/_/gang gi tshe bcom ldan 'das de dag gi mig rgyang gis mi 
[\[276b.6\]]slebs par gyur pa de'i tshe lha mo dpal phreng 'khor dang bcas pa mchog tu dga' zhing rab tu mgu ba'i bzhin dang ldan pas gcig gis gcig gi mdun du de bzhin gshegs pa'i yon tan rnams rnam pa du mar bsngags shing sangs rgyas rjes su dran pa yid la byed pa ma brjed bzhin du grong khyer 
[\[276b.7\]]'thab med du dong ngo /_/de nas lha mo dpal phreng gis rang gi khyim thab rgyal po grags pa'i bshes gnyen theg pa chen po la nges par bcug go_/grong khyer chen po'i bud med kyi tshogs bu mo lo bdun lon pa yan chad thams cad theg pa chen po la btsud do/_/rgyal po grags pa'i bshes 
[\[277a\]]
[\[277a.1\]]gnyen gyis kyang grong khyer chen po'i skyes pa'i 'khor khye'u lo bdun lon pa yan chad thams cad theg pa chen po la btsud par gyur te/_de ltar grong khyer pa thams cad theg pa chen po la mngon du phyogs par byas so/_/bcom ldan 'das kyang rgyal bu rgyal byed kyi tshal du byon te nang du gshegs nas tshe dang ldan pa kun 
[\[277a.2\]]dga' bo la yang bka' stsal cing /_lha'i dbang po brgya byin la yang dgongs so/_/de nas lha'i dbang po brgya byin skad cig thang cig yud tsam de nyid la lha'i tshogs kyis yongs su bskor te/_bcom ldan 'das kyi spyan sngar 'dug par gyur to/_/de nas bcom ldan 'das kyis lha'i dbang po brgya byin dang /_tshe dang ldan pa 
[\[277a.3\]]kun dga' bo la chos kyi rnam grangs 'di rgya cher yang dag par bstan te/_kau shi ka chos kyi rnam grangs 'di khyod kyis zung shig_/kau shi ka chos kyi rnam grangs 'di khyod kyis sum cu rtsa gsum pa'i lha rnams la shod cig_/kun dga' bo khyod kyis kyang chos kyi rnam grangs 'di zung shig_/kun dga' bo khyod kyis 
[\[277a.4\]]chos kyi rnam grangs 'di 'khor bzhi po dge slong dang /_dge slong ma dang /_dge bsnyen dang /_dge bsnyen ma dag la shod cig_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 
[\[277a.5\]]'das kyis bka' stsal pa/_kau shi ka chos kyi rnam grangs 'di ni yon tan mtha' yas pa dang ldan te/_kau shi ka nyan thos dang rang sangs rgyas thams cad kyis kyang mdo sde 'di'i don thams cad ma lus par shes pa'am/_blta ba'i mnye bar brtag par mi nus na sems can gzhan dag gis lta ci smos/_kau shi 
[\[277a.6\]]ka de ltar na chos kyi rnam grangs 'di ni zab la yon tan chen po'i 'byung gnas yin no/_/kau shi ka de'i phyir chos kyi rnam grangs 'di'i yon tan gyi ming yongs su brjod pa tsam zhig bshad kyis de legs par rab tu nyon la yid la zung shig dang ngas khyod la bshad do/_/lha'i dbang po brgya byin dang /_tshe dang ldan pa 
[\[277a.7\]]kun dga' bos bcom ldan 'das la legs so legs so zhes gsol te bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/kau shi ka 'di ni de bzhin gshegs pa'i yon tan mtha' yas pa yang dag par bstod pa zhes bya bar zung shig_/kau shi ka 'di ni yi dam chen 
[\[277b\]]
[\[277b.1\]]po bsam gyis mi khyab pa zhes bya bar yang zung shig_/smon lam thams cad sdud pa smon lam chen po zhes bya bar yang zung shig_/dam pa'i chos yongs su 'dzin pa bsam gyis mi khyab pa bstan pa zhes bya bar yang zung shig_/theg pa gcig tu yang dag par 'du ba bstan pa zhes bya bar yang zung shig_/
[\[277b.2\]]'phags pa'i bden pa brgyad bstan pa zhes bya bar yang zung shig_/de bzhin gshegs pa'i snying po bstan pa zhes bya bar yang zung shig_/chos kyi sku bstan pa zhes bya bar yang zung shig_/stong pa nyid kyi don gyi dgongs pa yang dag par bstan pa zhes bya bar yang zung shig_/bden pa gcig tu bstan 
[\[277b.3\]]pa zhes bya bar yang zung shig_/rtag pa dang /_brtan pa dang /_zhi ba dang /_ther zug pa dang /_skyabs gcig tu gyur pa bstan pa zhes bya bar yang zung shig_/phyin ci log gis bstan pa zhes bya bar yang zung shig_/rang bzhin gyis yongs su dag pa'i sems la dgongs pa bstan pa zhes bya bar yang zung shig_/
[\[277b.4\]]de bzhin gshegs pa'i sras kyi yang dag pa bstan pa zhes bya bar yang zung shig_/kau shi ka 'di ni lha mo dpal phreng gi seng ge'i sgra zhes bya bar yang zung shig_/kau shi ka mdo 'dir bstan pa gang dag bshad pa de dag thams cad ni rgyu ba bcad pa dang /_nges pa'i don dang /_rton pa gcig pa zhes bya bar yang zung shig_/kau shi 
[\[277b.5\]]ka lha mo dpal phreng gi seng ge'i sgra bstan pa'i chos kyi rnam grangs 'di ni ngas khyod kyi lag tu gtad kyis 'jig rten na dam pa'i chos ji srid gnas pa de srid du phyogs bcu'i 'jig rten thams cad du yang dag par sgrogs shig_/ston cig_/lha'i dbang po brgya byin gyis bcom ldan 'das la legs so zhes gsol te/_bcom ldan 
[\[277b.6\]]'das kyi spyan sngar chos kyi rnam grangs 'di bzung zhing kun chub par byas nas lha'i dbang po brgya byin dang /_tshe dang ldan pa kun dga' bo dang /_gzhan yang gang der 'dus par gyur pa dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/
[\[277b.7\]]'phags pa dkon mchog brtsegs pa chen po'i chos kyi rnam grangs le'u stong phrag brgya pa las dpal phreng gis zhus pa'i le'u zhes bya ste bzhi bcu rtsa brgyad pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//_
[\[278a\]]
[\[278a.1\]{D93}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bzhi bcu rtsa dgu pa ste 'phags pa drang srong rgyas pas zhus pa/_bam po dang po/_rgya gar skad du/_Ar+ya r-i Shi byA sa pa ri pr-i ts+tshA nA ma ma hA yA na sU tra/_bod skad du/_'phags pa drang 
[\[278a.2\]]srong rgyas pas zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das gang gA'i klung gi 'gram rgal bar bya ba ma yin pa/_khu byug dang /_ne tso dang /_bung ba dang /_ngang pa'i rgyal 
[\[278a.3\]]po dang /_bya'i tshogs du ma sgra snyan pa 'byin pa/_shing p+lag sha dang /_n+ya gro d+ha dang /_tsan dan dang /_mya ngan 'tshang dang /_sa la ki'i yal gas bskyabs pa/_rtag tu me tog dri zhim po sil mar bkram pa de na dge slong gi dge 'dun chen po thams cad kyang bya ba byas pa/_byed pa byas pa/_zag pa 
[\[278a.4\]]zad pa/_rdul zad pa/_chos las mi zlogs pa/_bsam gtan dang kha ton la gnas pa/_'chag sa dang khri'i steng na 'dug na ngang pa'i rgyal po ltar sa phyogs de mdzes par byed pa sha stag la/_kha cig ni nang du yang dag 'jog la gnas pa/_kha cig ni shing drung na gnas pa/_de bzhin gshegs 
[\[278a.5\]]pa'i bka' kun bgro bar byed pa/_cha byad dul zhing brtan pa/_spyod lam rab tu zhi ba/_'dod pa la 'dod pa dang /_gnod sems dang /_snyom pa dang /_gnyid dang /_le lo dang bral ba sha stag dang thabs cig tu bzhugs te/_de nas bcom ldan 'das kyis dge slong rnams la bka' stsal pa/_dge 
[\[278a.6\]]slong dag sbyin pa byin cig_/bya ba gang yin pa gyis shig_/tshul khrims kyi sdom pas bsdams shing dbang po sbas la yid zhi bar gnas par gyis shig_/de nas bcom ldan 'das dge slong rab tu mang po la 'di lta ste/_tshe dang ldan pa kun dga' bo dang /_'od srung chen po dang /_shA ri'i bu dang /_
[\[278a.7\]]bak+ku la dang /_nam gru dang /_tshe dang ldan pa kun shes kau di n+ya dang /_de dag la sogs pa nyan thos chen po sha stag dang thabs cig ste/_yang dag par dga' ba dang /_yang dag par mgu bar 'gyur ba'i gtam mdzad do/_/de'i tshe nub phyogs logs na nyi ma'i dkyil 'khor ltar snang ba zhig tshe 
[\[278b\]]
[\[278b.1\]]dang ldan pa kun dga' bos mthong ngo /_/mthong nas kyang bcom ldan 'das la 'di skad ces gsol to/_/bcom ldan 'das nub phyogs logs na 'bar zhing snang ba zhugs kyi 'od zer lta bur gda' ba 'di ci lags/_de skad ces gsol pa dang /_bcom ldan 'das kyis tshe dang ldan pa kun dga' 
[\[278b.2\]]bo la 'di skad ces bka' stsal to/_/kun dga' bo 'di ni dri nag ma'i bu drang srong 'jig rten pa'i mngon par shes pa lnga dang ldan pa drang srong rnams kyi mchog drang srong rgyas pa zhes bya ste/_drang srong dka' thub drag po la gnas pa/_bsnyen par gnas pa brgya stong gis dub pa/_lus kyi mdzes pa med 
[\[278b.3\]]pa lnga brgya tsam phyi bzhin du 'brang ba la drang srong dkar min gzhon nu dang /_mi lha dang /_rnam par bde srung gi bu dang /[ {]ri dgas [,]ri dwags [}]mo'i bu dang /_sgra byed kyi bu dang /_phur bu rna dang /_me'i bu dang /_rnam par rko'i bu dang /_bsnyen par dka' dang /_de dag la sogs pas yongs su bskor nas 
[\[278b.4\]]rjes su 'chag pa'o/_/de nas de'i bar skabs su rgyas pas bcom ldan 'das dge slong gi tshogs kyis yongs su bskor cing dbang po zhib/_thugs zhib/_bsam gtan gyi dben pa la dgyes pa/_shing ljon pa stug po'i nang na bzhugs pa mthong ngo /_/mthong nas kyang rgyas pa 'di snyam du 
[\[278b.5\]]sems te/_kye ma'o ma la ngo mtshar te/_'di bcom ldan 'das thams cad mkhyen pa phyin ci ma log pa gsung ba zhes 'jig rten du grags pa ni gnas yin no/_/ji ltar 'di kha dog rgyas pa mchog dang ldan zhing rmad du byung ba'i gzugs rgya chen po phun sum tshogs pa las na 'di gdon mi za bar de 
[\[278b.6\]]bzhin gshegs par 'gyur ro/_/'di ltar bcom ldan 'das gzugs rgya chen po 'di lta bu dang ldan pas 'khor los sgyur ba'i dbang phyug gi bdag po dug dang bcas pa bzhin du spangs te/_bud med rin po che sa 'tsho ma la sogs pa bud med drug stong yang spangs nas dka' thub kyi nags tshal 
[\[278b.7\]]gyi nang du gshegs te bzhugs pa 'di ni kye ma'o 'jig rten na ngo mtshar rmad du byung ba'o snyam du sems so/_/de nas drang srong mes sbyin gyi bus kyang rgyang ring po nas bcom ldan 'das mthong ngo /_/mthong nas kyang tshim zhing mgu la yi rangs shing rab tu dga' ste/_dga' ba dang yid bde ba skyes nas tshul 
[\[279a\]]
[\[279a.1\]]dang 'dra ba'i tshigs su bcad pa 'di dag gis bcom ldan 'das la mngon par bstod do/_/shing sngon dag gi khrod 'dug cing /_/btso ma'i gser ltar ser bar snang /_/gzugs ni shin tu 'bar bas na/_/skye bo kun gyi dga' ba skyed/_/baidUr+ya ni dri med brag_/stug nang ri rab 
[\[279a.2\]]rtse gcig 'phags/_/ston gyi nyi ma rab lhan ltar/_/dpal gzugs 'bar ba 'di su zhig_/de nas drang srong chen po de dag thams cad dga' ste mig phye thal mo sbyar nas bcom ldan 'das ga la ba der dong ngo /_/de nas bcom ldan 'das kyis dge slong rnams la bka' stsal pa/_dge slong dag 
[\[279a.3\]]'dzam bu'i gling pa'i drang srong me'i phung po ltar 'bar ba/_ral pa'i cod pan can/_rgas pa/_rab tu rke ba/_zas mi za zhing bsnyen par gnas pa/_shing shun dang /_g.yang gzhi gyon pa/_thal bas byugs pa/_thang dang brag khrod na gnas pa/_bkres bkres ltar 'dug pa/_rlung 'gam 
[\[279a.4\]]pa/_zla ba phyed bsnyen gnas byas pa/_yan lag skem pa/_gcer bu pa shing shun gyon pa/_ag tshom dang /_sen mo dang /_spu ring ba/_bung ba'i kha dog lta bu/_dka' thub kyi nor can/_bzlas brjod dang /_sbyin sreg dang /_bsrung ba dang /_bkra shis pa byas pa/_sa dang /_bla 
[\[279a.5\]]gab med pa dang /_shing drung na gnas pa/_rkang pa gyen du sgreng ba/_cog cog por 'dug pa/_chu'i nang du 'jug pa/_me mdag 'bar ba dang /_sreg me rab tu 'bar ba dang /_nyi mas lus shin tu gdungs pa/_dka' thub drag pos yongs su bskor ba/_bab bab tu gnas pa/_rigs 
[\[279a.6\]]tsam gyis yongs su dga' ba/_bla na med pa'i ye shes dang bral ba de dag la ltos/_dge slong dag drang srong chen po 'di dag ni 'khor ba las 'byung ba mi shes pa dag ste/_'di dag ni 'dod pa dang rgyags pas myos pa/_yang srid par skye ba yongs su 'dzin pa/_lta ba'i rgyu ba yongs su ma dag pa sha 
[\[279a.7\]]stag go_/de nas dge slong de dag bcom ldan 'das la sems thag pa nas skyabs su dong nas 'di skad ces gsol to/_/bcom ldan 'das bdag cag ni tshangs par spyod pa'i tshogs sgrub pa ste/_de'i slad du bdag cag srid par skye ba mi 'dzin to/_/de nas drang srong chen po rgyas pas drang srong chen po 
[\[279b\]]
[\[279b.1\]]de dag gi sems dang mi 'jigs pa dman zhing lta ba dman par khad kyis khad kyis brtags nas gus pa skyes te/_rjes dang bcas par drang srong gi tshogs kyis yongs su bskor nas ral pa mang po brdzes te/_mchod phyir thogs thogs pa/_sngo sangs po/_mig gnyis ser ba/_skra rtsub cing 
[\[279b.2\]]grugs pa/_lag na dbyug gu gsum thogs pa/_gzugs rab tu mi sdug pa dang ldan pa/_nam mkha'i ngos las 'gro ba/_gtam sna tshogs kyi gtan tshigs dang ldan pa de bcom ldan 'das ga la ba der song ste phyin nas bcom ldan 'das la 'di skad ces gsol to/_/'khor 'di ni kun tu rmongs 
[\[279b.3\]]pa ste/_'di na gnas lags na bdag 'dir mchis par bcom ldan 'das mkhyen par mdzad du gsol/_bcom ldan 'das kyis bka' stsal pa/_drang srong chen po srid par skye ba thams cad kyang ngas shes te dngos po de yang rig go_/de nas tshe dang ldan pa kun dga' bos bcom ldan 'das la 'di 
[\[279b.4\]]skad ces gsol to/_/bcom ldan 'das drang srong gi tshogs kyis yongs su bskor ba gsal ba zur phyin pa/_zhib pa mkhas pa/_blo dang /_shes pa dang /_mi 'jigs pa dang /_ral pa'i zar bu'i cod pan can 'di su lags/_bcom ldan 'das kyis bka' stsal pa/_kun dga' bo 'di 
[\[279b.5\]]ni drang srong chen po rgyas pa zhes bya ste/_rig byed rnams byed pa/_nus can bu'i bstan bcos kyis 'tsho ba/_yi ge sna tshogs sdud pa'o/_/de nas dgra bcom pa de dag thams cad kyis rgyas pa mthong nas bcom ldan 'das la 'di skad ces gsol to/_/bcom ldan 'das 'di ni 'khor ba'i 
[\[279b.6\]]sdug bsngal las yongs su ma grol ba lags na/_dka' thub drag pos yongs su nyon mongs pa rnyed pa 'dis ci zhig thob/_dgra bcom pa de dag yang 'di snyam du sems te/_rgyas pa 'dis bcom ldan 'das la gtam gang bdag med pa'i gtam 'am/_sbyin pa dang /_tshul khrims dang rab tu 
[\[279b.7\]]ldan pa'i gtam 'am/_ci'i rgyu dang rkyen gyi gtam zhig zhu snyam mo/_/de nas drang srong chen po rgyas pas bcom ldan 'das la 'di skad ces gsol to/_/bcom ldan 'das 'byung ba dang /_da ltar drang srong chen po tshogs pa 'di shin tu rnyed par dka' ba lags so/_/gal te zhus nas zhu ba lung 
[\[280a\]]
[\[280a.1\]]bstan pa'i slad du bcom ldan 'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol pa dang /_bcom ldan 'das kyis drang srong chen po rgyas pa la 'di 
[\[280a.2\]]skad ces bka' stsal to/_/drang srong chen po khyod ci dang ci 'dod pa dris shig dang /_dris pa de dang de de lta de ltar lung bstan par bya'o/_/de nas bcom ldan 'das la drang srong chen po rgyas pas 'di skad ces gsol to/_/bcom ldan 'das ji ltar sbyin pa sbyin par bgyi/_sbyin pa ma lags pa'i don gang 
[\[280a.3\]]lags/_sbyin pa zhes bgyi ba'i don gang lags/_sbyin bdag ji ltar rab tu 'tshal bar bgyi/_ji ltar na gtong ba por 'gyur/_ji ltar na sbyin bdag lags la gtong ba po ma lags/_ji ltar na sbyin bdag sbyin pa'i mthar 'gro ba zhes bgyi/_spungs par gnas pa 'am/_brtsegs par gnas 
[\[280a.4\]]pa 'am/_ji ltar blta bar bgyi/_ji ltar na sbyin bdag len pa la mi gnas par sbyin pa sbyin pa lags/_sbyin pa'i rnam par smin pa ji ltar blta bar bgyi/_ji ltar na bcom ldan 'das mya ngan las 'das pa'i mchod rten la mchod pa lags/_bsod nams de'i rnam par smin pa ji ltar blta bar bgyi/_
[\[280a.5\]]bcom ldan 'das khyod yongs su mya ngan las 'das nas yongs su 'dzin par 'gyur ba gang lags/_de nas bcom ldan 'das kyis drang srong chen po rgyas pa la 'di skad ces bka' stsal to/_/drang srong chen po sems dang po bskyed pa'i gtam khyod kyis dris pa 'di ni rtsing ngo /_/de na gnas brtan sha 
[\[280a.6\]]ra dwa ti'i bu smin ma ring ba/_gnyer ma can/_mgo skya bos lag pa g.yas pas smin ma gzar nas mig lpags btegs te bltas nas 'di skad ces smras so/_/drang srong chen po rgyas pa 'di 'jig rten na grags pa yin na gtan tshigs kyi rig pa mi shes pa'i byis pa rogs rgod lta bur mkhas pa'i blo 
[\[280a.7\]]med de/_rgyu dang rkyen gyi gtam spangs shing bdag med pa'i gtam bor la lha yul ba'i rgyu'i gtam btang ste/_ci'i phyir sbyin pa'i gtam nyid zhus par gyur/_de nas tshe dang ldan pa kun dga' bos bcom ldan 'das kyi zhabs gnyis la phyag 'tshal te/_bcom ldan 'das la 'di skad ces gsol to/_/
[\[280b\]]
[\[280b.1\]]bcom ldan 'das bdag gis drang srong chen po 'di la sbyin pa'i 'bras bu sbyin pa'i bka' mchid bgyi'o/_/bcom ldan 'das kyis bka' stsal pa/_kun dga' bo de bzhin gshegs pa la dris la/_nyan thos kyis bshad pa ni de bzhin gshegs pa rnams kyi tshul ma yin te mi dgos kyis/_kun 
[\[280b.2\]]dga' bo de skad ma zer cig 'di ni gnas ma yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das bdag gis drang srong chen po rgyas pa ci dang ci 'tshal ba dris pa'i lan gdab par bgyi'o/_/bcom ldan 'das kyis bka' stsal pa/_shA ri'i 
[\[280b.3\]]bu khyod kyang de skad mi 'tsham par ma zer/_nga'i mdun na nyan thos kyis the tshom bcad pa 'di ni mi rigs te/_nga la sems can gyi sems ma rangs par 'gyur ro/_/sems ma rangs nas 'di skad du gang gi phyir rgyas pas dris nyan thos 'chad du bcug pa las na de bzhin gshegs pa ni thams 
[\[280b.4\]]cad mkhyen pa ma yin du nges so/_/yang na ni sangs rgyas la ngar 'dzin pa yod do zhes zer bar 'gyur te/_sems can dmyal bar 'gro bar 'gyur ro/_/de nas dge slong de dag bcom ldan 'das la dga' ba skyes nas 'di skad ces gsol to/_/bcom ldan 'das drang srong chen po rgyas pa'i the 
[\[280b.5\]]tshom bsal ba'i slad du bshad du gsol/_de nas bcom ldan 'das kyis drang srong chen po rgyas pa la 'di skad ces bka' stsal to/_/drang srong chen po sbyin pa'i rnam par smin pa dang /_sbyin pa'i bya ba dang /_sbyin pa'i rnam par dbye ba dang /_sbyin pa zhes bya ba'i don gang yin pa dang /_sbyin bdag 
[\[280b.6\]]gis yongs su spyad na ji ltar sbyin pa sbyong ba dang /_de dag la byin na bsod nams kyi rnam par smin pa ji ltar rab tu 'phel ba de nyon cig gang gi phyir sbyin pa zhes bya ba dang /_sbyin pa zhes bya ba'i don gang yin zhes bya ba ni drang srong chen po 'di la gtong ba pos sbyin pa'i dngos po yongs su gtang ste/_dad 
[\[280b.7\]]pa bskyed nas gzhan byed du bcug ste yul gzhan du song nas byed du bcug pa des kyang nor rnams rnam par gtong bar byed na nor gang gi yin pa de ni sbyin bdag yin no/_/byed du bcug pas byin pa ni gtong ba po yin gyi sbyin bdag ma yin no/_/gang rang gi dngos po bdag nyid kyis sbyin pa de ni gtong ba 
[\[281a\]]
[\[281a.1\]]po yang yin la sbyin bdag kyang yin no/_/drang srong chen po rnam pa sum cu rtsa gnyis kyis sbyin pa yongs su ma dag par blta'o/_/rnam pa sum cu rtsa gnyis gang zhe na/_'di lta ste/_drang srong chen po 'di la gtong ba po phyin ci log tu lta bar gyur cing ma dad pa dang ma dang ba mang la des 
[\[281a.2\]]sbyin pa byin na de'i sbyin pa de yongs su ma dag pa yin no/_/drang srong chen po gzhan yang phan btags pa'i lan du phan 'dogs par bya ba'i phyir sbyin pa byin na de yongs su ma dag pa yin no/_/des dman pa dang /_'dod pa'i rgyu'i phyir gang 'di lta bu'i sems kyis me la sbyin pa sbyin no zhe 'am/_me 
[\[281a.3\]]lce la sbyin pa sbyin no zhe'am/_chu la sbyin pa sbyin no zhe 'am/_des bdag yongs su shes par bya ba'i phyir rgyal po la sbyin pa byin na sbyin pa de yongs su ma dag pa yin no/_/gang mi 'jigs pa'i phyir chom po la sogs pa la sbyin pa byin te/_thun mong ma yin pa lnga byin na sbyin pa yongs su ma dag 
[\[281a.4\]]pa yin no/_/dug sbyin pa dang /_mtshon cha sbyin pa dang /_srog chags bsad de sha sbyin pa dang /_bag med pa rnams la chang sbyin pa dang /_'di dag ni bdag gir 'gyur te bdag gi rim gro dang /_mchod par 'gyur ro snyam nas sems can bsdu ba dang 'thob pa'i phyir bsdu ba'i sbyin pa dang /_gang 
[\[281a.5\]]brjod pa dang /_sgra dang /_tshigs su bcad pa'i phyir sbyin pa sbyin pa dang /_gang gar dang glu dang /_bzhad gad dang /_rtsed mo dang /_gtam dang /_dga' bar bya ba'i phyir rol mo mkhan rnams la sbyin pa byin na sbyin pa de yongs su ma dag pa yin no/_/gang gza'i mtshan ma'i phyir skar mkhan la sbyin 
[\[281a.6\]]pa gtong bar byed pa dang /_gang gzhan gyi nor mdza' bo la sbyin pa dang /_gang gi khyim 'am zhing la gzhan gyi 'bru'i phung po 'am/_nas dang gro'i phung po la [{]ri dgas [,]ri dwags [}]dang bya za ba la de de la dga' ba dang mgu ba skyed na de yang sbyin pa yongs su ma dag pa yin no/_/gang bzo'i phyir sbyin pa byin pa dang /_
[\[281a.7\]]gang yang lus mi bde bas 'jigs pa'i phyir sman pa la sbyin pa dang /_gang yang slong ba rnams la spyos brgyad de tshig pa za bar byas nas sbyin pa byin na de yang yongs su ma dag pa yin no/_/gang yang sbyin pa byin pa 'di'i rnam par smin pa yod dam med ces the tshom za na de yang yongs su ma dag pa yin no/_/
[\[281b\]]
[\[281b.1\]]gang yang sbyin pa byin nas gdung ba dang 'gyod pas gdungs na de yang yongs su ma dag pa yin no/_/gang yang sbyin pa byin nas gang bdag las khyer ba thams cad kyis tshe phyi ma la slar sbyin par 'gyur ro/_/snyam du 'di lta bu'i sems bskyed na de yang yongs su ma dag pa yin no/_/gang bsod nams kyi rnam 
[\[281b.2\]]par smin pa 'di ni bdag nyid kyis spyad kyi/_sems can gzhan gang la yang ma gyur cig snyam du de ltar sems bskyed na de yang yongs su ma dag pa yin no/_/gang lang tsho la bab pas sbyin pa byin pa dang /_phyis dar phyid pa dang rga ba'i gnas dang /_na bas gzir ba dang /_'chi ba'i dus kyi tshe dang /_gnad 
[\[281b.3\]]du phog pa'i sdug bsngal ba dang /_snang ba dang /_'chi ba'i mya ngan du gyur pa na sangs rgyas pa la dga' ba dang dad pa med par rtsa lag rnams kyis byed du bcug ste sbyin gnas rnams la sbyin pa byin na de yang yongs su ma dag pa yin no/_/gang yul gzhan na gnas na yang yul dang gnas che ge mo zhes bya ba na 
[\[281b.4\]]bdag sbyin bdag tu grags par 'gyur ro snyam ste grag pa'i rgyur sbyin pa byin na de yang yongs su ma dag pa yin no/_/gang yang kha zas gtong mi phod pa la 'jig rten pa mi dga' bar mthong nas sbyin phod pa'i nyes pa ni 'jig rten gyis bzod do snyam ste sbyin pa byin na de yang yongs su ma dag pa yin no/_/gang 
[\[281b.5\]]yang bud med snying du sdug ste chung mar blang bar bya ba'i don du bud med kyi gzhi las mdza' bshes dang gnyen 'dab dang 'brel ba'i phyogs la nor bu dang /_gser dang /_dngul dang /_rdo rje dang /_baidUr+ya dang /_dar dang /_byi ru dang /_du ku la'i ras la sogs pas mgu bar byed na de yang yongs su ma 
[\[281b.6\]]dag pa yin no/_/gang yang 'di ltar bdag la nor ni mang du yod la bdag la bu med de/_bdag gis gang rigs pa la gtang bar bya'o snyam ste sbyin pa sbyin na de yang yongs su ma dag pa yin no/_/gang yang tshe 'di la byin pas 'jig rten pha rol tu rnyed par 'gyur ro snyam pa'i sems kyis sbyin pa byin na 
[\[281b.7\]]de yang yongs su ma dag pa yin no/_/gang me tog dang /_'bras bu dang /_zang zing 'dod pas dbul ba dang /_bkren pa dang /_sdug phongs pa gos dengs shing dri ma can rnams bkol te bor la phyug pa rgya chen po thob pa dag la sbyin pa byin na de yang sbyin pa yongs su ma dag pa yin te/_drang srong chen po 
[\[282a\]]
[\[282a.1\]]rnam pa sum cu rtsa gnyis po de dag ni sbyin pa byin yang yongs su dag pa ma yin par blta'o/_/drang srong chen po de dag gi rnam par smin pa ni tshwa sgo can gyi zhing la sa bon ngan pa btab pa'i myu gu skye ba bzhin du blta ste/_sbyin pa de'i rnam par smin pa ni med pa ma yin mod kyi/_'on 
[\[282a.2\]]kyang zhing dang sa bon gyi nyes pas me tog dang 'bras bur mi 'gyur ro/_/drang srong chen po 'di lta ste/_dper na skyes bu la la zhig gang 'dod pa'i sa bon khyer te ma rmos ma bsal ba'i zhing la btab na/_de'i sa bon sa la gnas pa de la char pa bab nas bangs na gdon mi za bar myu gu skye nus par 'gyur te/_
[\[282a.3\]]'on kyang me tog dang 'bras bur ni mi 'gyur ro/_/drang srong chen po de bzhin du sbyin pa de'i rnam par dbye ba de yang bsam pa dang sbyor ba kun nas nyon mongs pa can du gyur pas 'bras bu rnam par smin pa grung por mi 'gyur ro/_/de nas drang srong chen po rgyas pas thal mo sbyar te/_bcom ldan 
[\[282a.4\]]'das la 'di skad ces gsol to/_/bcom ldan 'das kyis thams cad mkhyen pa dang 'thun pa'i rnam par smin pa skye dgu rnams la phan pa dang bde ba bgyid pa ni bstan lags so/_/bcom ldan 'das ji ltar tshul khrims 'chal pa dang /_tshul khrims dang ldan pa la stsal na sbyin pa'i rnam 
[\[282a.5\]]par smin pa chab mi 'tshal ba lags/_bcom ldan 'das kyis bka' stsal pa/_drang srong chen po khyod sbyin pa'i rnam par smin pa la 'jug pa nyon cig_/drang srong chen po dad pas gang cung zad ci byin pa de dag thams cad ni sbyin pa zhes bya'o/_/drang srong chen po gang yang 'jig rten pha rol gyis 
[\[282a.6\]]'jigs pas snod la mi rtog par ma bslangs par yang tshul khrims dang ldan pa'am/_ngan pa'i tshul khrims 'chal pa la dad pa bskyed nas mig phye ste sems can thams cad la mnyam pa'i sems kyis sbyin pa byin na/_drang srong chen po de ni sbyin pa dag yin no/_/drang srong chen po gzhan yang sbyin pa 
[\[282a.7\]]lnga yongs su rdzogs par bya'o/_/lnga gang zhe na/_'dron po dang /_nad pa dang /_nad g.yog dang /_chos smra ba dang /_yul gzhan du 'gro ba la dus su sbyin pa ste lnga po de dag go_/gzhan yang lnga ste/_chos sbyin pa dang /_zang zing sbyin pa dang /_gnas sbyin pa dang /_mar me sbyin pa dang /_
[\[282b\]]
[\[282b.1\]]spos dang phreng ba sbyin pa'o/_/drang srong chen po rgyas pas gsol pa/_bcom ldan 'das sbyin pa yongs su dag pa gang lags/_bcom ldan 'das kyis bka' stsal pa/_gang dad pa bskyed de sems can thams cad la dmigs shing byams pa dang ldan pa'i sems kyis gus par byas te dul 
[\[282b.2\]]bas sbyin pa byin pa de thams cad ni yongs su dag pa yin no/_/thar par bsngos te sbyin pa byin pa ni yongs su dag pa zhes bya'o/_/gzhan yang sbyin pa bla na med par blta ba lnga ste/_lnga gang zhe na/_de bzhin gshegs pa la sbyin pa byin pa ni bla na med pa yin no/_/dge 'dun la sbyin pa byin 
[\[282b.3\]]pa ni bla na med pa yin no/_/chos smra ba la sbyin pa byin pa ni bla na med pa yin no/_/nad pa la sbyin pa byin pa ni bla na med pa yin no/_/pha ma la sbyin pa byin pa ni bla na med pa yin no/_/gzhan yang sbyin pa chen por 'gyur ba ni rgyal po rgyal srid kyi dbang phyug las nyams pa la sbyin pa byin na sbyin pa chen 
[\[282b.4\]]po yin no/_/rgyal pos mnar ba dang /_mgon med pa dang /_nad pa la sbyin pa byin na sbyin pa chen po yin no/_/rgyal pos spangs nas gzhan na yang nyam nga zhing srog chad la khad pa 'chi la thug pa las gsos na sbyin pa chen po yin no/_/na ba la sman byin na sbyin pa chen po yin no/_/tshul 
[\[282b.5\]]khrims phun sum tshogs pa'i 'phags pa'i dge 'dun la dus su sbyin pa byin na 'bras bu chen po yin no/_/ting nge 'dzin la snyoms par zhugs pa dang /_shes rab phun sum tshogs pa dang /_rnam par grol ba phun sum tshogs pa dang /_rnam par grol ba'i ye shes mthong ba phun sum 
[\[282b.6\]]tshogs pa la sbyin pa byin na sbyin pa chen po yin no/_/dud 'gro'i skye gnas su song ba bya rog dang /_'ug pa dang /[ {]ri dgas [,]ri dwags [}]la sogs pa la mi 'jigs pa byin na sbyin pa chen po yin no/_/gang la gang dgos pa dang /_mi bdog pa de'i bsam pa yongs su rdzogs par byed pa ni 
[\[282b.7\]]sbyin pa chen po yin te/_drang srong chen po de ltar na/_sbyin pa byin pa yongs su dag pa dang sbyin pa chen po yin no/_/sbyin pa yongs su dag pa 'di dag 'dod pas de ltar sbyin pa yongs su dag pa bsgom par bya'o/_/sems can gang dag gzhan dag gis de ltar bskul nas dad pa dang dang ba bskyed 
[\[283a\]]
[\[283a.1\]]de sbyin pa yongs su dag pa 'di la rjes su yi rang bar 'gyur ba de dag mtshungs par bsod nams skyed pa po dang sbyin bdag tu 'gyur te/_de ltar na gang rjes su yi rang ba dang /_gang skul ba de dag thams cad bsod nams skyed pa por mtshungs par 'gyur ro/_/drang srong chen 
[\[283a.2\]]po gang sangs rgyas bcom ldan 'das yongs su mya ngan las 'das pa na bsod nams kyi rnam par smin pa ji ltar 'gyur/_ji ltar sbyin pa'i bsod nams zad par 'gyur zhes khyod kyis smras pa/_drang srong chen po de'i phyir legs par rab tu nyon la yid la zung shig dang ngas bshad do/_/drang 
[\[283a.3\]]srong chen po gang la la zhig bcom ldan 'das yongs su mya ngan las 'das pa dang /_da ltar bzhugs pa la mchod pa byed pa de'i rnam par smin pa ni mtshungs mnyam zhing 'dra'o zhes nga 'chad do/_/de ci'i phyir zhe na/_de bzhin gshegs pa rnams ni gzugs chos kyi skus rab tu phye ba yin gyi/_chos gzugs kyi 
[\[283a.4\]]skus rab tu phye ba ma yin pa'i phyir ro/_/gang la la zhig nga 'dug pa'am/_yongs su mya ngan las 'das pa la mchod na sems mtshungs pa'i phyir 'di gnyis la bsod nams kyi khyad par cung zad kyang med do/_/drang srong chen po 'di lta ste dper na 'khor los sgyur ba'i rgyal pos ris su gtogs 
[\[283a.5\]]pa rnams la bsgo ba/_nga'i gang gis kyang deng phyin chad srog gcod pa dang /_ma byin pa len pa dang /_'dod pas log par g.yem pa dang /[ {]brdzun [,]rdzun [}]gyi tshig 'byin pa dang /_phra ma dang /_ngag rtsub pa dang /_tshig kyal pa 'byin pa mi bya'o/_/brnab sems dang /_gnod sems dang /_
[\[283a.6\]]log par lta ba'i sems bskyed par mi bya'o zhes bsgo la/_de la mi la las rgyal pos bsgo ba de thos nas bsgo ba rnams rjes su srung na rgyal po de'i lus la mchod pa byed pa ma yin mod kyi rgyal po ngas bsgo ba bzhin du de dag gis byas so snyam ste dga' bar 'gyur ro/_/de dag rgyal po des bstan cing bsgo ba 
[\[283a.7\]]rab tu srung zhing srog gcod pa la sogs pa kun du srung ba de'i las kyi rnam par smin pas mtho ris kyi 'jig rten du skye ba yongs su 'dzin par 'gyur ro/_/gang dag rgyal po des bstan cing bsgo ba mi srung zhing mi dge ba'i las la sbyor ba de dag mi dge ba'i las byed pas tshe 'di la rgyal po de las sdug bsngal 
[\[283b\]]
[\[283b.1\]]rjes su 'thob par 'gyur/_de 'di nas shi ba'i dus byas nas kyang log par ltung bar 'gro bar 'gyur ro/_/drang srong chen po de bzhin du gang dag gis nga la gzugs kyi skur mthong la bslab pa rnams rjes su mi srung ba de dag gis ci 'thob par 'gyur zhe na/_de dag gis log par lta ba bskyed 
[\[283b.2\]]nas lhas byin bzhin du sems can dmyal bar 'gro bar 'gyur ro/_/gang dag nga yongs su mya ngan las 'das pa na bslab pa rnams srung ba dang /_mchod pa yang byed par 'gyur ba de dag ni ngas mchog dam par shes so/_/drang srong chen po da ltar nga mchog tu phyin te sems can thams cad las khyad 
[\[283b.3\]]par du 'phags shing thams cad mkhyen pa'i ye shes thob pas ma nges pa'i sems can rnams la ming bsgrags pas kyang bslab pa phun sum tshogs par bya'o/_/drang srong chen po gang la la zhig nga yongs su mya ngan las 'das te 'das pa'i 'og tu mchod pa byed pa de 'dug pa la mchod pa bzhin du 'gyur ro/_/drang srong 
[\[283b.4\]]chen po sems can de dag bsod nams lhag par bya ba gang byed pa thams cad ni bsod nams chen po'i 'phen pa byang chub tu 'gyur ba byas pa yin no/_/drang srong chen po 'di lta ste dper na chu ngogs kyi 'dam bu stug po'i nang du me btang na char pa'i rgyun 'bab pa'i chus de zhi bar 'gyur ro/_/drang srong chen po de bzhin du sbyin bdag 
[\[283b.5\]]sbyin pa'i bsod nams kyi tshogs chen po sdud par 'gyur ro/_/sbyin pa'i tshogs de yang sbyin pa po de nyid kyi rgyud la dad pa'i char pa bab na sbyin pa po nyid kyi rgyud la sogs par 'gyur mod kyi/_sbyin pa byin pa de yang phung por gnas pa'am/_spungs par gnas pa 'am/_phyogs na gnas par mi 
[\[283b.6\]]'gyur ro/_/gang yang 'di ltar sbyin pa byin pa de'i byin pa de ni sbyin pa po de la grib ma bzhin du rjes su 'brang bar 'gyur te/_des na sbyin pa po des bsod nams kyi rnam par smin pa de mthong yang bsod nams de khong du mi chud do/_/drang srong chen po 'di lta ste dper na rgun 'bru dang /_bu ram shing ma btsir 
[\[283b.7\]]ba de la khu ba mi dmigs kyi btsir nas dmigs te/_rgun 'bru dang /_bu ram shing de'i khu ba de yang phung por gnas pa'am/_spungs par gnas pa'am/_phyogs na gnas par mi snang ngo /_/khu ba de ni rgun 'bru re re dang /_bu ram shing gi dum bu re re'i nang du 'dus pa yang ma yin no/_/drang 
[\[284a\]]
[\[284a.1\]]srong chen po de bzhin du sbyin pa byin pa de yang sbyin pa po'i lag pa'i rtse mo dang /_snying dang brang la rnam par mi gnas te/_sbyin pa de rnam par smin pa mi 'byin pa yang ma yin la sbyin bdag 'dor ba yang ma yin no/_/ji ltar rgun 'bru dang /_bu ram shing bor na khu ba de dmigs 
[\[284a.2\]]par mi 'gyur ba de bzhin du sbyin bdag med na sbyin pa'i rnam par smin par mi 'gyur te/_tshe'i 'du byed ma btang bar yang sbyin pa'i rnam par smin pa snang ba ma yin no/_/drang srong chen po 'di lta ste dper na shing n+ya gro d+ha sa bon kha ma 'bus par shing du snang bar mi 'gyur ro/_/de bzhin du sbyin pa 
[\[284a.3\]]'phel ba las 'bras bu grung por 'gyur ro/_/drang srong chen po 'di lta ste dper na tshong pa la la zhig rdzas kyi tshogs nyung ngu zhig khyer te yul gzhan gyi grong khyer du song nas tshong 'dus khyad par can du rang gi rdzas nor chen por rgyas par bsgyur te/_de'i nor de nyung ngu las mang por gyur pa dang /_sbrang 
[\[284a.4\]]rtsi'i sbrang mas me tog ma rung bar byas pa ltar sbyin bdag gi rnam par smin pa yang cher sogs par 'gyur ro/_/dper na sprin ni ma 'ongs pa'i char pa'i chu rab tu 'dzin to/_/de bzhin du sbyin bdag kyang rnam par smin pa 'phen par byed de/_drang srong chen po de ltar sbyin bdag bsod nams 'phen 
[\[284a.5\]]par byed cing sbyin pa sbyin no/_/de'i 'bras bu la yang spyod do/_/de bas na len pas sbyin pa shes par byed do/_/drang srong chen po bsod nams zhes bya ba ni 'jig rten pha rol tu rdzogs par byed pa 'am/_mthu rtsal thob pas srung ba ste/_de bas na bsod nams zhes bya'o/_/'jig rten pha rol 
[\[284a.6\]]nas gcig nas gcig tu lus dang longs spyod skyed par byed pa de'i phyir 'jig rten pha rol gyi zhes bya'o/_/de nas bcom ldan 'das la drang srong chen po rgyas pas 'di skad ces gsol to/_/bcom ldan 'das kyis bdag gi sbyin pa'i rnam par smin pa ni bka' stsal to/_/bcom ldan 'das rnam par 
[\[284a.7\]]shes pa lus su ji ltar 'jug_/rnam par shes pa 'di ji ltar na lus la chags pa skyed/_bcom ldan 'das kyis bka' stsal pa/_drang srong chen po 'di lta ste/_dper na/_rgyal po grong khyer gyi dbus na 'dug na pha rol gyi dmag tshogs kyis 'jigs pas thog ma nyid du 'obs rko zhing rdzas 
[\[284b\]]
[\[284b.1\]]dang /_sman dang /_'phong gi slob dpon dang /_skyes bu dpa' bo sdud par byed cing rgyal mtshan bsgrengs nas gzhon nu rnams la smra'o/_/glang po che dang bal glang mo chang gis ra ro bar byed do/_/ri dang nags na gnas pa thams cad dang /_zhang blon la sogs pa thams cad sdud do/_/
[\[284b.2\]]dmag mi rnams kyang nor gyis bsdus nas 'di skad du thams cad kyang 'thab 'dod par gyis te/_so so'i lag cha thogs la ral gri phyung ste nyin mtshan ma nyal bar 'dug shig ces bsgo nas pha rol gyi dmag rta dang /_glang po che dang mir 'dres pa 'ongs pa dang /_'di ltar rgyal po des bdag 
[\[284b.3\]]gi dmag dbugs 'byin cing pha rol gyi dpung rang gi bsod nams zad pa dang /_mthu rtsal zad pa dang /_mtshon gyis rmas pa dang /_pham par ma gyur gyi bar du 'khor la glags mi rnyed par srung bar byed do/_/drang srong chen po de bzhin du rnam par shes pa'i rgyal po lus kyi grong khyer du song nas 
[\[284b.4\]]skye mched kyi grong khyer la mi rtag pa'i ngo bor gnas par mthong nas de'i tshe dad pa'i 'obs rko bar byed/_brtson 'grus la gnas te 'dug bzod pa'i go cha gyon/_brtsam pa chen po rtsom/_chos kyi glang po che rgyags par byed/_ye shes kyi rta la zhon zhing rgyug ste/_skye mched kyi grong khyer la 'di 
[\[284b.5\]]skad ces bag yod par ci bya ba dus su gyis shig_/pha rol gyi dmag tshogs kyi dpung thub par dka' ba mi rtag pa'i dmag dpag tu med pa 'ong gis/_da myur du sbyin pa'i go cha gyon cig_/ye shes kyi mtshon thogs shig_/ngo tsha shes pa dang /_khrel yod pa'i sgyogs sbyor cig_/tshul 
[\[284b.6\]]khrims dang /_ting nge 'dzin dang /_gtong ba'i srungs ma zhog shig ces skul lo/_/de dag kyang pha rol gyi dmag nye bar gnas pa de dang phan tshun mi 'thun pas 'bros so/_/de dag dang mi 'thun pas skye mched kyi grong khyer de zhig nas rnam par shes pa'i rgyal po de lus kyi grong khyer bor te de yul la phyogs 
[\[284b.7\]]nas 'bros so/_/rnam par shes pa bros nas lus dang dbang po'i tshogs khams kyi sbrul gyis gang bas skye mched drug zhig nas bdag po med pa yid brtan du mi rung ba'i lus kyi grong khyer 'jig par 'gyur ro/_/drang srong chen po de bzhin du rnam par shes pa'i rgyal pos lus kyi grong khyer bor nas lus 
[\[285a\]]
[\[285a.1\]]gzhan yongs su 'dzin par byed de/_de ltar na rnam par shes pa 'di rgyal po ltar blta'o/_/de nas bcom ldan 'das la drang srong chen po rgyas pas 'di skad ces gsol to/_/bcom ldan 'das rnam par shes pas bsod nams su nye bar mchi ba'am/_bsod nams ma 
[\[285a.2\]]lags par nye bar mchi ba'am/_mi g.yo bar nye bar mchi ba'i lus ji ltar rab tu 'tshal/_rnam par shes pa 'di nyid kyis bdag gi lus 'di yongs su btang ngam ma btang snyam du ji ltar rab tu 'tshal/_bcom ldan 'das kyis bka' stsal pa/_drang srong chen po 'di lta ste/_dper na skyes bu rgya 
[\[285a.3\]]mtsho chen po rgal bar 'dod pas gzings chen po'i steng du 'dug nas chu'i nang du zhugs pa dang /_rgya mtsho chen po'i chu rlabs brgyud mar 'byung bas dkrugs pa/_mtho dma' can/_ku ma b+hi ra ma rungs pa dang /_'dzin khri dang /_chu srin byis pa gsod dang /_sbrul yod pa'i chu de'i tshu rol gyi 
[\[285a.4\]]'gram nas rlung gis phul nas 'bad mi dgos shing gnod pa med la bde bar gnas te pha rol gyi 'gram du phyin par gyur to/_/chu bo'i klung rab tu 'jigs pa de las thar pas gzings de la dga' ba bskyed nas gzings 'dis bdag mtsho chen po 'di las rgal to/_/snyam bsams nas gzings 
[\[285a.5\]]de la lan gsum bskor ba byas te gzings de la rab tu mchod pa byas so/_/drang srong chen po de bzhin du gang bsod nams byas pa'i sems can 'di nas shi 'phos pa de'i rnam par shes pa de 'di snyam du sems te/_lus 'dis bdag bde 'gro lha dang mir skye ba yongs su bzung ba dang ldan pas 
[\[285a.6\]]bdag don yod par mi'i lus thob par gyur te/_lus 'dis bdag ngan song du 'gro ba'i rgya mtsho las rgal te/_'dis lhar skye ba'i gnas yongs su bzung ngo zhes 'di ltar lus de la dga' ba bskyed nas bdag gis 'di la mchod pa legs par bya'o snyam mo/_/phyis lus de gzings bzhin 
[\[285a.7\]]du bor nas 'jig rten pha rol tu 'gro'o/_/gang rang gi lus kyis bsod nams ma byas pa de'i rnam par shes pa de ni ji ltar skyes bu gzings rul bas mtsho chen po de'i nang du 'bying zhing zhig ste ma rung bar gyur nas skyes bu de yang nyam thag ste/_gzings zhig pa des 'jigs bzhin du 'gram du 
[\[285b\]]
[\[285b.1\]]phyin nas kyang seng ge dang stag yod pa'i 'jigs sar phyin par gyur nas de 'di skad ces zer ro/_/gzings rul bas nyon mongs kyi steng du log par song nas mtsho chen po chu'i rlabs kyis dkrugs pa sbrul gyis glongs par zhugs so zhes gzings de la de skad smra'o/_/de bzhin du rnam par shes pa 
[\[285b.2\]]'di bsod nams ma yin pa byas pa'i lus la brten nas ngan song gi sar song nas lus de la 'di skad zer ro/_/sdig pa'i lus 'dis ci zhig rnyed na sdig pa can gyi lus mngon par grub nas bdag khur lta bus non par gyur/_bdag lus rul pa 'di'i rgyus ngan song du mngon par phyogs shing 
[\[285b.3\]]zhugs te/_mchil pas nya zin pa bzhin no snyam mo/_/de ltar rnam par shes pa de legs par byas pa'i bsod nams kyis gzings bzang po bzhin du 'khor ba las rgal bar byed do/_/bsod nams ma yin pas ni log par ltung bar byed do/_/de ltar na rnam par shes pas bsod nams 
[\[285b.4\]]su nye bar 'gro ba dang /_bsod nams ma yin par nye bar 'gro ba'i lus rnam pa 'di gnyis rab tu shes so/_/yang rnam par shes pas lus 'di yongs su btang nas gzhan lus gnyis par 'gro zhing nye bar 'gro'o/_/de mngal na gnas pa'i tshe zhag bdun gyi bar du rnam par shes pas bdag 
[\[285b.5\]]'di nas shi 'phos nas 'dir 'ongs so/_/las 'di byas so/_/bdag gis las 'di byas so zhes de dran nas de legs par byas pa'i las kyis dga' bzhin du 'gro'o/_/de rum na gnas pa na de'i ma la mtshan ma gsum 'byung ngo /_/gsum gang zhe na/_bzhin 'dzum zhing de'i bzhin 
[\[285b.6\]]rnyi rnyi po ma yin pa dang /_bzhin lha'i kha dog lta bur 'gyur zhing rkang pa g.yas pa la rab tu gnon la dku g.yas pa la lan du mar nyug pa dang /_de gos dkar po dang rab tu mdzes pa ste/_bsod nams su nye bar 'gro ba'i rnam par shes pa ma'i mngal na gnas pa'i tshe ma'i gzugs de lta bur 
[\[285b.7\]]blta'o/_/drang srong chen po gang bsod nams ma yin pa'i rnam par shes pas skyes par gyur pa de zhag bdun gyi bar du bdag de nas shi 'phos nas 'dir skyes so/_/sdig pa'i las ni 'di byas so zhes de lta bu dran par 'gyur ro/_/de de lta bu dran nas yid mi bde ba skye'o/_/yid mi bde ba skyes pa 
[\[286a\]]
[\[286a.1\]]de'i ma la ltas mang du 'byung bar blta ste/_lus dri mi zhim par 'gyur ba dang /_lus rid par 'gyur ba dang /_lus la sems pas khyab par 'gyur ba dang /_yang dang yang du bzhin khro gnyer sdud par 'gyur ba dang /_gang tshun chad sems can de mngal du skyes par gyur pa 
[\[286a.2\]]de tshun chad khyim der nyon mongs pa dang /_gnod pa dang /_nad mang por 'gyur ro/_/sems can de btsas pa'i tshe yang na ni ma 'chi ba'i dus byed pa dang ldan par 'gyur/_yang na ni bdag nyid mngal na gnas pa'i tshe ma rung bar 'gyur te/_drang srong chen po de lta bu ni bsod nams ma 
[\[286a.3\]]yin pas nye bar 'gro ba'i sems can du blta'o/_/de nas bcom ldan 'das la drang srong chen po rgyas pas 'di skad ces gsol to/_/bcom ldan 'das 'di la rnam par shes pa de thog ma mngal du skyes pa'i tshe ci dran/_ci rnam par shes par 'gyur/_bcom ldan 'das kyis bka' 
[\[286a.4\]]stsal pa/_drang srong chen po 'di la rnam par shes pa thog ma skyes pa'i tshe 'di lta bu dran par 'gyur te/_kun dga' ra ba dang /_skyed mos tshal dang /_nags tshal dang /_rdzing dang /_lu ma dang /_gser gyi gzhal med khang mthong zhing 'dzam bu'i gling 'dir skye bo mdza' ba 'du 
[\[286a.5\]]bas gang ba dang /_mchog tu yid du 'ong ba'i bsod nams byed pa'i sems can gyis gang bar mthong ngo /_/lha'i shes pa'i snang bas tshe rabs brgya stong du ma rjes su dran no/_/rjes su dran zhing rjes su dran nas kyang dga' bskyed de/_'di ni skye ba lnga brgyar bdag gi mar gyur to zhes de 
[\[286a.6\]]ltar rab tu shes te/_de ltar rjes su dran nas ma de la chags par mi byed cing 'dod chags dang bral ba skyed de/_kye ma 'o 'di ltar yang skye ba dang 'byung ba ni sdug bsngal te 'khor bas ni chog go_/yongs su 'dzin pa 'dis kyang chog go snyam mo/_/de skad ces bka' stsal pa dang /_
[\[286a.7\]]drang srong chen po rgyas pas bcom ldan 'das la 'di skad ces gsol to/_/bcom ldan 'das sems can de mi chags na 'khor ba las 'byung bar 'gyur ram/_bcom ldan 'das kyis bka' stsal pa/_drang srong chen po thams cad de lta bu ni ma yin te/_rnam par shes pa de ni 
[\[286b\]]
[\[286b.1\]]gzugs med pa/_bstan tu med pa/_snang ba med pa'o/_/gang rnam par shes pa'i khams chags pa med par ma gyur par 'khor bar mi skye ba de lta bu'i gnas med do/_/bsod nams su nye bar 'gro ba dang /_mi g.yo bar nye bar 'gro ba dang /_mya ngan las 'da' bar nyer bar 'gro ba 
[\[286b.2\]]thams cad ni de ltar 'gyur ro/_/drang srong chen po de dag ni 'di ltar blta ste/_rnam par shes pa gang de ltar sems pa de ni rnam par shes pa'i shas che bar blta ste/_lus kyi shas che bas ni mi nus so/_/rnam par shes pa ni tshor bar byed pa/_rnam par shes pa ni sems par byed pa ste/_
[\[286b.3\]]de'i phyir rnam par shes pa zhes bya'o/_/drang srong chen po khyod kyis rnam par shes pa de de ltar khong du chud par bya'o/_/de nas de'i tshe bcom ldan 'das kyis tshigs su bcad pa 'di dag bka' stsal to/_/dgra rnams thams cad shin tu bsrung /_/nyon mongs sogs par byed pa'o/_/
[\[286b.4\]]shes dang mi shes shes pa po/_/shes rab dang ni gti mug ldan/_/lta dang nga rgyal ma rig dang /_/rnam par shes pa kun la yod/_/rnam par shes pa med par ni/_/gang yang 'byung bar mi 'gyur ro/_/rnam par shes pa med par ni/_/de dag 'du bar mi 'gyur te/_/cig car 
[\[286b.5\]]gyur na 'du bar 'gyur/_/gcig min 'khor lo shing rta bzhin/_/skyes bu mnyam du 'du ba ni/_/nyid dang gzhan dang gnyi gas min/_/gcig gis ma yin gzhan gyis min/_/glang gnyis ji lta bzhin du'o/_/shing rta sna sgyur gnyis dang ni/_/'khor lo gnyis su ldan pa dang /_/thag 
[\[286b.6\]]pa dag gis bcings byas pa/_/shing rta zhes ni yongs su grags/_/de ltar lus kyi shing rta yang /_/khams kyi 'du 'phrod rnams las 'byung /_/de las dbang po ldan gyur te/_/rnam par shes pas rab tu bstan/_/gnad dang mtshams su sbyor ba dang /_/de ltar rtsa dang 'jing chu dang /_/
[\[286b.7\]]skra dang rus pa so dang mgo_/sen mo lpags pas mdog byas dang /_/rgyu ma glo ba mkhal ma dang /_/snying dang mcher ba tshil bu dag_/thams cad mnyam du 'dus pa las/_/lus ni shin tu gnas pa yin/_/de la khams ni lus chen te/_/sems las dngos po kun 'byung bas/_/
[\[287a\]]
[\[287a.1\]]de phyir rnam par shes kyir 'dod/_/de ni kha lo sgyur bar 'dod/_/drang srong chen po gzhan yang rnam par shes pa 'di ni phra ba/_gzugs med pa/_bstan du med pa/_mi mngon pa ste/_de ni kha dog dang /_dbyibs dang /_gzugs kyi dbang po ma yin no/_/dbang 
[\[287a.2\]]po rags pa bor ba'i phyin rnam par shes par blta ba gzhan med de/_mi'i snying 'phar ba dang /_'jigs pa gang las byung ba dang /_rnam par rtog pa dang /_rnam par dpyod pa gang yin pa de thams cad ni rnam par shes pa'i shas che ba yin gyi/_lus kyi shas che ba ma yin no/_/de nas 
[\[287a.3\]]bcom ldan 'das la drang srong chen po rgyas pas 'di skad ces gsol to/_/bcom ldan 'das sems can rnams kyi sngon gyi rang bzhin ji ltar blta bar bgyi/_sems can dmyal bar nye bar mchi ba dang /[ {]yi dgas [,]yi dwags [}]su nye bar mchi ba dang /_dud 'gro'i skye gnas su nye bar mchi ba'i rang bzhin ji 
[\[287a.4\]]ltar blta bar bgyi/_ji ltar lhar nye bar mchi ba dang /_ji ltar mir nye bar mchi ba dang /_dge ba'i rtsa ba rnams dang /_mi dge ba'i rtsa ba rnams gang lags par blta bar bgyi/_dge ba'i rtsa ba gang dag gis lha dang mir skye bar 'gyur/_mi dge ba'i rtsa ba gang dag gis sems can dmyal ba dang /_dud 'gro dang /[ {]yi dgas [,]yi dwags [}]
[\[287a.5\]]su skye bar 'gyur ba 'di dag bcom ldan 'das kyis lung bstan du gsol/_bcom ldan 'das kyis bka' stsal pa/_drang srong chen po khyod sems can rnams kyi rang bzhin dang /_dge ba'i rtsa ba rnams dang /_'chi 'pho dang skye ba nyon cig_/yang thams cad mkhyen pa'i yul 'di ni mngon 
[\[287a.6\]]par shes pa lnga'i yul ma yin no/_/'di ni lha rnams dang /_tshangs pa la sogs pa 'og min la thug pa rnams kyi ma yin te/_'di ni nyan thos rnams kyi skabs kyang ma yin na sems can gzhan rnams kyi lta ga la yin/_drang srong chen po gang dri ma gsum spangs pa/_chos nyid dang po 
[\[287a.7\]]thob pa/_nga'i bstan pa la rgyun du zhugs pa'i rnam par shes pa'i yul ni 'di yin te/_de lha dang drang srong thams cad kyi ni ma yin no/_/de skad ces bka' stsal pa dang /_drang srong chen po rgyas pas bcom ldan 'das la 'di skad ces gsol to/_/bcom ldan 'das bdag ni da 
[\[287b\]]
[\[287b.1\]]rgas 'khogs gtugs pas 'bras bu rnams la btsal ba'i rngo mi thog go_/bdag da khur chen po bskur ba'i rngo mi thog go_/bdag da bcom ldan 'das dang /_chos dang /_tha ba thams cad spangs pa'i 'phags pa'i dge 'dun la skyabs su mchi'o/_/bdag deng slan chad slob ma 
[\[287b.2\]]dang bcas/_g.yog dang bcas te gsum la skyabs su mchi'o/_/bcom ldan 'das lha'i 'jig rten nas shi 'phos nas 'gro ba gang du 'gyur ba de bshad du gsol/_bcom ldan 'das kyis bka' stsal pa/_drang srong chen po de'i phyir legs par rab tu nyon la yid la zung shig dang /_
[\[287b.3\]]lha'i 'jig rten du skye ba'i rang bzhin gang yin pa dang /_ltas gang yin pa ngas bshad do/_/drang srong chen po 'di la me tog dang /_spos dang /_phreng ba sbyin pa dang /_bsten pa dang /_bsgoms pa dang /_mang du byas pa dang /_dad pa dang ldan pa'i skyes bu ni 'chi ba'i dus byas na phreng thogs 
[\[287b.4\]]kyi lha'i nang du skye'o/_/drang srong chen po de 'chi ba'i dus kyi tshe de'i lus dri rab tu zhim pa'i spos kyis bsgos pa'i me tog bzhin du snang ngo /_/drang srong chen po de la me tog gi char mang po rab tu bab nas 'chi ba'i dus byed par 'gyur/_de'i lus la me tog kha dog sna tshogs rab tu 'thor bar 
[\[287b.5\]]'gyur/_de'i rtsa lag snying du sdug pa gang yin pa de dag kyang me tog thogs shing mya ngan byed par 'gyur/_de'i bzhin gyi mdog snum par 'gyur/_de'i mig ha cang btsums pa yang ma yin/_ha cang phye ba yang ma yin par 'gyur/_rkang lag legs par smyang nas 'chi ba'i dus 
[\[287b.6\]]byed par 'gyur te/_de 'chi ba'i dus kyi tshe 'di lta bu'i rtags 'di dag 'byung /_'di lta bu'i ltas kyang mthong bar 'gyur te/_khang pa brtsegs pa me tog sna tshogs rab tu sbyangs pa/_me tog tha dad pas mdzes par byas pa/_bud med brgya stong gis bskor ba mthong nas rtsa lag 
[\[287b.7\]]rnams la 'di skad smra ste/_bdag gis rmi lam na khang pa brtsegs pa lha'i me tog rnam pa sna tshogs dang /_me tog gi lda ldi sbyangs pa/_lha'i me tog bkram pa/_bud med brgya stong gis bskor ba de lta bu mthong ngo zhes bdag gi rtsa lag de dag la smras nas/_de dag gis kyang 
[\[288a\]]
[\[288a.1\]]phreng thogs kyi lha'i nang du skye bar rig go_/de 'chi ba'i dus byas nas phreng thogs kyi lha'i nang du skye ba na pha dang ma 'dus pa mthong nas skye ba yongs su 'dzin to/_/phreng ba thogs pa de dag kyang gnyis kyi dbang po gnyis sprod par 'gyur te/_'di lta ste dper na 'dzam 
[\[288a.2\]]bu'i gling pa'i mi bzhin no/_/de la de dag gi rnam par shes pa phan tshun 'dres shing dga' ba tsam gyis non pas 'jug par 'gyur gyi de dag khu ba 'byung ba ni ma yin no/_/drang srong chen po lha de dag ni lha mos mngal na zhag bdun du 'dzin to/_/zhag bdun 'das nas dku g.yas pa nas 
[\[288a.3\]]'byung ngo /_/drang srong chen po de de'i mngal nas byung nas lha'i me tog dri rab tu zhim pa mchog tu yid du 'ong ba sna tshogs pa brgyus pa'i phreng ba brang las 'byung bar 'gyur ro/_/drang srong chen po de'i phreng ba dri rab tu zhim pa'i ngad rlung gis bdas nas phyogs kun du dpag tshad tsam 
[\[288a.4\]]du 'gro'o/_/phreng ba de la kha dog bdun yod pa 'di lta ste/_dkar po dang /_dmar po dang /_ser po dang /_sngon po dang /_bai dUr+ya dang /_rma dang /_pad ma rA ga las lhag pa ste/_blta na sdug pa sna tshogs kyi phreng ba de dag de ma shi bar du ma rnyis par thogs par 'gyur 
[\[288a.5\]]te/_de'i phyir de phreng thogs zhes bya'o/_/drang srong chen po phreng thogs kyi lha de dag gi gnas de na shing ljon pa ha cang yang mi ring /_ha cang yang mi thung ba 'bras bu sna tshogs ha cang yang mi skyur/_ha cang yang mi mngar la bdud rtsi dang 'dra ba'i ro bro ba mang po bzang po lha'i ro bro ba yan 
[\[288a.6\]]lag brgyad dang ldan pa dag yod do/_/drang srong chen po shing de dag gi 'bras bu de dag gi tshad ni shing tog bil ba tsam mo/_/de dag gi nang nas lha rnams gang dang gang za bar 'dod pa'i zas de dang de de dag la nye bar gnas te/_lha de dag ni 'bras bu za bar lta'i/_kham gyis za ba'i 
[\[288a.7\]]zas can ni ma yin no/_/drang srong chen po lha de dag gis phyogs ni rab tu rno ba'i tsher ma'i bag med pa/_me tog gis mdzes par byas pa ne'u gsing gis khebs pa/_gser dang dngul gyi phreng ba sna tshogs kyis mdzes par byas pa/_yid tsam ser ba lta bur snang ba'o/_/drang 
[\[288b\]]
[\[288b.1\]]srong chen po gnas de na phreng ba thogs pa'i lha de dag lha'i bu mo mchog tu 'bar ba'i gos dang rgyan can/_skar khung dang /_kha khyer dang /_pu shu'i ngos la rgyu ba/_bde ba dang yid bde ba mchog dang ldan pa dag dang gnas so/_/de na de dag gi tshe'i tshad ni lo nyis stong thub bo/_/de na tshe zad pa'i 
[\[288b.2\]]ltas 'byung ba ni shing gang gi drung na 'dug 'dug pa'i shing de/_lo ma rnyis/_yal ga 'phyang /_me tog dang dri yang med par 'gyur te/_sems can de yang shing drung de na mi dga' ba rnyed par 'gyur/_de'i phreng ba sngon ma rnyis pa de yang rnyes par 'gyur/_lha'i 'jig rten gyi rlung bsil zhing bde bar 
[\[288b.3\]]ldang ba de yang dro bar ldang bar 'gyur ba ste/_de'i gnas de dag mthong nas lha'i bu mo de dag nga ro gcig tu snying rje rje skad smre sngags 'don te/_sems can de yang mtho ris kyi grong khyer lha'i shing dang /_me tog dang /_'bras bus mdzes par byas pa dang /_lha'i bu mo'i tshogs dang 
[\[288b.4\]]'dre ba yongs su btang nas bsod nams zad par 'gyur ba 'di ni mtho ris kyi nyes pa'o/_/drang srong chen po de nas lha'i bu mo de dag gis de'i mtha' skor nas nyam thag pa chen po'i sgrar ngu ste/_kyi hud mi rtag pa 'di ni snying rje med pa'o/_/'di ltar snying la dga' ba skyes shing 'khod 
[\[288b.5\]]'khod pa las mi 'dod bzhin du dbang med par mtho ris nas ltung ngam/_e ma'o lha gzhon nu da myur du mi'i 'jig rten du mir skye bar gyur cig ces mya ngan byed pa na rims drag pos btab nas de rims drag pos non te/_de'i lus gcig tu 'bar bar 'gyur ro/_/lus 'bar bas gnas 
[\[288b.6\]]de nas 'chi 'pho bar 'gyur te/_de'i 'bar ba de khar zhi bar 'gyur ro/_/de nas shi 'phos nas pha dang ma 'dus pa mthong bas skye ba yongs su 'dzin to/_/drang srong chen po phreng thogs su nye bar 'gro ba'i lha'i bu de 'di ltar skye bar blta ste/_ma'i mngal na gnas pa'i tshe ltas 
[\[288b.7\]]'byung ba ni mngal na gnas pa na me tog dang /_spos dang /_phreng ba 'dod pa dang /_'bras bu sna tshogs 'dod pa dang /_nags tshal sna tshogs stug po nyams dga' ba 'dod par 'gyur/_bde ba thams cad dang ldan par 'gyur/_lus la na ba med par mngal na 'dzin par 'gyur/_
[\[289a\]]
[\[289a.1\]]rmi lam na bsod nams sna tshogs kyi tshong 'dus me tog gi phreng ba spyangs pa'i grong khyer mthong ste/_'di dag ni de'i mas ltas mthong ba'o/_/drang srong chen po gzhan yang lha gzhon nu de btsas nas phreng ba thogs pa'i lha las shi 'phos pas shin tu dga' ba chen po 
[\[289a.2\]]skye'o/_/gos dkar po la dga' bar 'gyur/_mdzes pa dang ldan par 'gyur/_shes pa dang ldan par 'gyur/_'dod pa la rab tu chags shing 'gro ba dang /_rgyu ba 'phyar bag can dang /_dus ston dang /_ltad mo dang /_phra ba'i gos la mngon par dga' bar 'gyur/_kun dga'i ra ba la 
[\[289a.3\]]dga' ba dang /_pha rol 'byor pa mthong na 'dod pa ste/_drang srong chen po 'di dag ni phreng thogs kyi lha las mir skye ba'i ltas su blta ba dag go/_//bam po gnyis pa ste tha ma/_drang srong chen po gzhan yang rgyal chen bzhi'i ris kyi lhar skye ba'i ltas dang /_'chi 'pho'i ltas su lta ba ni 
[\[289a.4\]]drang srong chen po 'di la dman pa'am/_mgon med pa la zas bzang po dang /_na ba'i gsos sman dang /_kun 'thung ba'i chu grang mo dang /_chu mig dang /_mtshe'u dang /_lteng ka dang /_lu ma dang /_rdzing bu dang /_khron chu byin nas/_dad pa dang /_yid rab tu dga' zhing 'chi ba'i dus 
[\[289a.5\]]kyi tshe nyon mongs pa'i 'bar ba med pa'i lus su 'gyur/_de'i lus rid par mi 'gyur/_mdog ngan par mi 'gyur rngul dang dri ma chags par mi 'gyur/_de'i lus la nyam nga ba'i tshor ba mi 'byung /_skad dman pa dang /_rtsa lag dang bral zhing gdung ba dang ldan par mi 'gyur/_de bkres pa 
[\[289a.6\]]dang /_skom pas nyan par mi 'gyur/_de'i lus bskum pa dang /_smyang ba la sogs pas sdug bsngal bar mi 'gyur/_bshang gci 'byung bar mi 'gyur/_yul las yongs su nyams pas sgyid lug par mi 'gyur/_de'i dbang po zhum par mi 'gyur ba ste/_de lta bu de ni mtho 
[\[289a.7\]]ris kyi bde ba dang ldan zhing 'chi ba'i dus byed par 'gyur ro/_/de'i lus yongs su btang nas rnam par shes pa de rab tu dga' bar rgyal chen bzhi'i ris kyi lha'i nang du skyed mos tshal dang /_nags tshal stug po'i nang du gnas par 'gyur ro/_/de 'chi khar lha'i ris de mthong nas bzhin 
[\[289b\]]
[\[289b.1\]]me tog pad ma lta bur 'gyur/_de'i kha nas dri zhim po 'byung bar 'gyur/_de la me tog sna tshogs dri dang ldan pa'i rlung rjes su 'thun pa ldang bar 'gyur/_de shi nas kyang rgyal chen bzhi'i ris kyi lha'i nang na pha ma 'dus nas skyed mos tshal na rtse zhing 'dod pa myong bas rgyags dregs nas 
[\[289b.2\]]lag pa g.yas pas lha mo'i lte ba la reg par mthong nas/_de'i rkyen gyis rnam par shes pa lha mo de'i pang par skye ba yongs su 'dzin to/_/de zhag bdun 'das nas dri ma med pa'i rna cha 'gul ba'i mgo dang ldan pa'i gzhon nur mngon par 'grub ste/_dgod pa dang /_gar byed pa dang /_
[\[289b.3\]]glu len pa dang /_'dod pa'i longs spyod skyed nus so/_/drang srong chen po de la rgyal chen bzhi'i lha'i ris kyis phyogs ni dngul dang ldong ros rnam par bkra ba sna tshogs kyis spras shing mdzes par byas pa/_lha mo brgya stong gis legs par brgyan pa/_lha'i gnas mtho ba/_rang bzhin gyis 
[\[289b.4\]]mdzes pa/_reg na bde ba'i rlung ldang ba'o/_/drang srong chen po rgyal chen bzhi'i ris kyi lha de dag gi skyed mos tshal ni dpag tshad brgyad khri bzhi stong gru bzhi lham pa/_nor bu'i sgron mas snang bar byas pa/_shing gi yal ga dang rtse mo la dpag bsam gyi shing gi ras bcos bu dang /_rgya dar 
[\[289b.5\]]la'i lda ldi spyangs pa/_nags tshal gyi bar 'jam zhing yid du 'ong ba/_khyim gyi bar na rtag tu pi bang dang /_gling ba dang /_rdza rnga dang /_khar rnga'i sgra 'byung ba'o/_/drang srong chen po lha'i gnas na gnas pa de dag zas kham gyi za ba can te/_dri rab tu zhim pa'i dri dang /_kha dog dang /_ro dang /_
[\[289b.6\]]reg pa dang /_yon tan phun sum tshogs par rig par bya'o/_/de dag re re la yang gser gzhong gnyis gnyis yod de de na gang zas gang 'dod pa de ni de'i phun sum tshogs par gzhong pa de las 'grub par 'gyur ro/_/lha'i me tog gi khu ba ro dang ldan pa mngon par 'grub ste/_de ni me tog 
[\[289b.7\]]gi chang zhes bya'o/_/drang srong chen po chang de ni dri rab tu zhim pa/_mchog tu bde ba bsil ba/_dris kyang ra ro ba mngon par 'grub na 'thungs pas lta ci smos te/_de na lha gzhon nu ra ro bar 'gyur ro/_/drang srong chen po rgyal chen bzhi'i ris kyi lha de dag gi gzhal med khang ni mdzes byed ces 
[\[290a\]]
[\[290a.1\]]bya ste/_rtag tu me tog rgyas pa 'khri shing gis mdzes par byas pa/_gser dang /_dngul dang /_rdo rje 'bar ba'i ka ba brgya stong gis phyogs phyogs shin tu brtan pa/_lha'i mal cha dang /_gding ba bting bas sa phyogs shin tu rnam par phye ba/_lha mo bzor byas 
[\[290a.2\]]pa sna tshogs kyis brgyan pa'i khyad par dang ldan pa/_steg cing 'jo ba'i rjes su chags pa/_lha'i gos 'bar zhing rnam par mdzes pas spud spud pa/_ka la ping ka dang /_bung ba'i tshogs kyi sgra lta bu dang ldan pa/_gzugs rab tu che zhing shin tu gzhon sha chags pa/_glu dang /_
[\[290a.3\]]gar dang /_sil snyan dang /_'dzum zhing rtse bas rgyags pa'i shas che la rab tu sgeg pa sha stag gis bskor cing gang ba ste/_gnas de'i ka ba ni gser chu dang /_dngul chus rnam par bris pa/_dar gyi rgyal mtshan sbyangs pa/_rgyal mtshan dang ba dan bsgreng ba'o/_/gzhal med 
[\[290a.4\]]khang de dag na 'di lta ste/_yul 'khor srung dang /_'phags skyes po dang /_mig mi bzang dang /_lus ngan po dang rgyal po chen po bzhi po de dag lha'i 'dod pa dang /_bde ba dang /_rtse ba myong zhing rab tu dga' ste/_dga' ba dang bde ba dang ldan la/_glu dang /_gar dang /_sil 
[\[290a.5\]]snyan dang /_lha'i kha zas za bas dbang po tshim zhing bde ba thams cad dang ldan par gnas so/_/drang srong chen po rgyal chen bzhi'i ris kyi lha'i ris de na lha gzhon nu de dag lag pa ring zhing sha rgyas pa/_glang po rgyags pa'i tshul du 'gro ba/_skyes bu stong gi stobs dang rtsal yod pa/_
[\[290a.6\]]lha'i lus shin tu 'jam pa sha stag go_/de dag gi dri chang gi shas che bas dpag tshad khor yug chang drir phyogs par byed do/_/lha de dag gi tshe'i tshad ni lo bzhi stong thub ste/_bar ma dor 'chi ba'i dus mi byed de/_de dag thams cad bde ba dang /_yid bde ba dang /_dga' 
[\[290a.7\]]bar gnas so/_/lha'i ris de na skal ba bzang po can gser dri ma med pa'i 'od kyis brgyan pa dag nags kyi phreng bas mdzes par brgyan pa/_dga' ba skyed pa la sogs pa'i skyed mos tshal bzang po dri nga ba med pa rnams ni snying dga' ba dang ldan par gnas so/_/de dag de na 
[\[290b\]]
[\[290b.1\]]gnas pa na me tog sil ma bkram zhing nor bu dang gser gyis mdzes par byas pa/_shin tu rnam par phye ba/_gru bzhi pa/_nor bu'i them skas kyis brgyan pa/_lha'i bu mo brgya stong glu snyan pa len pa/_nor bu'i snod rnams bdag nyid sgra 'byin pa'i rjes su chags pa na de dag gnas 
[\[290b.2\]]gnas pa las de dag bsod nams zad pas tshe zad par 'gyur ba'i ltas gnyis 'byung ste/_de thog mar grib ma mi snang bar 'gyur zhing me tog las dri mi 'byung ba dang /_lha'i bu mo dang kun smra ba'i sgra snyan pa mi thos pa'o/_/yang lha gzhon nu de lha yul ba'i lha'i gnas rnams su 'du zhing 
[\[290b.3\]]mi 'gro ste/_lha'i gnas lha'i bu mo brgya stong gis gang ba/_yal ga'i rtse mo la do shal dang /_se mo do dang me tog gi phreng ba spyangs pa/_nags tshal gyi bar gyi bya khu byug rgyags pa'i sgra 'byin pa de dag na lha'i bu mo'i tshogs tu zhing gos dri ma can gyon nas sa'i steng na 'gre ldog cing 
[\[290b.4\]]snying rje rje ltar lta ste/_sa'i steng na 'gre ldog pas me tog gi bla res brgyan pa'i sa phyogs dag na yang dga' ba mi rnyed de/_de dag gi lus las rngul 'byung zhing de dag mig mi 'dzums pa las mig 'dzum par 'gyur te/_nya chu'i gnas nas byung nas nyi ma'i 'od zer gyis gdungs pa bzhin 
[\[290b.5\]]du phan tshun du 'gre ldog cing gcig pu sa la gnas par mthong nas lha'i bu mo de dag gis bskor te/_snying rje rje ltar lta zhing skad 'thun par ngu ste/_'di skad ces kyi hud re sdug_/kyi hud re sdug_/kyi hud gzhon nu'i mchog de phyogs gang du song /_lus che la rgyan sna tshogs kyis 
[\[290b.6\]]brgyan pa/_'gram pa che la mdzes pa brang shin tu rgyas pa/_skyed mos tshal sna tshogs kyi bar na rgyu ba des bdag cag bor zhing lha yul ba'i lha'i gnas yid du 'ong ba yang bor te dgar 'gro zhes 'dzer to/_/de nas lha'i bu mo de dag gis tshigs su bcad pa 'di dag smras so/_/rnam pa sna 
[\[290b.7\]]tshogs legs par bkod/_/lha yi nags kyis shin tu brgyan/_/zas dang dus ston gang gyur pa/_/rgyal po chen pos gnas byas pa/_/ka ba bzhi dang rab ldan pa/_/bsod nams kyi ni tshong 'dus mchog_/lha yi bud med gang bas dga'/_/me tog 'byor pa yid 'phrog 
[\[291a\]]
[\[291a.1\]]pa/_/bor nas mi rtag pa 'di yis/_/sdug pa dag ni zin te song /_/de ltar lha'i bu bu mo de dag gis bskor te/_mchi ma zag skad 'gags shing thag ring po nyid nas lag pa g.yas pa brkyang ste me tog gtor nas 'di skad ces kye ma'o sdug pa/_legs 
[\[291a.2\]]par byed pa'i 'jig rten mi'i 'jig rten du song ste/_dad pa'i gshol gyis bsod nams kyi zhing rmed par gyur cig ces 'dzer to/_/de ltar sems pas kun du khyab pa'i lus yongs su btang bar bdag gis rig nas de rims drag po mi bzad pas btab bo/_/rims drag 
[\[291a.3\]]po des lus bshig nas de'i lus mar gyi thigs pa rdo tshan la thim pa bzhin no/_/de'i lus yongs su rnyis nas 'drud pa zhes bya ba'i rlung gis rab tu bdas te/_rlung des de'i lus stong du gtor nas phye ma zhib mo bzhin du nam mkha'i dkyil nas lhung ngo /_/de ltar lhung nas mi'i srid par 
[\[291a.4\]]skye ba yongs su len te/_pha ma 'dus pa mthong nas rab tu dga' ba'i yid kyis ma'i mngal du skye'o/_/de thog mar skyes shing ma'i mngal na gnas pa na mtshan ma 'byung ba ni de'i ma de kha zas la rab tu dga' bar 'gyur/_gos dmar po 'tsher ba la mngon par dga' bar 'gyur/_
[\[291a.5\]]skye bo sna tshogs phal po che la lta 'dod cing rtsa lag dang mdza' ba tsam du 'du shes skyed par 'gyur/_de de'i mngal du zhugs nas mngal na tshor ba skye bar mi 'gyur/_kha chu zag pa dang /_chu ser 'byung bar mi 'gyur/_de'i lus na bar mi 'gyur/_de de'i mngal na lag pa dang /_
[\[291a.6\]]rkang pa dang /_mgo shin tu yongs su rdzogs par grub nas/_de btsas pa dang gzi brjid dang ldan zhing mthong na dga' ba rab tu 'phel bar 'gyur/_rgyal chen bzhi'i ris kyi lha'i gtam thos na dga' ba skye bar 'gyur/_sbyin pa la dga' ba dang /_chang la sred pa dang /_shin 
[\[291a.7\]]tu dri zhim pa'i cha byad 'dzin cing skyed mos tshal la dga' bar 'gyur/_bud med la dbang po mngon par rab tu chags par 'gyur/_yang dang yang zas 'dod par 'gyur/_glu dang /_gar dang /_sil snyan gyi rjes su 'jug par 'gyur/_mdog snum zhing sngo sangs por 'gyur/_
[\[291b\]]
[\[291b.1\]]mig lha'i bai dUr+ya sngon po ltar 'gyur ro/_/drang srong chen po 'di dag ni lus dang sems kyi rgyud kyi bag chags kyis bsgos pas rgyal chen bzhi'i ris nas shi 'pho ba'i ltas su blta'o/_/drang srong chen po gang la la srog gcod pa spangs nas dad cing dang bas sbyin pa sbyin zhing /_ma 
[\[291b.2\]]byin par mi len pa dang /_bza' ba dang /_bca' ba dang /_bldag pa dang /_gzhib pa dang /_yo byad kyi khyad par spangs nas nor bu dang /_gser dang /_dngul dang /_rdo rje dang /_bai dUr+ya la sogs pa rdzas thams cad rab tu sbyin pa la bstan pa dang /_bsgoms pa dang /_
[\[291b.3\]]mang du byas nas dad pa dang /_rab tu dga' ba'i yid kyis me tog gi lda ldi 'bul ba dang /_mchod rten la mngon par phyag 'tshal ba la sogs pa'i rnam par smin pas tshe yongs su zad pa'i dus na lus la nyon mongs pa chung bar 'gyur/_snum pa'i dri ma dang /_dri nga ba rnam par 
[\[291b.4\]]spangs nas rang gi dge ba'i rtsa ba rjes su dran zhing 'chi ba'i dus kyi tshe rab tu dang ba'i ltas mthong bar 'gyur ro/_/'di ni de'i ltas yin te/_bzhin gser gyi kha dog lta bur 'gyur/_de'i sna yon por mi 'gyur/_de'i snying 'phar bar mi 'gyur/_mid pa nas sgra ngar ngar po 'byung 
[\[291b.5\]]bar mi 'gyur/_de'i lus la dbugs rgod par mi 'gyur/_de'i lus gdung bar mi 'gyur/_dbang po 'gyur ba ma yin/_yan lag dang nying lag kun du chad par mi 'gyur/_gshis kyi mtshams 'jigs par mi 'gyur/_mal gyi steng na 'gre zhing ldog pa byed par mi 'gyur/_dman pa'i 
[\[291b.6\]]tshig lta bu smra bar mi 'gyur/_rims nad kyis 'chi ba'i dus byed par mi 'gyur/_pha rol pos dug byin pas gnod par mi 'gyur/_me tog dang 'bras bu la brkam pa'i phyir shing la 'dzegs nas lhung bas 'chi ba'i dus byed par mi 'gyur/_yid du mi 'ong ba'i kha zas zos te/_
[\[291b.7\]]kha zas ma zhu bas 'chi ba'i dus byed par mi 'gyur ro/_/gal te mi'i phung po yongs su btang nas kyang lha'i nang gi rnam par shes pas sum cu rtsa gsum ris kyi lha rnams mthong ste/_khang pa brtsegs pa nor bu dang /_gser dang /_bai dUr+ya dang /_dngul stong gis rnam par brgyan 
[\[292a\]]
[\[292a.1\]]cing shin tu rnam par phye bas spras pa/_gser gyi nya dang /_chu srin gyi rgyal mtshan dang /_rta babs dang /_ba dan gyis mdzes par byas pa/_rol mo'i dbyangs sgra dang /_sil snyan sna tshogs kyi sgra snyan pa 'byung ba dang /_gnas sna tshogs kyis bskor ba/_
[\[292a.2\]]shing 'dab chags pas brgyan pa'i nags tshal gyi nang na 'dug pa/_tsan dan sbrul gyi snying po'i chus chag chag btab pas 'dam du gyur pa/_lha'i nor bu'i sgron ma'i phreng bas brgyan cing mdzes par byas pa/_bud med 'bar ba sna tshogs rnam par rtse bas mdzes par byas pa/_
[\[292a.3\]]dpung rgyan dang /_gdu bu dang /_sor gdub dang /_se mo do dang /_do shal sna tshogs kyis brgyan cing mdzes par byas pa'i sum cu rtsa gsum ris kyi lha rnams mthong ngo /_/drang srong chen po sum cu rtsa gsum gyi lha'i ris de na lha'i bu de dag mchog gi skyed mos tshal du song ste rtse 
[\[292a.4\]]dga' la dga' mgur spyod cing 'dod pas rgyags myos nas de dag skyed mos tshal dang /_nags tshal gyi bar du 'gro zhing dga' ba skyed do/_/sems can de'i rnam par shes pa de bsod nams su nye bar 'gro ba yin pas sems can des lha dang lha mo khri gcig gi steng na 
[\[292a.5\]]'dug pa mthong nas rab tu dga' ba'i yid kyis myur ba myur bar nor bu skud pa la brgyus pa 'chugs pa bzhin du song ste skye'o/_/sems can de 'jug pa'i tshe lha mo de'i lag mthil gnyis nas me tog 'byung ngo /_/sems can des me tog de mthong nas 'jug ste lha mo de lha la dga' 
[\[292a.6\]]ba dang bde ba'i yid kyis lta zhing lag pa gnyis kyis me tog de mnyes nas de'i lag pa phrad pa'i rkyen gyis lha'i nang du skye bar 'gyur ro/_/de skyes pa'i tshe lha mo de lha la lta zhing gzhon nu skyes kyis khyod dga' ba skyed cig ces zer te pha ma de gnyis yid dga'o/_/gzhon nu de zhag bdun 
[\[292a.7\]]'das nas rna cha sna tshogs 'gul ba 'phyang ba mngon par 'grub bo/_/de zhag bdun 'das nas 'di lta bu dran par 'gyur te/_bdag che ge mo zhig nas 'dir 'ongs te 'di gnyis ni bdag gi pha ma yin no/_/bdag gis dge ba'i las ni 'di byas so snyam du de ltar sems shing nye bar rtog pa na 
[\[292b\]]
[\[292b.1\]]dga' ba chen po skye'o/_/de dga' bas myos nas rgyags pas 'dod pa la sred par 'gyur/_rgyang ring po nyid nas lha'i gnas yangs pa nye bar gnas pa de des mthong nas de la mngon par dga' ba'i sems skye bar 'gyur ro/_/de lha'i 'gros kyi tshul gyis glang po rgyags pa'i 
[\[292b.2\]]'gros ltar 'gro ba/_brang che ba/_lag pa ring zhing rab tu 'phyang ba/_ro stod seng ge 'dra ba/_lte ba zab pa/_rked pa gzhu'i chang zungs ltar phra ba/_sgal tshigs rim bzhin 'dug pa/_brla chu shing gi sdong po ltar mkhregs pa/_lha'i smra ba/_ag tsom dang spu thung 
[\[292b.3\]]ba/_dri nga ba med pa/_lha'i dri yongs su bzung ba/_lus lhab lhub kyis spud pa/_lha'i gos 'bar ba bgos pa/_yid gcig tu brtags kyang lus mdzes pa ste/_de lha'i gnas de na lha'i bu mo kha cig gis ni kun nas bskor cing gnas/_kha cig ni rtse dga' la dga' 
[\[292b.4\]]mgur spyod cing 'di skad ces 'dzer te/_jo co lha'i gnas 'dir snyun mi mnga' zhing legs par byon tam/_khyod bdag cag gi mgon du gyur cig_/bdag cag lang tsho la bab pa/_gzugs phun sum tshogs pa/_nu ma gser gyi bum pa ltar 'bur ba/_mchu pad ma 'dra ba/_
[\[292b.5\]]gzugs sprin gyi nang nas glog 'byung ba 'dra ba dag dang /_gzhal med khang chen po dang /_shing yongs 'du sa brtol myu gu dang yal ga chags pas mdzes par byas pa/_bud med drug khri lang long du gyur pa 'di dag la jo co dgyes par mdzod cig ces 'dzer to/_/lha'i 
[\[292b.6\]]gnas pi bang dang /_gling bu dang /_rdza rnga dang /_cang te'u dang /_glu dbyangs 'byung ba de dag na lha'i gding bas mdzes par byas pa'i seng ge'i khri mthong ngo /_/des de mthong nas rgyal bu dar mang pos bcings te spyi bo nas dbang bskur ba bzhin du de seng ge'i khri la 'dzegs nas 
[\[292b.7\]]'dug go_/de de na gnas pa na rtag tu yid du 'ong ba'i sgra 'byung ngo /_/lha'i rol mo'i sgra 'byung ngo /_/phyogs kun nas kyang 'di lta bu'i sgra grag ste/_'di ni bsod nams su nye bar 'gro ba'i sems can te/_'dzam bu'i gling nas shi 'phos nas bsod nams kyis yongs su bzung 
[\[293a\]]
[\[293a.1\]]bas lha'i gnas 'dir skyes kyis bdag cag de'i gan du 'dong ngo /_/nye bar gnas nas dga' mgur spyad par bya'o/_/rol mo'i dbyangs sgra dang gar gyis rtse bar bya'o zhes sgrogs so/_/de bud med drug khri dang dga' mgur spyod de/_de dag thams cad kyang 
[\[293a.2\]]lag na me tog thogs pa/_shin tu dri zhim pas dri zhim pa'i cha byad can/_du ku la'i ras kyi bla gos bgos pa/_rgyan dam pa dang /_rkang gdub sgra snyan pa/_bzhin pad ma lta bu la zla gam lta bus mdzes par byas pa dag sbrang rtsi dang /_sbrang chang mngar ba dang /_me tog gi chang gis rgyags 
[\[293a.3\]]shing myos pas 'khyud nas 'dug ste/_de dag thams cad 'di skad ces bdag cag thams cad jo co 'di'i g.yog dang bsnyen bkur bya'o/_/khyod 'di nas bsod nams kyi stobs kyis bsgrubs pa'i mtho ris kyi 'jig rten gyi dri zhim zhing bde ba'i lha'i 'dod pa'i longs spyod shis pa 
[\[293a.4\]]'di la kun du spyod cig ces 'dzer to/_/drang srong chen po lha'i bu de dang /_lha'i bu mo de dag lhan cig tu dga' tshal dang /_/'dris tshal dang /_ar mo nig lta bu'i rdo leb dang /_rnam par mnyam 'phrul dang /_rab 'bab dang /_seng seng po dang /_me tog gi 'phral thabs dang /_
[\[293a.5\]]shing yongs 'du sa brtol la sogs pa'i skyed mos tshal dam pa mchog tu bde zhing bsil ba/_gnod pa'i rlung med pa/_lha'i bya nam mkha' 'gro zhes bya ba'i sgra snyan pas mdzes par byas pa/_lha'i me tog dang /_'bras bu dang /_spos kyis kun du gang ba/_bai dUr+ya dang /_
[\[293a.6\]]nor bu dang /_spug dang /_rdo'i snying po rnam pa sna tshogs kyi sgron ma can/_bung ba dang /_khu byug rgyags pa dang /_bya sgra snyan pa 'byin pa/_rma bya 'dab gshog rtse mo gser can yod pa/_nor bu dang /_rin po che'i thig les rnam par bkra zhing bkra shis pa yod pa/_sna mtho zhing 
[\[293a.7\]]ring ba/_bai dUr+ya'i mchu las sgra skad snyan pa sna tshogs 'thun par sgrogs pa/_me tog bkram pa rnam par phye bas brgyan pa'i phyogs rnams na lha'i bu 'di dag 'dod pas ngoms pas rgyun du longs spyod par gyur te gnas so/_/sum cu rtsa gsum pa'i lha'i gnas de na rdzing bu gru bzhi pa zab pa/_chu 
[\[293b\]]
[\[293b.1\]]dang ba/_ha cang grang ba yang ma yin/_ha cang dro ba yang ma yin pa/_yid du 'ong ba/_chu dri ma med pa/_pad ma 'dab ma brgya pa kha bye ba yod pa/_dogs shing gis mdzes par byas pa/_me tog bkram pas chu yid du 'ong ba'i rdzing bu de dag na lha'i bu de dag lha'i bu mo brgya stong 
[\[293b.2\]]gis bskor nas chu la rtse ba rjes su myong zhing bde bar gnas so/_/drang srong chen po de dag na de dag gi skyed mos tshal dang /_nags tshal gyi gam yon rnam pa sna tshogs kyi thig les rnam par bkra ba'i snod mngon par 'grub ste/_lha'i bu de dag snod de dag 'dod pa na me tog kun da dang /_
[\[293b.3\]]ku mu da dang /_kha ba lta bu dang /_dngul gyi kha dog lta bu'i kha zas mngon par 'grub bo/_/drang srong chen po rin po che'i snod gcig la za ba na/_gang gis kha cig gi kham blangs pa ni rin po che'i kha dog lta bur gyur/_kha cig gi kham blangs pa ni kha dog ser po dang /_sngon 
[\[293b.4\]]po dang /_dkar por gyur te/_kha dog gcig tu 'dra bar kha dog rgyas pa mchog dang ldan pa gcig pa de dag gi rin po che'i snod de dag las kha zas kyi khyad par so so tha dad par 'byung ste/_de ni de dag gi sbyin pa nye ba'i nyon mongs pa can gyi rnam par smin par blta ste/_gang gis 
[\[293b.5\]]sngar sbyin pa byin la phyis 'gyod par gyur pa'i las de'i rnam par smin pas de'i zas kha dog ngan par 'grub bo/_/gang gis sngar sbyin pa byin la phyis byams pa dang ldan pa'i sems kyis snying rje bskyed de dga' ba bskyed par gyur pa'i las de'i rnam par smin pas de'i zas kyi bye brag kha dog 
[\[293b.6\]]bzang po rin po che lta bur snang ba 'grub ste/_drang srong chen po khyod kyis de ltar las kyi 'bras bu rnam par smin pa shes par bya'o/_/drang srong chen po gzhan yang sum cu rtsa gsum pa'i gnas kyi lha'i ris de na shi ri sha ka zhes bya ba'i skyed mos tshal yal ga dang /_me tog dang /_
[\[293b.7\]]'bras bu sna tshogs kyis rab tu brgyan pa/_shing brgya stong sna tshogs stug pa/_stug po'i mthongs na shel ltar dri ma med pa'i rdo leb shin tu phyi bdar byas pa phun sum tshogs pa zhi zhing dbang po rab tu zhi ba'i thub pa 'dod chags dang bral bas bsten pa yod de/_de na 'dod pa'i longs 
[\[294a\]]
[\[294a.1\]]spyod can gyi lha'i bu dang /_lha'i bu mo'i tshogs mi gnas so/_/drang srong chen po skyed mos tshal dam pa shi ri sha ka de na me tog dang 'bras bu'i shing ljon pa mang po las rtag tu lha'i gtam brjod pa'i sgra 'byung ngo /_/drang srong chen po de na nyan thos kyi dge 'dun 'dus pa'i 
[\[294a.2\]]gnas brtan ba lang bdag bram ze'i rigs su skyes pa/_bsam gtan la gnas pa/_snying rje dang /_dga' ba dang /_btang snyoms la gnas pa/_byams pa'i ting nge 'dzin la snyoms par zhugs te 'dug go_/drang srong chen po de zhag bdun gyi bar du dbugs phyi nang du mi rgyu'o/_/drang 
[\[294a.3\]]srong chen po de byams pa'i ting nge 'dzin la snyoms par zhugs pa'i tshe 'dod na rlung mi ldang ngo /_/drang srong chen po de sreg pa'i bskal pa'i tshes me lce gcig tu gyur pa na yang de'i lus yungs 'bru tsam yang tshig par mi 'gyur ro/_/de'i tshigs kyis ri'i rgyal po ri rab kyang phigs so/_/klu'i 
[\[294a.4\]]rgyal po dga' bo dang /_nye dga' stobs che ba/_cher gdug pa'i shugs can rdzu 'phrul che ba/_dbugs kyis kyang ri'i rgyal po ri rab 'jig pa/_rgya mtsho chen po bzhi yang skam par byed pa/_gtum zhing cher gdug pa'i shugs can klu'i rgyal po de gnyis kyang dge slong ba lang 
[\[294a.5\]]bdag de'i ting nge 'dzin gyi mthus gdug pa med par 'gyur ro/_/drang srong chen po gnas brtan ba lang bdag skyed mos tshal shi ri sha ka na gnas shing bsam gtan la gnas par lha gzhon nu de dag dang /_lha'i bu mo de dag gis mthong nas gus pa dang bcas ri mo dang bcas pas gnas 
[\[294a.6\]]brtan de la dga' ba dang dad pa skyes nas lha'i me tog man dA ra ba dang /_man dA ra ba chen po dang /_man dzu Sha ka dang /_man dzu Sha ka chen po dang /_ud pa la dang /_ku mu da dang /_dri mchog dang /_pad ma dkar pos gtor nas thal mo sbyar ba byas te phyag 'tshal nas/_sum 
[\[294a.7\]]cu rtsa gsum ris kyi lha'i bu de dag thams cad kyis gnas brtan ba lang bdag la yongs su bskor te mchod pa chen po byas nas mdun gyis bltas te gnas nas lha'i zas bdud rtsi'i ro dang ldan pas tshim par byed cing ci bder byed do/_/gnas brtan ba lang bdag de lha'i bu de dag la 
[\[294b\]]
[\[294b.1\]]chos ston pa ni 'di lta ste mdo'i sde dang /_dbyangs kyis bsnyad pa'i sde dang /_lung du bstan pa'i sde dang /_tshigs su bcad pa'i sde dang /_ched du brjod pa'i sde dang /_gleng gzhi'i sde dang /_de lta bu byung ba'i sde dang /_skyes pa rabs kyi sde dang /_shin tu rgyas pa'i sde dang /_rmad 
[\[294b.2\]]du byung ba'i chos kyi sde dang /_'dul ba'i sde dang /_mdo sde'i lung gi phyogs yang dag par rab tu ston te/_de dag dga' ba dang /_dad pa skyed do/_/de lha'i skyed mos tshal de na bsam gtan la gnas te thams cad bde ba dang ldan par skyed mos tshal shi ri sha ka na rten cing 
[\[294b.3\]]gnas so/_/drang srong chen po gzhan yang sum cu rtsa gsum lha'i ris de na lha'i 'dun sa chos [{]bzangs [,]bzang [}]zhes bya ba yod do/_/de'i ka ba brgyad khri bzhi stong gser dang /_dngul dang /_rdo rje dang /_spug dang /_rdo'i snying po las byas pa/_tsan dan mchog shing gi snying po la sogs 
[\[294b.4\]]pa dril bu g.yer ka sgra snyan pa'i dra bas khebs par byas pa/_sa phyogs gser gyi bye ma bdal ba'o/_/lha'i 'dun sa chos [{]bzangs [,]bzang [}]lha'i ras rab tu sbyangs pa/_rgyal mtshan dang /_gdugs dang /_ba dan bsgreng ba dang /_lha'i rol mo khong hu dang /_pi bang dang /_gling bu 
[\[294b.5\]]dang /_rdza rnga dang /_rnga pa Ta ha dang /_lcags kyi sil khrol dang /_dung dang /_pi bang rgyud gsum pa rab tu sgrogs pa/_ga zha dang /_sil khrol dang /_ca co'i sgra snyan pa 'byin pa dang ldan pa/_me tog dang /_'bras bu dang /_yal ga dang /_khu byug gnas shing phan tshun 
[\[294b.6\]]nas sgra 'byin pa de na lha dang /_lha mo de dag dga' ba dang /_bde ba skye ba'i bzhin gyis gnas so/_/drang srong chen po lha'i 'dun sa chos [{]bzangs [,]bzang [}]de'i sa'i ngos nor bu rin po ches rab tu spras pa/_ljang gus byugs pas mdog snum zhing bai dUr+ya ltar dri ma med de/_me long gi ngos lta bur byas 
[\[294b.7\]]pa rab tu 'jam pa na spos kyi phye ma dang /_me tog rnam pa sna tshogs 'thor ba/_rlung dang /_nyi ma dang /_sha sbrang dang /_sbrang bu dang /_sbrul gyi nyes pa yongs su spangs pa/_ngang gis gnyid dang /_snyom pa dang /_le lo rnam par spangs pa mthong khung dang /_skar khung zla kham lta 
[\[295a\]]
[\[295a.1\]]bu'i dra ba'i bu gnas reg na bde ba'i rlung gtong ba/_rta babs dang /_yang tog dang /_yang tog chung ngu nas bde ba'i rlung gtong ba/_rin po che'i phreng ba bres pa'i sgras rtag tu mdzes par byas pa/_dri rab tu zhim pa 'byung ba'i spos dang me tog gi sil ma 'thor 
[\[295a.2\]]ba yid du 'ong ba/_bzhin zla ba dang /_nyi ma dang /_me long gi dkyil 'khor lta bu/_lha'i khyad par gyis gzugs rab tu brgyan pa'i lha'i bu mo dag gnas te/_drang srong chen po lha'i 'dun sa chos [{]bzangs [,]bzang [}]de na lha'i bu mo rol mo'i dbyangs sgra sgrogs so/_/lha'i 'dun sa chos 
[\[295a.3\]{]bzangs [,]bzang [}]de ni gru bzhi lham pa/_shin tu rnam par phye ba/_ngos yangs pa/_shing ljon pa dang /_skyed mos tshal dang /_nags dang /_nags tshal gzhan rnam pa sna tshogs kyis mdzes par byas pa/_rgyar kho ra khor yug tu dpag tshad brgya yod pa/_gser dang pad ma 
[\[295a.4\]]bkram pa/_me tog sil ma bkram pa/_glu dbyangs kyi sgra 'byung ba/_pad ma dang shing yongs 'du sa brtol gyis mdzes par byas pa'o/_/lha'i 'dun sa chos [{]bzangs [,]bzang [}]de ni yo byad kyi khyad par thams cad gser dang /_dngul dang /_bai dUr+ya dang /_spug dang /_rdo'i 
[\[295a.5\]]snying po las byas pa/_rin po che'i phung po yongs su bzung ba/_gser gyi snying pos kun tu khyab pa/_ri rnam pa du mas nye bar bskor cing sna tshogs rnam par bkra bas mdzes par byas pa/_ngos skyed mos tshal brgya stong gis mdzes par byas pa ste/_sum cu rtsa gsum gyi lha 
[\[295a.6\]]mya ngan dang /_nad kyi rnam pa'i nyes pa las grol ba dag skyed mos tshal mchog tu dga' 'dun myong nas lha'i 'dun sa chos [{]bzangs [,]bzang [}]der 'dus te rtse ba rjes su myong ngo /_/drang srong chen po sum cu rtsa gsum gyi lha'i ris de na blta na sdug ces bya ba'i gzhal med khang zla ba dang nyi ma dang /_
[\[295a.7\]]me long gi ngos ltar dri ma med pa/_dri rab tu zhim pa'i spos dang me tog gis mdzes par byas pa/_phreng ba dang byug pas bres pas mdzes par byas pa/_bud med brgya stong gis mdzes par byas pa/_'jo zhing sgeg pa/_mig zur gyis lta zhing khro gnyer gyi rim pa g.yo ba'i 
[\[295b\]]
[\[295b.1\]]cha byad can 'khod pa/_ngos me tog rnam pa sna tshogs phal po ches mdzes par byas pa/_nor bu'i skyang nul byas pa/_dril bu g.yer ka'i dra ba bres pas mdzes par byas pa/_rta dang /_glang po che dang /_shing rta'i rmig pas reg na gser gyi rdul ldang ba dang /_cod pan 
[\[295b.2\]]chags shing 'byor pas mdzes par byas pa yod do/_/drang srong chen po blta na sdug ces bya ba'i gzhal med khang de la ka ba drug khri yod de/_ka zhu lha'i gser dang /_dngul dang /_bai dUr+ya las byas pa sna tshogs kyi 'phras rnam par spras pa/_shing ta ma la'i lo ma dang /_
[\[295b.3\]]a ga ru dang /_bdug pa'i phreng ba dri rab tu zhim par byas pa'i khyad par can no/_/gzhal med khang de na lha'i dbang po brgya byin gnas te/_lha'i bud med brgya stong gis bskor ba/_gser dang rdo rje'i myu gus lus mdzes par byas pa/_lha'i 'dod pa la rtse ba rjes su myong ba/_
[\[295b.4\]]glang po che dgu khri'i stobs dang ldan pa/_lag pa glang po che'i sna lta bu/_mdog gser dri ma med pa ltar ser ba/_lus grims pa/_ro stod seng ge'i 'dra ba/_rna cha dri ma med pa 'gul bas lus snang bar byas pa/_gos mchog tu phra la ring zhing nar ba/_dbang po'i 
[\[295b.5\]]brda sprod pa 'dod cing bstan bcos shes shing mkhas pa/_lha'i bu brgya stong du ma rjes su 'brang zhing lha'i gser gyi gzhal med khang gi gnas na rgyu ba/_gser gyi skud pa dang /_se mo do dang /_do shal gyis brang brgyan cing mdzes par byas pa/_ha cang tsho ba yang ma 
[\[295b.6\]]yin/_ha cang ring ba yang ma yin pa/_rkang pa shin tu gnas pa/_bdud rtsi'i ro dang ldan pa'i kha zas za ba/_mkhur tsos bud med brgya stong gis zur gyis lta ba dang ldan pa/_glang po che sa srung gi bu rgyags pa'i rna ba'i rlung gis sgra phyung ba ste/_drang srong chen po lha'i dbang 
[\[295b.7\]]po'i rgyal po de'i lus la rus pa med do/_/de'i lus la nad thams cad med de/_dri rab tu zhim pa dang ldan la gdangs shin tu snyan cing 'jam pa'i dbyangs dang ldan no/_/lha'i rgyal po de'i lus kyi dris phog na spos kyi glang po che rab tu rgyags shing bdo ba yang rgyags pa 
[\[296a\]]
[\[296a.1\]]yongs su 'bri bar 'gyur ro/_/drang srong chen po lha'i dbang po de'i lus kyi tshad ni de bzhin gshegs pa'i sku'i tshad tsam mo/_/de'i gzugs che ba gser gyi mdog lta bu de mthong nas 'phags pa nyan thos rnams kyang de'i gan du 'dong ste/_lha'i dbang po'i 
[\[296a.2\]]gzugs phun sum tshogs pa de bzhin gshegs pa dang 'dra'o zhes brjod do/_/de nas drang srong chen po rgyas pas lha'i dbang po'i lus kyi tshad thos nas ngo mtshar du gyur pa dang /_bcom ldan 'das kyis bka' stsal pa/_drang srong chen po dbang chen po'i lus chung ngu mi rtag pa'i 
[\[296a.3\]]rjes su 'brang ba gar mkhan gyi cha byad lta bur shin tu spras pa/_glegs shing gi las dang /_shing gi las dang /_'khrul 'khor gyi las lta bur byas pa/_me tog gi las lta bur yud tsam zhig mdzes pa/_me long gi nang gi gzugs brnyan lta bu la khyod ci'i phyir ngo 
[\[296a.4\]]mtshar du byed/_drang srong chen po khyod dge slong ma 'gags pa'i lus pha dang ma las skyes pa'i tshigs tshigs mtshams mtshams re re la yang dbang po chen po 'dun par 'gyur ba la ltos/_drang srong chen po gzhan yang dge slong ma 'gags pa'i lus la rdzu 'phrul gyi sgyu ma 
[\[296a.5\]]la da ltos/_de nas dge slong ma 'gags pa bcom ldan 'das kyis bskul bar shes nas ting nge 'dzin la snyoms par zhugs pa dang /_ting nge 'dzin de'i mthus dge slong ma 'gags pa lha'i gser 'bar ba dang /_byi ru'i sdong po'i kha dog mchog dang ldan pa/_gtsug gi 
[\[296a.6\]]nor bu dang cod pan 'phyang ba'i gtsug phud dang ldan pa/_mkhur ba rgyas shing mdangs snum pa'i mdog can/_mig lha'i ud pa la sngon po 'dra la/_nor bu dang /_spug dang /_rdo'i snying po dang ldan pa'i klu'i rgyal po lta bur kun tu snang ste/_de'i gzugs chen po mngon par 
[\[296a.7\]]grub pa'i lha'i dri dang gzugs kyis 'khor thams cad la snang bar byas pas ngo mtshar dang dga' bar gyur te dri rab tu zhim pa'i dri dang ldan par gyur to/_/de'i cho 'phrul de drang srong chen po rgyas pas mthong nas snying 'phar zhing stan las langs te thal mo sbyar nas rab tu ngo mtshar du 
[\[296b\]]
[\[296b.1\]]gyur pas sgra cher kye a la la legs so/_/gang gi phyir bdag de bzhin gshegs pa dang phrad cing 'dus la thams cad mkhyen pa'i sgo nas 'di lta bu sngon ma mthong ba'i cho 'phrul mthong ba mi nyid thob pa bdag don mchis so/_/bcom ldan 'das kyis drang srong chen po rgyas pa la 
[\[296b.2\]]'di skad ces bka' stsal to/_/drang srong chen po 'di ji snyam du sems/_dbang po chen po'i lus dang /_gang 'di dge slong ma 'gags pa'i lus gser 'bar ba dang /_nor bu mchog las grub pa 'di gnyis gang bzang /_de skad ces bka' stsal pa dang /_bcom 
[\[296b.3\]]ldan 'das la drang srong chen po rgyas pas 'di skad ces gsol to/_/bcom ldan 'das gang 'di dge slong ma 'gags pa'i lus de la dbang po chen po'i lus kyis brgya'i char yang nye bar mi mchi/_stong gi cha dang /_brgya stong gi cha'am/_grangs sam/_char ram/_bgrang bar 
[\[296b.4\]]ram/_dper yang mi bzod do/_/drang srong chen po bsod nams las bsgrubs pa'i lus la dge ba'i rtsa ba bsngos pa'i khyad par ni de ltar blta'o/_/drang srong chen po sum cu rtsa gsum gyi lha'i ris de na/_brgya byin gyi chung ma'i dam pa bde sogs zhes bya ba lha'i bu mo brgya stong 
[\[296b.5\]]gis yongs su bskor cing dga' tshal na 'dug ste/_lus spos dang /_phreng ba dang /_me tog gis brgyan cing 'bar ba/_lha'i me tog pad ma dang /_ud pa la dri rab tu zhim pa'i dri dang ldan pa/_mchu gser dang bim pa 'dra ba/_mchog tu 'bar ba'i cha byad 'dzin pa/_mchog 
[\[296b.6\]]tu phral 'tsher ba/_skyed mos tshal dang nags na rgyu ba/_lha'i rgyan dang /_rkang gdub dang /_gdu bu dang /_gdu bu bsgril ma dang /_do shal dang /_se mo dos lus dud pa/_'phral ba dang mkhur ba che la shin tu rnam par phye ba/_nor bu dang gser shin tu rnam par phye ba'i ska rags kyis bcings pa 
[\[296b.7\]]'jo zhing sgeg pa'i rjes su chags pa/_mig ring zhing phye la 'dzum pa/_lag pa'i nang ri mo ring pos khyab pa/_lte ba zab pa/_khro ba dang /_ser sna dang /_phrag dog dang /_'thab pa dang /_rtsod pa'i nyes pa spangs pa/_bzhin khro gnyer gyi rim pa g.yo ba dang bral ba/_mngal 'dzin pa'i skyon rnam par 
[\[297a\]]
[\[297a.1\]]spangs pa'i lus dang ldan pa'o/_/lha'i bu mo bde sogs zhes bya ba de shin tu 'dod pa la chags pa las byung ba'i sgeg pa/_ri rab la yod pa'i gzhal med khang dang /_shing gel pa dang 'khri shing gi bla res khebs par byas pa las byung ba'i 'dod pa skyes pas byung ba/_
[\[297a.2\]]me tog 'thor ba dang bcas pa'i rlung ldang ba/_ha cang ring ba yang ma yin/_ha cang thung ba yang ma yin/_dku ha cang sbom pa yang ma yin/_ha cang phra ba yang ma yin pa/_lus ha cang sbom pa yang ma yin/_ha cang phra ba yang ma yin pa/_bzhin mdangs can/_gtsang zhing mdzes pa/_pad ma 
[\[297a.3\]]'dod pa/_dri rab tu zhim pa'i dri'i ngad rlung gis bdas pa rmad du byung bas mdzes par byas pa'o/_/drang srong chen po de ltar sum cu rtsa gsum ris kyi lha de dag ni nad med pa/_rims nad med pa/_skyed mos tshal dang /_nags tshal dang /_gzhal med khang gi gnas kyi nang na gnas shing 
[\[297a.4\]]rgyu ba'o/_/de dag gi tshe ni lha'i lo stong thub bo/_/de dag lha'i gnas de na gnas pa las bsod nams zad nas tshe zad par gyur pa'i tshe shi 'pho ba'i ltas sngon ma byung ba lnga 'byung ste/_rdzing bu shel rdo ltar gsal ba/_reg na bde ba'i rlung ldang ba/_rdzing bu'i 'gram 'khri shing gi bla 
[\[297a.5\]]re dang /_shing gel pa phun sum tshogs pa dang ldan par zhugs pa na 'bru mar gyis gtor ba lta bu 'byung ngo /_/des 'bru mar gyis gtor ba de mthong nas snying dngangs skrag ste/_rdzing bu de nas byung nas nags stug por rgyug cing bros so/_/de rings par 'gro ba lha'i bu mo de dag gi 
[\[297a.6\]]mthong nas phyi bzhin du 'brangs pa dang /_de nags stug po de'i nang na shing drung zhig na gnas shing 'dug go_/de nas lha'i bu mo de dag snying rje rje skad du ga chad par ngu zhing 'di skad ces jo co bdag cag bor ta gcig pu shing drung 'di na ci dga' zhes 'dzer te de ngu zhing dman pa'i sgras slar 'di skad ces smras 
[\[297a.7\]]so/_/bdag 'di na sngon ma byung ba 'bru mar gyis gtor ba lta bu lus las byung ngo zhes de skad smras pa dang /_mchan khung gnyis nas rngul byung nas/_de dag gis rngul byung ba mthong ba dang /_lha'i bu mo de dag ring du dong ste yongs su spangs so/_/des yongs su spangs par shes nas mya ngan gyis reg go_/de 
[\[297b\]]
[\[297b.1\]]mya ngan gyis reg pas dbugs drag tu rgyu'o/_/dbugs rgyu ba'i rgyus lus la gdung ba skyes so/_/de lus dang sems gdungs pas me tog gi thod sngon rnyis mi srid pa yang rnyis/_phreng ba yang yongs su rnyis/_sngon rnyings mi srid pa'i gos kyang rnyis/_lha'i gding ba bting ba'i mal cha la yang 
[\[297b.2\]]dga' ba mi rnyed do/_/de nas lha'i bu mo de dag gis 'chi 'pho ba'i ltas kyis nyen par shes nas de'i dri de mi bzod de ring du spangs nas snying rje rje skad ga chad par bdag dbang med par ngu'o/_/'bral ba'i sdug bsngal gyis nyen nas rab tu ngu zhing kyi hud lus mchog tu shin tu 'jam pa/_lha'i 
[\[297b.3\]]skyed mos tshal dang /_nags tshal na rgyu ba/_sum cu rtsa gsum gyi gling na ngur ba dang 'dra ba/_lha'i mdun sa chos [{]bzangs [,]bzang [}]na ngang pa'i rgyal po dang 'dra ba/_dga' tshal na bya ka lan da blta bu/_rdzing bu na spos kyi glang po che 'dra ba/_shing yongs 'du sa brtol dang /_skyed mos tshal na bung ba lta bu/_
[\[297b.4\]]'dres pa'i tshal na me tog gi rna rgyan lta bu bdag cag bor te da gar song /_gang na gnas zhes 'dzer cing bdag la dbang med par ngu'o/_/de bdag la dbang med par rims nad kyis btab ste/_rims des lus dang sems dkrugs nas 'dron po 'dron pa mang po dang bral te 'brog 'tshol ba dang 
[\[297b.5\]]mtshungs la ma grogs gru zhig pa dang 'dra/_rgyal po yid bzhin gyi nor bu stor ba dang mtshungs/_ri zhig pa dang 'dra bar mi rtag pa'i rlung gis gtor nas lus sa'i steng na 'gre ldog ste/_nam mkha' lding gi mchus klu gzhon nu zin pa dang 'dra bar 'dar bzhin du myur ba myur bar thal mo sbyar nas 
[\[297b.6\]]lha'i bu mo de dag la gsol ba btab pa tshur sheg lag pa'i thal mos nga'i lus la reg par gyis shig ces snying 'dar la gdungs bzhin du de smre sngags 'don cing gsol ba btab pa dang /_lha'i bu mo de dag gis bltas nas mi nye bar spangs te/_yan lag la reg par lta ga la byed kyi/_me tog 
[\[297b.7\]]can gyi yal ga thogs te 'chi 'pho bar 'gyur ba'i lha'i bu de'i snying kar bzhag nas 'di skad ces 'dzer te/_mtho ris kyi bsod nams yongs su nyams te da myur du 'dzam bu'i gling du skye bar 'gyur ro zhes de skad smras pa dang /_lha'i bu de bdag lus kyis yongs su btang bar shes nas kyi hud 
[\[298a\]]
[\[298a.1\]]kyi hud ces sgra cher snying rje rje skad du ngu zhing kye ma'o mtho ris lha'i gnas 'di'i lha'i yo byad dang /_rgyan dang /_skyed mos tshal mchog na rtse ba rjes su myong zhing lha'i bu mo 'di dag la bdag gis sdug par bsams pa las da bdag 'chi ba'i dus la phyogs shing zhugs pa'i tshe de dag 
[\[298a.2\]]nye bar mi gnas shing 'di skad ces khyod 'dzam bu'i gling du skye bar 'gyur ro zhes 'dzer to snyam nas yang dang yang du bdag gi gnas la blta zhing sa la 'gyel nas snying rje rje skad du smre sngags 'don te/_kyi hud dga' tshal dang /_'dres tshal dang /_ar mo nig ltar 'jam pa'i rdo leb dang /_kyi 
[\[298a.3\]]hud lha'i 'dun sa chos [{]bzangs [,]bzang [}]dang /_shing yongs 'du dang /_rnam par mdzes dang /_dga' tshal dang /_skyed mos tshal dang /_rdzing bu dang /_gzhal med khang dam pa sgo mang po 'di dag dang /_lha yul ba'i lha'i gnas 'di dag bor te/_da ni mtho ris kyi g.yang sa nas gdon mi za bar 
[\[298a.4\]]lhung ngo zhes skrag pa skyes nas de rang gi gnas la lta zhing kyi hud bdag gi mdza' bo byams pa rnams nga 'chir nye na ci'i phyir mi smra/_'di ltar nga ni da 'khor ba'i 'brog dgon pa dgongs mal ring por chas kyis tshur shog nga la 'khyud/_phyis ngas kyang khyed mi mthong /_khyod kyis kyang nga mi mthong 
[\[298a.5\]]ngo /_/kyi hud mtho ris 'di nas bsod nams kyi 'bras bu zad pas 'pho bar 'gyur ba'i tshe bdag la mun pa lta bur snang ngo /_/ci mtho ris 'di stongs sam/_'di na yang rol mo dang sil snyan kyang mi len nam/_de dag gi sgra yang mi grag go_/las kyi nyes pas bdag ni 'dir nyams par 
[\[298a.6\]]gyur to zhes de skad smras nas yang smre sngags 'don to/_/kyi hud mtho ris lha dang dri zas mdzes par byas pa na gang mig stong pa'i lha'i 'khor du 'gro ba dang /_phyis yang de mthong bar 'gyur ba ni bsod nams che'o/_/kun nas skyes pa'i me tog nga'i klad pa la 'dug pa ci'i phyir rnyis shes 
[\[298a.7\]]lha'i bu des smras pa dang /_lha'i bu sems dman pa dri ma med pa'i rna cha'i gdu bu 'gul ba thogs pa de dag thams cad me tog khyer te/_lha'i dbang po brgya byin lha'i bu brgya stong gis yongs su bskor cing lha mo bde sogs dang /_lha mo dag phyi bzhin 'brang ba mi sbyin gyi bu dang /_smig rgyu dang /_
[\[298b\]]
[\[298b.1\]]sna tshogs rgyan dang /_gtsug phud lnga pa dang /_tum bu rul sogs pa'i lha dang dri za rnams lha'i glu'i dbyangs len cing 'dod pa dag gis ltas lnga po des nyam thag par gyur pa mthong nas snying rje bskyed de/_nga ro gcig tu kyi hud mi rtag pa 'di ni rab tu drag cing mi bzad do zhes tshig smra'o/_/lha'i 
[\[298b.2\]]rgyal po brgya byin gyis kyang lha'i bu de la bltas nas tshangs pa'i dbyangs kyis 'di skad ces smras so/_/chog go lha'i bu bdag cag thams cad kyi 'gro ba yang 'di 'dras sred par ma byed/_ngan 'gror ma gnas shig_/lha'i bu de dag gis dbyangs gcig tu smras pa grogs po dge ba byed 
[\[298b.3\]]pa'i 'jig rten mi'i 'jig rten du song shig ces byas pa dang /_lha'i bu des bdag ni nges par 'chi yang dag snyam du bsams te/_thal mo sbyar nas lha mang po de dag la 'di skad ces gsol ba btab bo/_/bdag ni 'chi 'pho ba'i dus la nye bar gnas kyis lha'i bu thams cad bdag 
[\[298b.4\]]la bzod par mdzod cig_/de'i tshe shugs ring du phyung nas ltas gnyis byung ste/_mig pad ma'i lo ma rnyis pa lta bur gyur pa dang /_rgyan thams cad mi snang bar gyur pa'o/_/de nas lha'i bu de dag gis rgyan mi snang bar gyur pa mthong nas me tog man dA ra ba dang /_pad ma la sogs pas mngon par 
[\[298b.5\]]gtor/_pi bang dang /_gling bu dang /_sil snyan gyi sgra yang byas nas rgyan de dag kyang lhas bsdus par mthong nas 'dzam bu'i gling la dga' ba bskyed de/_de mchi ma zag cing ga chad par ngu ste 'chi ba'i dus kyi chos rnams sbyor ro/_/lha'i bsod nams dang tshe yongs su zad nas rlung drag 
[\[298b.6\]]po langs so/_/rlung dri rab tu zhim pa dang ldan pa des de'i lus la phog nas gtor te lha'i bu de gnas de nas 'chi 'pho bar 'gyur ro/_/gnas de nas 'pho ba na lus kyi gnas mi shes so/_/de gnas de nas 'phos nas mir skye ba yongs su len to/_/mir skyes te ma'i mngal na gnas pa'i tshe 
[\[298b.7\]]ma la mtshan mar blta ba ni de nyid glu dang /_gar dang /_rtse ba dang /_dgod pa la dga' ba'i dbang por 'gyur/_me tog dang /_'bras bu dang /_dgon pa la dga' bar 'gyur/_kha dog sna tshogs 'tsher ba'i gos 'chang bar 'gyur/_lha'i kha zas shin tu bzang po la sred par 'gyur ro/_/de ma'i mngal na 
[\[299a\]]
[\[299a.1\]]gnas pa'i tshe ma 'dod pa'i 'dod chags kyis kun nas bskor bar mi 'gyur/_de dri rab tu zhim pa'i cha lugs la dga' bar 'gyur/_gnyid log na yang rmi lam na lha'i don skul ba mthong bar 'gyur ro/_/drang srong chen po de mngal na gnas pa na phyin ci ma log pa'i rmi lam mthong ngo /_/
[\[299a.2\]]btsas pa'i dus na yang 'dod chags dang /_zhe sdang dang /_gti mug rnam par spangs nas btsas te/_de gzugs bzang ba/_blta na sdug pa/_mdzes pa/_rkang pa shin tu gnas pa/_shis pa'i yan lag dang nying lag 'brel pa/_lag pa dang /_rkang pa ring la sbom pa/_ro stod seng ge lta bu/_so thags bzang 
[\[299a.3\]]ba/_shin tu 'jam pa'i lus so/_/de gcig tu 'dod pa'i 'dod chags la chags par 'gyur/_/'dod chags mi bzad pa/_gos phra ba la dga' ba/_skyed mos tshal la dga' ba/_lha'i dri dang rol mo la dga' bar 'gyur ro/_/de gser dang /_nor thams cad 'byor ba'i rigs chen por skye ste/_sbyin pa dang /_dul ba dang /_
[\[299a.4\]]yang dag par sdom pa la dga' bar 'gyur ro/_/gal te 'dod pa la shin tu chags nas sbyin pa dang /_tshul khrims la dga' bar ma gyur na/_de phyir gcig nas gcig tu dbul po'i rigs su skye bar 'gyur te/_ser sna can dang /_tshul khrims 'chal pa rnams la bstod pa dang /_ha cang sngo ba yang ma yin pa dang /_
[\[299a.5\]]ha cang dkar ba yang ma yin pa dang /_skye bo thams cad dga' ba dang /_gzhan gyi chung ma la chags shing bdag gi chung ma la mi lta ba dang /_rtsa lag gi skye bo la dga' bar 'gyur ro/_/drang srong chen po 'di ni sum cu rtsa gsum lha'i ris nas shi 'pho ba'i ltas 'byung ba'o/_/bcom ldan 'das kyis de skad ces bka' 
[\[299a.6\]]stsal nas/_drang srong chen po rgyas pa dang /_drang srong chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa 
[\[299a.7\]]las drang srong rgyas pas zhus pa'i le'u zhes bya ste bzhi bcu rtsa dgu pa rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//
