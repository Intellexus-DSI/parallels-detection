[\[1a\]]
[\[1a.1\]]@#/_/mdo sde ca pa bzhugs so/_/
[\[1b\]]
[\[1b.1\]{D106}]@##/_/rgya gar skad du/_Ar+ya san d+hi nir mo tsa na nA ma ma hA yA na sU tra/_bod skad du/_'phags pa dgongs pa nges par 'grel pa zhes bya ba theg pa chen po'i 
[\[1b.2\]]mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das gzhal med khang rin po che sna bdun 
[\[1b.3\]]mchog tu 'bar ba bkod pa/_'jig rten gyi khams dpag tu med pa rgyas par 'gengs pa'i 'od zer chen po shin tu mnga' ba/_gnas kyi bye brag shin tu rnam par phye ba/_mtha' yas pa rnam 
[\[1b.4\]]par gzhag pa/_dkyil 'khor yongs su ma chad pa/_khams gsum pa las yang dag par 'das pa'i spyod yul/_'jig rten las 'das pa de'i bla ma'i dge ba'i rtsa ba las byung ba/_
[\[1b.5\]]dbang sgyur ba'i rnam par rig pa shin tu rnam par rig pa'i mtshan nyid/_de bzhin gshegs pa'i gnas/_byang chub sems dpa' dpag tu med pa'i dge 'dun rjes su dong ba/_lha dang klu 
[\[2a\]]
[\[2a.1\]]dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa mtha' yas pa rnam par rgyu ba/_chos kyi ro'i dga' ba dang bde ba chen pos brtan pa/_sems can thams cad kyi don thams cad 
[\[2a.2\]]yang dag par thob par mdzad pas nye bar gnas pa/_nyon mongs pa'i dri ma'i gnod pa thams cad dang bral ba/_bdud thams cad yongs su spangs pa/_thams cad kyi bkod pa las lhag pa/_de bzhin gshegs pa'i byin gyi rlabs kyis bkod pa/_dran pa 
[\[2a.3\]]dang blo gros dang /_rtogs pa chen pos nges par 'byung ba/_zhi gnas dang lhag mthong chen po bzhon pa yin pa/_rnam par thar pa'i sgo chen po stong pa nyid dang mtshan ma med pa dang /_smon pa med pa nas 'jug pa/_rin po che'i pad ma'i rgyal po chen po yon tan 
[\[2a.4\]]gyi tshogs mtha' yas pas brgyan pa'i bkod pa la rten pa na bzhugs te/_bcom ldan 'das legs par thugs su chud pa'i blo dang ldan pa/_kun tu spyod pa/_gnyis mi mnga' ba/_mtshan nyid med pa'i chos la mchog tu gzhol bar mdzad pa/_sangs rgyas 
[\[2a.5\]]kyi gnas pas gnas pa/_sangs rgyas thams cad dang mnyam pa nyid brnyes pa/_sgrib pa med pa'i rtogs pa thugs su chud pa/_phyir mi zlog pa'i chos dang ldan pa/_spyod yul gyis mi 'phrogs pa/_bsam gyis mi khyab pa rnam par 'jog pa/_dus gsum la 
[\[2a.6\]]mnyam pa nyid tshar phyin pa/_'jig rten gyi khams thams cad du zhugs pa'i sku lnga dang ldan pa/_chos thams cad la the tsom med pa'i mkhyen pa mnga' ba/_spyod pa thams cad dang ldan pa'i blo mnga' ba/_chos shes pa la nem nur mi mnga' ba/_rnam par ma 
[\[2b\]]
[\[2b.1\]]brtags pa'i sku mnga' ba/_byang chub sems dpa' thams cad kyis ye shes yang dag par blangs pa/_sangs rgyas kyi gnas pa gnyis su med pa/_dam pa'i pha rol tu byon pa/_de bzhin gshegs pa ma 'dres pa'i rnam par thar par mdzad pa'i ye shes kyi mthar phyin 
[\[2b.2\]]pa/_mtha' dang dbung med pa'i sangs rgyas kyi sa mnyam pa nyid thugs su chud pa/_chos kyi dbyings kyis klas pa/_nam mkha'i khams kyi mthas gtugs pa de/_nyan thos kyi dge 'dun tshad med pa thams cad kyang /_cang shes pa/_sangs 
[\[2b.3\]]rgyas kyi sras/_sems shin tu rnam par grol ba/_shes rab shin tu rnam par grol ba/_tshul khrims shin tu rnam par dag pa/_chos 'dod pa rnams dang bde bar phrad pa/_mang du thos pa/_thos pa 'dzin pa/_thos pa bstsags pa/_legs par bsam pa sems 
[\[2b.4\]]pa/_legs par smra ba rjod pa/_legs par bya ba'i las byed pa/_shes rab myur ba/_shes rab mgyogs pa/_shes rab rno ba/_nges par 'byung ba'i shes rab can/_nges par rtogs pa'i shes rab can/_shes rab che ba/_shes rab yangs pa/_shes rab zab pa/_
[\[2b.5\]]shes rab mnyam pa med pa/_shes rab rin po che dang ldan pa/_rig pa gsum dang ldan pa/_tshe 'di la bde bar gnas pa'i mchog thob pa/_/yongs su sbyong ba chen po/_/spyod lam rab tu zhi ba phun sum tshogs pa/_bzod pa dang nges pa chen po dang ldan pa/_de bzhin 
[\[2b.6\]]gshegs pa'i bka' la shin tu zhugs pa sha stag dang /_sangs rgyas kyi zhing tha dad pa nas 'dus pa'i byang chub sems dpa' dpag tu med pa thams cad kyang gnas chen po la gnas shing yang dag par zhugs pa/_theg pa chen po'i chos kyis nges par byung ba/_sems 
[\[2b.7\]]can thams cad la sems mnyam pa/_rtog pa dang /_rnam par rtog pa dang /_yongs su rtog pa thams cad bral ba/_bdud dang phyir rgol ba thams cad bcom pa/_nyan thos dang rang sangs rgyas kyi yid la byed pa thams cad las ring du gyur pa/_chos kyi ro'i dga' ba 
[\[3a\]]
[\[3a.1\]]dang /_bde ba chen pos brtan pa/_'jigs pa chen po lnga las yang dag par 'das pa/_phyir mi ldog pa'i sa bgrod pa gcig par gyur pa/_sems can thams cad kyi gnod pa thams cad rab tu zhi bar byed pa'i sa mngon du gyur pa sha stag 
[\[3a.2\]]la 'di lta ste/_byang chub sems dpa' sems dpa' chen po don zab dgongs pa nges par 'grel dang /_tshul bzhin kun 'dri dang /_chos 'phags dang /_blo gros shin tu rnam dag dang /_blo gros yangs pa dang /_yon tan 'byung gnas dang /_don dam yang dag 
[\[3a.3\]]'phags dang /_'phags pa spyan ras gzigs dbang phyug dang /_byams pa dang /_byang chub sems dpa' sems dpa' chen po 'jam dpal la sogs pa dang thabs cig go/_/de nas byang chub sems dpa' tshul bzhin kun 'dris kyis brjod du med pa dang /_gnyis 
[\[3a.4\]]su med pa'i mtshan nyid don dam pa las brtsams te/_byang chub sems dpa' don zab dgongs pa nges par 'grel pa la dri ba dris pa/_kye rgyal ba'i sras chos thams cad gnyis su med pa chos thams cad gnyis su med pa zhes bya na/_chos thams cad ni gang /_ji 
[\[3a.5\]]ltar na gnyis su med pa yin/_rigs kyi bu chos thams cad chos thams cad ces bya ba ni gnyis ji tsam pa ste/_'dus byas dang /_'dus ma byas so/_/de la 'dus byas ni 'dus byas kyang ma yin/_'dus ma byas kyang ma yin no/_/'dus ma byas ni 'dus ma byas 
[\[3a.6\]]kyang ma yin/_'dus byas kyang ma yin no/_/smras pa/_kye rgyal ba'i sras ji ltar na 'dus byas ni 'dus byas kyang ma yin/_'dus ma byas kyang ma yin la/_'dus ma byas kyang 'dus ma byas kyang ma yin/_'dus byas kyang ma yin/_rigs kyi bu 'dus byas zhes bya ba de ni ston pas btags pa'i tshig yin 
[\[3a.7\]]te/_ston pas btags pa'i tshig gang yin pa de ni/_kun tu rtog pa las byung ba tha snyad du brjod pa yin la/_kun tu rtog pa las byung ba tha snyad du brjod pa gang yin pa de ni/_kun tu rtog pa sna tshogs kyi tha snyad du brjod pa gtan yongs su ma grub pa'i phyir 'dus byas ma yin 
[\[3b\]]
[\[3b.1\]]no/_/rigs kyi bu 'dus ma byas zhes bya ba de yang tha snyad kyi khongs su gtogs pa yin la/_'dus byas dang 'dus ma byas su ma gtogs pa gang ci brjod kyang de yang de dang 'dra ba nyid du gyur/_de yang de dang 'dra ba nyid du 'gyur ro/_/brjod pa ni dngos po med pa 
[\[3b.2\]]can yang ma yin te/_dngos po de yang gang zhe na/_'phags pa rnams kyi 'phags pa'i shes pa dang /_'phags pa'i mthong bas brjod du med par mngon par rdzogs par sangs rgyas pa gang yin pa ste/_brjod du med pa'i chos nyid de nyid mngon par rdzogs 
[\[3b.3\]]par rtogs par bya ba'i phyir 'dus byas zhes ming du btags so/_/rigs kyi bu 'dus ma byas zhes bya ba de yang ston pas btags pa'i tshig yin te/_ston pas btags pa'i tshig gang yin pa de ni kun tu rtog pa las byung ba tha snyad du brjod pa yin la/_kun 
[\[3b.4\]]tu rtog pa las byung ba tha snyad du brjod pa gang yin pa de ni kun tu rtog pa sna tshogs kyi tha snyad du brjod pa gtan yongs su ma grub pa'i phyir 'dus ma byas ma yin no/_/rigs kyi bu 'dus byas zhes bya ba de yang tha snyad kyi khongs su gtogs pa yin la/_'dus byas 
[\[3b.5\]]dang 'dus ma byas su ma gtogs pa gang ci brjod kyang de yang de dang 'dra ba nyid du gyur/_de yang de dang 'dra ba nyid du 'gyur ro/_/brjod pa ni dngos po med pa can yang ma yin te/_dngos po de yang gang zhe na/_'phags pa rnams kyis 'phags pa'i shes pa dang /_
[\[3b.6\]]'phags pa'i mthong bas brjod du med par mngon par rdzogs par sangs rgyas pa gang yin pa ste/_brjod du med pa'i chos nyid de nyid mngon par rdzogs par rtogs par bya ba'i phyir 'dus ma byas zhes ming du btags so/_/kye rgyal ba'i sras ji ltar na 'phags 
[\[3b.7\]]pa rnams kyis dngos po de 'phags pa'i shes pa dang /_'phags pa'i mthong bas brjod du med par mngon par rdzogs par sangs rgyas shing brjod du med pa'i chos nyid de nyid mngon par rdzogs par rtogs par bya ba'i phyir 'dus byas dang 'dus ma byas zhes ming du 
[\[4a\]]
[\[4a.1\]]btags pa yin no/_/rigs kyi bu 'di lta ste dper na/_sgyu ma mkhan nam sgyu ma mkhan gyi slob ma mkhas pa zhig lam po che'i bzhi mdor 'dug ste/_rtswa dag gam/_lo ma dag gam/_shing dag gam/_gseg ma dag gam/_gyo dum dag 
[\[4a.2\]]gcig tu bsdus nas sgyu ma'i las rnam pa sna tshogs 'di lta ste/_glang po che'i tshogs dang rta pa'i tshogs dang shing rta'i tshogs dang dpung bu chung gi tshogs dang /_nor bu dang /_mu tig dang /_bai dUr+ya dang /_dung dang /_man shel dang /_byi ru'i tshogs dang /_nor dang 'bru dang 
[\[4a.3\]]mdzod dang bang ba'i tshogs rnam par bstan na/_de la sems can gang dag byis pa'i rang bzhin can/_rmongs pa'i rang bzhin can/_shes rab 'chal pa'i rang bzhin can/_rtswa dang lo ma dang shing dang gseg ma dang gyo dum de dag mi shes pa de dag ni de mthong ngam thos na 
[\[4a.4\]]'di snyam du sems te/_glang po che'i tshogs snang ba gang yin pa de ni yod do/_/rta'i tshogs dang shing rta'i tshogs dang dpung bu chung gi tshogs dang nor bu dang mu tig dang bai dUr+ya dang dung dang man shel dang byi ru'i tshogs dang nor dang 'bru dang mdzod dang bang ba'i tshogs snang ba 
[\[4a.5\]]gang yin pa 'di ni yod do snyam du sems shing /_de dag ji ltar mthong ba dang /_ji ltar thos pa bzhin du/_de la nan gyis mchog tu bzung zhing mngon par zhen nas/_'di ni bden gyi gzhan ni [{]brdzun [,]rdzun [}]pa'o zhes rjes su tha snyad 'dogs par yang byed de/_de ni de dag 
[\[4a.6\]]gis phyis nye bar brtag par bya dgos pa yin no/_/de la sems can gang dag byis pa'i rang bzhin can ma yin pa/_rmongs pa'i rang bzhin can ma yin pa/_shes rab dang ldan pa'i rang bzhin can rtswa dang lo ma dang shing dang gseg ma dang gyo dum de dag shes pa de dag ni 
[\[4a.7\]]de mthong ngam thos na 'di snyam du sems te/_glang po che'i tshogs snang ba gang yin pa 'di ni med do/_/rta pa'i tshogs dang shing rta'i tshogs dang dpung bu chung gi tshogs dang /_nor bu dang mu tig dang bai dUr+ya dang dung dang man shel dang byi ru'i tshogs dang /_nor dang 'bru dang mdzod 
[\[4b\]]
[\[4b.1\]]dang bang ba'i tshogs snang ba gang yin pa 'di ni med kyi/_gang la glang po che'i tshogs kyi 'du shes dang /_glang po che'i tshogs kyi rnam grangs kyi 'du shes 'byung ba dang /_nor dang 'bru dang mdzod dang bang ba'i tshogs kyi bar gyi 'du shes dang /_de dag gi rnam grangs kyi 'du 
[\[4b.2\]]shes 'byung ba sgyu ma byas pa 'di ni yod/_mig slu bar byed pa 'di ni yod do snyam du sems shing /_de dag ji ltar mthong ba dang ji ltar thos pa bzhin du de la nan gyis mchog tu bzung zhing mngon par zhen nas 'di ni bden gyi gzhan ni [{]brdzun [,]rdzun [}]pa'o zhes rjes su tha snyad mi 'dogs 
[\[4b.3\]]kyi/_'di ltar don rnam par rig par bya ba'i phyir rjes su tha snyad 'dogs par byed de/_de ni de dag gis phyis nye bar brtag par bya mi dgos pa yin no/_/de bzhin du sems can gang dag byis pa'i rang bzhin can so so'i skye bor gyur pa/_shes rab 'phags pa 'jig 
[\[4b.4\]]rten las 'das pa ma thob pa/_chos thams cad kyi brjod du med pa'i chos nyid mngon par mi shes pa de dag ni 'dus byas dang /_'dus ma byas te mthong ngam thos na/_'di snyam du sems te/_'dus byas dang 'dus ma byas snang ba gang yin pa 'di ni yod do snyam du sems 
[\[4b.5\]]shing /_de dag ji ltar mthong ba dang /_ji ltar thos pa bzhin du de la nan gyis mchog tu bzung zhing mngon par zhen nas 'di ni bden gyi gzhan ni [{]brdzun [,]rdzun [}]pa'o zhes rjes su tha snyad 'dogs par yang byed de/_de ni de dag gis phyis nye bar brtag par bya dgos pa yin no/_/
[\[4b.6\]]de la sems can gang dag byis pa'i rang bzhin can ma yin pa/_bden pa mthong ba/_shes rab 'phags pa 'jig rten las 'das pa thob pa/_chos thams cad kyi brjod du med pa'i chos nyid mngon par shes pa de dag ni/_'dus byas dang /_
[\[4b.7\]]'dus ma byas de mthong ngam/_thos na 'di snyam du sems te/_'dus byas dang /_'dus ma byas snang ba gang yin pa 'di ni med kyi/_gang la 'dus byas dang /_'dus ma byas kyi 'du shes dang /_'dus byas dang /_'dus ma byas kyi rnam grangs kyi 
[\[5a\]]
[\[5a.1\]]'du shes 'byung ba/_rnam par rtog pa las byung ba/_'du byed kyi mtshan ma sgyu ma lta bu 'di ni yod/_blo rnam par rmongs par byed pa 'di ni yod do snyam du sems shing de dag ji ltar mthong ba dang /_ji ltar thos pa bzhin du de la nan gyis mchog tu bzung 
[\[5a.2\]]zhing mngon par zhen nas 'di ni bden gyi gzhan ni [{]brdzun [,]rdzun [}]pa'o zhes rjes su tha snyad mi 'dogs kyi/_'di ltar don rnam par rig par bya ba'i phyir rjes su tha snyad 'dogs par byed de/_de ni de dag gis phyis nye bar brtag par bya mi dgos pa yin no/_/rigs kyi bu de ltar na 'phags pa 
[\[5a.3\]]rnams kyis dngos po de 'phags pa'i shes pa dang /_'phags pa'i mthong bas brjod du med par sangs rgyas shing brjod du med pa'i chos nyid de nyid mngon par rdzogs par rtogs par bya ba'i phyir 'dus byas dang /_'dus ma byas zhes ming du btags pa yin no/_/de nas byang 
[\[5a.4\]]chub sems dpa' don zab dgongs pa nges par 'grel gyis de'i tshe tshigs su bcad pa 'di dag smras so/_/zab mo byis pa'i spyod yul ma yin pa/_/brjod med gnyis min rgyal bas bstan mdzad kyang /_/byis pa gti mug rmongs pa 'di dag ni/_/smra ba'i spros la dga' 
[\[5a.5\]]zhing gnyis la gnas/_/ma rtogs pa'am log par rtog pa dag_/lug dang ba lang dag tu yang skye zhing /_/de dag shes pa'i smra ba de bor nas/_/shin tu yun ring 'khor ba 'dir 'khor 'gyur/_/don zab dgongs pa nges par 'grel gyi le'u ste dang po'o//_//
[\[5a.6\]]de nas bcom ldan 'das la byang chub sems dpa' chos 'phags kyis 'di skad ces gsol to/_/bcom ldan 'das sngon gyi dus rnams kyi shin tu snga ma zhig na/_'di nas 'jig rten gyi khams gang gA'i klung bdun cu rtsa bdun gyi bye ma snyed 'das pa na/_de bzhin gshegs 
[\[5a.7\]]pa grags pa rgya chen gyi sangs rgyas kyi zhing 'jig rten gyi khams grags pa can zhes bgyi ba der bdag mchis pa'i tshe/_de na bdag gis mu stegs can rang rang gi ston pa la sogs pa 'bum phrag bdun cu rtsa bdun 'di lta ste/_chos rnams kyi don dam pa'i mtshan nyid bsam pa 
[\[5b\]]
[\[5b.1\]]las brtsams nas sa phyogs zhig na mchis shing 'dus nas de dag chos rnams kyi don dam pa'i mtshan nyid sems par bgyid/_'jal bar bgyid/_nye bar rtog par bgyid/_yongs su tshol bar bgyid kyang ma rtogs nas blo gros tha dad pa yid gnyis can/_blo gros 
[\[5b.2\]]ngan pa/_rtsod pa dang 'gyed par gyur pa dag gcig la gcig kha stobs kyis gnon pa bgyis/_zher 'debs pa bgyis/_gab gab bgyis/_mnan pa bgyis/_tshar gcad pa bgyis te so sor mchis pa dag cig mthong nas/_bcom ldan 'das bdag 'di snyam 
[\[5b.3\]]bgyid do/_/kye ma de bzhin gshegs pa rnams 'jig rten du 'byung zhing de dag byung bas don dam pa rtog ge thams cad las yang dag par 'das pa'i mtshan nyid 'di lta bu rtogs pa dang /_mngon sum du bgyi ba mchis pa ni ngo mtshar rmad du byung ba lags so snyam bgyid 
[\[5b.4\]]lags so/_/de skad ces gsol pa dang /_bcom ldan 'das kyis byang chub sems dpa' chos 'phags la 'di skad ces bka' stsal to/_/chos 'phags de de bzhin no/_/de de bzhin te/_ngas ni don dam pa rtog ge thams cad las yang dag par 'das pa'i mtshan 
[\[5b.5\]]nyid mngon par rdzogs par sangs rgyas te/_mngon par rdzogs par sangs rgyas nas kyang bsnyad cing gsal bar byas/_rnam par phye/_gdags par byas/_rab tu bstan to/_/de ci'i phyir zhe na/_don dam pa ni 'phags pa rnams kyi so so rang gi rig pa yin par ngas 
[\[5b.6\]]bshad la/_so so'i skye bo rnams kyi phan tshun rig par bya ba ni/_rtog ge'i spyod yul yin pa'i phyir te/_chos 'phags de'i phyir rnam grangs des khyod kyis 'di ltar rtog ge thams cad las yang dag par 'das pa'i mtshan nyid gang yin pa ni don dam pa yin par rig par 
[\[5b.7\]]bya'o/_/chos 'phags gzhan yang don dam pa ni mtshan ma med pa'i spyod yul yin par ngas bshad la/_rtog ge ni mtshan ma'i spyod yul yin te/_chos 'phags de'i phyir rnam grangs des kyang khyod kyis 'di ltar rtog ge thams cad las yang dag par 'das pa'i mtshan 
[\[6a\]]
[\[6a.1\]]nyid gang yin pa ni don dam pa yin par rig par bya'o/_/chos 'phags gzhan yang don dam pa ni brjod du med pa yin par ngas bshad la/_rtog ge ni brjod pa'i spyod yul yin te/_chos 'phags de'i phyir rnam grangs des kyang khyod kyis 'di ltar rtog ge 
[\[6a.2\]]thams cad las yang dag par 'das pa'i mtshan nyid gang yin pa ni/_don dam pa yin par rig par bya'o/_/chos 'phags gzhan yang don dam pa ni tha snyad thams cad yang dag par chad pa yin par ngas bshad la/_rtog ge ni tha snyad kyi spyod yul yin te/_chos 'phags 
[\[6a.3\]]de'i phyir rnam grangs des kyang khyod kyis 'di ltar rtog ge thams cad las yang dag par 'das pa'i mtshan nyid gang yin pa ni don dam pa yin par rig par bya'o/_/chos 'phags gzhan yang don dam pa ni rtsod pa thams cad yang dag par chad pa yin par ngas bshad la/_rtog ge ni rtsod 
[\[6a.4\]]pa'i spyod yul yin te/_chos 'phags de'i phyir rnam grangs des kyang khyod kyis 'di ltar rtog ge thams cad las yang dag par 'das pa'i mtshan nyid gang yin pa ni don dam pa yin par rig par bya'o/_/chos 'phags 'di lta ste dper na/_skyes bu gang zag ji srid 'tsho ba'i bar 
[\[6a.5\]]du tsha ba dang kha ba'i ro sten sten pas ni sbrang rtsi'i ro'am/_sha kha ra'i ro la brtag pa'am/_rjes su dpag pa'am/_mos par mi nus so/_/yun ring po nas 'dod pa'i 'dod chags la mos pa/_'dod pa'i yongs su gdung ba dag gis yongs su gdungs pa ni nang gi rab tu 
[\[6a.6\]]dben pa'i bde ba gzugs dang /_sgra dang /_dri dang /_ro dang /_reg bya'i mtshan ma thams cad dang bral ba la brtag pa'am/_rjes su dpag pa'am/_mos par mi nus so/_/yun ring po nas kun tu smra ba la mos pa kun tu smra ba la mngon par dga' bas ni nang gi mi smra ba 'phags 
[\[6a.7\]]pa'i bde ba la brtag pa'am/_rjes su dpag pa'am/_mos par mi nus so/_/yun ring po nas mthong ba dang thos pa dang bye brag phyed pa dang /_rnam par shes pa'i tha snyad la mos pa/_tha snyad la mngon par dga' bas ni tha snyad thams cad yang dag par chad pa/_'jig tshogs 
[\[6b\]]
[\[6b.1\]]'gog pa'i mya ngan las 'das pa la brtag pa'am/_rjes su dpag pa'am/_mos par mi nus so/_/chos 'phags 'di lta ste dper na/_yun ring po nas bdag gi yongs su 'dzin pa nyid kyis rtsod pa la brtson pa rtsod pa la mngon par dga' bas ni byang gi sgra mi snyan pa dag gi bdag 
[\[6b.2\]]gir yongs su 'dzin pa med pa nyid dang /_rtsod pa med pa nyid la brtag pa'am/_rjes su dpag pa'am/_mos par mi nus so/_/chos 'phags de bzhin du rtog ge pa thams cad kyis kyang don dam pa rtog ge thams cad las yang dag par 'das pa'i mtshan nyid brtag pa'am/_rjes su dpag pa 
[\[6b.3\]]'am/_mos par mi nus so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/so so rang rig mtshan nyid spyod yul te/_/brjod du med cing tha snyad yongs chad pa/_/rtsod dang bral ba don dam chos yin te/_/de ni rtog ge kun las 'das mtshan nyid/_/chos 'phags 
[\[6b.4\]]kyi le'u ste gnyis pa'o//_//de nas bcom ldan 'das la byang chub sems dpa' blo gros shin tu rnam dag gis 'di skad ces gsol to/_/bcom ldan 'das bcom ldan 'das kyis gang gi slad du 'di skad ces don dam pa ni phra ba/_zab pa tha dad pa dang tha dad pa ma 
[\[6b.5\]]yin pa nyid las yang dag par 'das pa'i mtshan nyid rtogs par dka' ba yin no zhes bka' stsal te/_ji tsam du bcom ldan 'das kyis legs par gsungs pa de ni ngo mtshar lags so/_/bcom ldan 'das 'di la bdag gis sa phyogs shig na/_byang chub sems dpa' mos pas 
[\[6b.6\]]spyod pa'i sa la zhugs pa rab tu mang po dag cig_/'di lta ste/_'du byed rnams dang /_don dam pa tha dad pa dang /_tha dad pa ma lags pa nyid las brtsams te/_phan tshun nas mchis shing mchis nas 'dus te mchis nas de na byang chub sems dpa' kha cig 'di skad ces 'du 
[\[6b.7\]]byed kyi mtshan nyid dang /_don dam pa'i mtshan nyid tha dad pa ma lags so zhes mchi/_kha cig ni 'di skad 'du byed kyi mtshan nyid dang /_don dam pa'i mtshan nyid tha dad pa ma lags pa ma lags kyi/_'du byed kyi mtshan nyid dang /_don dam pa'i mtshan nyid tha dad pa lags so 
[\[7a\]]
[\[7a.1\]]zhes mchi/_the tshom du gyur pa'i blo gros can/_yid gnyis su gyur pa kha cig ni 'di skad du gang dag de skad ces 'du byed kyi mtshan nyid dang /_don dam pa'i mtshan nyid tha dad pa lags so/_/zhes mchi ba dang /_gang dag de skad ces 'du byed 
[\[7a.2\]]kyi mtshan nyid dang /_don dam pa'i mtshan nyid tha dad pa ma lags so zhes mchis pa'i byang chub sems dpa' de dag las gang ni med par mchi ba lags/_gang ni shob be mchis lags/_gang ni tshul bzhin du zhugs pa lags/_gang ni tshul bzhin du ma lags par zhugs 
[\[7a.3\]]pa lags zhes mchi ba dag cig mthong lags so/_/bcom ldan 'das bdag 'di snyam bgyid de/_rigs kyi bu 'di dag thams cad ni 'di ltar don dam pa 'du byed rnams dang /_tha dad pa dang /_tha dad pa ma lags pa nyid las yang dag par 'das pa'i mtshan nyid phra ba ma 'tshal ba/_byis pa 
[\[7a.4\]]rmongs pa mi gsal ba/_mi mkhas pa/_tshul bzhin ma lags par zhugs pa sha stag lags so snyam bgyid lags so/_/de skad ces gsol pa dang /_bcom ldan 'das kyis byang chub sems dpa' blo gros shin tu rnam par dag pa la 'di skad ces bka' stsal to/_/
[\[7a.5\]]blo gros shin tu rnam par dag pa de de bzhin no/_/de de bzhin te/_rigs kyi bu de dag thams cad ni 'di ltar don dam pa 'du byed rnams dang tha dad pa dang /_tha dad pa ma yin pa nyid las yang dag par 'das pa'i mtshan nyid phra ba mi shes pa/_byis pa rmongs pa/_mi 
[\[7a.6\]]gsal ba/_mi mkhas pa/_tshul bzhin ma yin par zhugs pa sha stag yin no/_/de ci'i phyir zhe na/_blo gros shin tu rnam dag 'du byed rnams la de ltar so sor rtog pa dag ni don dam pa rtogs pa'am/_don dam pa mngon sum du byed pa ma yin pa'i phyir ro/_/de 
[\[7a.7\]]ci'i phyir zhe na/_blo gros shin tu rnam dag gal te 'du byed kyi mtshan nyid dang /_don dam pa'i mtshan nyid tha dad pa ma yin par gyur na ni des na byis pa so so'i skye bo thams cad bden pa mthong ba yin par yang 'gyur/_so so'i skye bo kho nar gyur bzhin du grub pa dang /_
[\[7b\]]
[\[7b.1\]]bde ba bla na med pa'i mya ngan las 'das pa 'thob par yang 'gyur/_bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/gal te 'du byed kyi mtshan nyid dang /_don dam pa'i mtshan nyid tha dad pa yin par gyur na ni/_des na 
[\[7b.2\]]bden pa mthong ba rnams kyang 'du byed kyi mtshan ma dang ma bral bar 'gyur/_'du byed kyi mtshan ma dang ma bral ba'i phyir bden pa mthong ba/_mtshan ma'i 'ching ba las rnam par 'grol bar yang mi 'gyur/_mtshan ma'i 'ching ba las rnam par ma grol na/_gnas ngan len 
[\[7b.3\]]gyi 'ching ba las kyang rnam par ma grol bar 'gyur/_'ching ba de gnyis las ma grol na bden pa mthong bas grub pa dang /_bde ba bla na med pa'i mya ngan las 'das pa thob par yang mi 'gyur/_bla na med pa yang dag par rdzogs pa'i byang chub mngon par rdzogs par 'tshang rgya 
[\[7b.4\]]bar yang mi 'gyur ro/_/blo gros shin tu rnam dag gang gi phyir so so'i skye bo bden pa mthong ba ma yin/_so so'i skye bo kho nar gyur bzhin du grub pa dang /_bde ba bla na med pa'i mya ngan las 'das pa 'thob par yang mi 'gyur/_bla na med pa yang dag par rdzogs pa'i byang chub 
[\[7b.5\]]mngon par rdzogs par 'tshang rgya bar mi 'gyur ba de'i phyir 'du byed kyi mtshan nyid dang /_don dam pa'i mtshan nyid tha dad pa ma yin zhes bya bar mi rung ste/_de la gang dag de skad ces 'du byed kyi mtshan nyid dang /_don dam pa'i mtshan nyid tha dad pa ma yin zhes zer ba de dag ni rnam 
[\[7b.6\]]grangs des na khyod kyis 'di ltar tshul bzhin ma yin par zhugs pa yin gyi/_tshul bzhin du zhugs pa ma yin par rig par bya'o/_/blo gros shin tu rnam dag gang gi phyir bden pa mthong ba rnams 'du byed kyi mtshan ma dang bral ba ma yin gyi/_bral ba kho na yin pa dang /_bden pa 
[\[7b.7\]]mthong ba mtshan ma'i 'ching ba las rnam par grol ba ma yin gyi/_rnam par grol ba yin pa dang /_bden pa mthong ba gnas ngan len gyi 'ching ba las rnam par grol ba ma yin gyi/_rnam par grol ba dang /_'ching ba de gnyi ga las rnam par grol na grub pa dang /_bde ba bla na 
[\[8a\]]
[\[8a.1\]]med pa'i phyir mya ngan las 'das pa 'thob par 'gyur ba dang /_bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ba de'i phyir 'du byed kyi mtshan nyid dang /_don dam pa'i mtshan nyid tha dad pa zhes byar mi rung ste/_de la gang 
[\[8a.2\]]dag de skad ces 'du byed kyi mtshan nyid dang /_don dam pa'i mtshan nyid tha dad pa zhes zer ba de dag ni rnam grangs des na khyod kyis 'di ltar tshul bzhin ma yin par zhugs pa yin gyi/_tshul bzhin du zhugs pa ma yin par rig par bya'o/_/blo gros shin tu rnam dag gzhan 
[\[8a.3\]]yang gal te 'du byed kyi mtshan nyid dang /_don dam pa'i mtshan nyid tha dad pa ma yin par gyur na ni/_des na ji ltar 'du byed kyi mtshan nyid kun nas nyon mongs pa'i mtshan nyid du gtogs pa de bzhin du don dam pa'i mtshan nyid kyang kun nas nyon mongs pa'i mtshan nyid du gtogs 
[\[8a.4\]]par 'gyur ro/_/blo gros shin tu rnam dag gal te 'du byed kyi mtshan nyid dang /_don dam pa'i mtshan nyid tha dad pa yin par gyur na yang /_des na 'du byed kyi mtshan nyid thams cad la don dam pa'i mtshan nyid spyi'i mtshan nyid du gyur pa ma yin par 'gyur ro/_/blo gros 
[\[8a.5\]]shin tu rnam dag gang gi phyir don dam pa'i mtshan nyid kun nas nyon mongs pa'i mtshan nyid du gtogs pa ma yin pa dang /_'du byed kyi mtshan nyid thams cad la don dam pa'i mtshan nyid spyi'i mtshan nyid du gyur pa yin pa de'i phyir 'du byed kyi mtshan nyid dang /_don dam pa'i 
[\[8a.6\]]mtshan nyid tha dad pa ma yin zhes bya bar yang mi rung la/_don dam pa'i mtshan nyid tha dad pa zhes byar yang mi rung ste/_de la gang dag de skad ces 'du byed kyi mtshan nyid dang /_don dam pa'i mtshan nyid tha dad pa ma yin pa zhes zer ba dang /_don dam pa'i mtshan nyid tha dad pa zhes 
[\[8a.7\]]zer ba de dag na/_rnam grangs des na khyod kyis 'di ltar tshul bzhin ma yin par zhugs pa yin gyi/_tshul bzhin du zhugs pa ma yin par rig par bya'o/_/blo gros shin tu rnam dag gzhan yang gal te 'du byed kyi mtshan nyid dang /_don dam pa'i mtshan nyid tha dad pa ma yin par 
[\[8b\]]
[\[8b.1\]]gyur na ni/_des na ji ltar don dam pa'i mtshan nyid 'du byed kyi mtshan nyid thams cad la bye brag med pa de bzhin du 'du byed kyi mtshan nyid thams cad kyang bye brag med pa dang /_rnal 'byor pa dag 'du byed rnams la ji ltar mthong ba dang ji ltar thos pa dang ji ltar bye brag phyed pa dang ji ltar 
[\[8b.2\]]rnam par shes pa las gong du don dam pa yongs su 'tshol bar yang mi 'gyur ro/_/gal te 'du byed kyi mtshan nyid dang /_don dam pa'i mtshan nyid tha dad pa yin par gyur na ni/_des na 'du byed rnams kyi bdag med pa tsam dang /_ngo bo nyid med pa tsam nyid don dam pa'i mtshan 
[\[8b.3\]]nyid yin par yang mi 'gyur/_kun nas nyon mongs pa'i mtshan nyid dang /_rnam par byang ba'i mtshan nyid kyang dus gcig tu mtshan nyid tha dad du grub par 'gyur ro/_/blo gros shin tu rnam dag gang gi phyir 'du byed kyi mtshan nyid rnams ni bye brag yod pa yin te/_bye brag med pa ma 
[\[8b.4\]]yin pa dang /_rnal 'byor pa dag 'du byed rnams la ji ltar mthong ba dang /_thos pa dang /_bye brag phyed pa dang /_rnam par shes pa las gong du don dam pa yongs su tshol bar byed pa dang /_don dam pa ni 'du byed rnams kyi bdag med pas rab tu phye ba yin pa dang /_kun nas 
[\[8b.5\]]nyon mongs pa dang /_rnam par byang ba'i mtshan nyid kyang dus gcig tu mtshan nyid tha dad du grub pa med pa de'i phyir 'du byed kyi mtshan nyid dang /_don dam pa'i mtshan nyid tha dad pa ma yin pa'am/_tha dad pa zhes byar mi rung ngo /_/de la gang dag de skad ces 'du byed kyi mtshan nyid 
[\[8b.6\]]dang /_don dam pa'i mtshan nyid tha dad pa ma yin pa'am/_tha dad pa zhes zer ba de dag ni rnam grangs des na/_khyod kyis 'di ltar tshul bzhin ma yin par zhugs pa yin gyi/_tshul bzhin du zhugs pa ma yin par rig par bya'o/_/blo gros shin tu rnam dag 'di lta ste dper na/_
[\[8b.7\]]dung gi dkar po nyid ni/_dung dang mtshan nyid tha dad pa ma yin pa'am/_mtshan nyid tha dad du gdags par sla ba ma yin no/_/dung gi dkar po nyid ji lta ba bzhin du gser gyi ser po nyid kyang de bzhin no/_/pi bang gi sgra'i snyan pa nyid kyang pi bang gi sgra dang mtshan nyid tha dad pa ma yin 
[\[9a\]]
[\[9a.1\]]pa'am/_mtshan nyid tha dad par gdags par sla ba ma yin no/_/a ga ru nag po'i dri zhim pa nyid kyang a ga ru nag po dang mtshan nyid tha dad pa ma yin pa'am/_mtshan nyid tha dad du gdags par sla ba ma yin no/_/na le sham gyi tsha ba nyid kyang na le sham dang 
[\[9a.2\]]mtshan nyid tha dad pa ma yin pa'am/_mtshan nyid tha dad du gdags par sla ba ma yin no/_/na le sham gyi tsha ba nyid ji lta ba bzhin a ru ra'i bska ba nyid kyang de bzhin no/_/'di lta ste dper na/_shing bal gyi 'da' ba'i 'jam pa nyid kyang shing bal gyi 'da' ba dang mtshan nyid tha dad pa 
[\[9a.3\]]ma yin pa'am/_mtshan nyid tha dad du gdags par sla ba ma yin no/_/'di lta ste dper na/_mar la mar gyi snying khu yang mar dang mtshan nyid tha dad pa ma yin pa'am/_mtshan nyid tha dad du gdags par sla ba ma yin no/_/'di lta ste dper na/_'du byed thams cad la mi rtag 
[\[9a.4\]]pa nyid dang /_zag pa dang bcas pa thams cad la sdug bsngal ba nyid dang /_chos thams cad la gang bdag med pa nyid kyang de dag dang mtshan nyid tha dad pa ma yin pa'am/_mtshan nyid tha dad du gdags par sla ba ma yin no/_/blo gros shin tu rnam dag 'di lta ste dper na 'dod 
[\[9a.5\]]chags kyi ma zhi ba'i mtshan nyid dang /_kun nas nyon mongs pa'i mtshan nyid kyang 'dod chags dang mtshan nyid tha dad pa ma yin pa'am/_mtshan nyid tha dad du gdags par sla ba ma yin pa dang /_'dod chags kyi ji lta ba bzhin du zhe sdang dang gti mug gi yang de bzhin du rig par 
[\[9a.6\]]bya'o/_/blo gros shin tu rnam dag de bzhin du 'du byed kyi mtshan nyid dang /_don dam pa'i mtshan nyid kyang mtshan nyid tha dad pa ma yin pa'am/_mtshan nyid tha dad du gdags par mi bzod do/_/blo gros shin tu rnam dag ngas ni de ltar don dam pa phra ba mchog tu phra ba/_mchog tu zad pa/_
[\[9a.7\]]rtogs par dka' ba/_mchog tu dka' ba/_tha dad pa dang /_tha dad pa ma yin pa nyid las yang dag par 'das pa'i mtshan nyid mngon par rdzogs par sangs rgyas te/_mngon par rdzogs par sangs rgyas nas kyang bsnyad cing gsal bar byas/_rnam par phye/_gdags pa byas/_
[\[9b\]]
[\[9b.1\]]rab tu bstan to/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'du byed khams dang don dam mtshan nyid ni/_/gcig dang tha dad bral ba'i mtshan nyid de/_/gcig dang tha dad du yang gang rtog pa/_/de dag tshul bzhin ma yin 
[\[9b.2\]]zhugs pa yin/_/skye ba po yis lhag mthong dang /_/zhi gnas goms par byas nas ni/_/gnas ngan len gyi 'ching ba dang /_/mtshan ma'i 'ching las rnam grol 'gyur/_/blo gros shin tu rnam dag gi le'u ste gsum pa'o//_//de nas bcom ldan 
[\[9b.3\]]'das kyis tshe dang ldan pa rab 'byor la bka' stsal pa/_rab 'byor khyod kyis sems can gyi khams na gang dag mngon pa'i nga rgyal gyis mngon du zin cing shes pa brda sprod par byed pa'i sems can ni ji tsam zhig yod par shes/_khyod kyis sems can gyi khams na gang dag mngon 
[\[9b.4\]]pa'i nga rgyal med par shes pa brda sprod par byed pa'i sems can ni ji tsam zhig yod par shes/_rab 'byor gyis gsol pa/_bcom ldan 'das bdag ni sems can gyi khams na gang dag mngon pa'i nga rgyal ma mchis par shes pa brda sprod par bgyid pa'i sems can ni nyung shas 
[\[9b.5\]]shig mchis par 'tshal lags kyi/_bcom ldan 'das bdag gis sems can gyi khams na gang dag mngon pa'i nga rgyal gyis mngon du zin cing shes pa brda sprod par bgyid pa'i sems can ni tshad ma mchis grangs ma mchis/_brjod du ma mchis par 'tshal lags te/_bcom 
[\[9b.6\]]ldan 'das bdag dus gcig cig na/_dgon pa nags khrod chen po zhig na mchis pa'i tshe/_de na bdag gi nye 'khor na dge slong rab tu mang po dag cig kyang dgon pa nags khrod chen po na rten cing gnas lags te/_bdag gis snga dro'i dus kyi tshe dge slong phan tshun nas mchis shing 
[\[9b.7\]]mjal nas/_chos rnam pa sna tshogs dmigs pa'i mngon par rtogs pa ston pas shes pa brda sprod par bgyid de/_de na kha cig ni phung po dmigs pa dang /_phung po'i mtshan ma dmigs pa dang /_phung po'i skye ba dmigs pa dang /_phung po'i 'jig pa dmigs pa dang /_phung 
[\[10a\]]
[\[10a.1\]]po 'gog pa dmigs pa dang /_phung po 'gog pa mngon du bgyid pa dmigs pas shes pa brda sprod par bgyid/_kha cig phung po dmigs pas ji lta ba de bzhin du kha cig ni skye mched dmigs pas/_kha cig rten cing 'brel par 'byung ba dmigs 
[\[10a.2\]]pas shes pa brda sprod par bgyid/_kha cig ni zas dmigs pa dang /_zas kyi mtshan ma dmigs pa dang /_zas kyi skye ba dmigs pa dang /_zas kyi 'jig pa dmigs pa dang /_zas 'gog pa dmigs pa dang /_zas 'gog pa mngon du bgyi ba dmigs pas shes pa 
[\[10a.3\]]brda sprod par bgyid/_kha cig ni bden pa dmigs pa dang /_bden pa'i mtshan nyid dmigs pa dang /_bden pa yongs su shes pa dmigs pa dang /_bden pa spangs pa dmigs pa dang /_bden pa mngon du bgyi ba dmigs pa dang /_bden pa sgom pa dmigs 
[\[10a.4\]]pas shes pa brda sprod par bgyid/_kha cig ni khams kyi dmigs pa dang /_khams kyi mtshan ma dmigs pa dang /_khams sna tshogs pa nyid dmigs pa dang /_khams du ma dmigs pa dang /_khams 'gog pa dmigs pa dang /_khams 'gog pa mngon du bgyi ba 
[\[10a.5\]]dmigs pas shes pa brda sprod par bgyid/_kha cig ni dran pa nye bar gzhag pa dmigs pa dang /_dran pa nye bar gzhag pa'i mtshan ma dmigs pa dang /_dran pa nye bar gzhag pa'i mi 'thun pa'i phyogs dang /_gnyen po dmigs pa dang /_dran pa nye bar gzhag pa 
[\[10a.6\]]bsgom pa dmigs pa dang /_dran pa nye bar gzhag pa ma skyes pa skye bar dmigs pa dang /_dran pa nye bar gzhag pa skyes pa gnas pa dang /_mi bskyud pa dang /_slar zhing 'byung ba dang /_'phel zhing rgyas pa dmigs pas shes pa brda sprod par bgyid/_kha cig ni 
[\[10a.7\]]dran pa nye bar gzhag pa rnams ji lta ba de bzhin du kha cig ni yang dag par spong ba rnams dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang chub kyi yan lag rnams dang /_kha cig ni 'phags pa'i lam yan lag brgyad pa 
[\[10b\]]
[\[10b.1\]]dmigs pa dang /_'phags pa'i lam yan lag brgyad pa'i mtshan ma dmigs pa dang /_'phags pa'i lam yan lag brgyad pa'i mi 'thun pa'i phyogs kyi gnyen por dmigs pa dang /_'phags pa'i lam yan lag brgyad pa bsgom pa dmigs pa dang /_'phags pa'i 
[\[10b.2\]]lam yan lag brgyad pa ma skyes pa skye ba dmigs pa dang /_'phags pa'i lam yan lag brgyad pa skyes pa gnas pa dang /_mi bskyud pa dang /_slar zhing 'byung ba dang /_'phel zhing rgyas par dmigs pas shes pa brda sprod par bgyid pa dag mthong lags so/_/
[\[10b.3\]]mthong nas kyang bdag 'di snyam bgyid de/_tshe dang ldan pa 'di dag ni chos rnam pa sna tshogs pa'i mngon par rtogs pa ston pas shes pa brda sprod par bgyid cing 'di ltar don dam pa thams cad du ro gcig pa'i mtshan nyid ma 'tshal bas/_tshe dang ldan pa 'di dag ni mngon pa'i nga 
[\[10b.4\]]rgyal can mngon pa'i nga rgyal gyis mngon du zin cing shes pa brda sprod par bgyid pa sha stag lags so snyam bgyid lags so/_/bcom ldan 'das bcom ldan 'das kyi gang gi slad du 'di skad ces don dam pa ni phra ba/_zab pa rtogs par dka' ba/_mchog tu rtogs par 
[\[10b.5\]]dka' ba/_thams cad du ro gcig pa'i mtshan nyid yin no zhes bka' stsal pa ji tsam du bcom ldan 'das kyis legs par gsungs pa de ni ngo mtshar lags te/_bcom ldan 'das don dam pa thams cad du ro gcig pa'i mtshan nyid ni bcom ldan 'das kyis bstan pa 'di 
[\[10b.6\]]nyid la zhugs pa/_dge slong du gyur pa'i sems can rnams kyis kyang de ltar rtogs par dka' ba lags na/_'di las slad rol pa'i mu stegs can rnams kyis lta smos kyang ci 'tshal/_bcom ldan 'das kyis bka' stsal pa/_rab 'byor de de bzhin no/_/de de bzhin 
[\[10b.7\]]te/_ngas ni don dam pa thams cad du ro gcig pa'i mtshan nyid phra ba/_mchog tu phra ba/_zab pa mchog tu zab pa/_rtogs par dka' ba/_mchog tu rtogs par dka' ba/_mngon par rdzogs par sangs rgyas te/_mngon par rdzogs par sangs rgyas nas kyang bsnyad cing 
[\[11a\]]
[\[11a.1\]]gsal bar byas/_rnam par phye gdags par byas rab tu bstan no/_/de ci'i phyir zhe na/_rab 'byor phung po rnams la rnam par dag pa'i dmigs pa gang yin pa de ni ngas don dam pa yin par yongs su bstan cing /_rab 'byor skye mched rnams dang /_
[\[11a.2\]]rten cing 'brel par 'byung ba dang /_zas rnams dang /_bden pa rnams dang /_khams rnams dang /_dran pa nye bar gzhag pa rnams dang /_yang dag par spong ba rnams dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang 
[\[11a.3\]]chub kyi yan lag rnams dang /_rab 'byor 'phags pa'i lam yan lag brgyad pa la rnam par dag pa'i dmigs pa gang yin pa de ni don dam pa yin par yongs su bstan pa'i phyir ro/_/phung po rnams la rnam par dag pa'i dmigs pa de yang thams cad du ro gcig pa ste/_
[\[11a.4\]]mtshan nyid tha dad pa ma yin no/_/phung po rnams la ji lta ba de bzhin du skye mched rnams nas/_'phags pa'i lam yan lag brgyad pa'i bar la rnam par dag pa'i dmigs pa de yang thams cad du ro gcig pa ste/_mtshan nyid tha dad pa ma yin no/_/rab 'byor rnam grangs 
[\[11a.5\]]des na khyod kyis 'di ltar thams cad du ro gcig pa'i mtshan nyid gang yin pa de ni don dam pa yin par rig par bya'o/_/rab 'byor gzhan yang dge slong rnal 'byor spyod pa ni phung po gcig gi de bzhin nyid don dam pa'i chos bdag med pa rab tu rtogs nas yang de las gzhan pa'i 
[\[11a.6\]]phung po rnams dang /_khams rnams dang /_skye mched rnams dang /_rten cing 'brel bar 'byung ba dang /_zas rnams dang /_bden pa rnams dang /_dran pa nye bar gzhag pa rnams dang /_yang dag par spong ba rnams dang /_rdzu 'phrul gyi rkang pa rnams dang /_dbang 
[\[11a.7\]]po rnams dang /_stobs rnams dang /_byang chub kyi yan lag rnams so so dang /_'phags pa'i lam yan lag brgyad pa so so la de bzhin nyid don dam pa bdag med pa yongs su tshol bar mi byed kyi de bzhin nyid kyi rjes su 'brang ba gnyis med pa'i shes pa la rten pa de nyid kyis don 
[\[11b\]]
[\[11b.1\]]dam pa thams cad du ro gcig pa'i mtshan nyid nges par 'dzin pa dang /_mngon par rtogs pa kho nar byed de/_rab 'byor rnam grangs des kyang khyod kyis 'di ltar thams cad du ro gcig pa'i mtshan nyid gang yin pa de don dam pa yin par rig par bya'o/_/rab 'byor gzhan yang 
[\[11b.2\]]ji ltar phung po dang /_skye mched dang /_rten cing 'brel par 'byung ba dang /_zas dang /_bden pa dang /_khams dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan 
[\[11b.3\]]lag 'di dag phan tshun mtshan nyid tha dad pa dang /_ji ltar 'phags pa'i lam yan lag brgyad pa phan tshun mtshan nyid tha dad pa yin pa de bzhin du gal te chos de dag gi de bzhin nyid don dam pa chos bdag med pa yang mtshan nyid tha dad pa yin par gyur na ni/_des na de 
[\[11b.4\]]bzhin nyid don dam pa chos bdag med pa yang rgyu dang bcas pa yin zhing rgyu las byung ba yin par 'gyur ro/_/rgyu las byung ba nyid yin na ni 'dus byas yin par 'gyur ro/_/'dus byas nyid yin na ni don dam pa yin par mi 'gyur ro/_/don dam pa ma yin na ni don 
[\[11b.5\]]dam pa gzhan zhig yongs su btsal dgos par 'gyur ro/_/rab 'byor gang gi phyir don dam pa chos bdag med pa rgyu las byung ba ma yin pa dang /_'dus byas ma yin pa dang /_don dam pa ma yin pa ma yin pa dang /_don dam pa de'i don dam pa gzhan yongs 
[\[11b.6\]]su btsal bar bya mi dgos kyi de bzhin gshegs pa rnams byung yang rung ma byung yang rung ste/_rtag pa rtag pa'i dus dang /_ther zug ther zug gi dus su chos gnas par bya ba'i phyir chos rnams kyi chos nyid dbyings de ni rnam par gnas pa kho na yin pa de'i phyir/_
[\[11b.7\]]rab 'byor rnam grangs des kyang khyod kyis 'di ltar thams cad du ro gcig pa'i mtshan nyid gang yin pa ni don dam pa yin par rig par bya'o/_/rab 'byor 'di lta ste dper na/_nam mkha' ni gzugs kyi rnam pa sna tshogs du ma mtshan nyid tha dad pa la mtshan ma med pa 
[\[12a\]]
[\[12a.1\]]rnam par rtog pa med pa 'gyur ba med pa ste/_thams cad du ro gcig pa'i mtshan nyid yin no/_/rab 'byor de bzhin du don dam pa yang mtshan nyid tha dad pa'i chos rnams la thams cad du ro gcig pa'i mtshan nyid yin par blta bar bya'o/_/de nas bcom 
[\[12a.2\]]ldan 'das kyis de'i tshe tshigs su bcad pa 'di dag bka' stsal to/_/don dam de ni tha dad ma yin te/_/kun tu ro gcig mtshan nyid sangs rgyas gsung /_/de la gang dag tha dad kun rtog pa/_/de dag nga rgyal gnas pa rmongs pa yin/_/rab 'byor gyi le'u ste bzhi 
[\[12a.3\]]pa'o//_//de nas bcom ldan 'das la byang chub sems dpa' blo gros yangs pas zhu ba zhus pa/_bcom ldan 'das byang chub sems dpa' sems dang yid dang rnam par shes pa'i gsang ba la mkhas pa/_byang chub sems dpa' sems dang yid dang rnam 
[\[12a.4\]]par shes pa'i gsang ba la mkhas pa zhes bgyi na/_bcom ldan 'das ji tsam gyis na byang chub sems dpa' sems dang yid dang rnam par shes pa'i gsang ba la mkhas pa lags/_de bzhin gshegs pa byang chub sems dpa' sems dang yid dang rnam par shes pa'i gsang ba 
[\[12a.5\]]la mkhas par 'dogs na yang ji tsam gyis 'dogs lags/_de skad ces gsol pa dang /_bcom ldan 'das kyis byang chub sems dpa' blo gros yangs pa la 'di skad ces bka' stsal to/_/blo gros yangs pa khyod de ltar skye bo mang po la phan pa dang /_skye bo mang po la bde ba 
[\[12a.6\]]dang /_'jig rten la snying brtse ba dang /_lha dang mir bcas pa'i skye dgu'i don dang phan pa dang bde ba'i phyir zhugs te/_de bzhin gshegs pa la khyod don 'di nyid 'dri bar sems pa ni legs so legs so/_/blo gros yangs pa de'i phyir nyon cig dang /_sems dang yid dang rnam par 
[\[12a.7\]]shes pa'i gsang ba la mkhas pa khyod la bshad par bya'o/_/blo gros yangs pa 'gro ba drug gi 'khor ba 'di na sems can gang dang gang dag sems can gyi ris gang dang gang du yang sgo nga nas skye ba'i skye gnas sam/_yang na mngal nas skye ba'am/_yang na drod gsher las skye ba'am/_
[\[12b\]]
[\[12b.1\]]yang na rdzus te skye ba'i skye gnas su lus mngon par 'grub cing 'byung bar 'gyur ba der dang por 'di ltar len pa rnam pa gnyis po rten dang bcas pa'i dbang po gzugs can len pa dang /_mtshan ma dang ming dang rnam par rtog pa la tha snyad 'dogs pa'i spros pa'i bag chags len pa la rten 
[\[12b.2\]]nas/_sa bon thams cad pa'i sems rnam par smin cing 'jug la rgyas shing 'phel ba dang yangs par 'gyur ro/_/de la gzugs can gyi khams na ni len pa gnyi ga yod la/_gzugs can ma yin pa'i khams na ni len pa gnyis su med do/_/blo gros yangs pa rnam par shes 
[\[12b.3\]]pa de ni len pa'i rnam par shes pa zhes kyang bya ste/_'di ltar des lus 'di bzung zhing blangs pa'i phyir ro/_/kun gzhi rnam par shes pa zhes kyang bya ste/_'di ltar de lus 'di la grub pa dang bde ba gcig pa'i don gyis kun tu sbyor ba dang rab tu sbyor bar byed pa'i phyir ro/_/sems 
[\[12b.4\]]zhes kyang bya ste/_'di ltar de ni gzugs dang sgra dang dri dang ro dang reg bya dang chos kun tu bstsags pa dang nye bar bstsags pa yin pa'i phyir ro/_/blo gros yangs pa len pa'i rnam par shes pa de la rten cing gnas nas rnam par shes pa'i tshogs drug po 'di lta ste/_mig gi rnam par 
[\[12b.5\]]shes pa dang /_rna ba dang sna dang lce dang lus dang yid kyi rnam par shes pa dag 'byung ngo /_/de la rnam par shes pa dang bcas pa'i mig dang gzugs rnams la brten nas/_mig gi rnam par shes pa 'byung ste/_mig gi rnam par shes pa de dang lhan cig rjes su 'jug pa/_dus 
[\[12b.6\]]mtshungs pa/_spyod yul mtshungs pa/_rnam par rtog pa'i yid kyi rnam par shes pa yang 'byung ngo /_/blo gros yangs pa de la rnam par shes pa dang bcas pa'i rna ba dang sna dang lce dang rnam par shes pa dang bcas pa'i lus dang reg bya rnams la brten nas lus kyi rnam par shes pa 
[\[12b.7\]]'byung ste/_lus kyi rnam par shes pa de dang lhan cig rjes su 'jug pa/_dus mtshungs pa/_spyod yul mtshungs pa/_rnam par rtog pa'i yid kyi rnam par shes pa yang 'byung ngo /_/gal te mig gi rnam par shes pa gcig lhan cig 'byung na ni mig gi rnam par shes pa dang spyod 
[\[13a\]]
[\[13a.1\]]yul mtshungs pa/_rnam par rtog pa'i yid kyi rnam par shes pa gcig kho na lhan cig 'byung ngo /_/gal te rnam par shes pa'i tshogs gnyis sam/_gsum mam bzhi lhan cig gam/_lnga car lhan cig 'byung na yang der rnam par shes pa'i tshogs lnga po dag 
[\[13a.2\]]dang /_spyod yul mtshungs pa rnam par rtog pa'i yid kyi rnam par shes pa yang gcig kho na lhan cig 'byung ngo /_/blo gros yangs pa 'di lta ste dper na/_chu'i klung chen po 'bab pa la gal te rlabs cig 'byung ba'i rkyen nye bar gnas par gyur na rlabs kyang gcig kho na 'byung 
[\[13a.3\]]ngo /_/gal te rlabs gnyis sam/_gal te rab tu mang po dag 'byung ba'i rkyen nye bar gnas par gyur na rlabs rab tu mang po dag 'byung zhing chu'i klung de rang gi rgyun gyis rgyun 'chad par yang mi 'gyur la/_yongs su zad par yang mi 'gyur ro/_/me long gi dkyil 'khor shin tu 
[\[13a.4\]]yongs su dag pa la yang gal te gzugs brnyan gcig 'byung ba'i rkyen nye bar gnas par gyur na/_gzugs brnyan yang gcig kho na 'byung ngo /_/gal te gzugs brnyan gnyis sam/_gal te rab tu mang po dag 'byung ba'i rkyen nye bar gnas par gyur na/_gzugs brnyan 
[\[13a.5\]]rab tu mang po dag 'byung zhing me long gi dkyil 'khor de gzugs brnyan gyi dngos por yongs su 'gyur ba yang ma yin la yongs su sbyor bar yang mi mngon no/_/blo gros yangs pa de bzhin du chu klung lta bu dang /_me long lta bu'i len pa'i rnam par shes pa de la rten cing gnas nas/_
[\[13a.6\]]gal te mig gi rnam par shes pa gcig lan cig 'byung ba'i rkyen nye bar gnas par gyur na yang mig gi rnam par shes pa gcig kho na lan cig 'byung ngo /_/gal te rnam par shes pa'i tshogs lnga car gyi bar dag lan cig 'byung ba'i rkyen nye bar gnas par gyur na yang rnam par shes 
[\[13a.7\]]pa'i tshogs lnga car lan cig 'byung ngo /_/blo gros yangs pa de ltar byang chub sems dpa' chos kyi lugs shes pa la brten cing chos kyi lugs shes pa la gnas nas/_sems dang yid dang rnam par shes pa'i gsang ba la mkhas pa yin yang de bzhin gshegs pa ni byang chub sems 
[\[13b\]]
[\[13b.1\]]sems dpa' dang yid dang rnam par shes pa'i gsang ba la mkhas par 'dogs na de tsam gyis thams cad kyi thams cad du mi 'dogs so/_/blo gros yangs pa gang gi phyir byang chub sems dpa' nang gi so so nang gi len pa mi mthong /_len pa'i rnam par shes pa yang mi mthong 
[\[13b.2\]]la/_de yang yang dag pa ji lta ba bzhin du yin pa dang /_kun gzhi yang mi mthong kun gzhi rnam par shes pa yang mi mthong /_bstsags pa yang mi mthong /_sems kyang mi mthong /_mig kyang mi mthong /_gzugs kyang mi mthong /_mig gi rnam par shes pa yang mi mthong /_
[\[13b.3\]]rna ba yang mi mthong /_sgra yang mi mthong /_rna ba'i rnam par shes pa yang mi mthong /_sna yang mi mthong /_dri yang mi mthong /_sna'i rnam par shes pa yang mi mthong /_lce yang mi mthong /_ro yang mi mthong /_lce'i rnam par shes pa yang mi mthong /_lus kyang mi mthong /_
[\[13b.4\]]reg bya yang mi mthong /_lus kyi rnam par shes pa yang mi mthong /_blo gros yangs pa gang gi phyir byang chub sems dpa' nang gi so so rang gi yid kyang mi mthong /_chos rnams kyang mi mthong /_yid kyi rnam par shes pa yang mi mthong la/_de yang yang dag pa ji lta ba bzhin du 
[\[13b.5\]]yin pa de ni/_byang chub sems dpa' don dam pa la mkhas pa zhes bya ste/_de bzhin gshegs pa yang byang chub sems dpa' don dam pa la mkhas pa ni sems dang yid dang /_rnam par shes pa'i gsang ba la mkhas pa yin par 'dogs so/_/blo gros yangs pa 
[\[13b.6\]]de tsam gyis na byang chub sems dpa' sems dang yid dang rnam par shes pa'i gsang ba la mkhas pa yin la/_de bzhin gshegs pa byang chub sems dpa' sems dang yid dang rnam par shes pa'i gsang ba la mkhas par 'dogs na yang de tsam gyis 'dogs so/_/de nas 
[\[13b.7\]]bcom ldan 'das kyis de'i tshe tshigs su bcad pa 'di dag bka' stsal to/_/len pa'i rnam par shes pa zab cing phra/_/sa bon thams cad chu bo'i klung ltar 'bab/_/bdag tu rtog par gyur na mi rung zhes/_/byis pa rnams la ngas ni de ma bstan/_/blo gros yangs pa'i le'u 
[\[14a\]]
[\[14a.1\]]ste lnga pa'o//_//de nas bcom ldan 'das la byang chub sems dpa' yon tan 'byung gnas kyis zhu ba zhus pa/_bcom ldan 'das byang chub sems dpa' chos rnams kyi mtshan nyid la mkhas pa/_byang chub sems dpa' chos rnams 
[\[14a.2\]]kyi mtshan nyid la mkhas pa zhes bgyi na/_bcom ldan 'das ji tsam gyis na byang chub sems dpa' chos rnams kyi mtshan nyid la mkhas pa lags/_de bzhin gshegs pa byang chub sems dpa' chos rnams kyi mtshan nyid la mkhas par 'dogs na yang ji tsam gyis 
[\[14a.3\]]'dogs lags/_de skad ces gsol pa dang /_bcom ldan 'das kyis byang chub sems dpa' yon tan 'byung gnas la 'di skad ces bka' stsal to/_/yon tan 'byung gnas khyod de ltar skye bo mang po la phan pa dang /_skye bo mang po la bde ba dang /_'jig rten la snying 
[\[14a.4\]]brtse ba dang /_lha dang mir bcas pa'i skye dgu'i don dang /_phan pa dang bde ba'i phyir zhugs te/_de bzhin gshegs pa la khyod don 'di nyid 'dri bar sems pa ni legs so legs so/_/yon tan 'byung gnas de'i phyir nyon cig dang /_chos rnams kyi mtshan nyid la mkhas 
[\[14a.5\]]pa khyod la bshad par bya'o/_/yon tan 'byung gnas chos rnams kyi mtshan nyid ni gsum po 'di dag yin te/_gsum gang zhe na/_kun brtags pa'i mtshan nyid dang /_gzhan gyi dbang gi mtshan nyid dang /_yongs su grub pa'i mtshan nyid do/_/yon tan 'byung gnas de 
[\[14a.6\]]la chos rnams kyi kun brtags pa'i mtshan nyid gang zhe na/_ji tsam du rjes su tha snyad gdags pa'i phyir chos rnams kyi ngo bo nyid dam bye brag tu ming dang brdar rnam par gzhag pa gang yin pa'o/_/yon tan 'byung gnas chos rnams kyi gzhan gyi dbang gi mtshan nyid gang zhe na/_
[\[14a.7\]]chos rnams kyi rten cing 'brel par 'byung ba nyid de/_'di lta ste 'di yod pas 'di 'byung la/_'di skyes pa'i phyir 'di skye ba 'di lta ste/_ma rig pa'i rkyen gyis 'du byed rnams zhes bya ba nas/_de ltar na sdug bsngal gyi phung po chen po 'di 'ba' zhig po 'di 'byung bar 'gyur ro zhes bya 
[\[14b\]]
[\[14b.1\]]ba'i bar gang yin pa'o/_/yon tan 'byung gnas chos rnams kyi yongs su grub pa'i mtshan nyid gang zhe na/_chos rnams kyi de bzhin nyid gang yin pa ste/_byang chub sems dpa' rnams kyis rtun pa'i rgyu dang /_legs par tshul bzhin yid la byas pa'i rgyus de rtogs 
[\[14b.2\]]shing de rtogs pa goms par byas pa yang dag par grub pas kyang bla na med pa yang dag par rdzogs pa'i byang chub kyi bar du yang dag par 'grub pa gang yin pa'o/_/yon tan 'byung gnas 'di lta ste dper na/_skyes bu gang zag rab rib can gyi mig la rab rib kyi skyon chags pa 
[\[14b.3\]]de lta bur ni kun brtags pa'i mtshan nyid du blta bar bya'o/_/yon tan 'byung gnas 'di lta ste dper na/_de nyid la rab rib kyi mtshan ma skra shad 'dzings pa'am/_sbrang ma'am/_til gyi 'bru'am/_sngon po'i mtshan ma'am/_ser po'i mtshan ma'am/_dmar po'i mtshan 
[\[14b.4\]]ma'am/_dkar po'i mtshan ma snang bar gyur pa de lta bur ni gzhan gyi dbang gi mtshan nyid du blta bar bya'o/_/yon tan 'byung gnas 'di lta ste dper na/_skyes bu gang zag de nyid kyi mig yongs su dag cing mig la rab rib kyi skyon chags pa dang bral bar gyur pa na/_mig 
[\[14b.5\]]de nyid kyi rang bzhin gyi spyod yul ma nor ba'i spyod yul de lta bur ni yongs su grub pa'i mtshan nyid du blta bar bya'o/_/yon tan 'byung gnas 'di lta ste dper na/_shel shin tu gsal ba ni gang gi tshe tshon sngon po dang phrad par gyur pa de'i tshe ni nor bu rin po che an da rnyil dang /_mthon 
[\[14b.6\]]ka chen po lta bur snang bar 'gyur zhing /_nor bu rin po che an da rnyil dang mthon ka chen por log par 'dzin pas kyang sems can rnams rnam par rmongs par byed do/_/gang gi tshe tshon dmar po dang phrad par gyur pa de'i tshe ni nor bu rin po che pad ma rA ga lta bur snang bar 'gyur 
[\[14b.7\]]zhing /_nor bu rin po che pad ma rA ga ru log par 'dzin pas sems can rnams rnam par rmongs par byed do/_/gang gi tshe na tshon ljang khu dang phrad par gyur pa de'i tshe ni nor bu rin po che margad lta bur snang bar 'gyur zhing /_nor bu rin po che margad du log par 'dzin pas kyang sems 
[\[15a\]]
[\[15a.1\]]can rnams rnam par rmongs par byed do/_/gang gi tshe tshon ser po dang phrad par gyur pa de'i tshe ni gser lta bur snang bar 'gyur zhing /_gser du log par 'dzin pas kyang sems can rnams rnam par rmongs par byed do/_/yon tan 'byung gnas 'di lta ste 
[\[15a.2\]]dper na/_shel shin tu gsal ba tshon dang phrad pa de lta bur ni gzhan gyi dbang gi mtshan nyid la kun brtags pa'i mtshan nyid kyi tha snyad kyi bag chags su blta bar bya'o/_/'di lta ste dper na/_shel shin tu gsal ba la nor bu rin po che an da rnyil dang /_mthon ka chen po dang /_
[\[15a.3\]]pad ma rA ga dang /_margad dang /_gser du log par 'dzin pa lta bur ni gzhan gyi dbang gi mtshan nyid la kun brtags pa'i mtshan nyid du 'dzin par blta bar bya'o/_/yon tan 'byung gnas 'di lta ste dper na/_shel shin tu gsal ba de nyid lta bur ni gzhan gyi dbang gi 
[\[15a.4\]]mtshan nyid blta bar bya'o/_/'di lta ste dper na/_shel shin tu gsal ba nyid nor bu rin po che an da rnyil dang /_mthon ka chen po dang pad ma rA ga dang /_margad dang /_gser gyi mtshan nyid der rtag pa rtag pa'i dus dang /_ther zug ther zug gi dus su yongs su 
[\[15a.5\]]ma grub cing ngo bo nyid med pa de lta bur ni gzhan gyi dbang gi mtshan nyid de/_kun brtags pa'i mtshan nyid der rtag pa rtag pa'i dus dang /_ther zug ther zug gi dus su yongs su ma grub cing ngo bo nyid med pa nyid kyis yongs su grub pa'i mtshan nyid blta bar bya'o/_/yon tan 
[\[15a.6\]]'byung gnas de la mtshan ma dang 'brel pa'i ming la brten nas ni kun brtags pa'i mtshan nyid rab tu shes so/_/gzhan gyi dbang gi mtshan nyid la kun brtags pa'i mtshan nyid du mngon par zhen pa la brten nas ni gzhan gyi dbang gi mtshan nyid rab tu shes so/_/gzhan 
[\[15a.7\]]gyi dbang gi mtshan nyid la kun brtags pa'i mtshan nyid du mngon par zhen pa med pa la brten nas ni yongs su grub pa'i mtshan nyid rab tu shes so/_/yon tan 'byung gnas de la byang chub sems dpa' chos rnams kyi gzhan gyi dbang gi mtshan nyid la kun brtags pa'i mtshan nyid 
[\[15b\]]
[\[15b.1\]]yang dag pa ji lta ba bzhin du rab tu shes na mtshan nyid med pa'i chos yang dag pa ji lta ba bzhin du rab tu shes so/_/yon tan 'byung gnas de la byang chub sems dpa'i gzhan gyi dbang gi mtshan nyid yang dag pa ji lta ba bzhin du rab tu shes na/_kun nas nyon mongs pa'i mtshan 
[\[15b.2\]]nyid kyi chos yang dag pa ji lta ba bzhin du rab tu shes so/_/yon tan 'byung gnas de la byang chub sems dpas yongs su grub pa'i mtshan nyid yang dag pa ji lta ba bzhin du rab tu shes na/_rnam par byang ba'i mtshan nyid kyi chos yang dag pa ji lta ba bzhin du rab tu shes so/_/yon 
[\[15b.3\]]tan 'byung gnas de la byang chub sems dpas gzhan gyi dbang gi mtshan nyid la mtshan nyid med pa'i chos yang dag pa ji lta ba bzhin du rab tu shes na/_kun nas nyon mongs pa'i mtshan nyid kyi chos rab tu spong ngo /_/kun nas nyon mongs pa'i mtshan nyid kyi chos rab tu spangs na rnam 
[\[15b.4\]]par byang ba'i mtshan nyid kyi chos thob par 'gyur te/_yon tan 'byung gnas gang gi phyir byang chub sems dpas de ltar chos rnams kun brtags pa'i mtshan nyid dang gzhan gyi dbang gi mtshan nyid dang yongs su grub pa'i mtshan nyid yang dag pa ji lta ba bzhin du rab tu shes shing 
[\[15b.5\]]mtshan nyid med pa dang /_kun nas nyon mongs pa'i mtshan nyid dang /_rnam par byang ba'i mtshan nyid yang dag pa ji lta ba bzhin du rab tu shes la/_mtshan nyid med pa'i chos yang dag pa ji lta ba bzhin du rab tu shes nas/_kun nas nyon mongs pa'i mtshan nyid kyi chos 
[\[15b.6\]]rab tu spong zhing kun nas nyon mongs pa'i mtshan nyid kyi chos rab tu spangs na rnam par byang ba'i mtshan nyid kyi chos 'thob par 'gyur ba de tsam gyis na/_byang chub sems dpa' chos rnams kyi mtshan nyid la mkhas pa yin la/_de bzhin gshegs pa byang chub sems 
[\[15b.7\]]dpa' chos rnams kyi mtshan nyid la mkhas par 'dogs na yang de tsam gyis 'dogs so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/mtshan nyid med pa'i chos ni rab shes na/_/kun nas nyon mongs mtshan nyid chos spong 
[\[16a\]]
[\[16a.1\]]'gyur/_/kun nas nyon mongs chos ni rab spangs na/_/shin tu rnam dag mtshan nyid chos thob 'gyur/_/skye bo bag med nyes bcom le lo can/_/'du byed skyon la rtog par mi byed pa/_/brtan med g.yo ba yod pa'i chos rnams la/_/rab tu 
[\[16a.2\]]nyams pas snying brtser bya ba yin/_/yon tan 'byung gnas kyi le'u ste drug pa'o//_//de nas bcom ldan 'das la byang chub sems dpa' don dam yang dag 'phags kyis 'di skad ces gsol to/_/bcom ldan 'das 'di na bdag gcig pu dben pa 
[\[16a.3\]]zhig na mchis pa'i tshe/_sems kyi yongs su rtog pa 'di lta bu skyes lags te/_bcom ldan 'das kyis rnam grangs du mar phung po rnams kyi rang gi mtshan nyid kyang bka' stsal/_skye ba'i mtshan nyid dang /_'jig pa'i mtshan nyid dang /_spang ba dang yongs su shes pa yang 
[\[16a.4\]]bka' stsal/_phung po rnams kyi ji lta ba bzhin du skye mched rnams dang /_rten cing 'brel par 'byung ba dang /_zas rnams kyi yang bka' stsal/_bcom ldan 'das kyis rnam grangs du mar bden pa rnams kyi mtshan nyid kyang bka' stsal/_yongs su shes pa dang /_
[\[16a.5\]]spang ba dang /_mngon du bgyi ba dang /_bsgom pa yang bka' stsal/_bcom ldan 'das kyis rnam grangs du mar khams rnams kyi rang gi mtshan nyid kyang bka' stsal/_khams sna tshogs pa nyid dang /_khams du ma nyid dang /_spang ba dang /_yongs su shes pa yang bka' 
[\[16a.6\]]stsal/_bcom ldan 'das kyis rnam grangs du mar dran pa nye bar gzhag pa rnams kyi rang gi mtshan nyid kyang bka' stsal/_mi 'thun pa'i phyogs dang /_gnyen po dang /_bsgom pa dang /_ma skyes pa rnams skye ba dang /_skyes pa rnams gnas pa dang /_mi bskyud pa dang /_
[\[16a.7\]]slar zhing 'byung ba dang /_'phel zhing yangs pa nyid kyang bka' stsal/_dran pa nye bar gzhag pa rnams kyi ji lta ba bzhin du yang dag par spong ba rnams dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang chub kyi yan lag rnams kyi 
[\[16b\]]
[\[16b.1\]]yang bka' stsal/_bcom ldan 'das kyis rnam grangs du mar 'phags pa'i lam yan lag brgyad pa'i rang gi mtshan nyid kyang bka' stsal/_mi 'thun pa'i phyogs dang /_gnyen po dang /_bsgom pa dang /_ma skyes pa rnams skye ba dang /_skyes pa rnams gnas pa 
[\[16b.2\]]dang /_mi bskyud pa dang /_slar zhing 'byung ba dang /_'phel zhing yangs pa nyid kyang bka' stsal la/_bcom ldan 'das kyis thams cad ngo bo nyid ma mchis pa/_chos thams cad ma skyes pa/_ma 'gags pa/_gzod ma nas zhi ba/_rang bzhin gyis yongs su 
[\[16b.3\]]mya ngan las 'das pa zhes kyang bka' stsal lags na/_bcom ldan 'das kyis ji ltar dgongs nas chos thams cad ngo bo nyid ma mchis pa/_chos thams cad ma skyes pa/_ma 'gags pa/_gzod ma nas zhi ba/_rang bzhin gyis yongs su mya ngan las 'das pa zhes 
[\[16b.4\]]bka' stsal snyam bgyid lags te/_bcom ldan 'das kyis ci la dgongs nas chos thams cad ngo bo nyid ma mchis pa/_chos thams cad ma skyes pa/_ma 'gags pa/_gzod ma nas zhi ba/_rang bzhin gyis yongs su mya ngan las 'das pa zhes bka' stsal pa'i 
[\[16b.5\]]don de nyid bcom ldan 'das la bdag yongs su zhu lags so/_/de skad ces gsol pa dang /_bcom ldan 'das kyis byang chub sems dpa' don dam yang dag 'phags la 'di skad ces bka' stsal to/_/don dam yang dag 'phags khyod kyi sems kyi yongs su 
[\[16b.6\]]rtog pa/_dge ba tshul bzhin skyes pa legs so legs so/_/don dam yang dag 'phags khyod de ltar skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mir bcas pa'i skye dgu'i don dang /_phan pa dang bde ba'i 
[\[16b.7\]]phyir zhugs te/_de bzhin gshegs pa la don 'di nyid 'dri bar sems pa ni yang khyod legs so/_/don dam yang dag 'phags de'i phyir nyon cig dang /_ngas ci las dgongs nas chos thams cad ngo bo nyid med pa/_chos thams cad ma skyes pa/_ma 'gags pa/_
[\[17a\]]
[\[17a.1\]]gzod ma nas zhi ba/_rang bzhin gyis yongs su mya ngan las 'das pa zhes gsungs pa khyod la bshad par bya'o/_/don dam yang dag 'phags ngas chos rnams kyi ngo bo nyid med pa nyid rnam pa gsum po 'di lta ste/_mtshan nyid ngo bo nyid med pa nyid dang /_skye 
[\[17a.2\]]ba ngo bo nyid med pa nyid dang /_don dam pa ngo bo nyid med pa nyid las dgongs nas chos thams cad ngo bo nyid med pa'o zhes bstan to/_/don dam yang dag 'phags de la chos rnams kyi mtshan nyid ngo bo nyid med pa nyid gang zhe na/_kun brtags pa'i mtshan nyid gang yin pa'o/_/
[\[17a.3\]]de ci'i phyir zhe na/_'di ltar de ni ming dang brdar rnam par gzhag pa'i mtshan nyid yin gyi/_rang gi mtshan nyid kyis rnam par gnas pa ni ma yin pas de'i phyir de ni mtshan nyid ngo bo nyid med pa nyid ces bya'o/_/don dam yang dag 'phags chos rnams kyi skye ba ngo bo nyid med pa nyid 
[\[17a.4\]]gang zhe na/_chos rnams kyi gzhan gyi dbang gi mtshan nyid gang yin pa'o/_/de ci'i phyir zhe na/_'di ltar de ni rkyen gzhan gyi stobs kyis byung ba yin gyi/_bdag nyid kyis ni ma yin pas de'i phyir skye ba ngo bo nyid med pa nyid ces bya'o/_/don dam yang dag 'phags chos 
[\[17a.5\]]rnams kyi don dam pa ngo bo nyid med pa nyid gang zhe na/_rten cing 'brel par 'byung ba'i chos gang dag skye ba ngo bo nyid med pa nyid kyis ngo bo nyid med pa de dag ni don dam pa'i ngo bo nyid med pa nyid kyis ngo bo nyid med pa yang yin no/_/de ci'i phyir zhe na/_don dam yang dag 'phags 
[\[17a.6\]]chos rnams la rnam par dag pa'i dmigs pa gang yin pa de ni ngas don dam pa yin par yongs su bstan la/_gzhan gyi dbang gi mtshan nyid de ni rnam par dag pa'i dmigs pa ma yin pas de'i phyir don dam pa'i ngo bo nyid med pa nyid ces bya'o/_/don dam yang dag 'phags 
[\[17a.7\]]gzhan yang chos rnams kyi yongs su grub pa'i mtshan nyid gang yin pa de yang don dam pa ngo bo nyid med pa nyid ces bya'o/_/de ci'i phyir zhe na/_don dam yang dag 'phags chos rnams kyi chos bdag med pa gang yin pa de ni/_de dag gi ngo bo nyid med pa nyid ces bya ste/_de ni 
[\[17b\]]
[\[17b.1\]]don dam pa yin la/_don dam pa ni chos thams cad kyi ngo bo nyid med pa nyid kyis rab tu phye ba yin pas de'i phyir don dam pa ngo bo nyid med pa nyid ces bya'o/_/don dam yang dag 'phags de la 'di lta ste dper na/_nam mkha'i me tog ji lta ba de lta bur ni mtshan nyid ngo bo nyid med 
[\[17b.2\]]pa nyid blta bar bya'o/_/don dam yang dag 'phags de la 'di lta ste dper na/_sgyu ma byas pa ji lta ba de lta bur ni skye ba ngo bo nyid med pa nyid kyang blta bar bya/_don dam pa ngo bo nyid med pa nyid de las gcig kyang blta bar bya'o/_/don dam yang dag 'phags de la 'di lta ste dper 
[\[17b.3\]]na/_nam mkha'i gzugs kyi ngo bo nyid med pa nyid tsam gyis rab tu phye ba dang /_thams cad du song ba ji lta ba de lta bur ni don dam pa ngo bo nyid med pa nyid las chos bdag med pas rab tu phye ba dang thams cad du song ba gcig blta bar bya ste/_don dam yang dag 'phags ngas 
[\[17b.4\]]ngo bo nyid med pa nyid rnam pa gsum po de dag las dgongs nas chos thams cad ngo bo nyid med pa'o zhes bstan to/_/don dam yang dag 'phags de la mtshan nyid ngo bo nyid med pa nyid las dgongs nas/_ngas chos thams cad ma skyes pa/_ma 'gags pa/_gzod ma nas 
[\[17b.5\]]zhi ba/_rang bzhin gyis yongs su mya ngan las 'das pa'o zhes bstan to/_/de ci'i phyir zhe na/_don dam yang dag 'phags 'di ltar rang gi mtshan nyid kyis med pa gang yin pa de ni ma skyes pa yin/_ma skyes pa gang yin pa de ni ma 'gags pa yin/_ma skyes pa dang ma 
[\[17b.6\]]'gags pa gang yin pa de ni/_gzod ma nas zhi ba yin/_gzod ma nas zhi ba gang yin pa de ni rang bzhin gyis yongs su mya ngan las 'das pa yin/_rang bzhin gyis yongs su mya ngan las 'das pa gang yin pa de la ni/_yongs su mya ngan las bzla bar bya ba [{]chung zad [,]cung zad [}]kyang 
[\[17b.7\]]med de/_de'i phyir mtshan nyid ngo bo nyid med pa nyid la dgongs nas ngas chos thams cad ma skyes pa/_ma 'gags pa/_gzod ma nas zhi ba/_rang bzhin gyis yongs su mya ngan las 'das pa'o zhes bstan to/_/don dam yang dag 'phags yang don dam pa ngo bo nyid med pa 
[\[18a\]]
[\[18a.1\]]nyid chos bdag med pas rab tu phye ba las dgongs nas ngas chos thams cad ma skyes pa/_ma 'gags pa/_gzod ma nas zhi ba/_rang bzhin gyis yongs su mya ngan las 'das pa'o zhes bstan to/_/de ci'i phyir zhe na/_'di ltar don dam pa ngo bo 
[\[18a.2\]]nyid med pa nyid chos bdag med pas rab tu phye ba ni rtag pa rtag pa'i dus dang /_ther zug ther zug gi dus su rnam par gnas pa kho na yin la/_de ni chos rnams kyi chos nyid du 'dus ma byas pa nyon mongs pa thams cad du bral ba yin te/_rtag pa rtag pa'i dus dang /_ther zug 
[\[18a.3\]]ther zug gi dus su chos nyid de nyid kyis rnam par gnas pa 'dus ma byas pa gang yin pa de ni 'dus ma byas pa'i phyir ma skyes pa dang ma 'gags pa yin la/_de ni nyon mongs pa thams cad dang bral ba'i phyir gzod ma nas zhi ba dang /_rang bzhin gyis yongs su mya ngan las 'das 
[\[18a.4\]]pa yin te/_de'i phyir don dam pa ngo bo nyid med pa nyid chos bdag med pas rab tu phye ba las dgongs nas ngas chos thams cad ma skyes ma 'gags pa/_gzod ma nas zhi ba/_rang bzhin gyis yongs su mya ngan las 'das pa'o zhes bstan to/_/don dam yang dag 'phags ngas 
[\[18a.5\]]ni sems can gyi khams na sems can rnams kyis kun brtags pa'i ngo bo nyid ngo bo nyid kyis tha dad par mthong zhing gzhan gyi dbang gi ngo bo nyid dang /_yongs su grub pa'i ngo bo nyid kyang ngo bo nyid kyis tha dad par mthong na/_de'i phyir ngo bo nyid med pa nyid rnam pa gsum mi 'dogs 
[\[18a.6\]]kyi/_sems can rnams gzhan gyi dbang dang /_yongs su grub pa'i ngo bo nyid la kun brtags pa'i ngo bo nyid du sgro btags nas/_gzhan gyi dbang dang /_yongs su grub pa'i ngo bo nyid la kun brtags pa'i ngo bo nyid kyi mtshan nyid rjes su tha snyad 
[\[18a.7\]]'dogs te/_ji lta ji ltar rjes su tha snyad 'dogs pa de lta de ltar tha snyad btags pas yongs su bsgos pa'i sems tha snyad btags pa dang rjes su 'brel pa'am/_tha snyad btags pa bag la nyal gyis gzhan gyi dbang dang yongs su grub pa'i ngo bo nyid la kun brtags 
[\[18b\]]
[\[18b.1\]]pa'i ngo bo nyid kyi mtshan nyid du mngon par zhen no/_/ji lta ji ltar mngon par zhen pa de lta de ltar gzhan gyi dbang gi ngo bo nyid la kun brtags pa'i ngo bo nyid du mngon par zhen pa'i rgyu de dang /_rkyen des phyi ma la gzhan gyi dbang gi ngo bo nyid kun tu bskyed de/_gzhi des na/_nyon 
[\[18b.2\]]mongs pa'i kun nas nyon mongs pas kyang kun nas nyon mongs par 'gyur/_las kyi kun nas nyon mongs pa dang skye ba'i kun nas nyon mongs pas kyang kun nas nyon mongs par 'gyur zhing /_yun ring por yang na sems can dmyal ba rnams dang /_yang na dud 'gro rnams 
[\[18b.3\]]sam/_yang na [{]yi dgas [,]yi dwags [}]rnams sam/_yang na lha rnams sam/_yang na lha ma yin rnams sam/_yang na mi rnams kyi nang du kun tu rgyug cing 'khor bar 'gyur te/_'khor ba las mi 'da' ba'i phyir ro/_/don dam yang dag 'phags de la sems can gang dag dang po 
[\[18b.4\]]nyid nas dge ba'i rtsa ba ma bskyed pa/_sgrib pa yongs su ma dag pa rgyud yongs su ma smin pa mos pa mi mang ba/_bsod nams dang ye shes kyi tshogs yang dag par ma grub pa de dag la ni nga skye ba ngo bo nyid med pa nyid las brtsams nas chos ston te/_de dag gis chos de thos 
[\[18b.5\]]nas rten cing 'brel bar 'byung ba'i 'du byed rnams la mi rtag pa nyid du shes shing mi brtan pa nyid dang /_yid brtan du mi rung ba nyid dang /_'gyur ba'i chos nyid du shes nas/_'du byed thams cad las yid sdang bar byed skyo bar byed do/_/yid sdang bar byas skyo bar byas 
[\[18b.6\]]nas sdig pa las phyir zlog ste/_de dag sdig pa gang yin pa de mi byed cing dge ba la sten par byed do/_/dge ba la bsten pa'i rgyus dge ba'i rtsa ba ma bskyed pa rnams ni skyed do/_/sgrib pa yongs su ma byang ba rnams kyang yongs su sbyong ngo /_/rgyud yongs su ma smin pa 
[\[18b.7\]]yang yongs su smin par byed do/_/gzhi des mos pa mang zhing bsod nams dang ye shes kyi tshogs yang dag par grub par 'gyur ro/_/de dag de ltar dge ba'i rtsa ba bskyed pa nas bsod nams dang ye shes kyi tshogs kyi bar du yang dag par 'grub mod kyi/_'on kyang skye ba ngo bo nyid 
[\[19a\]]
[\[19a.1\]]med pa nyid de la mtshan nyid ngo bo nyid med pa nyid dang /_don dam pa ngo bo nyid med pa nyid rnam pa gnyis yang dag pa ji lta ba bzhin du mi shes pas/_'du byed thams cad las yang dag par skyo bar mi 'gyur/_yang dag par 'dod chags dang bral bar mi 
[\[19a.2\]]'gyur/_yang dag par rnam par grol bar mi 'gyur zhing /_nyon mongs pa'i kun nas nyon mongs pa las kyang yongs su grol bar mi 'gyur/_las kyi kun nas nyon mongs pa las kyang yongs su grol bar mi 'gyur/_skye ba'i kun nas nyon mongs pa las kyang yongs su grol 
[\[19a.3\]]bar mi 'gyur bas/_yang de bzhin gshegs pa de dag la 'di lta ste/_mtshan nyid ngo bo nyid med pa nyid dang /_don dam pa ngo bo nyid med pa nyid las brtsams nas 'di ltar 'du byed thams cad las yang dag par skyo bar bya ba dang /_'dod chags dang bral bar bya ba dang /_rnam 
[\[19a.4\]]par grol bar bya ba dang /_nyon mongs pa'i kun nas nyon mongs pa las yang dag par bzla ba dang /_las kyi kun nas nyon mongs pa las yang dag par bzla ba dang /_skye ba'i kun nas nyon mongs pa las yang dag par bzla ba'i phyir chos ston to/_/de dag gis chos de thos nas 
[\[19a.5\]]gzhan gyi dbang gi ngo bo nyid la kun brtags pa'i ngo bo nyid kyi mtshan nyid du mngon par zhen pa med pas skye ba ngo bo nyid med pa nyid de/_de la mtshan nyid ngo bo nyid med pa nyid du don dam pa ngo bo nyid med pa nyid du mos par byed/_rab tu rnam par 'byed par byed/_ji lta ba bzhin du rtogs 
[\[19a.6\]]par byed cing 'di lta ste/_tha snyad btags pas yongs su ma bsgos pa'i shes pa tha snyad btags pa dang rjes su 'brel pa med cing tha snyad bag la nyal med pa'i shes pas gzhan gyi dbang gi mtshan nyid de/_tshe 'di la shes pa'i stobs bskyed pa dang /_phyi ma la rgyud yang dag par chad 
[\[19a.7\]]pas 'gog par byed de/_gzhi des 'du byed thams cad las yang dag par skyo ba dang /_yang dag par 'dod chags dang bral ba dang /_yang dag par rnam par grol bar 'gyur zhing nyon mongs pa'i kun nas nyon mongs pa dang /_las kyi kun nas nyon mongs pa dang /_skye ba'i 
[\[19b\]]
[\[19b.1\]]kun nas nyon mongs pa las kyang yongs su grol bar 'gyur ro/_/don dam yang dag 'phags de la sems can nyan thos kyi theg pa'i rigs can rnams kyis kyang lam 'di nyid dang sgrub pa 'di nyid kyis grub pa dang /_bde ba bla na med pa'i mya ngan las 'das pa 'thob par 'gyur la/_
[\[19b.2\]]sems can rang sangs rgyas kyi theg pa'i rigs can rnams dang /_de bzhin gshegs pa'i rigs can rnams kyis kyang lam 'di nyid dang sgrub pa 'di nyid kyis grub pa dang bde ba bla na med pa'i mya ngan las 'das pa thob par 'gyur bas 'di ni nyan thos dang rang sangs rgyas dang byang 
[\[19b.3\]]chub sems dpa' rnams kyi rnam par dag pa'i lam gcig pa yin la/_rnam par dag pa gcig ste/_gnyis pa gang yang med pas ngas de las dgongs nas theg pa gcig pu bstan te/_sems can gyi khams na sems can rang bzhin gyis dbang po rtul po rnams dang /_
[\[19b.4\]]dbang po 'bring rnams dang /_dbang po rnon po rnams kyi sems can gyi rigs sna tshogs dag kyang med pa ma yin no/_/don dam yang dag 'phags nyan thos kyi rigs can gang zag zhi ba'i bgrod pa gcig pu pa ni sangs rgyas thams cad brtson pa dang ldan par gyur kyang byang chub 
[\[19b.5\]]kyi snying po la bzhag ste/_bla na med pa yang dag par rdzogs pa'i byang chub thob par byar mi nus so/_/de ci'i phyir zhe na/_'di ltar de ni snying rje shin tu chung ba dang /_sdug bsngal gyis shin tu 'jigs pa'i phyir rang bzhin gyis rigs dman pa kho na yin pa'i phyir ro/_/de ji ltar 
[\[19b.6\]]snying rje shin tu chung ba de bzhin du sems can gyi don bya ba la shin tu mi phyogs par 'gyur ro/_/ji ltar sdug bsngal gyis shin tu 'jigs pa de bzhin du 'du byed mngon par 'du bya ba thams cad la shin tu mi phyogs par 'gyur ro/_/sems can gyi don bya ba la shin tu mi 
[\[19b.7\]]phyogs pa dang /_'du byed mngon par 'du bya ba thams cad la shin tu mi phyogs pa ni bla na med pa yang dag par rdzogs pa'i byang chub tu ngas ma bstan no/_/de'i phyir zhi ba'i bgrod pa gcig pu pa zhes bya'o/_/nyan thos byang chub tu yongs su 'gyur ba gang yin pa de ni ngas rnam 
[\[20a\]]
[\[20a.1\]]grangs kyis byang chub sems dpa' yin par bstan te/_'di ltar de ni nyon mongs pa'i sgrib pa las rnam par grol nas/_de bzhin gshegs pa rnams kyis bskul na/_shes bya'i sgrib pa las sems rnam par grol bar byed pa'i phyir ro/_/de ni dang 
[\[20a.2\]]por bdag gi don la sbyor ba'i rnam pas nyon mongs pa'i sgrib pa las rnam par grol te/_de'i phyir de bzhin gshegs pas de nyan thos kyi rigs su 'dogs so/_/don dam yang dag 'phags 'di ltar nga'i chos 'dul ba legs par gsungs pa shin tu gya nom pa bsam pa shin tu 
[\[20a.3\]]rnam par dag pa ston pa/_chos legs par bstan pa la ni sems can rnams kyi mos pa'i rim pa yang snang ste/_don dam yang dag 'phags 'di la de bzhin gshegs pa ni ngo bo nyid med pa nyid rnam pa gsum po de dag nyid las dgongs nas drang ba'i don gyi mdo brjod pa'i rnam 
[\[20a.4\]]pas 'di lta ste/_chos thams cad ngo bo nyid med pa/_chos thams cad ma skyes pa/_ma 'gags pa/_gzod ma nas zhi ba/_rang bzhin gyis yongs su mya ngan las 'das pa'o zhes chos ston to/_/de la sems can gang dag dge ba'i rtsa ba chen po bskyed pa dang /_sgrib 
[\[20a.5\]]pa yongs su dag pa/_rgyud yongs su smin pa/_mos pa mang ba/_bsod nams dang ye shes kyi tshogs chen po yang dag par grub pa de dag gis ni chos de thos na nga'i dgongs te bshad pa yang dag pa ji lta ba bzhin du rab tu shes shing /_chos de la yang chos shes par 'gyur la/_don 
[\[20a.6\]]de yang shes rab kyis yang dag pa ji lta ba bzhin du rtogs par 'gyur zhing /_de rtogs pa goms pas kyang myur ba myur ba kho nar shin tu mthar thug pa nyid rjes su 'thob par 'gyur te/_de la yang a la la bcom ldan 'das de ni yang dag par rdzogs pa'i sangs rgyas yin te/_des 
[\[20a.7\]]ni chos thams cad legs par mngon par rdzogs par sangs rgyas so zhes dad pa thob par 'gyur ro/_/de la sems can gang dag dge ba'i rtsa ba ma bskyed pa dang /_sgrib pa yongs su ma dag pa dang /_rgyud yongs su ma smin pa dang /_mos pa chen po ma yin pa/_bsod 
[\[20b\]]
[\[20b.1\]]nams dang ye shes kyi tshogs chen po yang dag par ma grub pa/_drang po dang drang po'i rang bzhin can/_rtog pa dang sel mi nus pa/_rang gi lta ba mchog tu 'dzin par mi gnas pa de dag gis ni chos de thos na nga'i dgongs te bshad pa yang yang dag pa ji lta ba bzhin du rab tu 
[\[20b.2\]]mi shes mod kyi/_'on kyang chos de la mos par byed cing dad pa yang 'thob ste/_mdo sde 'di dag ni de bzhin gshegs pas gsungs pa zab pa zab par snang ba/_stong pa nyid dang ldan pa mthong bar dka' ba/_rtogs par dka' ba/_brtag mi nus pa/_rtog ge'i spyod 
[\[20b.3\]]yul ma yin pa/_zhib mo brtags pa'i mkhas pa mdzangs pas rig pa yin no zhes mos par byed do/_/mdo sde de dag gi don bstan pa dag gi don bstan pa dag la bdag mi shes so snyam nas 'dug ste/_'di skad ces sangs rgyas kyi byang chub ni zab chos rnams kyi chos nyid 
[\[20b.4\]]kyang zab ste/_de bzhin gshegs pa nyid kyis mkhyen gyi bdag cag gis ni mi shes so/_/de bzhin gshegs pa rnams kyi chos bstan pa ni sems can rnams la mos pa sna tshogs kyis 'jug pa yin te/_de bzhin gshegs pa rnams ni mkhyen pa dang gzigs pa mtha' yas 
[\[20b.5\]]pa yin gyi/_bdag cag gi shes pa dang mthong ba ni ba lang gi rjes tsam mo snyam nas/_de dag mdo sde de rnams la gus par byas te yi ger 'dri bar yang byed/_yi ger bris nas 'chang bar yang byed/_klog par yang byed/_yang dag par 'ged par yang byed/_mchod 
[\[20b.6\]]par yang byed/_lung nod par yang byed/_'don par yang byed/_kha ton du yang byed mod kyi/_'di ltar nga'i dgongs te bshad pa zab mo 'di ma rtogs pa'i phyir bsgom pa'i rnam pas sbyor bar mi nus so/_/de dag gzhi des na bsod nams kyi tshogs kyis kyang 'phel 
[\[20b.7\]]bar 'gyur/_ye shes kyi tshogs kyis kyang 'phel bar 'gyur la/_gong du yang rgyud yongs su ma smin pa dag kyang yongs su smin par byed do/_/ci ste sems can de dag las sems can gang dag bsod nams dang ye shes kyi tshogs chen po'i bar du yang dag par grub pa ma yin 
[\[21a\]]
[\[21a.1\]]yang drang po dang drang po'i rang bzhin can ma yin la/_rtog pa dang sel nus la/_rang gi lta ba mchog tu 'dzin par gnas pa de dag gis ni chos de thos na nga'i dgongs te bshad pa zab mo yang dag pa ji lta ba bzhin mi shes te/_chos de la mos kyang chos 'di dag 
[\[21a.2\]]thams cad ni ngo bo nyid med pa kho na yin no/_/chos 'di dag thams cad ni ma skyes pa kho na'o/_/ma 'gags pa kho na'o/_/gzod ma nas zhi ba kho na'o/_/rang bzhin gyis yongs su mya ngan las 'das pa kho na'o zhes chos kyi don la sgra ji bzhin kho nar mngon par zhen par byed 
[\[21a.3\]]de/_de dag gzhi des na chos thams cad la med par lta ba dang /_mtshan nyid med par lta ba 'thob par 'gyur te/_med par lta ba dang /_mtshan nyid med par lta ba thob nas kyang thams cad la mtshan nyid thams cad kyis skur pa 'debs te/_chos rnams kyi kun brtags pa'i 
[\[21a.4\]]mtshan nyid la skur pa 'debs/_chos rnams kyi gzhan gyi dbang gi mtshan nyid dang /_yongs su grub pa'i mtshan nyid la yang skur pa 'debs so/_/de ci'i phyir zhe na/_don dam yang dag 'phags 'di ltar gzhan gyi dbang nyid dang /_yongs su grub pa'i mtshan nyid yod na ni/_kun 
[\[21a.5\]]brtags pa'i mtshan nyid kyang rab tu shes par gyur na/_de la gang dag gzhan gyi dbang gi mtshan nyid dang /_yongs su grub pa'i mtshan nyid la mtshan nyid med par mthong ba de dag gis ni kun brtags pa'i mtshan nyid la yang skur pa btab pa yin pa'i phyir te/_de lta bas na de dag ni 
[\[21a.6\]]mtshan nyid rnam pa gsum char la yang skur pa 'debs pa zhes bya'o/_/de dag ni nga'i chos la chos su 'du shes pa dang don ma yin pa la don du 'du shes pa yin te/_nga'i chos la chos su 'du shes pa dang /_don ma yin pa la don du 'du shes pa de dag chos la yang chos su 'dzin/_
[\[21a.7\]]don ma yin pa la yang don du 'dzin to/_/de dag chos la mos pas dge ba'i chos rnams kyis 'phel mod kyi/_'on kyang don ma yin pa la mngon par zhen pas shes rab las yongs su nyams par 'gyur te/_shes rab las yongs su nyams na dge ba'i chos shin tu rgya che ba dang /_shin tu 
[\[21b\]]
[\[21b.1\]]dpag tu med pa rnams las kyang yongs su nyams par 'gyur ro/_/de dag las gzhan dag gis chos la chos su dang /_don ma yin pa la don du thos nas gang dag lta ba la dga' bar byed pa de dag ni chos la chos su 'du shes pa dang /_don ma yin pa la don du 'du shes pas chos la chos 
[\[21b.2\]]su dang /_don ma yin pa la don du mngon par zhen par 'gyur te/_de dag gzhi des na de bzhin du dge ba'i chos las nyams par rig par bya'o/_/gang dag lta ba la dga' bar mi byed pa de dag ni de dag las chos rnams kyi ngo bo nyid med pa nyid thos shing chos rnams kyi skye ba med pa dang /_
[\[21b.3\]]'gag pa med pa dang /_gzod ma nas zhi ba dang /_rang bzhin gyis yongs su mya ngan las 'das pa thos nas skrag cing dngang la kun tu dngang bar 'gyur zhing 'di skad ces 'di ni sangs rgyas kyi bka' ma yin gyi/_'di ni bdud kyis smras pa yin no zhes kyang zer zhing de ltar rig nas mdo sde 
[\[21b.4\]]de dag la skur pa 'debs par byed/_spong bar byed/_mi bsngags pa rjod par byed/_ngan du rjod par byed/_gzhi des na phongs pa chen po 'thob par 'gyur zhing las kyi sgrib pa chen pos kyang reg par 'gyur ro/_/gzhi des kyang gang dag skye bo phal po che la las kyi sgrib pa chen po 
[\[21b.5\]]'thob pas slu bar byed pa/_mtshan nyid thams cad med par lta zhing don ma yin pa don du ston par byed pa de dag ni las kyi sgrib pa chen po dang ldan par nga smra'o/_/don dam yang dag 'phags de la sems can gang dag dge ba'i rtsa ba ma bskyed/_sgrib pa yongs su ma dag_/rgyud yongs su 
[\[21b.6\]]ma smin/_mos pa mi mang /_bsod nams dang ye shes kyi tshogs yang dag par ma grub cing /_drang po dang drang po'i rang bzhin can ma yin la rtog pa dang sel mi nus la/_rang gi lta ba mchog tu 'dzin par gnas pa de dag gis ni chos de thos na/_nga'i dgongs te bshad pa yang yang dag pa 
[\[21b.7\]]ji lta ba bzhin du rab tu mi shes shing chos de la mos par yang mi 'gyur la/_de dag chos la chos ma yin par 'du shes shing /_don la don ma yin par 'du shes la/_chos la yang chos ma yin pa dang /_don la yang don ma yin par mngon par zhen nas 'di skad ces 'di ni sangs rgyas kyi 
[\[22a\]]
[\[22a.1\]]bka' ma yin gyi/_'di ni bdud kyis smras pa yin no zhes kyang zer zhing de ltar rig nas mdo sde dag la skur pa 'debs par byed/_spong bar byed/_mi bsngags pa rjod par byed/_ngan du rjod par byed cing lhad kyang 'jug par byed de/_rnam grangs du mar mdo sde 
[\[22a.2\]]de dag spang ba dang /_chud gzan pa dang /_rnam par gzhig pa'i phyir zhugs shing de la mos pa'i gang zag rnams la yang dgrar 'du shes par 'gyur ro/_/de dag ni dang po nyid nas kyang las kyi sgrib pas bsgribs pa yin la/_gzhi des kyang yang las kyi sgrib pa de lta bus sgrib par 
[\[22a.3\]]byed de/_las kyi sgrib pa de'i dang po ni gdags par sla'i/_bskal pa bye ba khrag khrig 'bum phrag 'di snyed kyi bar gyis 'byung bar 'gyur ro zhes gdags par ni dka'o/_/don dam yang dag 'phags de ltar na nga'i chos 'dul ba legs par gsungs pa/_shin tu gya nom pa/_
[\[22a.4\]]bsam pa shin tu rnam par dag pa ston pa chos legs par bstan pa la sems can rnams kyi mos pa'i rim pa de lta bu dag kyang snang ngo /_/de nas bcom ldan 'das kyis de'i tshe tshigs su bcad pa 'di dag bka' stsal to/_/chos rnams ngo bo nyid med chos rnams ma skyes 
[\[22a.5\]]dang /_/chos rnams ma 'gags chos rnams gzod nas zhi ba dang /_/chos rnams thams cad rang bzhin mya ngan 'das par ni/_/dgongs pa med par mkhas pa su zhig smra bar byed/_/mtshan nyid ngo bo nyid med skye ba ngo bo med/_/don dam ngo bo nyid med do zhes ngas 
[\[22a.6\]]bshad de/_/'di la mkhas pa gang zhig dgongs pa shes pa ni/_/rab tu nyams par 'gyur ba'i lam du de mi 'gro_/kun gyi rnam dag lam ni gcig pu 'di yin te/_/rnam par dag pa'ang gcig ste gnyis pa gang yang med/_/de phyir theg pa gcig pa 'di ni 'dogs 
[\[22a.7\]]byed kyang /_/sems can rigs ni rnam pa sna tshogs med ma yin/_/sems can khams 'di na ni gang bdag gcig pu pa/_/mya ngan 'da' bar byed pa'i sems can dpag tu med/_/gang dag mya ngan 'das kyang sems can mi gtong ba'i/_/brtan pa snying rje ldan pa de 
[\[22b\]]
[\[22b.1\]]dag shin tu dkon/_/gang grol de dag rnams kyi zag pa med pa'i dbyings/_/phra zhing bsam gyis mi khyab mnyam zhing bye brag med/_/thams cad don grub sdug bsngal nyon mongs spangs pa ste/_/gnyis su brjod pa ma yin bde zhing brtan pa yin/_/de nas de'i tshe 
[\[22b.2\]]bcom ldan 'das la byang chub sems dpa' don dam yang dag 'phags kyis 'di skad ces gsol to/_/bcom ldan 'das ji tsam du sangs rgyas bcom ldan 'das rnams kyi dgongs te gsungs pa phra ba/_mchog tu phra ba zab pa/_mchog tu zab pa/_rtogs par dka' 
[\[22b.3\]]ba/_mchog tu rtogs par dka' ba ni ngo mtshar rmad du byung ba lags so/_/bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/_rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma la/_
[\[22b.4\]]gzugs kyi phung po zhes ngo bo nyid kyi mtshan nyid dam/_bye brag gi mtshan nyid du ming dang brdar rnam par gzhag pa dang /_gzugs kyi phung po skye'o zhe'am/_'gag go zhe'am/_gzugs kyi phung po spang ba dang /_yongs su shes pa zhes ngo bo nyid kyi mtshan nyid dam/_bye 
[\[22b.5\]]brag gi mtshan nyid du ming dang brdar rnam par gzhag pa gang lags pa de ni kun brtags pa'i mtshan nyid lags te/_de la brten nas bcom ldan 'das chos rnams kyi mtshan nyid ngo bo nyid ma mchis pa nyid 'dogs par mdzad lags so/_/rnam par rtog pa'i spyod yul kun brtags 
[\[22b.6\]]pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi mtshan nyid lags te/_de la brten nas bcom ldan 'das chos rnams kyi skye ba ngo bo nyid ma mchis pa nyid dang /_don dam pa ngo bo nyid ma mchis pa de nyid las gcig kyang 'dogs par mdzad 
[\[22b.7\]]lags so/_/bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/_rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma de nyid kun brtags pa'i mtshan nyid der yongs su ma grub cing ngo bo nyid med/_de 
[\[23a\]]
[\[23a.1\]]kho nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid lags te/_de la brten nas bcom ldan 'das chos rnams kyi don dam pa'i ngo bo nyid ma mchis pa de nyid 
[\[23a.2\]]las gcig 'dogs par mdzad lags so/_/gzugs kyi phung po la ji lta ba bzhin du phung po lhag ma rnams la yang de bzhin du sbyar bar bgyi lags so/_/phung po rnams la ji lta ba bzhin du skye mched bcu gnyis po dag gi skye mched re re la yang de bzhin lags so/_/srid 
[\[23a.3\]]pa'i yan lag bcu gnyis po de dag gi srid pa'i yan lag re re la yang de bzhin bgyi lags so/_/zas bzhi po dag gi zas re re la yang de bzhin lags so/_/khams drug dang khams [{]bcwa [,]bco [}]brgyad po dag gi khams re re yang de bzhin lags so/_/bcom ldan 'das bcom 
[\[23a.4\]]ldan 'das kyis bka' stsal pa'i don bdag gis 'di ltar 'tshal te/_rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma la sdug bsngal gyi bden pa dang /_sdug bsngal gyi bden pa yongs su shes pa zhes ngo bo nyid kyi mtshan nyid dam/_bye 
[\[23a.5\]]brag gi mtshan nyid du ming dang brdar rnam par gzhag pa gang lags pa de ni kun brtags pa'i mtshan nyid lags te/_de la brten nas bcom ldan 'das chos rnams kyi mtshan nyid ngo bo nyid ma mchis pa nyid 'dogs par mdzad lags so/_/rnam par rtog pa'i spyod yul kun 
[\[23a.6\]]brtags pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi mtshan nyid lags te/_de la brten nas bcom ldan 'das chos rnams kyi skye ba ngo bo nyid ma mchis pa nyid dang /_don dam pa ngo bo nyid ma mchis pa de las gcig kyang 'dogs par 
[\[23a.7\]]mdzad lags so/_/bcom ldan 'das bcom ldan 'das kyis bka' stsal pa'i don bdag gis 'di ltar 'tshal te/_rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma de nyid kun brtags pa'i mtshan nyid der yongs su ma grub cing ngo bo nyid 
[\[23b\]]
[\[23b.1\]]de kho nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid lags te/_de la brten nas bcom ldan 'das chos rnams kyi don dam pa ngo bo nyid ma mchis pa nyid de las gcig 
[\[23b.2\]]'dogs par mdzad lags so/_/sdug bsngal 'phags pa'i bden pa la ji lta ba de bzhin du bden pa lhag ma rnams la yang de bzhin du sbyar bar bgyi lags so/_/bden pa rnams la ji lta ba bzhin du dran pa nye bar gzhag pa rnams dang /_yang dag par spong ba rnams 
[\[23b.3\]]dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang chub kyi yan lag rnams dang /_lam gyi yan lag rnams kyi yan lag re re la yang de bzhin du sbyar bar bgyi lags so/_/bcom ldan 'das bcom ldan 'das kyis 
[\[23b.4\]]bka' stsal pa'i don bdag gis 'di ltar 'tshal te/_rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma la yang dag pa'i ting nge 'dzin zhe'am/_ting nge 'dzin gyi mi 'thun pa'i phyogs dang gnyen po zhe'am/_ting nge 'dzin bsgom pa 
[\[23b.5\]]zhe'am/_ma skyes pa skye ba zhe'am/_skyes pa gnas pa dang /_mi bskyud pa dang /_slar zhing 'byung ba dang /_'phel zhing rgyas pa nyid ces ngo bo nyid kyi mtshan nyid dam/_bye brag gi mtshan nyid du ming dang brdar rnam par gzhag pa gang lags pa de ni kun brtags pa'i 
[\[23b.6\]]mtshan nyid lags te/_de la brten nas bcom ldan 'das chos rnams kyi mtshan nyid ngo bo nyid ma mchis pa nyid 'dogs par mdzad lags so/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi 
[\[23b.7\]]mtshan nyid lags te/_de la brten nas bcom ldan 'das chos rnams kyi skye ba ngo bo nyid ma mchis pa nyid dang /_don dam pa ngo bo nyid ma mchis pa de las gcig kyang 'dogs par mdzad lags so/_/bcom ldan 'das bcom ldan 'das kyis bka' stsal pa'i don bdag 
[\[24a\]]
[\[24a.1\]]gis 'di ltar 'tshal te/_rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma de nyid kun brtags pa'i mtshan nyid der yongs su ma grub cing ngo bo nyid de kho nas ngo bo nyid ma mchis pa nyid chos bdag ma mchis pa de bzhin 
[\[24a.2\]]nyid rnam par dag pa'i dmigs pa gang lags pa de ni yongs su grub pa'i mtshan nyid lags te/_de la brten nas bcom ldan 'das chos rnams kyi don dam pa ngo bo nyid ma mchis pa de las gcig 'dogs par mdzad lags so/_/bcom ldan 'das 'di lta ste/_
[\[24a.3\]]dper bgyi na bca' sga ni phye ma'i sman sbyar ba dang /_bcud kyis len sbyar ba thams cad du stsal bar bgyi ba lags so/_/de bzhin du chos rnams kyi ngo bo nyid ma mchis pa nyid las brtsams/_skye ba ma mchis pa dang /_'gag pa ma mchis pa dang /_gzod ma nas zhi ba 
[\[24a.4\]]dang /_rang bzhin gyis yongs su mya ngan las 'das pa nyid las brtsams nas/_bcom ldan 'das nges pa'i don bstan pa 'di yang drang ba'i don gyi mdo sde thams cad du stsal bar bgyi ba lags so/_/bcom ldan 'das 'di lta ste dper bgyi na ri mo bri ba'i gzhi ni sngon 
[\[24a.5\]]po'am/_ser po'am/_dmar po'am/_dkar po'am/_ri mor bgyi ba thams cad la ro gcig pa lags shing ri mor bris pa de yang shin tu gsal bar bgyid pa lags so/_/de bzhin du chos rnams kyi ngo bo nyid ma mchis pa nyid dang /_rang bzhin gyis yongs su mya ngan 
[\[24a.6\]]las 'das pa nyid kyi bar las brtsams nas bcom ldan 'das kyi nges pa'i don bstan pa 'di yang drang ba'i don gyi mdo sde thams cad la ro gcig pa dang drang ba'i don de dag shin tu gsal bar bgyid pa lags so/_/bcom ldan 'das 'di lta ste dper bgyi na/_chab mar ni snod 
[\[24a.7\]]du bsgral ba dang /_sha g.yos dang /_bag chos kyi rnam pa thams cad du stsal na shin tu bda' bar 'gyur lags so/_/de bzhin du chos rnams kyi ngo bo nyid ma mchis pa nyid dang /_rang bzhin gyis yongs su mya ngan las 'das pa nyid kyi bar las brtsams nas bcom ldan 
[\[24b\]]
[\[24b.1\]]'das kyi nges pa'i don bstan pa 'di yang drang ba'i don gyi mdo sde thams cad du stsal na dga' ba dang /_mchog tu dga' ba chen por 'gyur lags so/_/bcom ldan 'das 'di lta ste dper bgyi na/_nam mkha' ni thams cad la ro gcig pa dang /_brtsam pa thams cad la sgrib 
[\[24b.2\]]par mi 'gyur ba lags so/_/de bzhin du chos rnams kyi ngo bo nyid ma mchis pa nyid dang /_rang bzhin gyis yongs su mya ngan las 'das pa nyid kyi bar las brtsams nas bcom ldan 'das kyi nges pa'i don bstan pa 'di yang drang ba'i don gyi mdo sde thams cad la ro gcig pa dang /_
[\[24b.3\]]nyan thos kyi theg pa dang /_rang sangs rgyas kyi theg pa dang /_theg pa chen por brtsam pa thams cad la sgrib par mi 'gyur ba lags so/_/de skad ces gsol pa dang /_bcom ldan 'das kyis byang chub sems dpa' don dam yang dag 'phags la legs so zhes bya ba byin 
[\[24b.4\]]te/_don dam yang dag 'phags legs so legs so/_/don dam yang dag 'phags khyod kyis de bzhin gshegs pa'i dgongs te bshad pa shes te/_don de la 'di lta ste/_bca' sga dang /_ri mo 'dri ba'i gzhi dang /_mar gyis gdab pa dang /_nam mkha'i dpe legs 
[\[24b.5\]]par byas pa de ni don dam yang dag 'phags de bzhin te/_gzhan du ma yin gyis de ni de bzhin du zung shig_/de nas bcom ldan 'das la byang chub sems dpa' don dam yang dag 'phags kyis yang 'di skad ces gsol to/_/bcom ldan 'das kyis dang por yul bA rA Na 
[\[24b.6\]]sI drang srong smra ba [{]ri dgas [,]ri dwags [}]kyi nags su theg pa la yang dag par zhugs pa rnams la 'phags pa'i bden pa bzhi'i rnam par bstan pas chos kyi 'khor lo ngo mtshar rmad du byung ba/_sngon lhar gyur pa'am/_mir gyur pa sus kyang chos dang 'thun par 'jig rten du ma bskor ba gcig tu 
[\[24b.7\]]rab tu bskor te/_bcom ldan 'das kyi chos kyi 'khor lo bskor ba de yang bla na mchis pa/_skabs mchis pa/_drang ba'i don rtsod pa'i gzhi'i gnas su gyur pa lags la/_bcom ldan 'das kyis chos rnams kyi ngo bo nyid ma mchis pa nyid las brtsams/_skye ba ma mchis pa dang /_
[\[25a\]]
[\[25a.1\]]'gag pa ma mchis pa dang /_gzod ma nas zhi ba dang /_rang bzhin gyis yongs su mya ngan las 'das pa nyid las brtsams nas theg pa chen po la yang dag par zhugs pa rnams la stong pa nyid smos pa'i rnam pas ches ngo mtshar rmad du byung ba'i chos kyi 
[\[25a.2\]]'khor lo gnyis pa bskor te/_bcom ldan 'das kyi chos kyi 'khor lo bskor ba de yang bla na mchis pa/_skabs mchis pa/_drang ba'i don rtsod pa'i gzhi'i gnas su gyur pa lags la/_bcom ldan 'das kyis chos rnams kyi ngo bo nyid ma mchis pa nyid las brtsams/_
[\[25a.3\]]skye ba ma mchis pa dang /_'gag pa ma mchis pa dang /_gzod ma nas zhi ba dang /_rang bzhin gyis yongs su mya ngan las 'das pa nyid las brtsams nas/_theg pa thams cad la yang dag par zhugs pa rnams la legs par rnam par phye ba dang ldan pa/_
[\[25a.4\]]shin tu ngo mtshar rmad du byung ba'i chos kyi 'khor lo gsum pa bskor te/_bcom ldan 'das kyi chos kyi 'khor lo bskor ba 'di ni bla na ma mchis pa/_skabs ma mchis pa/_nges pa'i don lags te/_rtsod pa'i gzhi'i gnas su gyur pa ma lags so/_/bcom ldan 'das 
[\[25a.5\]]chos rnams kyi ngo bo nyid ma mchis pa nyid las brtsams/_rang bzhin gyis yongs su mya ngan las 'das pa nyid kyi bar las brtsams nas/_bcom ldan 'das kyis nges pa'i don bstan pa 'di rigs kyi bu'am/_rigs kyi bu mo gang gis thos nas mos par bgyid pa dang /_
[\[25a.6\]]yi ger 'drir stsol ba dang /_yi ger bris nas kyang 'chang ba dang /_klog pa dang /_mchod pa dang /_yang dag par 'gyed pa dang /_lung nod pa dang /_kha ton bgyid pa dang /_sems pa dang /_bsgom pa'i rnam pas sbyor bar bgyid pa de bsod nams ji tsam zhig 
[\[25a.7\]]skyed par 'gyur ba lags/_de skad ces gsol pa dang /_bcom ldan 'das kyis byang chub sems dpa' don dam yang dag 'phags la 'di skad ces bka' stsal to/_/don dam yang dag 'phags rigs kyi bu'am/_rigs kyi bu mo de ni bsod nams dpag tu med 
[\[25b\]]
[\[25b.1\]]grangs med pa bskyed de/_de'i dpe bya bar sla ba ma yin mod kyi/_'on kyang mdor bsdus te khyod la bshad par bya'o/_/don dam yang dag 'phags 'di lta ste dper na/_sen mo'i rtse mo la gnas pa'i sa'i rdul gang dag yin pa de ni/_sa la gnas pa'i rdul rnams 
[\[25b.2\]]dang bsgrun na brgya'i char yang nye bar mi 'gro zhing stong gi cha dang /_'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/ba lang gi rjes kyi chu ni mtsho chen po bzhi'i chu dang bsgrun na brgya'i char yang nye bar mi 'gro ba 
[\[25b.3\]]nas rgyu'i bar du yang nye bar mi 'gro'o/_/don dam yang dag 'phags de bzhin du ngas drang ba'i don gyi mdo sde la mos pa nas bsgom pa'i rnam par sbyor bar byed pa'i bar gyi bsod nams gang bshad pa de ni nges pa'i don bstan pa la mos pa las yang dag par grub pa nas/_
[\[25b.4\]]bsgom pa'i rnam pas sbyor ba las yang dag par grub pa'i bar gyi bsod nams dang bsgrun na brgya'i char yang nye bar mi 'gro ba nas rgyu'i bar du yang nye bar mi 'gro'o/_/de skad ces bka' stsal pa dang /_bcom ldan 'das la byang chub sems dpa' don dam yang dag 
[\[25b.5\]]'phags kyis 'di skad ces gsol to/_/bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/_'di ji ltar gzung bar bgyi/_bcom ldan 'das kyis de la bka' stsal pa/_don dam yang dag 'phags 'di ni don 
[\[25b.6\]]dam pa'i nges pa'i don bstan pa yin te/_'di don dam pa nges pa'i don bstan pa zhes bya bar zung shig_/don dam pa nges pa'i don bstan pa 'di bshad pa na srog chags drug 'bum ni bla na med pa yang dag par rdzogs pa'i byang chub tu sems skyes so/_/nyan thos sum 
[\[25b.7\]]'bum ni chos rnams la chos kyi mig rdul med cing dri ma dang bral ba rnam par dag go/_/nyan thos 'bum lnga khri ni len pa med par zag pa rnams las sems rnam par grol lo/_/byang chub sems dpa' bdun khri lnga stong gis ni mi skye ba'i chos la bzod pa thob par gyur to/_/
[\[26a\]]
[\[26a.1\]]don dam yang dag 'phags kyi le'u ste bdun pa'o//_//de nas bcom ldan 'das la byang chub sems dpa' byams pas zhu ba zhus pa/_bcom ldan 'das byang chub sems dpa' ci la gnas/_ci la brten te theg pa chen po la zhi gnas 
[\[26a.2\]]dang lhag mthong sgom par bgyid lags/_bcom ldan 'das kyis bka' stsal pa/_byams pa chos gdags pa rnam par gzhag pa dang /_bla na med pa yang dag par rdzogs pa'i byang chub tu smon lam mi gtong ba la gnas shing rten cing brten nas so/_/bcom ldan 'das kyis 
[\[26a.3\]]zhi gnas dang lhag mthong gi dmigs pa'i dngos po bzhi po 'di lta ste/_rnam par rtog pa dang bcas pa'i gzugs brnyan dang /_rnam par mi rtog pa'i gzugs brnyan dang /_dngos po'i mtha' dang /_dgos pa yongs su grub pa'o zhes gang dag bstan pa de la/_bcom ldan 
[\[26a.4\]]'das du zhig zhi gnas kyi dmigs pa lags/_bka' stsal pa/_gcig ste 'di lta ste/_rnam par mi rtog pa'i gzugs brnyan no/_/du zhig lhag mthong gi dmigs pa lags/_bka' stsal pa/_gcig kho na ste/_rnam par rtog pa dang bcas pa'i gzugs brnyan no/_/
[\[26a.5\]]du zhig de gnyi ga'i dmigs pa lags/_bka' stsal pa/_gnyis te/_'di lta ste/_dngos po'i mtha' dang /_dgos pa yongs su grub pa'o/_/bcom ldan 'das byang chub sems dpa' zhi gnas dang lhag mthong gi dmigs pa'i dngos po bzhi po de dag la brten cing gnas 
[\[26a.6\]]nas ji ltar zhi gnas yongs su tshol bar bgyid pa dang /_lhag mthong la mkhas pa lags/_bka' stsal pa/_byams pa ngas chos gdags pa rnam par gzhag pa 'di lta ste/_mdo'i sde dang /_dbyangs kyis bsnyad pa'i sde dang /_lung du bstan pa'i sde dang /_tshigs su 
[\[26a.7\]]bcad pa'i sde dang /_ched du brjod pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa'i rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la bab par bstan pa'i sde gang dag 
[\[26b\]]
[\[26b.1\]]byang chub sems dpa' rnams la bshad pa de dag byang chub sems dpa'as legs par thos/_legs par bzung /_kha ton byang bar byas/_yid kyis legs par brtags/_mthong bas shin tu rtogs par byas nas de gcig pu dben par 'dug ste/_nang du yang 
[\[26b.2\]]dag bzhag nas ji ltar legs par bsams pa'i chos de dag yid la byed cing /_sems gang gis yid la byed pa'i sems de nang du rgyun chags su yid la byed pas yid la byed do/_/de ltar zhugs shing de la lan mang du gnas pa de la lus shin tu sbyangs pa dang sems 
[\[26b.3\]]shin tu sbyangs pa 'byung ba gang yin pa de ni zhi gnas zhes bya ste/_de ltar na byang chub sems dpa' zhi gnas yongs su tshol bar byed pa yin no/_/de lus shin tu sbyangs pa dang /_sems shin tu sbyangs pa de thos nas de nyid la gnas te/_sems kyi rnam pa spangs nas ji 
[\[26b.4\]]ltar bsams pa'i chos de dag nyid nang du ting nge 'dzin gyi spyod yul gzugs brnyan du so sor rtog par byed mos par byed do/_/de ltar ting nge 'dzin gyi spyod yul gzugs brnyan de dag la shes bya'i don de rnam par 'byed pa dang /_rab tu rnam par 'byed pa dang /_yongs su 
[\[26b.5\]]rtog pa dang /_yongs su dpyod pa dang /_bzod pa dang /_'dod pa dang /_bye brag 'byed pa dang /_lta ba dang /_rtog pa gang yin pa de ni lhag mthong zhes bya ste/_de ltar na byang chub sems dpa' lhag mthong la mkhas pa yin no/_/bcom ldan 'das byang chub 
[\[26b.6\]]sems dpa' de la sems la dmigs pa'i sems nang du yid la bgyid pa na/_ji srid du lus shin tu sbyangs pa dang /_sems shin tu sbyangs pa ma thob pa de'i bar du yid la bgyid pa de la ci zhes bgyi/_byams pa zhi gnas ni ma yin te/_zhi gnas kyi rjes su 'thun pa'i mos 
[\[26b.7\]]pa dang mtshungs par ldan pa yin par brjod par bya'o/_/bcom ldan 'das byang chub sems dpa' de ji srid du lus dang sems shin tu sbyangs pa ma thob pa de'i bar du ji ltar legs par bsams pa'i chos de dag nang du ting nge 'dzin gyi spyod yul gzugs brnyan du yid la bgyid pa'i 
[\[27a\]]
[\[27a.1\]]yid la bgyid pa de la ci zhes bgyi/_byams pa lhag mthong ni ma yin te/_lhag mthong gi rjes su 'thun pa'i mos pa dang mtshungs par ldan pa yin par brjod par bya'o/_/bcom ldan 'das zhi gnas kyi lam dang /_lhag mthong gi lam tha dad ces bgyi'am/_
[\[27a.2\]]tha dad pa ma lags zhes bgyi/_bka' stsal pa/_byams pa tha dad pa yang ma yin/_tha dad pa ma yin pa yang ma yin zhes bya'o/_/ci'i phyir tha dad pa ma yin zhe na/_lhag mthong gi dmigs pa'i sems la dmigs pa'i phyir ro/_/ci'i phyir tha dad pa ma yin zhe na/_
[\[27a.3\]]rnam par rtog pa dang bcas pa'i gzugs brnyan la dmigs pa'i phyir ro/_/bcom ldan 'das rnam par lta bar bgyid pa'i ting nge 'dzin gyi spyod yul gzugs brnyan gang lags pa de ci lags/_sems de dang tha dad pa zhes bgyi'am/_tha dad pa ma lags zhes bgyi/_
[\[27a.4\]]byams pa tha dad pa ma yin zhes bya'o/_/ci'i phyir tha dad pa yin zhe na/_gzugs brnyan de rnam par rig pa tsam du zad pa'i phyir te/_byams pa rnam par shes pa ni dmigs pa rnam par rig pa tsam gyis rab tu phye ba yin no/_/zhes ngas bshad do/_/bcom ldan 'das ting 
[\[27a.5\]]nge 'dzin gyi spyod yul gzugs brnyan de gal te gzugs sems de las tha dad pa ma lags na/_sems de nyid kyis sems de nyid la ji ltar rtog par bgyid lags/_bka' stsal pa/_byams pa de la chos gang yang chos gang la yang rtog par mi byed mod kyi/_'on kyang de ltar 
[\[27a.6\]]skyes pa'i sems gang yin pa de de ltar snang ngo /_/byams pa 'di lta ste dper na/_gzugs la brten nas me long gi dkyil 'khor shin tu yongs su dag pa la gzugs nyid mthong yang gzugs brnyan mthong ngo snyam du sems te/_de la gzugs de dang /_gzugs brnyan 
[\[27a.7\]]snang ba de don tha dad par snang ngo /_/de bzhin du de ltar skyes pa'i sems de dang /_ting nge 'dzin gyi spyod yul gzugs brnyan zhes bya ba gang yin pa de yang de las don gzhan yin pa lta bur snang ngo /_/bcom ldan 'das sems can rnams kyi gzugs la sogs par snang ba 
[\[27b\]]
[\[27b.1\]]sems kyi gzugs brnyan rang bzhin du gnas pa gang lags pa de yang sems de dang tha dad pa ma lags zhes bgyi'am/_bka' stsal pa/_byams pa tha dad pa ma yin zhes bya ste/_byis pa phyin ci log gi blo can rnams ni gzugs brnyan de dag la rnam par rig pa tsam de 
[\[27b.2\]]nyid yang dag pa ji lta ba bzhin mi shes pas phyin ci log tu sems so/_/bcom ldan 'das byang chub sems dpa' ji tsam gyis na/_gcig tu lhag mthong sgom pa lags/_bka' stsal pa/_gang gi tshe rgyun chags su yid la byed pas sems kyi mtshan nyid la byed pa'o/_/
[\[27b.3\]]ji tsam gyis na gcig tu zhi gnas sgom pa lags/_bka' stsal pa/_gang gi tshe rgyun chags su yid la byed pas bar chad med pa'i sems yid la byed pa'o/_/ji tsam gyis na zhi gnas dang lhag mthong gnyis 'dres par 'gyur te mnyam par zung du 'jug pa lags/_bka' 
[\[27b.4\]]stsal pa/_gang gi tshe sems rtse gcig pa nyid yid la byed pa'o/_/bcom ldan 'das sems kyi mtshan ma gang lags/_byams pa lhag mthong gi dmigs pa ting nge 'dzin gyi spyod yul rnam par rtog pa dang bcas pa'i gzugs brnyan gang yin pa'o/_/bar chad ma mchis pa'i sems 
[\[27b.5\]]gang lags/_byams pa zhi gnas kyi dmigs pa gzugs brnyan la dmigs pa'i sems gang yin pa'o/_/sems rtse gcig pa nyid gang lags/_ting nge 'dzin gyi spyod yul gzugs brnyan de la 'di ni rnam par rig pa tsam yin no/_/zhes bya bar rtogs te/_de rtogs 
[\[27b.6\]]nas de bzhin nyid du yid la byed pa gang yin pa'o/_/bcom ldan 'das lhag mthong la rnam pa du mchis/_byams pa rnam pa gsum ste/_mtshan ma las byung ba dang /_yongs su tshol ba las byung ba dang /_so sor rtog pa las byung ba'o/_/mtshan ma las byung ba gang zhe na/_
[\[27b.7\]]ting nge 'dzin gyi spyod yul rnam par rtog pa dang bcas pa'i gzugs brnyan 'ba' zhig yid la byed pa'i lhag mthong gang yin pa'o/_/yongs su tshol ba las byung ba gang zhe na/_de dang der shes rab kyis shin tu legs par ma rtogs pa'i chos de dag nyid shin tu legs par rtogs par 
[\[28a\]]
[\[28a.1\]]bya ba'i phyir yid la byed pa'i lhag mthong gang yin pa'o/_/so sor rtog pa las byung ba gang zhe na/_de dang der shes rab kyis shin tu legs par rtogs pa'i chos rnams la rnam par grol bas shin tu legs par bde ba la reg par bya ba'i phyir yid la byed pa'i 
[\[28a.2\]]lhag mthong gang yin pa'o/_/zhi gnas la rnam pa du mchis/_bka' stsal pa/_bar chad med pa'i sems de'i rjes su 'brang bas de yang rnam pa gsum du brjod par bya'o/_/byams pa yang zhi gnas ni rnam pa brgyad de bsam gtan dang po pa dang /_gnyis pa dang /_gsum 
[\[28a.3\]]pa dang /_bsam gtan bzhi pa dang /_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched pa'o/_/yang rnam pa bzhi ste/_byams pa tshad med pa dang /_snying rje dang /_
[\[28a.4\]]dga' ba dang /_btang snyoms tshad med pa'o/_/bcom ldan 'das zhi gnas dang /_lhag mthong ni chos la gnas pa zhes kyang bgyi/_chos la mi gnas pa zhes kyang bgyi na/_chos la gnas pa ni gang lags/_chos la mi gnas pa ni gang lags/_byams pa ji ltar bzung 
[\[28a.5\]]ba dang /_bsams pa'i chos kyi mtshan ma'i rjes su 'brang bas don la zhi gnas dang lhag mthong gang yin pa de ni chos la gnas pa yin no/_/bzung ba dang bsams pa'i chos la mi ltos par gzhan gyi gdams ngag dang /_rjes su bsten pa la brten nas don la zhi gnas dang /_
[\[28a.6\]]lhag mthong 'di lta ste/_rnam par sngos pa'am/_rnam par rnags pa'am/_de lta bu dang 'thun pa rnams sam/_'du byed thams cad mi rtag pa zhes bya ba'am/_sdug bsngal ba zhes bya ba'am/_chos thams cad bdag med pa zhes bya ba'am/_mya ngan las 'das pa zhi ba zhes bya ba 
[\[28a.7\]]dang /_de lta bu dang 'thun pa'i zhi gnas dang lhag mthong de ni chos la mi gnas pa yin par rig par bya'o/_/byams pa de la nga ni chos la gnas pa'i zhi gnas dang lhag mthong la brten nas byang chub sems dpa' chos kyi rjes su 'brang ba dbang po rnon por 'dogs so/_/chos la mi 
[\[28b\]]
[\[28b.1\]]gnas pa la brten nas dad pas rjes su 'brang ba dbang po rtul por 'dogs so/_/bcom ldan 'das zhi gnas dang lhag mthong ni ma 'dres pa'i chos la dmigs pa zhes kyang bgyi/_'dres pa'i chos la dmigs pa zhes kyang bgyi na/_ma 'dres pa'i chos la dmigs pa ni gang lags/_
[\[28b.2\]]'dres pa'i chos la dmigs pa ni gang lags/_byams pa gal te byang chub sems dpa' ji ltar bzung ba dang bsams pa'i chos rnams las mdo'i sde la sogs pa'i chos so so la dmigs pa'i zhi gnas dang /_lhag mthong sgom par byed pa de ni ma 'dres pa'i chos la dmigs pa'i 
[\[28b.3\]]zhi gnas dang /_lhag mthong yin no/_/gal te mdo sde la sogs pa'i chos de gcig tu bzlum pa dang /_gcig tu bsdu ba dang /_gcig tu brtul ba dang /_phung po gcig tu byas te/_chos 'di dag thams cad ni de bzhin nyid la gzhol ba/_de bzhin nyid la 'bab pa/_de 
[\[28b.4\]]bzhin nyid la bab pa/_byang chub la gzhol ba/_byang chub la 'bab pa/_byang chub la bab pa/_mya ngan las 'das pa la gzhol ba/_mya ngan las 'das pa la 'bab pa/_mya ngan las 'das pa la bab pa/_gnas gyur pa la gzhol ba/_gnas gyur pa la 'bab pa/_gnas 
[\[28b.5\]]gyur pa la bab pa dag ste/_chos 'di dag thams cad ni dge ba'i chos dpag tu med pa/_grangs med pa dag mngon par rjod pas rjod pa yin no snyam du yid la byed pa de ni/_'dres pa'i chos la dmigs pa'i zhi gnas dang lhag mthong yin no/_/bcom ldan 'das zhi gnas dang 
[\[28b.6\]]lhag mthong ni 'dres pa chung ngu'i chos la dmigs pa zhes kyang bgyi/_'dres pa chen por gyur pa'i chos la dmigs pa zhes kyang bgyi/_'dres pa tshad ma mchis pa'i chos la dmigs pa zhes kyang bgyi na/_'dres pa chung ngu'i chos la dmigs pa ni gang lags/_'dres pa chen por 
[\[28b.7\]]gyur pa'i chos la dmigs pa ni gang lags/_'dres pa tshad ma mchis pa'i chos la dmigs pa ni gang lags/_byams pa mdo'i sde nas shin tu rgyas pa'i sde dang /_rmad du byung ba'i chos kyi sde dang /_gtan la bab par bstan pa'i sde'i bar dag so sor gcig tu bzlums te/_
[\[29a\]]
[\[29a.1\]]yid la byed pa'i zhi gnas dang lhag mthong ni 'dres pa chung ngu'i chos la dmigs pa yin par rig par bya'o/_/mdo'i sde la sogs pa de dag nyid ji snyed bzung ba dang /_bsams pa so sor gcig tu bzlums te yid la byed pa ni 'dres pa chen por gyur pa'i 
[\[29a.2\]]chos la dmigs pa yin par rig par bya'o/_/de bzhin gshegs pa rnams kyi chos bstan pa tshad med pa rnams dang /_chos kyi tshig dang /_yi ge tshad med pa rnams dang /_gong nas gong du shes rab dang /_spobs pa tshad med pa rnams gcig tu bzlums te yid la byed 
[\[29a.3\]]pa'i ni 'dres pa tshad med pa'i chos la dmigs pa yin par rig par bya'o/_/bcom ldan 'das byang chub sems dpa' ji tsam gyis na 'dres pa'i chos la dmigs pa'i zhi gnas dang lhag mthong thob par 'gyur lags/_byams pa de ni rgyu lngas thob par 'gyur bar rig par bya ste/_
[\[29a.4\]]'di lta ste yid la byed pa'i tshe skad cig skad cig la gnas ngan len gyi rten thams cad 'jig par byed pa dang /_'du byed sna tshogs rnam par spangs te/_chos kyi kun dga' la dga' ba 'thob pa dang /_chos snang ba phyogs bcur tshad med cing rnam pa yongs su ma chad pa yang dag par 
[\[29a.5\]]shes pa dang /_dgos pa yongs su grub pa dang ldan pa rnam par dag pa'i cha dang 'thun pa'i mtshan ma rnam par ma brtags pa rnams de la kun 'byung ba dang /_chos kyi sku 'thob pa dang /_yongs su rdzogs pa dang yongs su 'grub par bya ba'i phyir rgyu gong ma bas ches gong ma/_bzang po bas 
[\[29a.6\]]ches bzang po yang dag par yongs su 'dzin par byed pa'o/_/bcom ldan 'das 'dres pa'i chos la dmigs pa'i zhi gnas dang lhag mthong de gang la rtogs shing gang la 'thob par 'tshal bar bgyi lags/_bka' stsal pa/_byams pa sa dang po rab tu dga' ba la ni rtogs pa yin la/_
[\[29a.7\]]sa gsum pa 'od byed pa la ni thob par rig par bya ste/_byams pa de lta mod kyi/_byang chub sems dpa' las dang po pas kyang de la rjes su bslab cing yid la bya bar mi gtang bar bya'o/_/bcom ldan 'das ji ltar na zhi gnas dang lhag mthong rtog pa dang bcas shing dpyod pa dang 
[\[29b\]]
[\[29b.1\]]bcas pa'i ting nge 'dzin du 'gyur ba lags/_ji ltar rtog pa ma mchis shing dpyod pa tsam du 'gyur ba lags/_ji ltar na rtog pa ma mchis pa dang dpyod pa ma mchis par 'gyur ba lags/_byams pa ji ltar bzung zhing brtags pa dang /_dpyod pa'i chos rnams la de dag gi 
[\[29b.2\]]mtshan ma gsal zhing rags pa myong ba'i rjes su dpyod pa'i zhi gnas dang lhag mthong gang yin pa de ni/_rtog pa dang bcas shing dpyod pa dang bcas pa'i ting nge 'dzin yin no/_/de dag nyid kyi mtshan ma gsal zhing rags pa myong ba'i rjes su dpyod pa ma yin mod kyi/_'on kyang de snang 
[\[29b.3\]]ba 'ol byi dran pa tsam phra mo myong ba'i rjes su dpyod pa'i zhi gnas dang /_lhag mthong gang yin pa de ni rtog pa med cing dpyod pa tsam gyi ting nge 'dzin yin no/_/de dag gi mtshan ma la thams cad kyi thams cad du lhun gyis grub par chos myong ba yid la byed pas rnam par dpyod pa'i zhi 
[\[29b.4\]]gnas dang lhag mthong gang yin pa de ni rtog pa med pa dang dpyod pa med pa'i ting nge 'dzin yin no/_/byams pa yang yongs su tshol ba las byung ba'i zhi gnas dang lhag mthong gang yin pa de ni rtog pa dang bcas shing dpyod pa dang bcas pa'i ting nge 'dzin yin no/_/so sor rtog pa las 
[\[29b.5\]]byung ba gang yin pa de ni/_rtog pa med cing dpyod pa tsam gyi ting nge 'dzin yin no/_/'dres pa'i chos la dmigs pa gang yin pa de ni rtog pa med pa dang /_dpyod pa med pa'i ting nge 'dzin yin no/_/bcom ldan 'das zhi gnas kyi rgyu mtshan ni gang lags/_rab tu 'dzin pa'i rgyu mtshan 
[\[29b.6\]]ni gang lags/_btang snyoms kyi rgyu mtshan ni gang lags/_byams pa sems rgod pa'am/_rgod du dogs pa na/_kun du skyo bar 'gyur ba dang 'thun pa'i chos rnams dang /_bar chad med pa'i sems de yid la byed pa gang yin pa de ni zhi gnas kyi rgyu mtshan zhes bya'o/_/
[\[29b.7\]]byams pa sems bying ngam/_bying du dogs pa na/_mngon par dga' bar 'gyur ba dang 'thun pa'i chos rnams dang /_sems kyi mtshan ma de yid la byed pa gang yin pa de ni rab tu 'dzin pa'i rgyu mtshan zhes bya'o/_/byams pa zhi gnas la gcig tu nges pa'am/_lhag mthong 
[\[30a\]]
[\[30a.1\]]la gcig tu nges pa'am/_zung du 'brel ba'i lam yang rung ste/_de gnyi ga'i nye ba'i nyon mongs pas nye bar nyon mongs pa med pa la sems rang gi ngang gis 'jug pa na yid la byed pa lhun gyis grub pa gang yin pa de ni btang snyoms kyi rgyu mtshan zhes bya'o/_/bcom 
[\[30a.2\]]ldan 'das byang chub sems dpa' zhi gnas dang lhag mthong bsgom pa/_chos so sor yang dag par rig pa dang /_don so sor yang dag par rig pa lags na/_ji ltar chos so sor yang dag par rig pa lags/_ji ltar don so sor yang dag par rig pa lags/_byams pa rnam 
[\[30a.3\]]pa lngas so sor yang dag par rig pa yin te/_ming dang tshig dang yi ge dang so so ba dang bsdus pas so/_/ming gang zhe na/_kun nas nyon mongs pa dang /_rnam par byang ba'i chos rnams la ngo bo nyid dang /_bye brag gi ming du bya bar btags pa gang yin pa'o/_/tshig gang zhe na/_
[\[30a.4\]]kun nas nyon mongs pa dang /_rnam par byang ba pa'i don rjes su tha snyad gdags pa'i phyir gnas dang rten ming de dag nyid kyi tshogs la brten pa gang yin pa'o/_/yi ge gang zhe na/_de gnyi ga'i gnas kyi yig 'bru gang yin pa'o/_/de dag so so las so so yang dag par rig pa 
[\[30a.5\]]gang zhe na/_ma 'dres pa la dmigs pa'i yid la byed pas so so yang dag par rig pa gang yin pa'o/_/bsdus pa las so so yang dag par rig pa gang zhe na/_'dres pa la dmigs pa'i yid la byed pas so sor yang dag par rig pa gang yin pa'o/_/de dag thams cad 
[\[30a.6\]]gcig tu bsdu na chos so so yang dag par rig pa zhes bya ste/_de ltar na chos so sor yang dag par rig pa yin no/_/byang chub sems dpa' rnam pa bcus don so so yang dag par rig pa yin te/_ji snyed yod pa nyid dang /_ji lta ba bzhin du yod pa nyid dang /_'dzin pa'i don 
[\[30a.7\]]dang /_gzung ba'i don dang /_gnas pa'i don dang /_longs spyod kyi don dang /_phyin ci log gi don dang /_phyin ci ma log pa'i don dang /_kun nas nyon mongs pa'i don dang /_rnam par byang ba'i don gyis so/_/byams pa de la kun nas nyon mongs pa dang /_rnam par byang 
[\[30b\]]
[\[30b.1\]]ba'i chos rnams la rnam pa rab tu dbye ba thams cad kyi mthar thug pa gang yin pa de ni ji snyed yod pa nyid yin te/_'di lta ste/_phung po rnams kyi ni grangs lngas so/_/nang gi skye mched rnams kyi ni grangs drug gis so/_/phyi rol gyi skye mched rnams kyi yang grangs drug kho nas 
[\[30b.2\]]so zhes bya ba la sogs pa'o/_/byams pa de la kun nas nyon mongs pa dang /_rnam par byang ba ba'i chos de dag nyid kyi de bzhin nyid gang yin pa de ni ji lta ba bzhin du yod pa nyid yin te/_de yang rnam pa bdun te/_'byung ba'i de bzhin nyid ni 'du byed rnams kyi thog ma dang tha ma med pa 
[\[30b.3\]]nyid gang yin pa'o/_/mtshan nyid kyi de bzhin nyid ni chos thams cad kyi gang zag bdag med pa dang /_chos bdag med pa gang yin pa'o/_/rnam par rig pa'i de bzhin nyid ni 'du byed rnams rnam par rig pa nyid gang yin pa'o/_/gnas pa'i de bzhin nyid ni ngas sdug bsngal gyi 
[\[30b.4\]]bden pa bstan pa gang yin pa'o/_/log par sgrub pa'i de bzhin nyid ni ngas kun 'byung ba'i bden pa bstan pa gang yin pa'o/_/rnam par dag pa'i de bzhin nyid ni ngas 'gog pa'i bden pa bstan pa gang yin pa'o/_/yang dag par sgrub pa'i de bzhin nyid ni ngas lam gyi bden pa 
[\[30b.5\]]bstan pa gang yin pa'o/_/byams pa de la 'byung ba'i de bzhin nyid gang yin pa de dang /_gnas pa'i de bzhin nyid gang yin pa de dang /_log par sgrub pa'i de bzhin nyid gang yin pa des ni sems can thams cad mtshungs shing mnyam mo/_/byams pa de la mtshan nyid kyi de bzhin nyid 
[\[30b.6\]]gang yin pa de dang /_rnam par rig pa'i de bzhin nyid gang yin pa des ni chos thams cad dang mtshungs shing mnyam mo/_/byams pa rnam par dag pa'i de bzhin nyid gang yin pa des ni nyan thos kyi byang chub gang yin pa dang /_rang sangs rgyas kyi byang chub gang yin pa dang /_bla na med pa yang 
[\[30b.7\]]dag par rdzogs pa'i byang chub gang yin pa'i byang chub thams cad mtshungs shing mnyam mo/_/byams pa de la yang dag par sgrub pa'i de bzhin nyid des ni thos pa thams cad 'dres pa'i chos la dmigs pa'i zhi gnas dang lhag mthong gi bsdus pa'i shes rab mtshungs shing mnyam mo/_/
[\[31a\]]
[\[31a.1\]]byams pa de la 'dzin pa'i don ni skye mched gzugs can lnga dang /_sems dang yid dang /_rnam par shes pa dang /_sems las byung ba'i chos rnams so/_/byams pa de la gzung ba'i don ni phyi rol gyi skye mched drug po dag yin no/_/byams pa yang 'dzin 
[\[31a.2\]]pa'i don gang yin pa de ni gzung ba'i don kyang yin no/_/byams pa de la gnas kyi don ni 'jig rten gyi khams gang yin pa ste/_gang la gnas na sems can gyi khams snang ba'o/_/'di lta ste/_grong tshigs dang /_grong tshigs brgya dang /_de stong dang /_de 'bum dang /_rgya mtsho la 
[\[31a.3\]]thug pa'i sa dang /_de brgya dang de 'bum dang /_'dzam bu'i gling dang /_de brgya dang /_de stong dang /_de 'bum dang /_gling bzhi pa dang /_de brgya dang /_de stong dang /_de 'bum dang /_stong gi 'jig rten gyi khams dang /_de brgya dang /_de stong dang /_de 'bum dang /_stong gnyis 
[\[31a.4\]]pa bar ma'i 'jig rten gyi khams dang /_de brgya dang /_de stong dang /_de 'bum dang /_stong gsum gyi stong chen po'i 'jig rten gyi khams de brgya dang /_de stong dang /_de 'bum dang /_de bye ba dang /_de bye ba phrag brgya dang /_de bye ba phrag stong dang /_de bye ba phrag 'bum dang /_
[\[31a.5\]]de grangs med pa dang /_de grangs med pa phrag brgya dang /_de grangs med pa phrag stong dang /_de grangs med pa phrag 'bum dang /_phyogs bcu dag gi 'jig rten gyi khams dpag tu med grangs med pa stong gsum gyi stong chen po'i 'jig rten gyi khams grangs med pa phrag 'bum gyi rdul phra 
[\[31a.6\]]rab kyi rdul snyed dag go/_/byams pa de la longs spyod kyi don ni yongs su spyad par bya ba'i phyir ngas sems can rnams kyi yongs su bzung ba dang /_yo byad bstan pa gang dag yin pa rnams so/_/byams pa de la phyin ci log gi don ni 'dzin pa la sogs pa'i don de dag nyid la mi rtag 
[\[31a.7\]]pa la rtag par 'du shes pa phyin ci log dang /_sems phyin ci log dang /_lta ba phyin ci log dang /_sdug bsngal la bde ba dang /_mi gtsang ba la gtsang ba dang /_bdag med pa la bdag tu 'du shes phyin ci log dang /_sems phyin ci log dang /_lta ba phyin ci log gang yin pa'o/_/
[\[31b\]]
[\[31b.1\]]byams pa de la phyin ci ma log pa'i don ni de las bzlog pa ste/_de'i gnyen po yin par rig par bya'o/_/byams pa de la kun nas nyon mongs pa'i don ni rnam pa gsum ste/_khams gsum pa'i nyon mongs pa'i kun nas nyon mongs pa dang /_las kyi kun nas nyon mongs pa 
[\[31b.2\]]dang /_skye ba'i kun nas nyon mongs pa'o/_/byams pa de la rnam par byang ba'i don ni kun nas nyon mongs pa rnam pa gsum po de dag nyid dang bral bar bya ba'i phyir byang chub kyi phyogs dang 'thun pa'i chos gang dag yin pa rnams te/_byams pa rnam pa bcu po de dag gis don 
[\[31b.3\]]thams cad bsdus par rig par bya'o/_/byams pa yang byang chub sems dpas rnam pa lngas don so so yang dag par rig pa yin te/_don rnam pa lnga gang zhe na/_yongs su shes par bya ba'i dngos po dang /_yongs su shes par bya ba'i don dang /_yongs su shes pa dang /_
[\[31b.4\]]yongs su shes pa'i 'bras bu thob pa dang /_de rab tu rig par byed pa'o/_/byams pa de la yongs su shes par bya ba'i dngos po ni shes bya thams cad yin par blta bar bya ste/_'di lta ste/_phung po rnams zhes bya ba'am/_nang gi skye mched rnams zhes bya ba'am/_phyi 
[\[31b.5\]]rol gyi skye mched rnams zhes bya ba'am/_de lta bu la sogs pa dag go/_/byams pa de la yongs su shes par bya ba'i don ni rnam pa ji snyed kyis shes bya de ji lta ba bzhin shes par bya ba ste/_'di lta ste/_kun rdzob dang /_don dam pa dang /_skyon dang /_yon tan dang /_rkyen 
[\[31b.6\]]dang /_dus dang /_skye ba dang /_gnas pa dang /_'jig pa'i mtshan nyid dang /_nad la sogs pa dang /_sdug bsngal dang /_kun 'byung ba la sogs pa dang /_de bzhin nyid dang /_yang dag pa'i mtha' dang /_chos kyi dbyings dang /_bsdu ba dang /_dbye ba dang /_
[\[31b.7\]]mgo gcig tu lan gdab pa dang /_rnam par dbye ba dang /_dris te lan gdab pa dang /_gzhag pa dang /_gsang ba dang /_bsgrags pa dang /_de lta bu dang 'thun pa ni yongs su shes par bya ba'i don yin par rig par bya'o/_/byams pa de la yongs su shes pa ni de gnyi ga 
[\[32a\]]
[\[32a.1\]]'dzin par byed pa/_byang chub kyi phyogs dang 'thun pa'i chos gang yin pa dag ste/_'di lta ste/_dran pa nye bar gzhag pa rnams dang /_yang dag par spong ba rnams dang /_de la sogs pa'o/_/byams pa de la yongs su shes pa'i 'bras bu 'thob pa ni 'di lta ste/_
[\[32a.2\]]'dod chags dang /_zhe sdang dang /_gti mug 'dul ba dang /_'dod chags dang /_zhe sdang dang /_gti mug ma lus par spong ba dang /_dge sbyong nyid kyi 'bras bu rnams dang /_ngas nyan thos dang /_de bzhin gshegs pa'i yon tan 'jig rten pa dang /_'jig rten pa las 
[\[32a.3\]]'das pa thun mong dang thun mong ma yin pa gang dag bstan pa de dag mngon du bya ba gang yin pa'o/_/byams pa de la rab tu rig par byed pa ni mngon sum du byas pa'i chos de dag nyid las rnam par grol bar shes pa dang /_gzhan dag la yang rgya cher ston pa dang /_yang dag par 
[\[32a.4\]]ston pa gang yin pa ste/_byams pa don lnga po de dag gis kyang don thams cad bsdus par rig par bya'o/_/byams pa yang byang chub sems dpas rnam pa bzhis don so so yang dag par rig pa yin te/_don rnam pa bzhi gang zhe na/_sems kyi len pa'i don dang /_myong 
[\[32a.5\]]ba'i don dang /_rnam par rig pa'i don dang /_kun nas nyon mongs pa dang /_rnam par byang ba'i don gyis te/_byams pa don rnam pa bzhi po de dag gis kyang don thams cad bsdu bar rig par bya'o/_/byams pa yang byang chub sems dpa'i rnam pa gsum gyis don so so yang 
[\[32a.6\]]dag par rig pa yin te/_don rnam pa gsum gang zhe na/_tshig 'bru'i don dang /_don gyi don dang /_khams kyi don gyis so/_/byams pa de la tshig 'bru'i don ni ming gi tshogs la sogs pa yin par blta bar bya'o/_/byams pa de la don gyi don ni rnam pa bcur rig par bya ste/_
[\[32a.7\]]de kho na'i mtshan nyid dang /_yongs su shes pa'i mtshan nyid dang /_spang ba'i mtshan nyid dang /_mngon du bya ba'i mtshan nyid dang /_bsgom pa'i mtshan nyid dang /_de kho na'i mtshan nyid la sogs pa de dag nyid kyi rnam pa rab tu dbye ba'i mtshan nyid dang /_gnas dang gnas par 'brel ba'i 
[\[32b\]]
[\[32b.1\]]mtshan nyid dang /_yongs su shes pa la sogs pa'i bar du gcod pa'i chos kyi mtshan nyid dang /_rjes su 'thun pa'i chos kyi mtshan nyid dang /_yongs su mi shes pa la sogs pa dang /_yongs su shes pa la sogs pa'i nyes dmigs dang /_phan yon gyi mtshan nyid do/_/byams 
[\[32b.2\]]pa de la khams kyi don ni khams lnga ste/_'jig rten gyi khams dang /_sems can gyi khams dang /_chos kyi khams dang /_'dul ba'i khams dang /_'dul ba'i thabs kyi khams te/_byams pa don rnam pa gsum po de dag gis kyang don thams cad bsdus par rig par bya'o/_/bcom 
[\[32b.3\]]ldan 'das thos pa las byung ba'i shes rab kyis don so so yang dag par rig pa gang lags pa dang /_bsams pa las byung ba'i shes rab kyis don so so yang dag par rig pa gang lags pa dang /_bcom ldan 'das zhi gnas dang lhag mthong bsgoms pa las byung ba'i shes rab kyis don so so 
[\[32b.4\]]yang dag par rig pa gang lags pa de dag la tha dad du bgyi ba ci mchis lags/_bka' stsal pa/_byams pa byang chub sems dpas thos pa las byung ba'i shes rab kyis ni tshig 'bru la gnas pa/_sgra ji bzhin pa/_dgongs pa med pa/_mngon du ma gyur pa/_rnam par thar pa'i 
[\[32b.5\]]rjes su 'thun pa/_rnam par thar par byed pa ma yin pa'i don so so yang dag par rig par byed do/_/byams pa bsams pa las byung ba'i shes rab kyis ni tshig 'bru la gnas pa kho na yin la/_sgra ji bzhin ma yin pa/_dgongs pa can/_mngon du gyur pa/_rnam par thar pa'i rjes 
[\[32b.6\]]su ches 'thun pa/_rnam par thar par byed pa ma yin pa'i don so so yang dag par rig par byed do/_/byams pa byang chub sems dpas bsgoms pa las byung ba'i shes rab kyis ni tshig 'bru la gnas pa dang /_tshig 'bru la gnas pa ma yin pa dang /_sgra ji bzhin pa dang /_dgongs 
[\[32b.7\]]pa can dang /_shes bya'i dngos po dang cha 'thun pa'i ting nge 'dzin gyi spyod yul gyi gzugs brnyan gyis mngon du gyur pa/_rnam par thar pa'i rjes su ches shin tu 'thun pa/_rnam par thar par byed pa'i don kyang so sor yang dag par rig par byed do/_/byams pa de dag gi tha dad du bya ba ni de 
[\[33a\]]
[\[33a.1\]]yin no zhes bcom ldan 'das kyis bka' stsal to/_/bcom ldan 'das byang chub sems dpa' zhi gnas dang /_lhag mthong sgom pa chos so sor yang dag par rig pa dang /_don so so yang dag par rig pa'i shes pa ni gang lags/_mthong ba ni gang lags/_
[\[33a.2\]]byams pa nga ni shes pa dang /_mthong ba rnam grangs du mas ston par byed mod kyi/_'on kyang mdor bsdus te bshad par bya'o/_/'dres pa'i chos la dmigs pa'i zhi gnas dang /_lhag mthong gi shes rab gang yin pa de ni shes pa yin no/_/ma 'dres pa'i chos la dmigs pa'i zhi gnas 
[\[33a.3\]]dang /_lhag mthong gi shes rab gang yin pa de ni mthong ba yin no/_/bcom ldan 'das byang chub sems dpa' zhi gnas dang /_lhag mthong sgom pas yid la bgyid pa gang gis mtshan ma gang ji ltar rnam par sel bar bgyid lags/_byams pa de bzhin nyid yid la byed pas chos kyi 
[\[33a.4\]]mtshan ma dang /_don gyi mtshan ma rnam par sel bar byed la/_ming la ming gi ngo bo nyid mi dmigs shing de'i gnas mtshan ma yang dag par rjes su mi mthong bas rnam par sel lo/_/ming la ji lta ba bzhin du tshig dang /_yi ge dang /_don thams cad la yang de bzhin du rig par bya'o/_/
[\[33a.5\]]byams pa khams kyi bar la khams kyi ngo bo nyid mi dmigs shing /_de'i gnas kyi mtshan ma yang yang dag par rjes su mi mthong bas rnam par sel lo/_/bcom ldan 'das ci lags de bzhin nyid kyi don so sor yang dag par rig pa'i mtshan ma gang lags pa de yang rnam par sel 
[\[33a.6\]]bar bgyid lags sam/_byams pa de bzhin nyid kyi don so so yang dag par rig pa la ni mtshan ma med de mi dmigs na/_de la ci zhig rnam par sel bar 'gyur te/_byams pa de bzhin nyid kyi don so so yang dag par rig pas ni chos dang don gyi mtshan ma thams cad zil gyis 
[\[33a.7\]]gnon gyi de ni gang gis kyang zil gyis mnan par bya ba yin par nga mi smra'o/_/bcom ldan 'das bcom ldan 'das kyis chab rnyog pa can mchis pa'i snod kyi dpe dang /_me long yongs su ma dag pa'i dpe dang /_mtshe'u 'khrugs pa'i dpes ji ltar rang bzhin gyi mtshan ma brtag par mi nus 
[\[33b\]]
[\[33b.1\]]pa de las bzlog par ni nus pa de bzhin du ma bsgoms pa'i sems kyis yang dag pa ji lta ba bzhin shes par mi nus kyi/_bsgoms pas ni nus so zhes bka' stsal pa gang lags pa de la sems kyis so sor brtag pa ni gang lags/_de bzhin nyid ni gang las dgongs te bka' stsal pa ni gang lags/_
[\[33b.2\]]bka' stsal pa/_byams pa sems kyis so sor brtag pa rnam pa gsum gyi phyir te/_thos pa las byung ba'i sems kyis so sor brtag pa dang /_bsams pa las byung ba'i sems kyis so sor brtag pa dang /_bsgoms pa las byung ba'i sems kyis so sor brtag pa'o/_/rnam par rig pa'i 
[\[33b.3\]]de bzhin nyid las dgongs te yongs su bstan pa yin no/_/bcom ldan 'das byang chub sems dpa' de ltar chos dang don so sor yang dag par rig pa dang /_mtshan ma rnam par sel ba la zhugs pa'i mtshan ma du zhig ni bka' stsal pa lags la/_gang gis ni de dag rnam par sel lags/_
[\[33b.4\]]byams pa bcu ste/_de dag ni stong pa nyid kyis rnam par sel lo/_/bcu gang zhe na/_chos kyi don so sor yang dag par rig par byed pa'i tshig dang /_yi ge'i mtshan ma sna tshogs gang yin pa de ni chos thams cad stong pa nyid kyis rnam par sel lo/_/gnas pa'i de bzhin nyid kyis don so 
[\[33b.5\]]sor yang dag par rig par byed pa'i skye ba dang /_'jig pa dang /_gnas pa dang /_gzhan du 'gyur ba nyid kyi rgyun gyi rjes su 'jug pa'i mtshan ma gang yin pa de ni mtshan nyid stong pa nyid dang /_thog ma dang tha ma med pa stong pa nyid kyis rnam par sel lo/_/'dzin pa'i don so sor yang dag 
[\[33b.6\]]par rig par byed pa'i 'jig tshogs la lta ba'i mtshan ma dang /_nga'o snyam pa'i mtshan ma gang yin pa de ni nang stong pa nyid dang /_mi dmigs pa stong pa nyid kyis rnam par sel lo/_/gzung ba'i don so sor yang dag par rig par byed pa'i longs spyod la lta ba'i mtshan ma gang yin pa 
[\[33b.7\]]de ni phyi stong pa nyid kyis rnam par sel lo/_/yongs su longs spyod pa'i don du skyes pa dang /_bud med kyi bsnyen bkur dang yo byad dang ldan pa so sor yang dag par rig par byed pa'i nang gi bde ba'i mtshan ma dang /_phyi rol gyi sdug pa'i mtshan ma gang yin pa de ni phyi stong pa nyid dang /_rang 
[\[34a\]]
[\[34a.1\]]bzhin stong pa nyid kyis rnam par sel lo/_/gnas kyi don so sor yang dag par rig par byed pa'i tshad med pa'i mtshan ma gang yin pa de ni chen po stong pa nyid kyis rnam par sel lo/_/gzugs med pa la brten te/_nang gi zhi ba'i rnam par thar pa'i mtshan ma gang 
[\[34a.2\]]yin pa de ni 'dus byas stong pa nyid kyis rnam par sel lo/_/mtshan nyid kyi de bzhin nyid kyi don so sor yang dag par rig par byed pa'i gang zag bdag med pa'i mtshan ma dang /_chos bdag med pa'i mtshan ma dang /_rnam par rig pa tsam gyi mtshan ma dang /_don dam pa'i mtshan ma gang 
[\[34a.3\]]yin pa de ni mtha' las 'das pa stong pa nyid dang /_dngos po med pa stong pa nyid dang /_dngos po med pa'i ngo bo nyid stong pa nyid dang /_don dam pa stong pa nyid kyis rnam par sel lo/_/rnam par dag pa'i de bzhin nyid kyi don so so yang dag par rig par byed pa'i 'dus ma byas kyi mtshan 
[\[34a.4\]]ma dang /_'gyur ba med pa'i mtshan ma gang yin pa de ni 'dus ma byas stong pa nyid dang /_dor ba med pa stong pa nyid kyis rnam par sel lo/_/mtshan ma de'i gnyen po stong pa nyid de nyid yid la byed pa'i stong pa nyid kyi mtshan ma gang yin pa de ni stong pa nyid stong pa nyid kyis rnam par sel lo/_/
[\[34a.5\]]bcom ldan 'das mtshan ma rnam bcu rnam par sel bar bgyid na/_mtshan ma gang rnam par sel bar bgyid cing 'ching ba'i mtshan ma gang las yongs su grol bar 'gyur lags/_byams pa ting nge 'dzin gyi spyod yul gzugs brnyan gyi mtshan ma rnam par sel bar byed cing kun nas nyon mongs 
[\[34a.6\]]pa'i mtshan ma'i mtshan ma las yongs su grol bar 'gyur ba de yang rnam par sel lo/_/byams pa stong pa nyid de dag ni dngos su na mtshan ma de dag gi gnyen por gyur pa yin par rig par bya'o/_/re re yang mtshan ma thams cad kyi gnyen por mi 'gyur ba ni ma yin no/_/byams pa 'di 
[\[34a.7\]]lta ste dper na/_ma rig pa ni rga shi'i bar gyi kun nas nyon mongs pa grub par mi byed pa yin mod kyi/_nye ba dang shin tu nye ba'i rkyen nyid yin pa'i phyir/_dngos su na 'du byed 'grub par byed pa yin par bstan pa bzhin du 'di la yang tshul de bzhin du blta bar bya'o/_/bcom ldan 'das theg pa chen 
[\[34b\]]
[\[34b.1\]]po la byang chub sems dpa' rnams kyis gang rtogs na stong pa nyid kyi mtshan nyid la mngon pa'i nga rgyal ma mchis pas rab tu nyams par mi 'gyur ba'i stong pa nyid kyi mtshan nyid bsdus pa gang lags/_de nas bcom ldan 'das kyis byang chub sems dpa' byams pa la legs so zhes bya ba byin 
[\[34b.2\]]te/_byams pa khyod de ltar byang chub sems dpa' rnams stong pa nyid las rab tu nyams par mi 'gyur bar bya ba'i phyir/_de bzhin gshegs pa la khyod don 'di nyid 'dri ba legs so legs so/_/de ci'i phyir zhe na/_byams pa byang chub sems dpa' stong pa nyid las rab tu nyams pa ni theg 
[\[34b.3\]]pa chen po mtha' dag las kyang rab tu nyams par 'gyur ba'i phyir ro/_/byams pa de'i phyir nyon cig dang /_stong pa nyid kyi mtshan nyid bsdus pa khyod la bshad par bya'o/_/byams pa gzhan gyi dbang gi mtshan nyid dang /_yongs su grub pa'i mtshan nyid rnam pa thams cad du kun nas nyon 
[\[34b.4\]]mongs pa dang /_rnam par byang ba'i kun brtags pa'i mtshan nyid dang /_shin tu rnam par bral ba'i mtshan nyid dang /_de la de dmigs pa gang yin pa de ni theg pa chen po la stong pa nyid kyi mtshan nyid bstan pa zhes bya'o/_/bcom ldan 'das zhi gnas dang lhag mthong dag gi ting nge 'dzin 
[\[34b.5\]]du zhig bsdus lags/_bka' stsal pa/_byams pa ngas nyan thos rnams dang /_byang chub sems dpa' rnams dang /_de bzhin gshegs pa rnams kyi ting nge 'dzin rnam pa du ma bstan pa gang yin pa de dag thams cad bsdus par rig par bya'o/_/bcom ldan 'das zhi gnas dang /_
[\[34b.6\]]lhag mthong rgyu gang las byung ba lags/_byams pa tshul khrims rnam par dag pa'i rgyu las byung ba dang /_thos pa dang bsams pa las byung ba'i lta ba rnam par dag pa'i rgyu las byung ba yin no/_/bcom ldan 'das de dag gi 'bras bu gang lags par brjod par bgyi/_byams pa 
[\[34b.7\]]sems rnam par dag pa ni 'bras bu yin/_shes rab rnam par dag pa ni 'bras bu yin no/_/byams pa yang nyan thos rnams kyi'am/_byang chub sems dpa' rnams kyi'am/_de bzhin gshegs pa rnams kyi dge ba'i chos 'jig rten pa dang /_'jig rten las 'das pa thams cad 
[\[35a\]]
[\[35a.1\]]kyang zhi gnas dang lhag mthong gi 'bras bu yin par rig par bya'o/_/bcom ldan 'das zhi gnas dang lhag mthong gi las ci lags/_byams pa 'ching ba rnam pa gnyis po mtshan ma'i 'ching ba dang /_gnas ngan len gyi 'ching ba las rnam par thar par byed pa yin 
[\[35a.2\]]no/_/bcom ldan 'das bcom ldan 'das kyis gegs rnam pa lnga gsungs pa gang dag lags pa de dag las du ni zhi gnas kyi gegs dag lags/_du ni lhag mthong gi gegs dag lags/_du ni gnyi ga'i gegs dag lags/_byams pa lus dang longs spyod la lta ba ni zhi gnas 
[\[35a.3\]]kyi gegs yin no/_/'phags pa'i gtam 'dod pa bzhin ma thob pa ni lhag mthong gi gegs yin no/_/'dres par gnas pa dang /_cung zad tsam gyis chog par 'dzin pa ni de gnyi ga'i gegs yin te/_de la yang gcig gis kyang sbyor bar mi byed do/_/cig shos kyis ni sbyor ba 
[\[35a.4\]]mthar thug par mi 'gyur ro/_/bcom ldan 'das sgrib pa lnga po gang dag lags pa de dag las du ni zhi gnas kyi sgrib pa dag lags/_du ni lhag mthong gi sgrib pa dag lags/_du ni gnyi ga'i sgrib pa dag lags/_byams pa rgod pa dang 'gyod pa ni zhi gnas kyi sgrib pa yin no/_/
[\[35a.5\]]rmugs pa dang gnyid dang /_the tsom ni lhag mthong gi sgrib pa yin no/_/'dod pa la 'dun pa dang gnod sems ni gnyi ga'i sgrib pa yin no/_/bcom ldan 'das ci tsam gyis na zhi gnas kyi lam yongs su dag pa lags/_byams pa gang gi tshe rmugs pa dang gnyid legs par rab tu 
[\[35a.6\]]choms par gyur pa'o/_/bcom ldan 'das ji tsam gyis na lhag mthong gi lam yongs su dag pa lags/_byams pa gang gi tshe rgod pa dang 'gyod pa legs par rab tu choms par gyur pa'o/_/bcom ldan 'das byang chub sems dpa' zhi gnas dang lhag mthong la zhugs pas rnam pa du 
[\[35a.7\]]dag gis sems rnam par g.yeng bar 'tshal bar bgyi lags/_bka' stsal pa/_byams pa rnam pa lngas te/_yid la byed pa'i rnam par g.yeng ba dang /_phyi rol du sems rnam par g.yeng ba dang /_nang du sems rnam par g.yeng ba dang /_mtshan ma'i rnam par g.yeng ba dang /_
[\[35b\]]
[\[35b.1\]]gnas ngan len gyi rnam par g.yeng bas so/_/byams pa gal te byang chub sems dpa' theg pa chen po dang ldan pa'i yid la byed pa btang ste/_nyan thos dang /_rang sangs rgyas dang ldan pa'i yid la byed par rab tu lhung na de ni yid la byed pa'i rnam par g.yeng ba yin no/_/gal te 
[\[35b.2\]]phyi rol gyi 'dod pa'i yon tan lnga po dag dang /_'du 'dzi dang /_mtshan ma dang /_rnam par rtog pa dang /_nyon mongs pa dang /_nye ba'i nyon mongs pa dang /_phyi rol gyi dmigs pa rnams la sems rnam par 'phro bar gtong na de ni phyi rol du sems rnam par g.yeng ba yin no/_/gal te 
[\[35b.3\]]rmugs pa dang gnyid kyis bying ba'am/_snyoms par 'jug pa'i ro myang ba'am/_snyoms par 'jug pa'i nye ba'i nyon mongs pa gang yang rung bas nyon mongs par gyur na/_de ni nang du sems rnam par g.yeng ba yin no/_/gal te phyi rol gyi mtshan ma la brten nas nang gi ting nge 'dzin 
[\[35b.4\]]gyi spyod yul gyi mtshan ma yid la byed na de ni mtshan ma'i rnam par g.yeng ba yin no/_/gal te nang gi yid la byed pa la brten nas byung ba'i tshor ba la gnas ngan len gyi lus kyis nga'o snyam du rlom sems su byed na de ni gnas ngan len gyi rnam par g.yeng ba yin no/_/bcom ldan 'das 
[\[35b.5\]]zhi gnas dang lhag mthong dag byang chub sems dpa'i sa dang po nas bzung ste/_de bzhin gshegs pa'i sa'i bar la gang gi gnyen po lags/_byams pa zhi gnas dang lhag mthong sa dang po la ni ngan song ba'i nyon mongs pa dang /_las dang skye ba'i kun nas nyon mongs pa'i gnyen po yin 
[\[35b.6\]]no/_/gnyis pa la ni ltung ba phra mo'i 'khrul pa kun tu 'byung ba rnams kyi'o/_/gsum pa la ni 'dod pa'i 'dod chags kyi'o/_/bzhi pa la ni snyoms par 'jug pa la sred pa dang /_chos la sred pa'i 'o/_/lnga pa la ni 'khor ba dang /_mya ngan las 'das pa dag la gcig tu mi phyogs 
[\[35b.7\]]pa nyid dang /_mngon du phyogs pa nyid kyi'o/_/drug pa la ni mtshan ma mang po kun tu 'byung ba'i 'o/_/bdun pa la ni mtshan ma phra mo kun tu 'byung ba'i 'o/_/brgyad pa la ni mtshan ma med pa la rtsol ba dang /_mtshan ma la dbang du ma gyur pa'i 'o/_/dgu pa la ni rnam pa thams cad du 
[\[36a\]]
[\[36a.1\]]chos ston pa la dbang du ma gyur pa'i 'o/_/bcu pa la ni chos kyi sku yongs su rdzogs pa so so yang dag par rig pa mi 'thob pa'i 'o/_/byams pa zhi gnas dang lhag mthong de bzhin gshegs pa'i sa la ni nyon mongs pa dang shes bya'i sgrib pa shin tu phra ba mchog tu ches 
[\[36a.2\]]shin tu phra ba'i gnyen po yin te/_de legs par bcom pas thams cad la chags pa med pa dang /_thogs pa med pa'i shes pa dang /_mthong ba thob cing dgos pa yongs su grub pa'i dmigs pa la chos kyi sku shin tu rnam par dag pa la gnas pa yin no/_/bcom ldan 'das byang 
[\[36a.3\]]chub sems dpa' zhi gnas dang lhag mthong la ji ltar sgrub na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/_bcom ldan 'das kyis bka' stsal pa/_byams pa 'di la byang chub sems dpa' zhi gnas dang lhag mthong thob nas de bzhin 
[\[36a.4\]]nyid rnam pa bdun las brtsams te/_ji ltar thos pa dang bsams pa'i chos rnams mnyam par bzhag pa'i sems kyis bzung ba dang /_legs par bsams pa dang /_legs par mnyam par bzhag pa'i de bzhin nyid nang du yid la byed de/_de ltar de bzhin nyid yid la byed pa na mtshan ma 
[\[36a.5\]]phra mo kun tu 'byung ba thams cad la yang re zhig sems lhag par btang snyoms su 'jog na rags pa dag la lta smos kyang ci dgos/_byams pa de la mtshan ma phra mo ni 'di dag yin te/_sems kyi len pa'i mtshan ma'am/_myong ba'i mtshan ma'am/_rnam par rig pa'i mtshan ma'am/_
[\[36a.6\]]kun nas nyon mongs pa dang rnam par byang ba'i mtshan ma'am/_nang gi mtshan ma'am/_phyi rol gyi mtshan ma'am/_de gnyi ga'i mtshan ma'am/_sems can thams cad kyi don la sbyar bar bya'o snyam pa'i mtshan ma'am/_shes pa'i mtshan ma'am/_de bzhin nyid dang /_sdug bsngal 
[\[36a.7\]]ba dang /_kun 'byung ba dang /_'gog pa dang /_lam gyi mtshan ma'am/_'dus byas kyi mtshan ma'am/_'dus ma byas kyi mtshan ma'am/_rtag pa'i mtshan ma'am/_mi rtag pa'i mtshan ma'am/_sdug bsngal ba dang 'gyur ba dang bcas pa'i rang bzhin gyi mtshan ma'am/_de mi 
[\[36b\]]
[\[36b.1\]]'gyur ba'i rang bzhin gyi mtshan ma'am/_'du byas kyi mtshan nyid mi 'dra ba'i mtshan ma'am/_de rang gi mtshan nyid kyi mtshan ma'am/_thams cad thams cad ces bya bar rig nas thams cad kyi mtshan ma'am/_gang zag bdag med pa'i mtshan ma'am/_chos bdag med pa'i 
[\[36b.2\]]mtshan ma gang dag yin pa ste/_de dag kun tu 'byung ba la sems lhag par btang snyoms su 'jug go/_/de ltar zhugs shing de la mang du gnas pa dus dus su gegs dang /_sgrib pa dang /_rnam par g.yeng ba dag las sems rnam par sbyong bar byed pa de la nang gi so so'i bdag nyid la so sor 
[\[36b.3\]]rang rig pa de bzhin nyid rnam pa bdun so sor rtog pa'i shes pa rnam pa bdun skye bar 'gyur te/_de ni de'i mthong ba'i lam yin no/_/de thob pas byang chub sems dpa' yang dag pa nyid skyon med pa la zhugs pa yin/_de bzhin gshegs pa'i rigs su skyes pa yin/_sa dang po thob pa dang /_sa 
[\[36b.4\]]de'i phan yon yang nyams su myong ba yin no/_/des sngar zhi gnas dang /_lhag mthong thob pas ni rnam par rtog pa dang bcas pa'i gzugs brnyan dang /_rnam par mi rtog pa'i gzugs brnyan gyi dmigs pa rnam pa gnyis thob pa yin no/_/de ltar na mthong ba'i lam thob pas dngos po'i 
[\[36b.5\]]mtha'i dmigs pa thob pa yin te/_des gong ma gong ma rnams su bsgom pa'i lam la zhugs shing /_dmigs pa rnam pa gsum po de dag nyid yid la byed pa na/_'di lta ste dper na/_la la zhig khye'u ches phra mos khye'u ches sbom po 'byin par byed pa de bzhin du de yang khye'us khye'u dbyung 
[\[36b.6\]]ba'i tshul du nang gi mtshan ma rnam par sel ba nyid kyis kun nas nyon mongs pa'i cha dang 'thun pa'i mtshan ma thams cad rnam par sel bar byed de/_mtshan ma rnams rnam par sel ba na gnas ngan len rnams kyang rnam par sel bar byed do/_/mtshan ma dang gnas ngan len thams cad legs 
[\[36b.7\]]par bcom pas rim gyis sa gong ma gong ma rnams su gser lta bur sems rnam par sbyong la/_bla na med pa yang dag par rdzogs pa'i byang chub kyi bar du mngon par rdzogs par 'tshang rgya zhing dgos pa yongs su grub pa'i dmigs pa yang 'thob ste/_byams pa byang chub sems dpa' zhi gnas 
[\[37a\]]
[\[37a.1\]]dang lhag mthong la de ltar sgrub na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/byang chub sems dpa' ji ltar sgrub par bgyid na/_byang chub sems dpa'i mthu chen po mngon par sgrub pa lags/_byams pa byang chub 
[\[37a.2\]]sems dpa' gnas drug la mkhas pa ni byang chub sems dpa'i mthu chen po mngon par sgrub pa yin te/_sems kyi skye ba la mkhas pa dang /_gnas pa la mkhas pa dang /_bslang ba la mkhas pa dang /_'phel ba la mkhas pa dang /_'grib pa la mkhas pa dang /_thabs la mkhas 
[\[37a.3\]]pa'o/_/ji ltar na sems kyi skye ba la mkhas pa yin zhe na/_sems kyi skye ba rnam pa bcu drug shes na sems kyi skye ba la yang dag pa ji lta ba bzhin du mkhas pa yin te/_de la sems kyi skye ba rnam pa bcu drug ni brtan pa dang snod rnam par rig pa'i ni 'di lta ste/_len pa'i rnam par shes 
[\[37a.4\]]pa'i 'o/_/dmigs pa'i rnam pa sna tshogs rnam par rig pa'i ni 'di lta ste/_rnam par rtog pa'i yid kyi rnam par shes pa gzugs la sogs pa yul cig car 'dzin pa phyi rol dang /_nang gi yul cig car 'dzin pa/_skad cig dang thang cig dang yud tsam cig la cig car ting nge 'dzin mang 
[\[37a.5\]]po la snyoms par 'jug pa/_sangs rgyas kyi zhing mang po mthong ba/_de bzhin gshegs pa mang po mthong ba/_rnam par rtog pa'i yid kyi rnam par shes pa kho na'i'o/_/dmigs pa'i mtshan ma chung ngu rnam par rig pa'i ni 'di lta ste/_'dod pa dang ldan pa'i 'o/_/dmigs pa'i mtshan ma chen 
[\[37a.6\]]por gyur pa rnam par rig pa'i ni 'di lta ste/_gzugs dang ldan pa'i 'o/_/dmigs pa'i mtshan ma tshad med pa rnam par rig pa'i ni 'di lta ste/_nam mkha' mtha' yas dang /_rnam shes mtha' yas skye mched kyi dang ldan pa'i 'o/_/dmigs pa'i mtshan ma phra mo rnam par rig pa'i ni 
[\[37a.7\]]'di lta ste/_ci'ang med pa'i skye mched dang ldan pa'i 'o/_/dmigs pa'i mtshan ma mthar thug pa rnam par rig pa'i ni 'di lta ste/_'du shes med 'du shes med min skye mched dang ldan pa'i 'o/_/mtshan ma med pa rnam par rig pa'i ni 'di lta ste/_'jig rten las 'das pa dang 'gog 
[\[37b\]]
[\[37b.1\]]pa la dmigs pa'i 'o/_/sdug bsngal dang ldan pa'i ni 'di lta ste/_sems can dmyal ba'i 'o/_/tshor ba 'dren ma dang ldan pa'i ni 'di lta ste/_'dod pa na spyod pa'i 'o/_/dga' ba dang ldan pa'i ni 'di lta ste/_bsam gtan dang po dang /_bsam gtan gnyis pa ba'i 'o/_/bde ba dang 
[\[37b.2\]]ldan pa'i ni 'di lta ste/_bsam gtan gsum pa pa'i 'o/_/sdug bsngal yang ma yin bde ba yang ma yin pa dang ldan pa'i ni 'di lta ste/_bsam gtan bzhi pa pa dang /_'du shes med 'du shes med min skye mched pa'i bar gyi'o/_/nyon mongs pa can dang ldan pa'i ni 'di lta ste/_nyon mongs pa 
[\[37b.3\]]dang nye ba'i nyon mongs pa dang ldan pa'i 'o/_/dge ba dang ldan pa'i ni 'di lta ste/_dad pa la sogs pa dang ldan pa'i 'o/_/lung du ma bstan pa dang ldan pa'i ni 'di lta ste/_de gnyi ga'i dang mi ldan pa'i 'o/_/ji ltar na gnas pa la mkhas pa yin zhe na/_gal te rnam par rig pa'i de bzhin nyid 
[\[37b.4\]]yang dag pa ji lta ba bzhin rab tu shes pa'o/_/ji ltar na bslang ba la mkhas pa yin zhe na/_gal te 'ching ba rnam pa gnyis po mtshan ma'i 'ching ba dang /_gnas ngan len gyi 'ching ba yang dag pa ji lta ba bzhin rab tu shes te/_de rab tu shes nas de las sems 'di bslang bar bya'o zhes 
[\[37b.5\]]bya ba la mkhas pa yin no/_/ji ltar na 'phel ba la mkhas pa yin zhe na/_gal te mtshan ma dang gnas ngan len gyi gnyen po'i sems gang yin pa de skye ba dang 'phel ba'i tshe/_skye ba dang 'phel lo zhes 'phel ba la mkhas pa yin no/_/ji ltar na 'grib pa la mkhas pa yin zhe na/_gal 
[\[37b.6\]]te de dang mi 'thun pa'i phyogs su gyur pa mtshan ma gnas ngan len gyi kun nas nyon mongs pa can du gyur pa'i sems de 'grib cing 'bri bar gyur pa na 'grib cing 'bri'o zhes 'grib pa la mkhas pa yin no/_/ji ltar na thabs la mkhas pa yin zhe na/_gal te rnam par thar pa dang /_zil gyis 
[\[37b.7\]]gnon pa'i skye mched dag dang /_zad par gyi skye mched dag sgom par byed pa ste/_byams pa de ltar na byang chub sems dpa' rnams byang chub sems dpa'i mthu chen po mngon par bsgrubs pa dang /_mngon par sgrub par 'gyur ba dang /_mngon par sgrub par byed pa yin no/_/bcom ldan 
[\[38a\]]
[\[38a.1\]]'das bcom ldan 'das kyis phung po'i lhag ma med pa'i mya ngan las 'das pa'i dbyings su tshor ba thams cad ma lus par 'gag go zhes gang gsungs pa la/_bcom ldan 'das yang dag pa'i tshor ba de dag gang lags/_byams pa mdor bsdus na tshor ba rnam pa 
[\[38a.2\]]gnyis 'gag ste/_gnas kyi gnas ngan len rig pa dang /_de'i 'bras bu yul rig pa'o/_/de la gnas kyi gnas ngan len rig pa ni rnam pa bzhir rig ste/_gzugs kyi gnas ngan len rig pa dang /_gzugs med pa'i gnas ngan len rig pa dang /_'bras bu grub pa'i 
[\[38a.3\]]gnas ngan len rig pa dang /_'bras bu ma grub pa'i gnas ngan len rig pa'o/_/de la 'bras bu grub pa ni da ltar gyi gang yin pa'o/_/'bras bu ma grub pa ni ma 'ongs pa'i rgyur gyur pa gang yin pa'o/_/yul rig pa yang rnam pa bzhir rig par bya ste/_gnas rig pa dang /_yo 
[\[38a.4\]]byad rig pa dang /_longs spyod rig pa dang /_ltos pa rig pa'o/_/de yang phung po lhag ma dang bcas pa'i mya ngan las 'das pa'i dbyings na'o/_/'bras bu ma grub pa rig pa'i 'dus te rig pa las byung ba'i tshor ba myong ba de'i mi 'thun pa'i phyogs thams cad kyi thams cad du 'gag 
[\[38a.5\]]pa ma yin te/_'dren mar myong ngo /_/'bras bu grub pa myong ba'i ni tshor ba rnam pa de gnyis ka thams cad kyi thams cad du 'gags te/_rig pa'i 'dus te reg pa las byung ba'i tshor ba 'ba' zhig myong ngo /_/phung po'i lhag ma med pa'i mya ngan las 'das pa'i dbyings su yongs su mya ngan 
[\[38a.6\]]las 'da' ba na de yang 'gag par 'gyur te/_de'i phyir phung po lhag ma med pa'i mya ngan las 'das pa'i dbyings su tshor ba thams cad 'gag ces bya'o/_/de skad ces bka' stsal nas/_bcom ldan 'das kyis byang chub sems dpa' byams pa la bka' stsal pa/_byams pa khyod 
[\[38a.7\]]kyis rnal 'byor gyi lam yongs su rdzogs pa dang /_shin tu yongs su dag pa las brtsams nas/_'di lta ste/_rnal 'byor la shin tu rnam par nges shing mkhas pas de bzhin gshegs pa la dri ba dris pa legs so legs so/_/ngas kyang rnal 'byor gyi lam de yongs su rdzogs 
[\[38b\]]
[\[38b.1\]]pa dang /_yongs su dag par bstan te/_'das pa dang ma 'ongs pa'i yang dag par rdzogs pa'i sangs rgyas gang dag yin pa de dag thams cad kyis kyang de ltar bstan cing ston par 'gyur ro/_/rigs kyi bu rnams dang /_rigs kyi bu mo dag gis 'di la shin tu brtson par bya 
[\[38b.2\]]ba'i rigs so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/chos rnams gdags pa rnam gzhag gang yin pa/_/de ni rnal 'byor bag yod don chen yin/_/gang dag chos der brten nas rnal 'byor 'dir/_/yang dag brtson 
[\[38b.3\]]pa de dag byang chub 'thob/_/gang dag glags lta de skad rgol ba las/_/thar par lta ba chos kun chub byed pa/_/byams pa de dag rnal 'byor 'di las ni/_/thag ring gnam sa ring ba ji bzhin no/_/blo ldan sems can don zhes de dag 
[\[38b.4\]]las/_/lan byed rig nas sems can don brtson min/_/lan de rtog na kun gyi dam pa dang /_/zang zing med pa'i dga' ba 'thob mi 'gyur/_/gang dag 'dod phyir chos kyi lung 'bogs pa/_/de dag 'dod pa spangs pa phyir len te/_/rmongs pa de dag chos kyi 
[\[38b.5\]]rin po che/_/rin thang med pa rnyed kyang spong zhing rgyu/_/de phyir rtsod dang 'du 'dzi spros ldan pa/_/rnam par spongs te brtson 'grus mchog byos te/_/lhar bcas 'jig rten bsgral bar bya ba'i phyir/_/rnal 'byor 'di la rab tu brtson par gyis/_/de nas bcom ldan 'das la byang 
[\[38b.6\]]chub sems dpa' byams pas 'di skad ces gsol to/_/bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/_'di ji ltar gzung bar bgyi/_bcom ldan 'das kyis de la bka' stsal pa/_byams pa 'di ni rnal 'byor nges 
[\[38b.7\]]pa'i don bstan pa yin te/_rnal 'byor nges pa'i don bstan pa zhes bya bar zung shig_/rnal 'byor nges pa'i don bstan pa 'di bshad pa na srog chags drug 'bum ni bla na med pa yang dag par rdzogs pa'i byang chub tu sems skyes so/_/nyan thos sum 'bum ni chos rnams la chos 
[\[39a\]]
[\[39a.1\]]kyi mig rdul med cing dri ma dang bral ba rnam par dag go/_/nyan thos 'bum lnga khri ni len pa med par zag pa rnams las sems rnam par grol lo/_/byang chub sems dpa' bdun khri lnga stong gis ni rnal 'byor chen po'i yid la byed pa thob par gyur to/_/
[\[39a.2\]]byams pa'i le'u ste brgyad pa'o//_//de nas bcom ldan 'das la byang chub sems dpa' spyan ras gzigs kyi dbang phyug gis zhu ba zhus pa/_bcom ldan 'das byang chub sems dpa' rnams kyi sa bcu gang lags pa de dag ni 'di lta ste/_byang chub sems dpa'i 
[\[39a.3\]]sa rab tu dga' ba zhes bgyi ba dang /_dri ma med pa dang /_'od byed pa dang /_'od 'phro ba can dang /_shin tu sbyang dka' dang /_mngon du gyur pa dang /_ring du song ba dang /_mi g.yo ba dang /_legs pa'i blo gros dang /_chos kyi sprin lags/_sangs rgyas kyi sa ni bcu 
[\[39a.4\]]gcig pa lags na/_sa de dag rnam par dag pa du dag dang /_yan lag du dag gis bsdus lags/_bcom ldan 'das kyis bka' stsal pa/_spyan ras gzigs dbang phyug de dag ni rnam par dag pa bzhi dang /_yan lag bcu gcig gis bsdus par rig par bya'o/_/
[\[39a.5\]]spyan ras gzigs dbang phyug de la sa dang po ni bsam pa rnam par dag pas bsdus so/_/sa gnyis pa ni lhag pa'i tshul khrims rnam par dag pas so/_/sa gsum pa ni lhag pa'i sems rnam par dag pas so/_/sa bzhi pa nas bzung ste sangs rgyas kyi sa'i bar ni lhag pa'i 
[\[39a.6\]]shes rab rnam par dag pa gong nas gong du gya nom pa bas kyang ches gya nom pas bsdus par rig par bya ste/_sa de dag ni rnam par dag pa bzhi po dag gis bsdus pa yin no/_/yan lag bcu gcig gang zhe na/_spyan ras gzigs dbang phyug mos pas spyod pa'i sa la byang 
[\[39a.7\]]chub sems dpa' chos spyad pa rnam pa bcu po dag la mos pa shin tu bsgoms pa'i phyir bzod pas sa de las yang dag par 'das nas byang chub sems dpa'i yang dag pa nyid skyon med pa la 'jug go/_/de yan lag des yongs su rdzogs pa yin yang ltung ba phra mo'i 'khrul pa kun 
[\[39b\]]
[\[39b.1\]]tu 'byung ba dag la shes bzhin du spyod par mi nus pas de yan lag des yongs su ma rdzogs pa yin te/_de yan lag de yongs su rdzogs par bya ba'i phyir 'bad pas de yang 'thob bo/_/de yan lag des yongs su rdzogs pa yin yang 'jig rten pa'i ting nge 'dzin yongs su rdzogs 
[\[39b.2\]]pa la snyoms par 'jug pa dang /_thos pa'i gzungs yongs su rdzogs pa thob par mi nus pas de yan lag des yongs su ma rdzogs pa yin te/_de yan lag de yongs su rdzogs par bya ba'i phyir 'bad pas yan lag des yongs su rdzogs pa yin yang byang chub kyi phyogs dang 'thun 
[\[39b.3\]]pa'i chos ji ltar thob pa dag gis de la mang du gnas par bya ba dang /_snyoms par 'jug pa la sred pa dang /_chos la sred pa las sems lhag par btang snyoms su 'jug mi nus pas de yan lag des yongs su ma rdzogs pa yin te/_de yan lag de yongs su rdzogs par bya 
[\[39b.4\]]ba'i phyir 'bad pas de yang 'thob bo/_/de yan lag des yongs su rdzogs pa yin yang bden pa rnams rnam par dpyad pa dang /_'khor ba dang mya ngan las 'das pa dag la gcig tu mi phyogs pa nyid dang /_mngon du phyogs pa'i yid la byed pa lhag par btang snyoms su bzhag ste/_
[\[39b.5\]]thabs kyis yongs su zin pa'i byang chub kyi phyogs dang 'thun pa'i chos rnams bsgom par mi nus pas de yan lag des yongs su ma rdzogs pa yin te/_de yan lag de yongs su rdzogs par bya ba'i phyir 'bad pas de yang 'thob bo/_/de yan lag des yongs su rdzogs pa yin 
[\[39b.6\]]yang 'du byed kyi 'jug pa ji lta ba bzhin mngon sum du byas nas de la skyo ba mang ba dang /_mtshan ma med pa yid la byed pas mang du gnas par mi nus pas de yongs su ma rdzogs pa yin te/_de yan lag de yongs su rdzogs par bya ba'i phyir 'bad pas de yang 'thob bo/_/de yan 
[\[39b.7\]]lag des yongs su rdzogs pa yin yang bar chad med pa dang /_rgyun mi 'chad par mtshan ma med pa'i yid la byed pas mang du gnas par mi nus pas/_de yan lag des yongs su ma rdzogs pa yin te/_de yan lag des yongs su rdzogs par bya ba'i phyir 'bad pas de yang thob 
[\[40a\]]
[\[40a.1\]]bo/_/de yan lag des yongs su rdzogs pa yin yang mtshan ma med par gnas pa de la rtsol ba lhag par btang snyoms su bzhag pa dang /_mtshan ma la dbang thob par mi nus pas de yan lag des yongs su ma rdzogs pa yin te/_de yan lag de yongs su 
[\[40a.2\]]rdzogs par bya ba'i phyir 'bad pas de yang 'thob bo/_/de yan lag des yongs su rdzogs pa yin yang rnam grangs dang /_mtshan nyid dang /_nges pa'i tshig dang /_rab tu dbye bas rnam pa thams cad du chos ston pa la'ang dbang thob par mi nus pas de yan lag des yongs su ma rdzogs pa 
[\[40a.3\]]yin te/_de yan lag de yongs su rdzogs par bya ba'i phyir 'bad pas de yang 'thob bo/_/de yan lag des yongs su rdzogs pa yin yang chos kyi sku yongs su rdzogs pa so sor yang dag par rig pa 'thob par mi nus pas de yan lag des yongs su ma rdzogs pa yin te/_de yan lag de 
[\[40a.4\]]yongs su rdzogs par bya ba'i phyir 'bad pas de yang 'thob bo/_/de yan lag de yongs su rdzogs pa yin yang shes bya thams cad la chags pa med pa dang /_thogs pa med pa'i shes pa dang /_mthong ba thob par mi nus pas de yan lag des yongs su ma rdzogs pa yin te/_de yan 
[\[40a.5\]]lag de yongs su rdzogs par bya ba'i phyir 'bad pas de yang 'thob ste/_de yan lag de yongs su rdzogs pa yin no/_/de yan lag des yongs su rdzogs pa'i phyir yan lag thams cad yongs su rdzogs pa yin te/_spyan ras gzigs dbang phyug de dag ni yan lag bcu gcig po de dag gis 
[\[40a.6\]]bsdus par rig par bya'o/_/bcom ldan 'das ci'i slad du sa dang po la rab tu dga' ba zhes bgyi/_ci'i slad du sangs rgyas kyi sa'i bar la sangs rgyas kyi sa zhes bgyi lags/_sa dang po ni don che ba 'dris pa ma yin pa 'jig rten las 'das pa'i sems thob pas dga' ba dang /_mchog 
[\[40a.7\]]tu dga' ba rgya che ba'i phyir rab tu dga' ba zhes bya'o/_/sa gnyis pa ni ltung ba phra mo dang 'chal pa'i tshul khrims kyi dri ma thams cad dang bral ba nyid kyi phyir dri ma med pa zhes bya'o/_/sa gsum pa ni ting nge 'dzin de dang thos pa'i gzungs de shes pa'i snang ba tshad med pa'i gnas nyid yin 
[\[40b\]]
[\[40b.1\]]pa'i phyir 'od byed pa zhes bya'o/_/sa bzhi pa ni nyon mongs pa'i shing bsreg pa'i phyir byang chub kyi phyogs dang 'thun pa'i chos sgom pa de ye shes kyi me'i 'od 'phro bar gyur pa'i phyir 'od 'phro can zhes bya'o/_/sa lnga pa ni byang chub kyi phyogs dang 'thun pa'i chos de dag nyid thabs 
[\[40b.2\]]kyis sgom pa de la dbang bya bar dka' ba nyid kyi phyir shin tu sbyang dka' zhes bya'o/_/sa drug pa ni 'du byed kyi 'jug pa mngon sum du gyur pa nyid dang /_mtshan ma med pa mang du yid la byed pa mngon sum du gyur pa'i phyir mngon du gyur ces bya'o/_/sa bdun pa ni mtshan ma med pa 
[\[40b.3\]]yid la byed pa bar chad med cing rgyun mi 'chad pa ring du rjes su zhugs pa dang /_rnam par dag pa'i sa dang rjes su 'brel ba nyid kyi phyir ring du song ba zhes bya'o/_/sa brgyad pa ni mtshan ma med pa la lhun gyis grub pa nyid dang /_mtshan ma'i nyon mongs pa kun tu byung bas mi bskyod 
[\[40b.4\]]pa nyid kyi phyir mi g.yo ba zhes bya'o/_/sa dgu pa ni rnam pa thams cad du chos ston pa'i dbang la kha na ma tho ba med pa'i blo gros shin tu yangs pa thob pa nyid kyi phyir legs pa'i blo gros zhes bya'o/_/sa bcu pa ni gnas ngan len gyi lus nam mkha' lta bu la chos kyi tshogs sprin chen 
[\[40b.5\]]lta bus khyab cing khebs pa'i phyir chos kyi sprin zhes bya'o/_/sa bcu gcig pa ni nyon mongs pa dang shes bya'i sgrib pa shin tu phra mo spangs pas chags pa med cing thogs pa med par shes bya'i rnam pa thams cad mngon par rdzogs par byang chub pa nyid kyi phyir sangs rgyas kyi sa zhes 
[\[40b.6\]]bya'o/_/bcom ldan 'das sa de dag la kun tu rmongs pa ni du mchis/_gnas ngan len mi 'thun pa'i phyogs ni du mchis lags/_bcom ldan 'das kyis bka' stsal pa/_spyan ras gzigs dbang phyug kun tu rmongs pa nyi shu rtsa gnyis dang /_gnas ngan len mi 
[\[40b.7\]]'thun pa'i phyogs bcu gcig ste/_sa dang po la ni gang zag dang chos la mngon par zhen pa kun tu rmongs pa dang /_ngan song ba'i nyon mongs pas kun tu nyon mongs pa dang /_de'i gnas ngan len mi 'thun pa'i phyogs so/_/gnyis pa la ni ltung ba phra mo'i 'khrul pa kun tu 
[\[41a\]]
[\[41a.1\]]rmongs pa dang /_las kyi rnam par smin pa rnam pa sna tshogs la kun tu rmongs pa dang /_de'i gnas ngan len mi 'thun pa'i phyogs so/_/gsum pa la ni 'dod pa'i 'dod chags kyi kun tu rmongs pa dang /_thos pa'i gzungs yongs su rdzogs pa la kun tu rmongs 
[\[41a.2\]]pa dang /_de'i gnas ngan len mi 'thun pa'i phyogs so/_/bzhi pa la ni snyoms par 'jug pa la sred pa kun tu rmongs pa dang /_chos la sred pa kun tu rmongs pa dang /_de'i gnas ngan len mi 'thun pa'i phyogs so/_/lnga pa la ni 'khor ba la gcig tu mi phyogs pa nyid dang /_
[\[41a.3\]]mngon du phyogs pa nyid yid la byed pa kun tu rmongs pa dang /_mya ngan las 'das pa la gcig tu mi phyogs pa nyid dang /_mngon du phyogs pa nyid yid la byed pa kun tu rmongs pa dang /_de'i gnas ngan len mi 'thun pa'i phyogs so/_/drug pa la ni 'du byed kyi 'jug pa mngon sum 
[\[41a.4\]]du bya ba nyid la kun tu rmongs pa dang /_mtshan ma mang po kun tu 'byung ba kun tu rmongs pa dang /_de'i gnas ngan len mi 'thun pa'i phyogs so/_/bdun pa la ni mtshan ma phra mo kun tu 'byung ba kun tu rmongs pa dang /_mtshan ma med pa gcig tu yid la byed pas thabs la kun tu 
[\[41a.5\]]rmongs pa dang /_de'i gnas ngan len mi 'thun pa'i phyogs so/_/brgyad pa la ni mtshan ma med pa la rtsol ba kun tu rmongs pa dang /_mtshan ma rnams la mi dbang ba kun tu rmongs pa dang /_de'i gnas ngan len mi 'thun pa'i phyogs so/_/dgu pa la ni chos bstan pa dpag tu med 
[\[41a.6\]]pa dang /_chos kyi tshig dang yi ge dpag tu med pa dang /_gong nas gong du shes rab dang spobs pa la gzungs kyi dbang la kun tu rmongs pa dang /_spobs pa'i dbang la kun tu rmongs pa dang /_de'i gnas ngan len mi 'thun pa'i phyogs so/_/bcu pa la ni mngon par shes pa chen po 
[\[41a.7\]]la kun tu rmongs pa dang /_gsang ba dang phra ba la 'jug pa la kun tu rmongs pa dang /_de'i gnas ngan len mi 'thun pa'i phyogs so/_/sangs rgyas kyi sa la ni shes bya thams cad la chags pa shin tu phra mo kun tu rmongs pa dang /_thogs pa kun tu rmongs pa dang /_de'i gnas ngan len mi 
[\[41b\]]
[\[41b.1\]]'thun pa'i phyogs so/_/spyan ras gzigs dbang phyug de dag ni/_kun tu rmongs pa nyi shu rtsa gnyis dang /_gnas ngan len bcu gcig po de dag gis rnam par bzhag ste/_bla na med pa yang dag par rdzogs pa'i byang chub ni/_mi ldan pa yin 
[\[41b.2\]]no/_/bcom ldan 'das gang la de ltar/_byang chub sems dpa' rnams de ltar kun tu rmongs pa'i dra ba chen po rab tu dral zhing de'i gnas ngan len thibs po chen po las yang dag par 'das te/_bla na med pa yang dag par rdzogs pa'i byang chub mngon par rdzogs par 
[\[41b.3\]]'tshang rgya ba'i bla na med pa yang dag par rdzogs pa'i byang chub ji tsam du phan yon che zhing 'bras bu che ba ni ngo mtshar lags so/_/bcom ldan 'das de dag rnam par dag pa du dag gis rnam par bzhag pa lags/_spyan ras gzigs dbang phyug brgyad kyis te/_lhag pa'i bsam pa 
[\[41b.4\]]rnam par dag pa dang /_sems rnam par dag pa dang /_snying rje rnam par dag pa dang /_pha rol tu phyin pa rnam par dag pa dang /_sangs rgyas mthong zhing bsnyen bkur byed pa rnam par dag pa dang /_sems can yongs su smin par byed pa rnam par dag pa dang /_skye ba rnam par dag 
[\[41b.5\]]pa dang /_mthu rnam par dag pas so/_/spyan ras gzigs dbang phyug sa dang po la lhag pa'i bsam pa rnam par dag pa nas mthu rnam par dag pa'i bar gang yin pa dang /_sa gong ma gong ma rnams dang /_sangs rgyas kyi sa'i bar la lhag pa'i bsam pa rnam par dag pa nas mthu rnam 
[\[41b.6\]]par dag pa'i bar gang yin pa de ni ches rnam par dag pa dang /_ches shin tu rnam par dag pa yin par rig par bya'o/_/de la sangs rgyas kyi sa la skye ba rnam par dag pa ma gtogs pa sa dang po'i yon tan gang yin pa de dag gis de'i gong ma'i sa rnams de'i yon tan dang yang mnyam la/_
[\[41b.7\]]rang gi sa'i yon tan gyis khyad par du 'phags pa yang yin par rig par bya'o/_/byang chub sems dpa'i sa bcu po thams cad ni yon tan bla na yod pa dag yin la/_sangs rgyas kyi sa ni yon tan bla na med par yang dag par rig par bya'o/_/bcom ldan 'das ci'i slad du srid par skye ba 
[\[42a\]]
[\[42a.1\]]thams cad kyi nang na byang chub sems dpa'i skye ba rab tu mchog ces bgyi lags/_spyan ras gzigs dbang phyug rnam pa bzhi'i phyir te/_dge ba'i rtsa ba shin tu rnam par dag pa 'grub pa nyid kyi phyir dang /_so sor brtags te len pa nyid kyi phyir dang /_'gro ba 
[\[42a.2\]]thams cad yongs su bskyab pa'i snying rje dang ldan pa nyid kyi phyir dang /_bdag nyid kun nas nyon mongs pa can ma yin pa nyid dang /_gzhan gyi kun nas nyon mongs pa rnam par zlog par byed pa nyid kyi phyir ro/_/bcom ldan 'das ci'i slad du byang chub sems dpa' rnams smon 
[\[42a.3\]]lam rgya chen pos mchi ba dang /_smon lam gya nom pa dang ldan pa dang /_smon lam gyi stobs can lags/_spyan ras gzigs dbang phyug rnam pa bzhi'i phyir te/_'di ltar byang chub sems dpa' rnams ni mya ngan las 'das pa'i bde ba la gnas pa la mkhas pa dang /_de myur du 
[\[42a.4\]]'thob par nus pa dang /_myur du thob pa de dang bde bar gnas pa de yang spangs te/_sems can gyi don rgyu ba med pa dgos pa med pa sdug bsngal mang po sna tshogs yun ring po 'byung ba la yid kyis smon par byed pas te/_de'i phyir smon lam rgya chen pos 'gro ba dang /_smon lam gya 
[\[42a.5\]]nom pa dang ldan pa dang /_smon lam gyi stobs can rnams zhes bya'o/_/bcom ldan 'das byang chub sems dpa' rnams kyi bslab pa'i gzhi du mchis lags/_spyan ras gzigs dbang phyug drug ste/_sbyin pa dang /_tshul khrims dang /_bzod pa dang /_brtson 
[\[42a.6\]]'grus dang /_bsam gtan dang /_shes rab bo/_/bcom ldan 'das gzhi drug po de dag las du ni lhag pa'i tshul khrims kyi bslab pa lags/_du ni lhag pa'i sems kyi bslab pa lags/_du ni lhag pa'i shes rab kyi bslab pa lags/_spyan ras gzigs dbang 
[\[42a.7\]]phyug dang po gsum ni lhag pa'i tshul khrims kyi bslab pa yin par rig par bya'o/_/bsam gtan ni lhag pa'i sems kyi bslab pa yin no/_/shes rab ni lhag pa'i shes rab kyi bslab pa yin no/_/brtson 'grus ni kun tu 'gro ba yin par nga smra'o/_/bcom ldan 'das bslab pa'i 
[\[42b\]]
[\[42b.1\]]gzhi drug po de dag las du ni bsod nams kyi tshogs lags/_du ni ye shes kyi tshogs lags/_spyan ras gzigs dbang phyug lhag pa'i tshul khrims kyi bslab pa gang yin pa de ni bsod nams kyi tshogs yin no/_/lhag pa'i shes rab kyi bslab pa gang yin pa de ni ye shes kyi 
[\[42b.2\]]tshogs yin no/_/brtson 'grus dang bsam gtan ni kun tu 'gro ba yin par nga smra'o/_/bcom ldan 'das bslab pa'i gzhi drug po de dag la byang chub sems dpas ji ltar bslab par bgyi lags/_spyan ras gzigs dbang phyug rnam pa lngas te/_pha rol tu phyin pa dang ldan 
[\[42b.3\]]pa'i dam pa'i chos bstan pa/_byang chub sems dpa'i sde snod la thog ma kho nar shin tu mos pa dang /_de'i 'og tu chos spyod pa bcu po dag gis thos pa dang /_bsams pa dang bsgoms pa las byung ba'i shes rab bsgrub pa dang /_byang chub kyi sems rjes su bsrung ba dang /_
[\[42b.4\]]dge ba'i bshes gnyen la bsten pa dang /_rgyun mi 'chad par dge ba'i phyogs la sbyor bas bslab par bya'o/_/bcom ldan 'das ci'i slad du bslab pa'i gzhi de dag grangs drug tu gdags par rig par bgyi lags/_spyan ras gzigs dbang phyug rnam pa gnyis kyi phyir te/_sems 
[\[42b.5\]]can la phan gdags pa dang /_nyon mongs pa'i gnyen po nyid kyi phyir ro/_/de la gsum ni sems can la phan gdags pa yin la/_gsum ni nyon mongs pa'i gnyen po yin par rig par bya ste/_de la byang chub sems dpa' sbyin pas ni sems can rnams la yo byad nye bar bsgrub pa'i 
[\[42b.6\]]phan 'dogs pas phan 'dogs so/_/tshul khrims kyis ni phongs pa dang gnod pa dang /_rnam par tho 'tshams pa nye bar mi sgrub pa'i phan 'dogs pas phan 'dogs so/_/bzod pas ni phongs pa dang gnod pa dang rnam par tho 'tshams pa la ci mi snyam pas phan 'dogs te/_de 
[\[42b.7\]]gsum gyis ni sems can la phan 'dogs so/_/brtson 'grus kyis ni nyon mongs pa rnam par bcil ba dang /_nyon mongs pa yang dag par bcom pa'i dge ba'i phyogs la sbyor bar byed de/_de ni nyon mongs pas dge ba'i phyogs la sbyor ba las bskyod par mi nus so/_/bsam 
[\[43a\]]
[\[43a.1\]]gtan gyis ni nyon mongs pa rnams rnam par gnon to/_/shes rab kyis ni bag la nyal legs par 'joms par byed de/_de gsum ni nyon mongs pa'i gnyen po yin no/_/bcom ldan 'das ci'i slad du pha rol tu phyin pa gzhan dag grangs bzhir gdags par 
[\[43a.2\]]rig par bgyi lags/_spyan ras gzigs dbang phyug pha rol tu phyin pa drug po de dag nyid kyi grogs su gyur pa nyid yin pa'i phyir te/_de la pha rol tu phyin pa gsum gyis sems can rnams la phan btags nas byang chub sems dpas bsdu ba'i dngos pos zin pa'i thabs la 
[\[43a.3\]]mkhas pas dge ba la 'jog par byed de/_de'i phyir ngas thabs mkhas pa'i pha rol tu phyin pa ni gsum po dag gi grogs su gyur pa yin par yongs su bstan to/_/spyan ras gzigs dbang phyug gal te byang chub sems dpa' tshe 'di la nyon mongs pa mang bas rtag tu sgom mi 
[\[43a.4\]]nus pa dang /_khams dang mos pa dma' ba'i phyir lhag pa'i bsam pa stobs chung bas sems nang du 'jog mi nus pa dang /_byang chub sems dpa'i sde snod thos pa'i dmigs pa la bsam gtan yongs su ma bsgoms pas 'jig rten las 'das pa'i shes rab mngon par sgrub 
[\[43a.5\]]mi nus pa yin na/_de bsod nams kyi tshogs chung ngu yang yang dag par blangs te gnas shing phyi ma la nyon mongs pa chung ba nyid du yid kyis smon par byed pa de ni de'i smon lam gyi pha rol tu phyin pa yin te/_des nyon mongs pa chung ba dang /_brtson 'grus rtsom nus par 'gyur bas/_
[\[43a.6\]]de'i phyir smon lam gyi pha rol tu phyin pa ni brtson 'grus kyi pha rol tu phyin pa'i grogs su gyur pa yin no/_/des skyes bu dam pa yang dag par bsten pa dang dam pa'i chos mnyan pa la brten nas tshul bzhin yid la byed pa thob cing lhag pa'i bsam pa stobs chung ba nyid rnam par 
[\[43a.7\]]bzlog nas khams gya nom pa las bsam pa'i stobs thob par 'gyur ba de ni de'i stobs kyi pha rol tu phyin pa yin te/_des sems nang du 'jog nus pas de'i phyir stobs kyi pha rol tu phyin pa'i bsam gtan gyi pha rol tu phyin pa'i grogs su gyur pa yin no/_/de la byang chub sems 
[\[43b\]]
[\[43b.1\]]dpa'i sde snod thos pa'i dmigs pa yongs su bsgoms pa la bsam gtan byed de/_de ni de'i phyir shes rab kyi pha rol tu phyin pa yin te/_des 'jig rten las 'das pa'i shes rab mngon par sgrub nus par 'gyur bas de'i phyir ngas ye shes kyi pha rol tu phyin pa ni shes rab kyi 
[\[43b.2\]]pha rol tu phyin pa'i grogs su gyur pa yin par yongs su bstan no/_/bcom ldan 'das ci'i slad du pha rol tu phyin pa drug po de dag gi [{]go rims [,]go rim [}]de ltar bstan par rig par bgyi lags/_spyan ras gzigs dbang phyug de dag gong nas gong du 'grub pa'i rten nyid yin pa'i phyir 
[\[43b.3\]]te/_byang chub sems dpa' lus dang longs spyod la mi lta na tshul khrims yang dag par len par byed do/_/tshul khrims rjes su srung na bzod pa dang ldan par 'gyur ro/_/bzod pa dang ldan na brtson 'grus rtsom par 'gyur ro/_/brtson 'grus brtsams na bsam gtan 
[\[43b.4\]]sgrub par 'gyur ro/_/bsam gtan grub na 'jig rten las 'das pa'i shes rab 'thob bo/_/bcom ldan 'das pha rol tu phyin pa de dag rnam pa dur rab tu dbye lags/_spyan ras gzigs dbang phyug rnam pa gsum du ste/_sbyin pa rnam pa gsum ni chos sbyin pa dang /_
[\[43b.5\]]zang zing sbyin pa dang /_mi 'jigs pa sbyin pa'o/_/tshul khrims rnam pa gsum ni mi dge ba las ldog pa'i tshul khrims dang /_dge ba la 'jug pa'i tshul khrims dang /_sems can gyi don la 'jug pa'i tshul khrims so/_/bzod pa rnam pa gsum ni gnod pa byed pa 
[\[43b.6\]]la mi mjed pa'i bzod pa dang /_sdug bsngal la ci mi snyam pa'i bzod pa dang /_chos la nges par rtog pa'i bzod pa'o/_/brtson 'grus rnam pa gsum ni go cha'i brtson 'grus dang /_dge ba la sbyor ba'i brtson 'grus dang /_sems can gyi don la sbyor ba'i brtson 'grus so/_/
[\[43b.7\]]bsam gtan rnam pa gsum ni rnam par mi rtog cing zhi la rab tu zhi bas nyon mongs pa dang /_sdug bsngal gyi gnyen po bde bar gnas pa'i bsam gtan dang /_yon tan mngon par sgrub pa'i bsam gtan dang /_sems can gyi don mngon par sgrub pa'i bsam gtan no/_/
[\[44a\]]
[\[44a.1\]]shes rab rnam pa gsum ni kun rdzob kyi bden pa la dmigs pa dang /_don dam pa'i bden pa la dmigs pa dang /_sems can gyi don la dmigs pa'o/_/bcom ldan 'das ci'i slad du pha rol tu phyin pa de dag pha rol tu phyin pa rnams zhes bgyi lags/_
[\[44a.2\]]spyan ras gzigs dbang phyug lnga'i phyir te/_chags pa med pa nyid dang /_mi lta ba nyid dang /_kha na ma tho ba med pa nyid dang /_rnam par mi rtog pa nyid dang /_yongs su bsngo ba nyid kyi phyir ro/_/de la chags pa med pa nyid ni pha rol tu phyin pa dang mi 'thun pa'i dngos po la 
[\[44a.3\]]lhag par chags pa med pa gang yin pa'o/_/de la mi lta ba nyid ni pha rol tu phyin pa'i 'bras bu rnam par smin pa dang /_lan du phan 'dogs pa dang 'brel ba'i sems med pa gang yin pa'o/_/de la kha na ma tho ba med pa nyid ni pha rol tu phyin pa de dag kun nas nyon mongs pa can 
[\[44a.4\]]gyi chos dang ma 'dres shing thabs ma yin pa rnam par spangs pa gang yin pa'o/_/de la rnam par mi rtog pa nyid ni pha rol tu phyin pa de dag gi rang gi mtshan nyid la sgra ji bzhin du mngon par zhen pa med pa gang yin pa'o/_/de la yongs su bsngo ba nyid ni pha rol tu phyin pa de dag nyid 
[\[44a.5\]]byas shing bsags pa byang chub sems dpa'i 'bras bur smon pa gang yin pa'o/_/bcom ldan 'das pha rol tu phyin pa dang mi 'thun pa'i dngos po gang lags/_spyan ras gzigs dbang phyug de dag ni dngos po drug tu rig par bya ste/_'dod pa'i dga' ba dang longs spyod dang 
[\[44a.6\]]dbang phyug dang bdag nyid kyi bsod nyams la yon tan gyi phan yon du lta ba dang /_lus dang ngag dang yid kyi 'dod dgur kun tu spyod pa dang /_brnyas pa mi bzod pa dang mi brtson pas bsod nyams dang 'du 'dzi dang /_'jig rten gyi las sna tshogs dang rnam par g.yeng ba la 
[\[44a.7\]]'jug pa dang /_mthong ba dang thos pa dang /_bye brag phyed pa dang /_rnam par shes pa'i tha snyad kyi spros pa dag la yon tan gyi phan yon du lta ba'o/_/bcom ldan 'das pha rol tu phyin pa de dag gi rnam par smin pa'i 'bras bu gang lags/_spyan ras gzigs dbang phyug de yang 
[\[44b\]]
[\[44b.1\]]rnam pa drug du rig par bya ste/_longs spyod chen po nyid dang /_bde 'gror 'gro ba dang /_kho na med cing dbyen med la bde ba dang yid bde ba mang ba dang /_sems can gyi bdag po dang /_lus la gnod pa med pa dang /_dbang che bar grags pa'o/_/bcom ldan 'das pha rol tu 
[\[44b.2\]]phyin pa de dag la kun nas nyon mongs pa can gyi chos dang 'dres pa gang lags/_spyan ras gzigs dbang phyug de ni sbyor ba bzhis rig par bya ste/_snying rje med pa'i sbyor ba dang /_tshul bzhin ma yin pa'i sbyor ba dang /_rtag tu mi byed pa'i sbyor ba dang /_gus par mi byed pa'i 
[\[44b.3\]]sbyor bas so/_/de la tshul bzhin ma yin pa'i sbyor ba ni 'di yin te/_de las gzhan pa'i pha rol tu phyin pa dag la de las gzhan pa'i pha rol tu phyin pa'i sgom pa nyams pa gang yin pa'o/_/bcom ldan 'das thabs ma lags pa gang lags/_spyan ras gzigs dbang phyug 
[\[44b.4\]]byang chub sems dpa' pha rol tu phyin pa de dag gis sems can rnams la phan 'dogs pa na/_gal te zang zing gis phan 'dogs pa nye bar sgrub pa tsam gyis chog par 'dzin cing mi dge ba'i gnas las bslang ste/_dge ba'i gnas su 'jog par mi byed na/_de ni thabs ma 
[\[44b.5\]]yin pa yin no/_/de ci'i phyir zhe na/_spyan ras gzigs dbang phyug de tsam gyis sems can la phan gdags pa ma yin pa'i phyir te/_'di lta ste dper na/_mi gtsang ba ni che yang rung chung yang rung ste/_rnam grangs gang gis kyang dri zhim por bya bar mi nus so/_/de bzhin 
[\[44b.6\]]du 'du byed kyi sdug bsngal nyid kyi rang bzhin gyis sdug bsngal bar gyur pa'i sems can rnams kyang zang zing gis phan gdags pa nye bar sgrub pa tsam gyi rnam grangs kyis kyang bde bar byar mi nus kyi/_dge ba la 'jog pa gang yin pa de ni de dag la phan 'dogs pa'i mchog kho na 
[\[44b.7\]]yin no/_/bcom ldan 'das pha rol tu phyin pa de dag gi rnam par dag pa du mchis lags/_spyan ras gzigs dbang phyug nga ni rnam pa lnga po de dag ma gtogs par pha rol tu phyin pa rnams kyi rnam par dag pa gzhan yod par mi smra mod kyi/_'on kyang de dag nyid la brten nas pha 
[\[45a\]]
[\[45a.1\]]rol tu phyin pa rnams kyi rnam par dag pa bsdus pa dang /_so so ba khyod la bshad par bya'o/_/de la pha rol tu phyin pa thams cad kyi rnam par dag pa bsdus pa ni rnam pa bdun gyis rig par bya ste/_bdun gang zhe na/_'di lta ste/_byang chub sems dpa'i chos de 
[\[45a.2\]]dag gis gzhan las shes kyi khe yongs su mi tshol ba dang /_chos de dag la lta bas mngon par zhen par mi byed pa dang /_chos 'di dag byang chub tu nges par 'byin pa yin nam ma yin snyam du yid gnyis dang the tshom skyed par mi byed pa dang /_bdag la mi stod gzhan la mi smod cing 
[\[45a.3\]]brnyas par mi byed pa dang /_dregs par mi byed cing bag med par mi byed pa dang /_cung zad tsam dang ngan ngon tsam gyis chog par mi 'dzin pa dang /_chos de dag gis ser sna mi byed cing gzhan dag la phrag dog mi byed pa yin no/_/pha rol tu phyin pa'i rnam par dag pa so so tha dad 
[\[45a.4\]]pa de yang rnam pa bdun kho nar rig par bya ste/_tha dad pa'i rnam pa bdun gang zhe na/_'di lta ste sbyin pa rnam par dag pa rnam pa bdun po sbyin par bya ba'i dngos po rnam par dag pas sbyin pa rnam par dag pa sbyin par byed pa dang /_tshul khrims rnam par dag pa dang /_lta ba rnam 
[\[45a.5\]]par dag pa dang /_sems rnam par dag pa dang /_ngag rnam par dag pa dang /_shes pa rnam par dag pa dang /_dri ma rnam par dag pas sbyin pa rnam par dag pa sbyin par byed do zhes ngas bstan pa gang yin pa de dag byang chub sems dpas yang dag par blangs te gnas pa de ni sbyin pa rnam 
[\[45a.6\]]par dag pa bdun yin no/_/'di lta ste/_byang chub sems dpa' sdom pa bcas pa la bslab pa'i gzhi rnam pa thams cad la mkhas pa dang /_ltung ba las bslang ba la mkhas pa dang /_de la nges pa'i tshul khrims can dang /_brtan pa'i tshul khrims can dang /_rtag tu byed pa 
[\[45a.7\]]dang /_rtag tu 'jug pa dang /_bslab pa'i gzhi rnams yang dag par blangs te slob par byed pa de ni tshul khrims rnam par dag pa rnam pa bdun yin no/_/'di lta ste/_thams cad las gnod pa thams cad nye bar gnas pa na/_bdag nyid kyi las kyi rnam par smin pa la rton pas mi 
[\[45b\]]
[\[45b.1\]]'khrug pa dang /_lan bya ba'i phyir slar spyo ba dang /_gshe ba dang /_brdeg pa dang /_bsdigs pa dang /_mtshang 'dru ba'i gnod pa dag gis sbyor bar mi byed pa dang /_khon gyi bsam pa mi 'dzin pa dang /_shad kyis 'chags pa na yongs su nyon mongs par mi byed pa dang /_shad 
[\[45b.2\]]kyis 'chags pa la mi sdod pa dang /_'jigs pa dang zang zing gi sems kyis bzod par byed pa ma yin pa dang /_phan gdags par bya ba la yal bar mi 'dor ba de ni bzod pa rnam par dag pa rnam pa bdun no/_/'di lta ste/_brtson 'grus kyi mnyam pa nyid rab tu shes pa dang /_
[\[45b.3\]]brtson 'grus brtsam pa des bdag la mi stod cing gzhan la mi smod pa dang /_mthu dang ldan pa dang /_brtson 'grus dang ldan pa dang /_spro ba dang ldan pa dang /_rtul ba brtan pa dang /_dge ba'i chos rnams la brtson pa ma gtang ba de ni brtson 'grus rnam par dag pa bdun yin no/_/
[\[45b.4\]]'di lta ste/_mtshan ma legs par rtogs pa'i ting nge 'dzin la bsam gtan pa dang /_yongs su rdzogs pa'i ting nge 'dzin la bsam gtan pa dang /_gnyi ga'i cha'i ting nge 'dzin la bsam gtan pa dang /_shugs kyis 'byung ba'i ting nge 'dzin la bsam gtan pa dang /_mi gnas pa'i 
[\[45b.5\]]ting nge 'dzin la bsam gtan pa dang /_shin tu sbyang ba byas pa'i ting nge 'dzin la bsam gtan pa dang /_byang chub sems dpa'i sde snod kyi dmigs pa yongs su bsgoms pa dpag tu med pa'i ting nge 'dzin la bsam gtan pa de ni bsam gtan rnam par dag pa rnam pa bdun yin no/_/
[\[45b.6\]]'di lta ste/_de'i shes rab de sgro 'dogs pa'i mtha' dang skur pa 'debs pa'i mtha' rnam par spangs te dbu ma'i lam gyis nges par 'byung ba dang /_shes rab des stong pa nyid dang /_smon pa med pa dang /_mtshan ma med pa'i rnam par thar pa'i sgo gsum po dag la rnam par thar pa'i sgo'i don 
[\[45b.7\]]kyang yang dag pa ji lta ba bzhin du rab tu shes pa dang /_kun brtags pa dang /_gzhan gyi dbang dang /_yongs su grub pa'i ngo bo nyid gsum po dag la ngo bo nyid kyi don yang dag pa ji lta ba bzhin du rab tu shes pa dang /_mtshan nyid dang /_skye ba dang /_don dam pa ngo bo nyid med pa 
[\[46a\]]
[\[46a.1\]]gsum po dag la ngo bo nyid med pa'i don kyang yang dag pa ji lta ba bzhin du rab tu shes pa dang /_rig pa'i gnas lnga po dag la kun rdzob kyi bden pa'i don kyang yang dag pa ji lta ba bzhin du rab tu shes pa dang /_de bzhin nyid rnam pa bdun la don dam pa'i bden pa'i don kyang yang 
[\[46a.2\]]dag pa ji lta ba bzhin du rab tu shes pa dang /_rnam par mi rtog cing spros pa med la tshul gcig tu de la mang du gnas pa dang /_'dres pa tshad med pa'i chos la dmigs pa'i lhag mthong gis chos kyi rjes su 'thun pa'i chos sgrub pa yang dag par sgrub par byed pa de ni shes rab rnam par dag pa 
[\[46a.3\]]rnam pa bdun yin par rig par bya'o/_/bcom ldan 'das rnam pa lnga po de dag gi so so'i las gang lags/_spyan ras gzigs dbang phyug de dag gi las kyang rnam pa lngar rig par bya ste/_chags pa med pa nyid kyis ni byang chub sems dpa' tshe 'di la pha rol tu phyin pa rnams la rtag tu 
[\[46a.4\]]byed pa dang /_gus par byed pa'i sbyor bas bag yod par byed do/_/mi lta ba nyid kyis ni phyi mar de dag la bag yod pa'i rgyu yongs su 'dzin par byed do/_/kha na ma tho ba med pa nyid kyis ni pha rol tu phyin pa shin tu yongs su rdzogs pa dang /_yongs su dag pa dang /_yongs su byang ba dag 
[\[46a.5\]]sgom par byed do/_/rnam par mi rtog pa nyid kyis ni thabs la mkhas pa des myur du pha rol tu phyin pa yongs su rdzogs par byed do/_/yongs su bsngo ba nyid kyis ni bla na med pa yang dag par rdzogs pa'i byang chub kyi bar du tshe rabs thams cad du rnam par smin pa'i 'bras bu 'dod pa dang bcas 
[\[46a.6\]]pa'i pha rol tu phyin pa mi zad pa nyid 'thob par byed do/_/bcom ldan 'das pha rol tu phyin pa de dag gi rgya che ba nyid gang lags/_spyan ras gzigs dbang phyug chags pa med pa nyid dang /_mi lta ba nyid dang /_yongs su bsngo ba nyid gang yin pa'o/_/kun nas nyon mongs pa ma mchis pa 
[\[46a.7\]]gang lags/_kha na ma tho ba med pa nyid dang /_rnam par mi rtog pa nyid gang yin pa'o/_/sbyangs pa nyid gang lags/_so sor brtag cing bya ba nyid gang yin pa'o/_/mi g.yo ba nyid gang lags/_sar chud pa rnams kyi yongs su mi nyams pa'i chos nyid gang yin pa'o/_/shin tu rnam par 
[\[46b\]]
[\[46b.1\]]dag pa nyid gang lags/_spyan ras gzigs dbang phyug sa bcu par gtogs pa nyid dang /_sangs rgyas kyi sar gtogs pa nyid gang yin pa'o/_/bcom ldan 'das ci'i slad du byang chub sems dpa' rtag tu pha rol tu phyin pa'i rnam par smin pa'i 'bras bu 'dod pa bas ma 'tshal ba 
[\[46b.2\]]dang /_pha rol tu phyin pa bas ma 'tshal ba dang ldan pa lags/_spyan ras gzigs dbang phyug gcig la gcig brten na sar grub pa bsgom pa nyid kyi phyir ro/_/bcom ldan 'das ci'i slad du byang chub sems dpa' rnams pha rol tu phyin pa rnams la ji ltar de ltar pha rol tu phyin pa'i 
[\[46b.3\]]rnam par smin pa'i 'bras bu 'dod pa la dad pas gnas pa ma lags/_spyan ras gzigs dbang phyug rgyu lnga'i phyir te/_pha rol tu phyin pa rnams ni ches lhag par bde ba dang /_yid bde ba'i rgyu yin pa'i phyir dang /_bdag dang gzhan la phan 'dogs pa'i rgyu yin pa'i phyir dang /_
[\[46b.4\]]phyi ma la de'i rnam par smin pa'i 'bras bu 'dod pa'i rgyu yin pa'i phyir dang /_kun nas nyon mongs pa med pa'i gzhi yin pa'i phyir dang /_mi 'gyur ba'i chos nyid yin pa'i phyir ro/_/bcom ldan 'das pha rol tu phyin pa de dag gi so so'i mthu gang lags/_spyan ras gzigs dbang 
[\[46b.5\]]phyug de dag gi so so'i mthu ni rnam pa bzhir rig par bya ste/_pha rol tu phyin pa bsgom pa na mi 'thun pa'i phyogs ser sna dang /_'chal pa'i tshul khrims dang /_sems 'khrug pa dang /_le lo dang /_rnam par g.yeng ba dang /_lta ba'i rnam pa rab tu spong ba dang /_bla na med pa yang 
[\[46b.6\]]dag par rdzogs pa'i byang chub tu 'gyur ba dang /_tshe 'di la bdag dang sems can rnams la phan 'dogs par 'gyur ba dang /_phyi ma la rnam par smin pa'i 'bras bu 'dod pa rgya chen po zad mi shes pa 'thob par 'gyur ba'o/_/bcom ldan 'das pha rol tu phyin pa de dag rgyu gang las byung ba 
[\[46b.7\]]dang /_'bras bu gang dang ldan pa dang /_don gang dang ldan pa lags/_bcom ldan 'das kyis bka' stsal pa/_spyan ras gzigs dbang phyug pha rol tu phyin pa rnams ni snying rje'i rgyu las byung ba dang /_rnam par smin pa'i 'bras bu 'dod pa dang /_sems can la phan 'dogs pa'i 
[\[47a\]]
[\[47a.1\]]'bras bu dang ldan pa dang /_byang chub chen po yongs su rdzogs par byed pa'i don chen po dang ldan pa yin no/_/bcom ldan 'das gal te byang chub sems dpa' rnams longs spyod pas ma 'tshal ba dang ldan pa dang /_snying rje can lags na ci'i slad du 'jig rten na dbul po gda' 
[\[47a.2\]]lags/_spyan ras gzigs dbang phyug de ni sems can rnams kyi rang gi las kyi nyes pa kho na yin no/_/de lta ma yin te sems can rnams kyi rang gi nyes byas de'i gags su gyur pa ma yin du zin na/_de dag la rtag tu bya ba nyid la zhugs pa dang /_longs spyod mi zad pa nyid yod bzhin du 
[\[47a.3\]]'jig rten sdug bsngal ba lta snang bar ga la 'gyur/_spyan ras gzigs dbang phyug 'di lta ste dper na/[ {]yi dgas [,]yi dwags [}]lus skom pas gdungs pa rnams kyis rgya mtsho'i chu skams par mthong ba de ni rgya mtsho dag gis nyes pa ma yin gyi/[ {]yi dgas [,]yi dwags [}]de dag nyid kyi rang gi las kyi 'bras bu'i nyes pa yin 
[\[47a.4\]]no/_/de bzhin du 'bras bu med par gyur pa gang yin pa de ni byang chub sems dpa'i sbyin pa dag gis rgya mtsho lta bur gyur pa rnams kyi nyes pa ma yin gyi sems can rang gi nyes pa byas pa [{]yi dgas [,]yi dwags [}]lta bu rnams kyi rang gi las kyi nyes pa yin no/_/bcom ldan 'das byang chub sems dpa' chos 
[\[47a.5\]]rnams kyi ngo bo nyid ma mchis pa nyid pha rol tu phyin pa gang gis 'dzin lags/_spyan ras gzigs dbang phyug shes rab kyi pha rol tu phyin pas 'dzin no/_/bcom ldan 'das gal te shes rab kyi pha rol tu phyin pas ngo bo nyid ma mchis pa nyid 'dzin na/_ngo bo nyid dang bcas pa nyid kyang ci'i slad 
[\[47a.6\]]du mi 'dzin lags/_spyan ras gzigs dbang phyug nga ni ngo bo nyid kyis ngo bo nyid med pa nyid 'dzin par mi smra mod kyi/_'on kyang yi ges bstan pa med par ngo bo nyid med pa yi ge med pa so so rang rig pa de bstan par mi nus pas de'i phyir ngo bo nyid med pa nyid 'dzin no zhes de skad brjod do/_/bcom 
[\[47a.7\]]ldan 'das pha rol tu phyin pa zhes kyang bgyi/_nye ba'i pha rol tu phyin pa zhes kyang bgyi/_pha rol tu phyin pa chen po zhes kyang bgyi lags na/_bcom ldan 'das pha rol tu phyin pa gang lags/_nye ba'i pha rol tu phyin pa ni gang lags/_pha rol tu phyin pa chen po ni gang lags/_spyan ras 
[\[47b\]]
[\[47b.1\]]gzigs dbang phyug 'di la byang chub sems dpa' dus dpag tu med pa nas yongs su bsgoms pa'i sbyin pa la sogs pa dge ba'i chos rnams dang ldan pa yang yin la/_de la nyon mongs pa yang kun 'byung zhing de zil gyis gnon par ni mi nus kyi/_des zil gyis gnon par 'gyur ba 'di lta 
[\[47b.2\]]ste/_mos pas spyod pa'i sa la mos pa chung ngu dang 'bring la zhugs pa de ni pha rol tu phyin pa zhes bya'o/_/yang dus dpag tu med pa nas ches yongs su bsgoms pa'i dge ba'i chos de dag nyid dang ldan zhing de la nyon mongs pa yang kun tu 'byung la/_de zil gyis gnon cing des zil gyis gnon par 
[\[47b.3\]]mi 'gyur ba 'di lta ste/_sa dang po nas bzung ba de ni nye ba'i pha rol tu phyin pa zhes bya'o/_/yang dus dpag tu med pa nas ches shin tu yongs su bsgoms pa'i dge ba'i chos de dag nyid dang ldan zhing de la thams cad kyi thams cad du nyon mongs pa kun tu mi 'byung ba'i chos can du gyur pa 'di lta ste/_
[\[47b.4\]]sa brgyad pa nas bzung ba de ni pha rol tu phyin pa chen po zhes bya'o/_/bcom ldan 'das sa de dag la nyon mongs pa'i bag la nyal rnam pa du mchis lags/_spyan ras gzigs dbang phyug rnam pa gsum ste/_spyan ras gzigs dbang phyug grogs yang dag par bcom pa ni 'di lta ste/_
[\[47b.5\]]sa lnga po dag na nyon mongs pa lhan cig skyes pa/_kun tu 'byung ba'i grogs nyon mongs pa lhan cig skyes pa ma yin pa kun tu 'byung ba de de'i tshe de la med pas de'i phyir grogs yang dag par bcom pa zhes bya'o/_/bag la nyal stobs chung ba ni 'di lta ste/_sa drug pa dang bdun pa la cha phra 
[\[47b.6\]]mo kun tu 'byung ba nyid dang /_bsgoms pas mnan pas kun tu 'byung ba nyid kyi phyir ro/_/bag la nyal phra mo ni 'di lta ste/_sa brgyad pa dang de'i gong ma rnams la nyon mongs pa thams cad kyi thams cad du kun tu mi 'byung ba dang /_shes bya'i sgrib pa tsam la gnas pa nyid kyi phyir ro/_/bcom 
[\[47b.7\]]ldan 'das bag la nyal de dag gnas ngan len spangs pa rnam pa dus rab tu phye ba lags/_spyan ras gzigs dbang phyug rnam pa gsum gyis te/_gnas ngan len lpags shun la yod pa lta bu spangs pas ni dang po dang gnyis pa rab tu phye ba yin no/_/bri la yod pa lta bu spangs pa ni 
[\[48a\]]
[\[48a.1\]]gsum pa'o/_/gnas ngan len snying po la yod pa lta bu spangs pa gang yin pa de ni thams cad kyi thams cad du bag la nyal med pa'i gnas skabs yin te/_sangs rgyas kyi sa yin par ngas yongs su bstan no/_/bcom ldan 'das gnas ngan len de dag bskal 
[\[48a.2\]]pa grangs ma mchis pa du dag gis spong bar 'gyur lags/_spyan ras gzigs dbang phyug grangs med pa gsum gyis sam/_dus tshigs dang /_zla ba dang /_zla ba phyed dang /_zhag dang /_nyi ma dang /_thun dang /_thun phyed dang /_skad cig dang /_thang cig dang /_
[\[48a.3\]]yud tsam dang /_bskal pa dpag tu med pa dag gis spong ngo /_/bcom ldan 'das sa de dag la byang chub sems dpa' rnams kyi nyon mongs pa skye ba'i mtshan nyid ni gang lags/_skyon ni gang lags/_yon tan ni gang lags par rig par bgyi/_spyan ras gzigs dbang phyug byang 
[\[48a.4\]]chub sems dpa' rnams kyi nyon mongs pa skye ba ni kun nas nyon mongs pa med pa'i mtshan nyid yin no/_/de ci'i phyir zhe na/_byang chub sems dpa' sa dang po la so sor nges pa kho nar chos kyi dbyings thams cad rab tu rtogs pa'i phyir te/_des na byang chub sems dpa'i nyon mongs pa 
[\[48a.5\]]ni shes bzhin kho nar skye ba yin gyi/_mi shes par ma yin pas de'i phyir kun nas nyon mongs pa med pa'i mtshan nyid yin no/_/rang gi rgyud la sdug bsngal skyed par mi nus pa nyid kyi phyir skyon med pa yin no/_/sems can gyi khams kyi sdug bsngal rnam par bzlog pa'i rgyu nyid yin 
[\[48a.6\]]pa'i phyir yon tan dpag tu med pa yin no/_/bcom ldan 'das gang la da ltar byang chub sems dpa' rnams kyi nyon mongs skye ba dag gis kyang sems can dang /_nyan thos dang /_rang sangs rgyas thams cad kyi dge ba'i rtsa ba rnams de tsam du zil gyis gnon par bgyid na/_de las 
[\[48a.7\]]gzhan pa'i yon tan rnams kyis lta smos kyang ci 'tshal te/_byang chub ji tsam du don che ba ni ngo mtshar lags so/_/bcom ldan 'das bcom ldan 'das kyis nyan thos kyi theg pa gang yin pa dang /_theg pa chen po gang yin pa de ni theg pa gcig go zhes bka' stsal pa de la dgongs pa 
[\[48b\]]
[\[48b.1\]]gang lags/_spyan ras gzigs dbang phyug ngas nyan thos kyi theg par chos sna tshogs kyi ngo bo nyid 'di lta ste/_phung po lnga dang /_nang gi skye mched drug dang /_phyi rol gyi skye mched drug dang /_de dag la sogs pa gang dag bstan pa de dag nyid ngas theg pa chen por chos kyi dbyings 
[\[48b.2\]]tshul gcig par bstan pas bshad de/_de'i phyir nga ni theg pa tha dad par mi smra'o/_/de la gang dag don la sgra ji bzhin kho nar rnam par rtog pa kha cig ni sgro 'dogs par byed/_kha cig ni skur pa 'debs par byed cing theg pa tha dad pa nyid du rnam par rtog par yang byed de/_de 
[\[48b.3\]]gnyis ni mi 'thun par sems shing phan tshun rtsod par zad de/_de las dgongs pa ni de yin no/_/de nas bcom ldan 'das kyis de'i tshe tshigs su bcad pa 'di dag bka' stsal to/_/theg pa che dang theg pa dman pa la/_/rang bzhin sna tshogs chos rnams gang bstan pa/_/de dag 
[\[48b.4\]]nyid ni tshul gcig yang bstan te/_/de phyir theg pa tha dad nga mi smra/_/don la smra bzhin rnam par rtog byed pa/_/sgro btags byas shing skur pa btab byas nas/_/de dag 'gal ba snyam du sems pa na/_/rnam par rmongs nas blo gros sna tshogs 'gyur/_/sa rnams bsdus dang 
[\[48b.5\]]ming dang mi 'thun phyogs/_/khyad par skye dang smon dang bslab pa rnams/_/de ni sangs rgyas rnams kyis theg chen bshad/_/'di la gang brtson de dag sangs rgyas 'gyur/_/de nas bcom ldan 'das la byang chub sems dpa' spyan ras gzigs dbang phyug gis 'di skad ces 
[\[48b.6\]]gsol to/_/bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/_'di ji ltar gzung bar bgyi/_bcom ldan 'das kyis de la bka' stsal pa/_spyan ras gzigs dbang phyug 'di ni sa dang pha rol tu phyin pa'i nges pa'i don 
[\[48b.7\]]bstan pa yin te/_'di sa dang pha rol tu phyin pa'i nges pa'i don bstan pa zhes bya bar zung shig_/sa dang pha rol tu phyin pa'i nges pa'i don bstan pa 'di bshad pa na/_byang chub sems dpa' bdun khri lnga stong gis byang chub sems dpa'i ting nge 'dzin theg pa chen po snang ba thob par gyur 
[\[49a\]]
[\[49a.1\]]to/_/spyan ras gzigs dbang phyug gi le'u ste dgu pa'o//_//de nas bcom ldan 'das la byang chub sems dpa' 'jam dpal gyis zhu ba zhus pa/_bcom ldan 'das de bzhin gshegs pa rnams kyi chos sku zhes bgyi na/_bcom ldan 'das 
[\[49a.2\]]de bzhin gshegs pa rnams kyi chos kyi sku'i mtshan nyid ji lta bu lags/_bcom ldan 'das kyis bka' stsal pa/_'jam dpal de bzhin gshegs pa rnams kyi chos kyi sku'i mtshan nyid ni sa dang pha rol tu phyin pa shin tu bsgoms pa'i nges par 'byung ba'i gnas gyur pa yang dag 
[\[49a.3\]]par grub pa yin no/_/de yang rgyu gnyis kyis bsam gyis mi khyab pa'i mtshan nyid du rig par bya ste/_de ni spros pa med cing mngon par 'du bya ba med pa nyid kyi phyir dang /_sems can rnams ni spros pa dang mngon par 'du bya ba la mngon par zhen pa nyid kyi phyir ro/_/bcom ldan 
[\[49a.4\]]'das ci lags/_nyan thos dang /_rang sangs rgyas rnams kyi gnas gyur pa gang lags pa de yang chos kyi sku lags par brjod par bgyi'am/_'jam dpal brjod par mi bya'o/_/bcom ldan 'das 'o na ci lags par brjod par bgyi/_'jam dpal rnam par grol ba'i lus 
[\[49a.5\]]yin te/_'jam dpal rnam par grol ba'i lus kyis ni de bzhin gshegs pa rnams dang /_nyan thos dang /_rang sangs rgyas rnams kyang mtshungs shing mnyam mo/_/chos kyi skus ni khyad par du 'phags te/_chos kyi sku khyad par du 'phags na yon tan gyi khyad par dpag tu med 
[\[49a.6\]]pas kyang khyad par 'phags pa yin te/_de la ni dpe bya bar yang sla ba ma yin no/_/bcom ldan 'das de bzhin gshegs pa rnams kyi skye ba 'byung ba'i mtshan nyid ji lta bur rig par bgyi lags/_'jam dpal sprul pa'i sku'i mtshan nyid 'jig rten gyi khams 'byung ba dang 'dra'o/_/
[\[49a.7\]]sprul pa'i sku'i mtshan nyid 'byung ba'i de bzhin gshegs pa'i yon tan bkod pa'i rgyan gyi rnam pa thams cad kyis byin gyis brlabs pa'i mtshan nyid du blta bar bya'o/_/chos kyi sku la ni skye ba 'byung ba med do/_/bcom ldan 'das sprul pa'i sku ston pa'i thabs la mkhas pa ni stong gsum gyi 
[\[49b\]]
[\[49b.1\]]stong chen po'i sangs rgyas kyi zhing thams cad du bdag por grags pa'am/_sbyin gnas su grags pa'i khyim du mngal du 'jug pa dang /_btsas pa dang /_skye ba dang /_'dod pa la longs spyod pa dang /_mngon par 'byung ba dang /_dka' ba spyad pa cig car kun tu ston pa dang /_de 
[\[49b.2\]]gtong ba dang /_mngon par rdzogs par byang chub pa'i rim pa kun tu ston pa yin par blta bar bya'o/_/bcom ldan 'das de bzhin gshegs pa de bzhin gshegs pa'i byin gyis brlabs kyi skus gsung gang dag brjod pas 'dul ba'i khams yongs su ma smin pa ni yongs su smin par mdzad 
[\[49b.3\]]la/_yongs su smin pa ni dmigs pa de nyid kyis rnam par grol bar mdzad pa'i gsung brjod pa du zhig rjod par mdzad lags/_'jam dpal de bzhin gshegs pa'i gsung brjod pa ni gsum po 'di dag yin te/_mdo sde rjod pa dang /_'dul ba rjod pa dang /_ma mo rjod pa'o/_/bcom 
[\[49b.4\]]ldan 'das mdo sde ni gang lags/_'dul ba ni gang lags/_ma mo ni gang lags/_'jam dpal 'di lta ste/_dngos po bzhi'am/_dgu'am/_nyi shu rtsa dgu'i dbang du byas nas chos rnams kyi dngos po bsdus pa tsam ngas gang du bstan pa de ni mdo sde yin no/_/dngos po bzhi gang 
[\[49b.5\]]zhe na/_'di lta ste/_thos pa'i dngos po dang /_skyabs su 'gro ba'i dngos po dang /_bslab pa'i dngos po dang /_byang chub kyi dngos po'o/_/dngos po dgu gang zhe na/_sems can du gdags pa'i dngos po dang /_de'i longs spyod kyi dngos po dang /_de 'byung ba'i dngos po dang /_
[\[49b.6\]]de 'byung ba gnas pa'i dngos po dang /_de'i kun nas nyon mongs pa dang /_rnam par byang ba'i dngos po dang /_de'i sna tshogs kyi dngos po dang /_ston pa'i dngos po dang /_bstan par bya ba'i dngos po dang /_'khor gyi dngos po'o/_/dngos po nyi shu rtsa dgu gang zhe na/_kun nas nyon 
[\[49b.7\]]mongs pa'i phyogs las brtsams te/_'du byed bsdu ba'i dngos po dang /_de'i [{]go rims [,]go rim [}]rjes su 'jug pa'i dngos po dang /_de dag nyid la gang zag gi ming du byas nas phyi mar 'byung ba'i rgyu'i dngos po dang /_chos kyi ming du byas nas phyi mar 'byung ba'i rgyu'i dngos po dang /_rnam par byang ba'i 
[\[50a\]]
[\[50a.1\]]phyogs las brtsams te/_dmigs pa la nye bar gtod pa'i dngos po dang /_de nyid la rtsol ba'i dngos po dang /_sems can gnas pa'i dngos po dang /_tshe 'di la bde bar gnas pa'i dngos po dang /_sdug bsngal thams cad las yang dag par 'da' ba'i thabs 
[\[50a.2\]]kyi dmigs pa'i dngos po dang /_de yongs su shes pa'i dngos po ni phyin ci log gi gnas yongs su shes pa dang /_sems can du 'du shes pa las brtsams te phyi rol gyi sems can rnams la log par sgrub pa'i gnas yongs su shes pa dang /_nang la mngon pa'i nga rgyal med pa'i 
[\[50a.3\]]gnas yongs su shes pas de yang rnam pa gsum dang /_bsgom pa'i gnas kyi dngos po dang /_mngon du bya ba'i dngos po dang /_bsgom pa'i dngos po dang /_de snying por bya ba'i dngos po dang /_de'i rnam pa'i dngos po dang /_de'i dmigs pa'i dngos po dang /_spangs pa dang /_
[\[50a.4\]]ma spangs pa la dpyod pa la mkhas pa'i dngos po dang /_de las rnam par g.yeng ba'i dngos po dang /_de las rnam par mi g.yeng ba'i dngos po dang /_rnam par mi g.yeng ba gnas kyi dngos po dang /_bsgom pa las yongs su skyob pa'i sbyor ba gsal ba'i dngos po dang /_bsgom 
[\[50a.5\]]pa'i phan yon gyi dngos po dang /_de brtan pa'i dngos po dang /_'phags pa'i dbang phyug bsdu ba'i dngos po dang /_'phags pa'i phyogs dang 'khor bsdu ba'i dngos po dang /_de kho na rab tu rtogs pa'i dngos po dang /_mya ngan las 'das pa yang dag par 'thob pa'i dngos po dang /_
[\[50a.6\]]legs par gsungs pa'i chos 'dul ba la 'jig rten pa'i yang dag pa'i lta ba 'di las phyi rol pa thams cad kyi yang dag pa'i lta ba las spyi bor gyur pa nyid kyi dngos po dang /_de mi bsgom pas yongs su nyams pas dngos po ste/_'jam dpal 'di ltar legs par gsungs pa'i chos 
[\[50a.7\]]'dul ba la ni mi sgom pas yongs su nyams par 'gyur gyi/_lta ba'i nyes pas ni ma yin no/_/'jam dpal ngas gang du nyan thos rnams dang /_byang chub sems dpa' rnams kyi so sor thar pa'am/_so sor thar pa dang ldan pa yongs su bstan pa gang yin pa de ni 'dul ba'i dngos 
[\[50b\]]
[\[50b.1\]]po yin no/_/bcom ldan 'das byang chub sems dpa' rnams kyi so sor thar pa rnam pa dus bsdus par rig par bgyi lags/_'jam dpal rnam pa bdun gyis te/_yang dag par blang ba'i cho ga bstan pa dang /_pham pa'i gnas lta bu'i dngos po bstan pa dang /_ltung ba'i gnas 
[\[50b.2\]]lta bu'i dngos po bstan pa dang /_ltung ba'i ngo bo nyid bstan pa dang /_ltung ba ma yin pa'i ngo bo nyid bstan pa dang /_ltung ba las dbyung ba bstan pa dang /_sdom pa gtong ba bstan pas so/_/'jam dpal ngas gang du mtshan nyid rnam pa bcu gcig bshad pa dang /_rnam par 
[\[50b.3\]]phye ba dang /_bstan pa gang yin pa de ni ma mo zhes bya'o/_/de la mtshan nyid rnam pa bcu gcig gang zhe na/_kun rdzob kyi mtshan nyid dang /_don dam pa'i mtshan nyid dang /_byang chub kyi phyogs dang 'thun pa'i chos rnams kyi dmigs pa'i mtshan nyid dang /_rnam pa'i mtshan 
[\[50b.4\]]nyid dang /_ngo bo nyid kyi mtshan nyid dang /_de'i 'bras bu'i mtshan nyid dang /_de myong ba rnam par bsnyad pa'i mtshan nyid dang /_de'i bar du gcod pa'i chos kyi mtshan nyid dang /_de dang rjes su 'thun pa'i chos kyi mtshan nyid dang /_de'i nyes dmigs kyi mtshan nyid dang /_
[\[50b.5\]]de'i phan yon gyi mtshan nyid do/_/'jam dpal de la kun rdzob kyi mtshan nyid ni rnam pa gsum ste/_gang zag bstan pa dang /_kun brtags pa'i ngo bo nyid bstan pa dang /_chos rnams kyi byed pa dang /_g.yo ba dang /_las byed pa bstan par blta bar bya'o/_/de la 
[\[50b.6\]]don dam pa'i mtshan nyid ni de bzhin nyid rnam pa bdun bstan pa yin par blta bar bya'o/_/dmigs pa'i mtshan nyid ni shes bya'i dngos po rnam pa thams cad bstan pa yin par blta bar bya'o/_/rnam pa'i mtshan nyid ni brtag pa rnam pa brgyad bstan pa yin par blta bar bya ste/_brtag 
[\[50b.7\]]pa rnam pa brgyad gang zhe na/_bden pa dang /_gnas pa dang /_skyon dang /_yon tan dang /_tshul dang /_'jug pa dang /_rigs pa dang /_bsdus pa dang rgyas pas so/_/de la bden pa ni de bzhin nyid gang yin pa'o/_/gnas pa ni gang zag rnam par gzhag pa'am/_/
[\[51a\]]
[\[51a.1\]]kun brtags pa'i ngo bo nyid rnam par gzhag pa'am/_mgo gcig dang /_rnam par dbye ba dang /_dris te lan gdab pa rnam par gzhag pa'am/_gzhag pa rnam par gzhag pa'am/_gsang ba dang rnam par dbye ba la lan gdab pa rnam par gzhag pa gang yin pa'o/_/
[\[51a.2\]]skyon rnams ni ngas kun nas nyon mongs pa'i chos rnams kyi nyes dmigs rnam grangs du mar bstan pa gang yin pa dag go/_/yon tan rnams ni ngas rnam par byang ba'i chos rnams kyi phan yon rnam grangs du mar bstan pa gang yin pa dag go/_/tshul ni rnam pa drug tu rig par bya ste/_de kho na'i 
[\[51a.3\]]don gyi tshul dang /_'thob pa'i tshul dang /_bshad pa'i tshul dang /_mtha' gnyis rnam par spangs pa'i tshul dang /_bsam gyis mi khyab pa'i tshul dang /_dgongs pa'i tshul lo/_/'jug pa ni dus gsum dang 'dus byas kyi mtshan nyid gsum dang /_rkyen bzhi po dag go/_/rigs 
[\[51a.4\]]pa ni rnam pa bzhir rig par bya ste/_ltos pa'i rigs pa dang /_bya ba byed pa'i rigs pa dang /_'thad pas sgrub pa'i rigs pa dang /_chos nyid kyi rigs pa'o/_/de la ltos pa'i rigs pa ni 'du byed rnams 'byung ba dang /_rjes su tha snyad gdags pa'i rgyu gang dag yin pa dang /_rkyen 
[\[51a.5\]]gang dag yin pa ste/_de ni ltos pa'i rigs pa yin no/_/chos rnams 'thob pa'am/_'grub pa'am/_skyes pa rnams las byed par 'gyur ba'i rgyu gang dag yin pa dang /_rkyen gang dag yin pa de ni bya ba byed pa'i rigs pa yin no/_/so so'i shes pa dang /_bshad pa dang /_smras 
[\[51a.6\]]pa'i don sgrub pa dang /_legs par khong du chud par bya ba'i rgyu gang dag yin pa dang /_rkyen gang dag yin pa de ni 'thad pas sgrub pa'i rigs pa yin no/_/de yang mdor bsdu na rnam pa gnyis te/_yongs su dag pa dang /_yongs su ma dag pa'o/_/de la yongs su dag pa'i mtshan nyid ni 
[\[51a.7\]]lnga'o/_/yongs su ma dag pa'i mtshan nyid ni bdun no/_/de la yongs su dag pa'i mtshan nyid lnga po dag gang zhe na/_de mngon sum du dmigs pa'i mtshan nyid dang /_de la gnas pa mngon sum du dmigs pa'i mtshan nyid dang /_rang gi rigs kyi dpe nye bar sbyar ba'i mtshan nyid dang /_/
[\[51b\]]
[\[51b.1\]]yongs su grub pa'i mtshan nyid dang /_lung shin tu rnam par dag pa gtan la phab par bstan pa'i mtshan nyid do/_/de la 'du byed thams cad mi rtag pa nyid dang /_'du byed thams cad sdug bsngal ba nyid dang /_chos thams cad bdag med pa nyid 'jig rten na mngon sum du dmigs pa dang /_
[\[51b.2\]]de lta bu dang 'thun pa gang yin pa de ni mngon sum du dmigs pa'i mtshan nyid yin no/_/'du byed thams cad skad cig pa nyid dang /_'jig rten pha rol yod pa nyid dang /_las dge ba dang /_mi dge ba chud mi za ba de la gnas pa'i mi rtag par rigs pa nyid mngon sum du dmigs pa gang yin 
[\[51b.3\]]pa dang /_sems can sna tshogs las sna tshogs la gnas pa mngon sum du dmigs pa gang yin pa dang /_sems can bde ba dang sdug bsngal ba las dge ba dang mi dge ba la gnas pa mngon sum du dmigs pa gang yin pa dang /_gang gis mngon sum du ma gyur pa la rjes su dpag par bya ba 
[\[51b.4\]]dang /_de lta bu dang 'thun pa gang yin pa de ni de la gnas pa mngon sum du dmigs pa'i mtshan nyid yin no/_/nang dang phyi rol gyi 'du byed rnams la 'jig rten thams cad la grags pa'i 'chi 'pho dang skye ba dmigs pa nye bar sbyar ba dang /_skye ba la sogs pa'i sdug bsngal dmigs pa nye bar 
[\[51b.5\]]sbyar ba dang /_rang dbang med pa'i dmigs pa nye bar sbyar ba dang /_pha rol dag na yang 'jig rten thams cad la grags pa'i 'byor pa dang /_rgud pa dmigs pa nye bar sbyar ba dang /_de lta bu dang 'thun pa gang yin pa de ni rang gi rigs kyi dpe nye bar sbyar ba'i mtshan nyid yin par rig 
[\[51b.6\]]par bya'o/_/de ltar de mngon sum du dmigs pa'i mtshan nyid dang /_de la gnas pa mngon sum du dmigs pa'i mtshan nyid dang /_rang gi rigs kyi dpe nye bar sbyar ba'i mtshan nyid gang yin pa de ni grub par bya ba la gcig tu nges pa'i phyir yongs su grub pa'i mtshan nyid yin par rig 
[\[51b.7\]]par bya'o/_/'jam dpal gtan la bab par bstan pa thams cad mkhyen pas gsungs pa 'di lta ste/_mya ngan las 'das pa ni zhi ba'o zhes bya ba dang /_de lta bu dang 'thun pa gang yin pa de ni lung shin tu rnam par dag pa gtan la bab par bstan pa'i mtshan nyid yin par rig par 
[\[52a\]]
[\[52a.1\]]bya'o/_/de lta bas na mtshan nyid rnam pa lnga po de dag gis rigs pa brtag pa yongs su dag pa ste/_yongs su dag pa'i phyir bsten par bya'o/_/bcom ldan 'das thams cad mkhyen pa'i mtshan nyid rnam pa dus rtogs par bgyi lags/_'jam dpal lngas te/_
[\[52a.2\]]gang su yang rung ba zhig byung na/_'jig rten du thams cad mkhyen pa nyid du sgra rnam par grags pa dang /_skyes bu chen po'i mtshan sum cu rtsa gnyis dang ldan pa dang /_stobs bcus sems can thams cad kyi the tshom thams cad gcod pa dang /_mi 'jigs pa bzhis chos ston pa'i de'i 
[\[52a.3\]]tshig la phas kyi rgol ba thams cad kyis brgal tu med cing brtsad du med pa gang yin pa dang /_su'i chos 'dul ba la 'phags pa'i lam yan lag brgyad pa snang zhing dge sbyong bzhi snang ba yin te/_de ltar na 'byung ba dang /_mtshan dang /_the tsom gcod pa dang /_brgal du med cing brtsad du 
[\[52a.4\]]med pa dang /_dge sbyong dmigs pas thams cad mkhyen pa'i mtshan nyid lngar rig par bya'o/_/de ltar 'thad pa'i sgrub pa'i rigs pa de ni mngon sum gyi tshad ma dang /_rjes su dpag pa'i tshad ma dang /_yid ches pa'i lung gi tshad mas mtshan nyid lnga po dag gis yongs su dag pa yin 
[\[52a.5\]]no/_/yongs su ma dag pa'i mtshan nyid rnam pa bdun gang zhe na/_de las gzhan dang 'thun par dmigs pa'i mtshan nyid dang /_de la gzhan dang mi 'thun par dmigs pa'i mtshan nyid dang /_thams cad 'thun par dmigs pa'i mtshan nyid dang /_thams cad mi 'thun par 
[\[52a.6\]]dmigs pa'i mtshan nyid dang /_gzhan gyi rigs kyi dpe nye bar sbyar ba'i mtshan nyid dang /_yongs su ma grub pa'i mtshan nyid dang /_lung shin tu rnam par ma dag pa bstan pa'i mtshan nyid do/_/de la chos thams cad yid kyi rnam par shes pas rnam par shes par bya ba nyid gang yin pa de 
[\[52a.7\]]ni thams cad 'thun par dmigs pa'i mtshan nyid yin no/_/rtags dang ngo bo nyid dang /_las dang chos dang rgyu dang 'bras bu mtshan nyid mi 'thun pa rnams kyi mtshan nyid mi 'thun pa gang yang rung bas phan tshun mtshan nyid mi 'thun par nges pa nyid gang yin pa de ni thams cad mi 'thun par dmigs 
[\[52b\]]
[\[52b.1\]]pa'i mtshan nyid yin no/_/'jam dpal de la de las gzhan dang 'thun par dmigs pa'i mtshan nyid dpe dang bcas pa la thams cad mi 'thun par dmigs pa'i mtshan nyid yod pas des na de grub par bya ba la gcig tu ma nges pa'i phyir de ni yongs su ma grub pa'i mtshan nyid ces bya'o/_/de 
[\[52b.2\]]las gzhan dang mi 'thun par dmigs pa'i mtshan nyid dpe dang bcas pa la yang thams cad 'thun par dmigs pa'i mtshan nyid yod pas des na de grub par bya ba la gcig tu ma nges pa'i phyir de yang yongs su ma grub pa'i mtshan nyid ces bya'o/_/yongs su ma grub pa'i phyir rigs pas 
[\[52b.3\]]brtag pa yongs su ma dag pa yin te/_yongs su ma dag pa'i phyir bstan par mi bya'o/_/de lung shin tu rnam par ma dag pa bstan pa'i mtshan nyid ni rang bzhin nyid kyis yongs su ma dag pa yin par rig par bya'o/_/de la de bzhin gshegs pa rnams byung yang rung /_ma byung yang rung 
[\[52b.4\]]ste/_chos gnas par bya ba'i phyir chos nyid dbyings gnas pa nyid gang yin pa de ni chos nyid kyi rigs pa yin no/_/de la bsdus pa dang rgyas pa ni mdor bsdu ste/_tshig gcig gis bstan pa'i chos tshig phyi ma phyi ma dag gis rab tu phye ste/_mthar thug par byed pa gang yin pa'o/_/
[\[52b.5\]]ngas rnam pa dang bcas pa'i dmigs pa 'dzin pa byang chub kyi phyogs dang 'thun pa'i chos dran pa nye bar gzhag pa la sogs pa gang dag bstan pa ni de dag gi ngo bo nyid kyi mtshan nyid yin no/_/'jig rten pa dang 'jig rten las 'das par bcas pa'i nyon mongs pa spong bas de'i 'bras bu 
[\[52b.6\]]'jig rten dang 'jig rten las 'das pa'i yon tan mngon par sgrub pa gang dag yin pa de ni de'i 'bras bu 'thob pa'i mtshan nyid yin no/_/de nyid rnam par grol ba'i shes pa'i so so yang dag par rig pa gang yin pa gzhan dag la yang rgya cher sgrogs pa dang /_'chad pa dang /_yang 
[\[52b.7\]]dag par ston pa de ni de myong ba rnam par bsnyad pa'i mtshan nyid yin no/_/byang chub kyi phyogs dang 'thun pa'i chos de dag nyid sgom pa la bar chad byed pa'i gnas lta bu nyon mongs pa can gyi chos gang dag yin pa de ni de'i bar du gcod pa'i chos kyi mtshan nyid yin no/_/de dag nyid la gces 
[\[53a\]]
[\[53a.1\]]spras byed pa'i chos gang dag yin pa de ni de dang rjes su 'thun pa'i chos kyi mtshan nyid yin no/_/bar du gcod pa rnams kyi skyon gang yin pa de ni de'i nyes dmigs kyi mtshan nyid yin no/_/'jam dpal rjes su 'thun pa rnams kyi yon tan gang yin pa 
[\[53a.2\]]de ni de'i phan yon gyi mtshan nyid yin par rig par bya'o/_/de nas bcom ldan 'das la byang chub sems dpa' 'jam dpal gyis yang 'di skad ces gsol to/_/bcom ldan 'das gzungs kyi don gang gis byang chub sems dpa' rnams de bzhin gshegs pas gsungs 
[\[53a.3\]]pa'i chos zab mo rnams kyi ldem por dgongs pa'i rjes su 'jug par 'gyur ba byang chub sems dpa' rnams kyi mdo sde dang /_'dul ba dang /_ma mo de dag gi gzungs kyi don ma lus pa 'di las slad rol pa rnams dang /_thun mong ma lags pa bshad du gsol/_'jam 
[\[53a.4\]]dpal de'i phyir nyon cig dang /_'di ltar byang chub sems dpa' rnams nga'i ldem po ngag la 'jug par bya ba'i phyir gzungs kyi don ma lus pa khyod la bshad par bya'o/_/'jam dpal kun nas nyon mongs pa'i chos gang dag yin pa dang /_rnam par byang ba'i chos gang dag 
[\[53a.5\]]yin pa de dag thams cad ni g.yo ba med pa gang zag med pa yin te/_de'i phyir ngas chos rnams rnam pa thams cad du byed pa med par bstan to/_/kun nas nyon mongs pa'i chos rnams kyang sngon kun nas nyon mongs pa can du gyur la phyis rnam par byang bar 'gyur ba ma yin/_
[\[53a.6\]]rnam par byang ba'i chos rnams kyang phyis rnam par byang ba la sngon kun nas nyon mongs pa can du gyur pa ma yin na/_de la byis pa so so'i skye bo rnams gnas ngan len gyi lus la chos dang gang zag gi ngo bo nyid du mngon par zhen pa'i bag la nyal ba'i lta ba la brten nas bdag gam bdag gir 
[\[53a.7\]]'dzin cing /_des na mthong ngo /_/thos so/_/snom mo/_/myong ngo /_/reg go/_/rnam par shes so/_/za'o/_/byed do/_/kun nas nyon mongs so/_/rnam par byang ngo /_/zhes log par mngon par 'du byed pa 'byung ngo /_/gang la la de ltar yang 
[\[53b\]]
[\[53b.1\]]dag pa ji lta ba bzhin du rab tu shes pa de ni gnas ngan len gyi lus rab tu spong zhing /_nyon mongs pa thams cad kyi gnas ma yin pa/_shin tu rnam par dag pa/_spros pa med pa/_'dus ma byas pa/_mngon par 'du bya ba med pa'i lus 'thob par 'gyur te/_
[\[53b.2\]]'jam dpal de ni gzungs kyi don ma lus pa yin par rig par bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/kun nas nyon mongs chos dang rnam par byang ba'i chos/_/thams cad byed pa med cing gang zag med pa yin/_/
[\[53b.3\]]de phyir de dag byed pa med par ngas bshad do/_/de dag snga phyir rnam par dag dang nyon mongs min/_/gnas ngan len gyi lus la bag la nyal ba yi/_/lta la brten nas bdag dang bdag gir 'dzin byed de/_/des na mthong ngo za'o byed ces bya ba dang /_/nyon 
[\[53b.4\]]mongs rnam par byang bar 'gyur ro snyam pa'ang 'byung /_/gang gis da ltar yang dag ji bzhin rab shes pa/_/de ni gnas ngan len lus rab tu spong byed cing /_/nyon mongs gnas min shin tu dag pa'i lus/_/spros pa med cing 'dus ma byas pa 'thob par 'gyur/_/
[\[53b.5\]]bcom ldan 'das de bzhin gshegs pa'i sems 'byung ba'i mtshan nyid ji lta bur rig par bgyi lags/_'jam dpal de bzhin gshegs pa rnams ni/_sems dang /_yid dang /_/rnam par shes pas rab tu phye ba ma yin mod kyi/_'on kyang de bzhin 
[\[53b.6\]]gshegs pa'i sems ni/_mngon par 'du byed pa med par 'byung ste/_sprul pa lta bur rig par bya'o/_/bcom ldan 'das gal te de bzhin gshegs pa rnams kyi chos kyi sku/_/mngon par 'du bgyi ba thams cad dang bral ba lags na/_'o na ji ltar mngon 
[\[53b.7\]]par 'du bgyi ba ma mchis par sems 'byung bar 'gyur lags/_'jam dpal sngon thabs dang /_shes rab bsgom pa mngon par 'dus byas pa'i phyir te/_'jam dpal 'di lta ste dper na/_gnyid log pa sems med pa la phyir sad par mngon par 'du bya ba 
[\[54a\]]
[\[54a.1\]]med kyang sngon mngon par 'dus byas pa'i dbang gis sad par 'gyur ba dang /_'gog pa la snyoms par zhugs pa la ldang bar mngon par 'du bya ba med kyang /_sngon mngon par 'dus byas pa'i dbang kho nas ldang bar 'gyur te/_gnyid log pa 
[\[54a.2\]]dang /_'gog pa la snyoms par zhugs pa dag gi sems 'byung ba ji lta ba de bzhin du/_de bzhin gshegs pa'i sems 'byung ba yang sngon thabs dang /_shes rab bsgom pa mngon par 'du byas pa las rig par bya'o/_/bcom ldan 'das ci lags/_de 
[\[54a.3\]]bzhin gshegs pas sprul pa'i sems mchis sam/_ma mchis zhes bgyi/_'jam dpal sems yod pa yang ma yin/_sems med pa yang ma yin te/_sems rang dbang med pa nyid dang /_sems kyi dbang nyid yin pa'i phyir ro/_/bcom ldan 'das 
[\[54a.4\]]de bzhin gshegs pa'i spyod yul gang lags pa dang /_de bzhin gshegs pa'i yul gang lags pa de gnyis la tha dad du bgyi ba ci mchis lags/_'jam dpal de bzhin gshegs pa'i spyod yul ni/_de bzhin gshegs pa thams cad thun mong ba/_yon 
[\[54a.5\]]tan bsam gyis mi khyab pa dang /_tshad med pa'i rgyan bkod pa'i sangs rgyas kyi zhing yongs su dag pa gang yin pa'o/_/de bzhin gshegs pa'i yul ni khams lnga po sems can gyi khams dang /_'jig rten gyi khams dang /_chos kyi khams dang /_'dul 
[\[54a.6\]]ba'i khams dang /_'dul ba'i thabs kyi khams rnam pa thams cad de/_de gnyis la tha dad du bya ba ni de yod do/_/bcom ldan 'das de bzhin gshegs pa'i mngon par rdzogs par byang chub pa gang lags pa dang /_chos kyi 'khor lo bskor ba gang lags 
[\[54a.7\]]pa dang /_yongs su mya ngan las 'das pa chen po gang lags pa de dag gi mtshan nyid ni/_ji lta bur rig par bgyi lags/_'jam dpal gnyis su med pa'i mtshan nyid yin te/_mngon par rdzogs par byang chub pa yang ma yin/_mngon par rdzogs par byang 
[\[54b\]]
[\[54b.1\]]ma chub pa yang ma yin/_chos kyi 'khor lo bskor ba yang ma yin/_chos kyi 'khor lo mi bskor ba yang ma yin/_yongs su mya ngan las 'das pa chen po yang ma yin/_yongs su mya ngan las 'das pa chen po med pa yang ma yin te/_chos kyi sku shin tu rnam par 
[\[54b.2\]]dag pa nyid kyi phyir dang /_sprul pa'i sku kun tu ston pa nyid kyi phyir ro/_/bcom ldan 'das sprul pa'i sku la blta ba dang /_nyan pa dang /_bsnyen bkur bgyid pa dag gis sems can rnams bsod nams skyed pa de ci'i slad du de bzhin gshegs pa las byung bar 
[\[54b.3\]]rig par bgyi lags/_'jam dpal de bzhin gshegs pa la lhag par dmigs pa'i bya ba nyid yin pa'i phyir dang /_sprul pa'i sku yang de bzhin gshegs pa'i byin gyi rlabs nyid yin pa'i phyir ro/_/bcom ldan 'das mngon par 'du bgyi ba ma mchis par 'dra ba lags 
[\[54b.4\]]na/_ci'i slad du de bzhin gshegs pa'i chos kyi sku kho na las/_sems can rnams la ye shes kyi snang ba chen po 'di 'byung zhing /_sprul pa'i gzugs brnyan dpag tu ma mchis pa dag kyang 'byung la/_nyan thos dang /_rang sangs rgyas kyi rnam par grol 
[\[54b.5\]]ba'i lus las ni mi 'byung lags/_'jam dpal 'di lta ste dper na/_mngon par 'du byed pa med par 'dra yang 'di lta ste/_sems can mthu chen po'i byin gyi rlabs nyid dang /_sems can gyi las kyi dbang nyid kyi phyir zla ba dang /_nyi ma'i dkyil 'khor gyi chu shel 
[\[54b.6\]]dang /_me shel kho na las sems can rnams la snang ba chen po 'byung la/_de las gzhan pa'i chu shel dang /_me shel dag las ni mi 'byung ba dang /_nor bu rin po che rigs dang ldan pa dang /_las kyi byi dor legs par byas pa las rgya'i gzugs brnyan 
[\[54b.7\]]'byung la/_de las gzhan pa'i byi dor ma byas pa dag las ni mi 'byung ba de bzhin du de bzhin gshegs pa'i chos kyi sku yang /_chos kyi dbyings dpag tu med pa la dmigs pa'i thabs dang /_shes rab bsgoms pas shin tu sbyangs pa byas pa las yang dag par grub pa yin 
[\[55a\]]
[\[55a.1\]]pa'i phyir/_de la sems can rnams la ye shes kyi snang ba chen po dang /_sprul pa'i gzugs brnyan dpag tu med pa dag 'byung gi_/rnam par grol ba'i lus 'ba' zhig dag las ni mi 'byung ngo /_/bcom ldan 'das de bzhin gshegs pa 
[\[55a.2\]]dang /_byang chub sems dpa'i byin gyi rlabs kyi mthus/_'dod pa'i khams kyi mi'i lus phun sum tshogs pa rgyal rigs dang /_bram ze'i rigs shing sA la chen po lta bu rnams dang /_'dod pa na spyod pa'i lus phun sum tshogs pa thams cad dang /_gzugs na 
[\[55a.3\]]spyod pa'i lha'i lus phun sum tshogs pa thams cad dang /_gzugs ma mchis pa na spyod pa'i lha'i lus phun sum tshogs pa thams cad gda'o zhes bgyi ba de la bcom ldan 'das dgongs pa gang lags/_'jam dpal 'di la de bzhin gshegs pa rnams de bzhin gshegs 
[\[55a.4\]]pa'i byin gyis brlabs nas/_lam gang dang sgrub pa gang gis thams cad du lus phun sum tshogs pa thams cad 'thob par 'gyur ba'i lam de dang /_sgrub pa de ji lta ba bzhin du ston te/_gang dag lam de dang /_sgrub pa de sgrub par byed pa de dag ni/_thams cad du 
[\[55a.5\]]lus phun sum tshogs pa thams cad 'thob par 'gyur la/_gang dag lam de dang /_sgrub pa de'i phyir spong zhing mi snyan par brjod la/_de la yang kun nas mnar sems kyi sems dang khong khro ba'i sems dang ldan zhing 'chi bas dus byed pa de dag ni thams cad du lus ngan pa thams 
[\[55a.6\]]cad thob par 'gyur te/_'jam dpal rnam grangs des na khyod kyis 'di ltar lus phun sum tshogs pa 'ba' zhig de bzhin gshegs pa'i byin gyi rlabs kyi mthu las 'byung ba ma yin gyi/_lus ngan par skye ba yang de bzhin gshegs pa'i byin gyi rlabs kyi mthu las 'byung bar 
[\[55a.7\]]rig par bya'o/_/bcom ldan 'das 'jig rten gyi khams yongs su ma dag pa dag na gang ni mod pa lags/_gang ni dkon pa lags/_yongs su dag pa dag na gang ni mod pa lags/_gang ni dkon pa lags/_'jam dpal 'jig rten gyi khams yongs su 
[\[55b\]]
[\[55b.1\]]ma dag pa dag na dngos po brgyad ni mod la/_gnyis ni dkon te/_'di lta ste mu stegs can gzhan dang /_sems can sdug bsngal ba rnams dang /_rigs dang /_rus dang /_cho rigs dang /_'byor pa dang /_rgud pa tha dad pa rnams dang /_nyes par spyad pa spyod pa 
[\[55b.2\]]rnams dang /_tshul khrims ral ba rnams dang /_ngan song rnams dang /_theg pa dman pa rnams dang /_byang chub sems dpa' bsam pa dang sbyor ba dman pa rnams ni mod pa yin la/_byang chub sems dpa' bsam pa dang sbyor ba mchog dang ldan pa rnams kyi spyod pa dang /_
[\[55b.3\]]de bzhin gshegs pa rnams 'byung ba ni dkon pa yin no/_/'jam dpal 'jig rten gyi khams yongs su dag pa dag na ni de las bzlog pas/_dngos po brgyad ni dkon la/_gnyis ni mod par rig par bya'o/_/de nas bcom ldan 'das la byang chub sems dpa' 'jam 
[\[55b.4\]]dpal gyis 'di skad ces gsol to/_/bcom ldan 'das dgongs pa nges par 'grel pa'i chos kyi rnam grangs 'dir bstan pa 'di'i ming ci lags/_'di ji ltar gzung bar bgyi/_bcom ldan 'das kyis de la bka' stsal pa/_'jam dpal 'di de bzhin 
[\[55b.5\]]gshegs pa'i bya ba sgrub pa nges pa'i don bstan pa 'di de bzhin gshegs pa'i bya ba sgrub pa nges pa'i don bstan pa zhes bya bar zung shig_/de bzhin gshegs pa'i bya ba sgrub pa nges pa'i don bstan pa 'di bshad pa na/_byang chub sems dpa' bdun khri lnga stong gis chos kyi sku yongs su 
[\[55b.6\]]rdzogs pa so so yang dag par rig par gyur to/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_thams cad dang ldan pa'i 'khor de dang /_lha dang mi dang lha ma yin dang /_dri zar bcas pa'i 'jig rten yi rangs te/_bcom ldan 'das 
[\[55b.7\]]kyis gsungs pa la mngon par bstod do//_//'phags pa dgongs pa nges par 'grel pa zhes bya ba theg pa chen po'i yon tan gyi tshogs rnam par nges pa'i le'u zhes bya ba rdzogs so/_/skad gsar chad kyis kyang bcos te gtan la phab pa//_//
[\[56a\]]
[\[56a.1\]{D107}]@##/_/rgya gar skad du/_Ar+ya lang ka a ba tA ra ma hA yA na sU tra/_bod skad du/_'phags pa lang kar gshegs pa'i theg pa chen po'i mdo/_bam po dang po/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus 
[\[56a.2\]]gcig na/_bcom ldan 'das lang ka'i grong rdal na/_rgya mtsho'i ri ma la ya'i rtse mo rin po che'i rigs dang /_me tog sna tshogs kyis brgyan pa la dge slong gi dge 'dun chen po dang /_byang chub sems dpa' sems dpa' chen po sangs rgyas kyi zhing sna tshogs pa nas 'dus pa ting nge 
[\[56a.3\]]'dzin dang /_dbang dang stobs dang /_mngon par shes pa du mas rnam par rol pa/_byang chub sems dpa' blo gros chen po la sogs pa dag sangs rgyas thams cad kyi phyag gi dbang bskur bas dbang bskur ba bdag gi sems snang ba'i spyod yul yongs su shes pa'i don la mkhas pa/_
[\[56a.4\]]sems can gyi sems sna tshogs dang /_gzugs dang tshul dang /_'dul ba rnam pa tha dad pa'i cha byad 'chang ba/_chos lnga dang /_rang bzhin dang /_rnam par shes pa dang /_bdag med pa gnyis khong du chud par rtogs pa'i byang chub sems dpa' dag gi tshogs chen po dang thabs 
[\[56a.5\]]cig tu bzhugs te/_yang de'i tshe na bcom ldan 'das rgya mtsho'i klu'i rgyal po'i gnas nas zhag bdun lon te byung nas brgya byin dang /_tshangs pa dang /_klu'i bu mo bye ba du mas bsu ba dang lang ka'i ri ma la ya la gzigs te/_lang ka'i grong rdal gyi ri ma la ya'i rtse mo 'dir sngon gyi de 
[\[56a.6\]]bzhin gshegs pa dgra bcom pa yang dag par rdzogs pa'i sangs rgyas rnams kyis kyang 'phags pa so so rang gis rig pa'i ye shes/_rtog ge'i lta ba mu stegs can dang /_nyan thos dang rang sangs rgyas dang /_'phags pa'i yul ma yin pa de dag gis bsgoms pa'i chos bstan 
[\[56a.7\]]te/_ngas kyang de nyid du gnod sbyin gyi bdag po 'bod 'grogs kyi phyir de nyid bsnyad cing chos bstan to snyam nas 'dzum pa mdzad do/_/de nas gnod sbyin gyi bdag po 'bod 'grogs de bzhin gshegs pa'i byin gyi rlabs kyis bcom ldan 'das rgya mtsho'i klu'i rgyal po'i gnas nas 
[\[56b\]]
[\[56b.1\]]byung ste/_brgya byin dang tshangs pa dang /_klu'i bu mo brgya stong du mas bskor cing mdun du bdar nas rgya mtsho'i rlabs la gzigs te/_kun gzhi rnam par shes pa'i rgya mtsho la 'jug pa'i rnam par shes pa yul gyi rlung gis bskyod cing de dag gi sems 'byung bar gzigs te/_ched du 
[\[56b.2\]]brjod pa ched du brjod pa mdzad do/_/zhes thos nas/_bdag song la bcom ldan 'das la gsol ba btab ste lang kar gshegs par bya'o/_/de ni bdag dang lha dang mi rnams la yun ring po'i don dang /_phan pa dang bde bar 'gyur ro snyam ste/_de nas gnod sbyin gyi bdag po 'bod 
[\[56b.3\]]'grogs 'khor dang bcas pa me tog gi gzhal med khang du zhugs nas/_bcom ldan 'das ga la ba der song ste phyin pa dang /_'khor dang bcas te gzhal med khang nas babs nas rnga dang sil snyan rnams rab tu bsgrags te/_bcom ldan 'das la lan gsum bskor ba byas nas pi bang gi 
[\[56b.4\]]khog pa in dra nI la la bai dUr+ya dang /_mu sa ras spras pa/_gos ngur ka pri yang ku 'dra ba rin thang med pas tshar du dpyangs te/_'khor rnams rab tu dga' bar byas nas/_glu'i dbyangs ShaD+dzA dang /_ri Shab+ha dang /_gAn d+ha ra dang /_d+hai bA ta dang /_ni ShA da dang /_ma d+h+ya ma dang /_kau shi 
[\[56b.5\]]ka dang /_glu'i dbyangs mang por sbyar ba la sogs pa dang ldan zhing /_rgyud rjes su 'thun pa dang pi bang gi nang du chud par byas te tshigs su bcad pa'i dbyangs kyis glu blangs pa/_sems kyi rang bzhin tshul nyid chos kyi gter/_/bdag med lta dang rnam bral dri ma med/_/so so rang rig 
[\[56b.6\]]shes pa ston pa yi/_/chos tshul mgon po 'dir yang bshad du gsol/_/dge ba'i chos kyis yang dag bsags pa'i sku/_/bde gshegs 'phrul pas sprul pa ston pa ste/_/so so rang rig rtogs pa'i chos dgyes pa/_/thub pa deng ni lang kar gshegs pa'i dus/_/lang ka 
[\[56b.7\]]'di na sngon gyi rgyal ba dang /_/de yi sras rnams gzugs mang 'chang ba bzhugs/_/mgon po 'dir ni chos rab bshad du gsol/_/gzugs mang ldan pa'i gnod sbyin kun kyang nyan/_/de ltar lang ka'i bdag po 'bod 'grogs kyis to Ta ka'i rgyud du glu blangs nas yang tshigs su bcad 
[\[57a\]]
[\[57a.1\]]pa'i dbyangs kyis glu blangs pa/_/bcom ldan 'das ni dgung bdun te/_/chu srin gnas kyi rgya mtsho yi/_/rgya mtsho'i dbang po'i gnas nas ni/_/slad du byung ste 'gram na bzhugs/_/sangs rgyas bzhugs ma thag tu yang /_/ne tso sa ra nas brgyan pa'i/_/
[\[57a.2\]]gnod sbyin rnam pa mang po dang /_/'bod 'grogs lha mo lhan cig tu/_/mgon po gang na bzhugs pa yi/_/lam der 'phrul gyis song nas ni/_/me tog bzhon las babs nas kyang /_/de bzhin gshegs la mchod phyag 'tshal/_/rgyal ba'i dbang pos byin brlabs nas/_/
[\[57a.3\]]de la mngon par mi bsnyad pa/_/bdag ni 'bod 'grogs mgrin bcu ste/_/srin po'i dbang po 'dir mchis so/_/grong rdal 'di na su gnas dang /_/bdag gi lang ka rjes su zung /_/rdzogs pa'i sangs rgyas snga mas kyang /_/so so rang rig spyod yul ni/_/rtse mo rin chen brgyan 
[\[57a.4\]]pa yi/_/grong rdal dbus su rab tu bshad/_/bcom ldan gyis kyang de nyid kyi/_/rtse mo rin chen brgyan pa la/_/rgyal ba'i sras kyis yongs bskor cing /_/rdul med chos ni bshad du gsol/_/gang rnams lang kar gnas pa dang /_/bdag cag de ring nyan par 'tshal/_/
[\[57a.5\]]bshad pa'i tshul las rnam grol ba/_/so so rang rig spyod yul te/_/lang kar gshegs pa'i mdo sde ni/_/sangs rgyas snga mas gsungs pa'o/_/rgyal ba'i sras kyis yongs bskor cing /_/sngon gyi sangs rgyas dag gis kyang /_/mdo sde 'di ni bshad par dran/_/
[\[57a.6\]]bcom ldan 'das kyis bshad du gsol/_/ma 'ongs dus na 'byung ba yi/_/sangs rgyas sangs rgyas sras dag kyang /_/'phrul gyi tshul te 'di nyid ni/_/rtse mo rin chen brgyan pa la/_/gnod sbyin rnams la thugs brtse phyir/_/'dren pa rnams ni ston par 'gyur/_/'phrul 
[\[57a.7\]]gyi lang ka'i grong rdal 'di/_/mdangs dga' rin chen sna tshogs dang /_/thel sdings rdo stengs dga' ba dang /_/rin chen dra ba'i bla res brgyan/_/rnal 'byor nyes dang rnam bral ba/_/so so rang rig sems pa yi/_/bcom ldan 'di na gnod sbyin dag_/sangs rgyas snga mas 
[\[57b\]]
[\[57b.1\]]mdzad srung ba/_/theg chen tshul la dad pa yi/_/mngon par zhen cing gzhan 'dzud pa/_/gnod sbyin mo dang gnod sbyin bu/_/theg chen rtogs par 'tshal ba mchis/_/lang ka ma la ya yi rir/_/ston pa sangs rgyas gshegs su gsol/_/bum pa rna la sogs pa 
[\[57b.2\]]rnams/_/srin po grong rdal gnas pa dag_/theg pa che la rton pa rnams/_/so so rang rig nyan par 'tshal/_/sangs rgyas rnams la bgyi ba bgyis/_/da ltar na yang shin tu bgyid/_/bdag la rjes su thugs brtse'i phyir/_/lang kar sras dang bcas te gshegs/_/
[\[57b.3\]]khyim dang lha mo tshogs rnams dang /_/se mo do yang sna tshogs dang /_/mdangs dga' a sho ka yi tshal/_/thub pa chen po bzhes su gsol/_/bdag ni rgyal sras de dag dang /_/sangs rgyas rnams kyi bka' bzhin bgyid/_/bdag gis mi dbul gcig ma mchis/_/
[\[57b.4\]]thub pa chen po thugs brtser dgongs/_/de yi tshig de gsan pa dang /_/srid gsum dbang pos gsungs pa ni/_/gnod sbyin dbang po 'das pa yi/_/mgon pos rin chen ri bo la/_/so so rang rig chos rnams bstan/_/khyod nyid la yang thugs brtser dgongs/_/rin chen 
[\[57b.5\]]rnam brgyan ri bo la/_/ma 'ongs rnams kyang gsung bar 'gyur/_/'di ni rnal 'byor ldan pa dag_/mthong ba'i chos la spyod pa'i gnas/_/nga dang sras rnams dag gis kyang /_/gnod sbyin dbang po brtser dgongs rigs/_/bcom ldan gnang nas mi gsung bar/_/zhi ba'i 
[\[57b.6\]]blo yis rnam par bzhugs/_/'bod 'grogs kyis ni phul ba yi/_/me tog bzhon par bzhugs par gyur/_/de nyid du ni 'bod 'grogs dang /_/'jigs med rgyal sras gzhan yang ste/_/lha mos bzhad gad rol mo yis/_/rab tu mchod cing grong du gshegs/_/dga' 
[\[57b.7\]]ba'i grong rdal der gshegs nas/_/mchod pa rab tu yang brnyes so/_/'bod 'grogs la sogs gnod sbyin gyi/_/sde dang gnod sbyin mos kyang mchod/_/gnod sbyin bu mo gnod sbyin bus/_/rin po che yi dra bas mchod/_/'bod 'grogs kyis kyang sangs rgyas kyi/_/rin 
[\[58a\]]
[\[58a.1\]]chen brgyan pa'i se mo do/_/rgyal ba'i sras dang rgyal ba yi/_/stod kyi yan lag rnams la btags/_/bcom ldan rgyal sras mkhas bcas pa/_/mchod pa phul ba bzhes nas ni/_/so so rang rig spyod yul gyi/_/chos ni rnam par bstan pa 
[\[58a.2\]]mdzad/_/gnod sbyin sde dang 'bod 'grogs kyis/_/smra ba rnams kyi mchog mchod de/_/blo gros chen po rab mchod cing /_/gsol ba yang dang yang 'debs pa/_/khyod ni sangs rgyas thams cad la/_/rang rig spyod yul 'dri ba yin/_/'di ni bdag dang gnod sbyin 
[\[58a.3\]]dang /_/rgyal ba'i sras rnams nyan pa mchis/_/khyod la rgyal sras mkhas pa dang /_/gnod sbyin rnams kyang gsol ba 'debs/_/smra ba'i nang na smra chen khyod/_/rnal 'byor can gyi'ang rnal 'byor zhugs/_/khyod la gus par gsol 'debs kyis/_/'jigs pa 
[\[58a.4\]]med pas tshul dris shig_/rang rgyal nyan thos rnams dang ni/_/mu stegs nyes las rnam par grol/_/so so rang rig chos nyid gtsang /_/sangs rgyas sa ni thob byed pa'o/_/rtse mo rin chen brgyan pa dang /_/gzhan yang lha rdzas rnams kyi ni/_/rin chen bye bas brgyan 
[\[58a.5\]]pa dag_/bcom ldan 'das kyis der sprul te/_/mgon po ri bo re re la/_/nyid kyi sku ni rab tu bstan/_/'bod 'grogs gnod sbyin de dag na/_/re re la ni rnam par gnas/_/thams cad 'khor ni ma bri bar/_/re re na yang shin tu snang /_/de na zhing rnams thams 
[\[58a.6\]]cad dang /_/gang yang de na 'dren pa dang /_/de na srin po'i dbang po rnams/_/gang dag lang kar gnas pa'ang snang /_/de dang 'gran pa'i lang ka dang /_/a sho ka yi tshal gzhan dang /_/nags tshal bzang po de dag kyang /_/rgyal ba yis ni mngon par sprul/_/mgon 
[\[58a.7\]]po ri rnams re re la/_/blo gros chen pos bskul ba dang /_/so so rang rig rjod pa yis/_/chos ni gnod sbyin rnams la bstan/_/stong phrag brgya pa'i mdo sde dag_/ri bo la ni ma lus bshad/_/ston pa dang ni rgyal sras rnams/_/de nyid du yang mi snang gyur/_/gnod sbyin 
[\[58b\]]
[\[58b.1\]]'bod 'grogs bdag gis lus/_/khyim na gnas par mthong ba dang /_/bsams pa 'di go ji zhig snyam/_/gang gis bshad de su yis thos/_/ci zhig mthong gi gang gis mthong /_/grong khyer de dag gang du song /_/sangs rgyas de dag zhing de rnams/_/rin chen 
[\[58b.2\]]nags bzang de ga re/_/'di na sgyu ma'am rmi lam rol/_/dri za'i grong zhes bsgrags pa'am/_/rab rib yin nam smig rgyu'am/_/rmi lam mo sham bu byung ngam/_/bdag gis 'dir ni gang mthong ba/_/mgal me bskor tam du ba'am/_/'on te sems kyi spyod yul 
[\[58b.3\]]la/_/chos rnams kyi ni chos nyid dam/_/lta ba med cing blta ba'ang med/_/smra med smra bar bya med na/_/rang gi rtog pas myos pa yi/_/byis pa rnams kyis mi shes so/_/gzhan du rnam par rtog pa 'di/_/sangs rgyas dang ni chos ltar gnas/_/ji ltar mthong 
[\[58b.4\]]bzhin su lta ba/_/de dag 'dren pa mi mthong ngo /_/rnam par rtog pa mi 'jug cing /_/gang tshe sangs rgyas mi mthong la/_/'jug med sangs rgyas yin par ni/_/gal te mthong na de sangs rgyas/_/lang ka'i bdag po gnas shin tu gyur pa dang /_rang gi sems snang ba 
[\[58b.5\]]tsam du khong du chud pa rab tu rtogs ma thag tu rnam par rtog pa'i rgyu ba la gnas pa/_sngon gyi dge ba'i rtsa bas bskul ba/_gtsug lag thams cad la mkhas pa'i blo de bzhin nyid ji lta ba bzhin du mthong ba/_gzhan gyi dring mi 'jog pa/_bdag gi blo rnam par dpyod pa la mkhas 
[\[58b.6\]]pa/_rtog ge ba'i lta ba dang bral bar lta ba/_gzhan gyi dring la mi 'jog pa/_rnal 'byor chen po'i rnal 'byor can/_gzugs sna tshogs 'chang ba chen po thabs la mkhas pa khong du chud par rtogs pa/_gong nas gong du sa thams cad kyi rang gi mtshan nyid rtogs par bya ba la 
[\[58b.7\]]mkhas pa/_sems dang yid dang yid kyi rnam par shes pa'i rang bzhin dben pa la dga' ba/_rgyud gsum chad par lta ba/_rgyu dang mu stegs can thams cad kyi rgyu dang bral ba'i blor gyur pas de bzhin gshegs pa'i snying po/_sangs rgyas kyi sa la nang du snyoms par zhugs pa 
[\[59a\]]
[\[59a.1\]]la gnas zhing sangs rgyas kyi blos nam mkha' dang nang nas sgra thos pa lang ka'i bdag po legs so legs so/_/yang lang ka'i bdag po khyod ni legs so/_/ji ltar khyod slob pa de ltar rnal 'byor can rnams kyis bslab par bya'o/_/ji ltar khyod kyis 
[\[59a.2\]]mthong ba de bzhin nyid du de bzhin gshegs pa rnams dang /_chos rnams la blta bar bya'o/_/rnam pa gzhan du bltas na chad pa la gnas par 'gyur ro/_/khyod kyi sems dang yid dang /_yid kyi rnam par shes pa dang bral zhing nang du spyod pas/_chos thams cad rnam par 
[\[59a.3\]]bsgom par bya ste/_phyi rol gyi don du lta ba la mngon par chags pas ni ma yin no/_/khyod kyis nyan thos dang /_rang sangs rgyas dang /_mu stegs can gyi mngon par rtogs pa dang /_tshig gi don gyi spyod yul du lhung ba'i lta ba dang /_ting nge 'dzin du ma yin/_gtam 
[\[59a.4\]]dang sgrung la dga' bar ma yin/_rig byed kyi rang bzhin du lta bar ma yin/_rgyal po'i dbang gis dregs pa la lhung bar ma yin/_bsam gtan drug la sogs pa la bsam gtan bar ma yin te/_lang ka'i bdag po 'di ni rgyal ba'i sras rnal 'byor chen po'i rnal 'byor dang 
[\[59a.5\]]ldan pa/_pha rol rgol ba rab tu 'joms pa/_lta ba ngan pa sel ba/_bdag tu lta ba rnam par bzlog pa la mkhas pa/_blo zhib cing rnam par shes pa/_shin tu 'gyur ba la mkhas pa/_theg pa chen po la spyod pa rnams kyi dam tshig go/_/de bzhin gshegs pa'i bdag 
[\[59a.6\]]gi so so rang gi sa la 'jug pa khong du chud par bya ba'i phyir khyod kyis brtson par gyis shig_/de ltar byas na lang ka'i bdag po gang khyod kyis ting nge 'dzin la mkhas pa'i snyoms par 'jug pas yongs su bzung ba'i lam 'di ni phyir zhing gong nas gong du rnam par spyod pa yin te/_
[\[59a.7\]]ji ltar byis pa mu stegs can gyi rnal 'byor la rnal 'byor can bdag tu 'dzin par snang ba'i mtshan nyid la mngon par chags pa 'byung ba dang /_yon tan dang rdzas kyi rjes su spyod pa/_ma rig pa'i rkyen du lta ba la mngon par chags pas mngon par zhen pa/_stong pa dang /_skye 
[\[59b\]]
[\[59b.1\]]bas g.yengs pa dang /_rnam par rtog pa la mngon par chags pa/_mtshan nyid du lhung ba'i bsam pas brtags pa/_nyan thos dang /_rang sangs rgyas dang /_mu stegs can rjes su 'jug pa'i sgo'i spyod yul ni ma yin no/_/lang ka'i bdag po bdag gi so so rang gis rig pa 
[\[59b.2\]]rtogs par byed pa'i theg pa chen po khong du chud par byed pa 'di ni gzugs sna tshogs rab tu 'thob par byed pa'o/_/bye brag gi srid par skye ba yongs su 'thob par yang 'gyur ro/_/lang ka'i bdag po theg pa chen po'i rnal 'byor la 'jug pa 'di ni khebs pa'i g.yogs ma rnam 
[\[59b.3\]]par shes pa sna tshogs kyi rlabs zlog par byed pa yin te/_mu stegs can gyi rnal 'byor gyi gnas su lhung ba ni ma yin no/_/lang ka'i bdag po mu stegs can gyi rnal 'byor ni mu stegs can rnams kyi bdag tu mngon par zhen pa las byung ba'o/_/rnam par shes pa'i rang 
[\[59b.4\]]bzhin gnyis kyi don la chags par lta bas mu stegs can rnams kyi 'di yang rnal 'byor ma yin no/_/lang ka'i bdag po de legs so/_/de bzhin gshegs pa mthong zhing ji ltar rjes su bsams pa'i don de nyid rjes su soms shig dang de nyid ni de bzhin gshegs pa mthong 
[\[59b.5\]]ba yin no/_/de nas de'i skabs su 'bod 'grogs 'di snyam du sems te/_yang 'di ltar bdag gis bcom ldan 'das rnal 'byor thams cad la mnga' mdzad pa/_mu stegs can gyi rnal 'byor rnam par zlog pa/_so so rang gis rig pa'i spyod yul ston pa/_'phrul pas 
[\[59b.6\]]sprul pa dang bral ba/_thugs su chud pa'i blo la gang gi phyir rnal 'byor can rnams rnal 'byor mngon par rtogs pa'i dus na ting nge 'dzin gyi bde ba dang /_snyoms par 'jug pa rnams khong du chud par 'gyur te/_de khong du chud pa'i phyir 'dis khong du chud do zhes rnal 'byor can rnams kyi rnal 
[\[59b.7\]]'byor gyi sgrar gdags te/_de'i phyir bdag gis thugs rje can nyon mongs pa 'bar ba'i rgyu dang /_rnam par rtog pa zad par byed pa/_rgyal ba'i sras rnams kyis yongs su bskor ba/_sems can thams cad kyi sems dang bsam pa'i rjes su zhugs pa/_thams cad du khyab 
[\[60a\]]
[\[60a.1\]]pa/_thams cad mkhyen pa la byed pa'i mtshan nyid rnam par log pa'i rdzu 'phrul gyis de ltar blta'o/_/de mthong bas ni khong du ma chud pa khong du chud par bya'o/_/rnam par mi rtog pa la spyod pa bde ba'i ting nge 'dzin dang /_snyoms par 'jug pas gnas pa de 
[\[60a.2\]]bzhin gshegs pas thugs su chud pa'i sa thob par byed pa bdag gis khong du chud par yang rnam par 'phel bar 'gyur ro snyam mo/_/de nas bcom ldan 'das kyis de'i tshe lang ka'i bdag po ma skyes pa'i chos la bzod pa thob par thugs su chud nas mgrin bcu la thugs brtse ba'i 
[\[60a.3\]]phyir rin po che mang pos brgyan pa/_rin po che'i dra bas bres pa'i bdag gi ri'i rtse mo la mdzes pa de lta bu nyid du bdag nyid bstan nas/_yang lang ka'i bdag po mgrin bcus mthong ba dang /_myong ba'i mdzes pa dang /_rtse mo la de bzhin gshegs pa dgra bcom pa yang dag 
[\[60a.4\]]par rdzogs pa'i sangs rgyas mtshan rab sum cu rtsa gnyis kyis brgyan pa'i sku dang /_ri bo re re la bdag gi lus kyang de bzhin gshegs pa dgra bcom pa yang dag par rdzogs pa'i sangs rgyas rnams kyi spyan snga na 'dug pa dang /_de bzhin gshegs pa blo gros chen po dang thabs 
[\[60a.5\]]cig so so rang gis rig pa'i spyod yul gyi gtam mdzad pa dang /_gnod sbyin gyis bskor cing bshad pa brjod pa'i gtam gsung ba dang /_mgon po dang bcas pa'i zhing de dag kyang mthong bar gyur to/_/de nas bcom ldan 'das kyis de'i tshe sangs rgyas kyi sha'i spyan gyis 'khor la 
[\[60a.6\]]gzigs nas/_seng ge'i rgyal po ltar rnam par bsgyings te/_bzhad mo cher bzhad nas/_mdzod spu dang /_rtsib logs dang /_brla dang /_sked pa'i phyogs dang /_dpal gyi be'u dang /_spu'i khung bu thams cad nas ni 'od zer rab tu 'byin/_dus kyi mtha'i me bzhin 
[\[60a.7\]]du ni 'bar/_gzi brjid ni 'ja' lta bu/_'od kyi dkyil 'khor ni nyi ma shar ba dang 'dra bar shin tu 'bar/_brgya byin dang /_tshangs pa dang /_'jig rten skyong ba rnams kyis ni nam mkha'i dbyings nas lta zhing ri rab kyi rtse mo la 'gran pa'i zom la bzhugs nas bzhad mo cher bzhad 
[\[60b\]]
[\[60b.1\]]do/_/de nas byang chub sems dpa'i 'khor de dang /_brgya byin dang /_tshangs pa la sogs pa de dag 'di snyam du sems te/_rgyu gang dang rkyen gang gis de ltar bcom ldan 'das chos thams cad la mnga' mdzad pa sngon du 'dzum pas bzhad mo cher bzhad cing rang gi sku las 'od zer rab 
[\[60b.2\]]tu 'byin/_phyung nas kyang bdag gi so so rang gis rig pa'i 'phags pa'i ye shes mthong ba'i spyod yul ting nge 'dzin gyi bde ba la dgongs pa rab tu bzhag ste/_gzigs mo med par seng ge'i lta bas phyogs su gzigs nas 'bod 'grogs kyi rnal 'byor rtogs pa rgyu ba la rjes su dgongs 
[\[60b.3\]]shing cang mi gsung bar gyur snyam mo/_/de nas byang chub sems dpa' sems dpa' chen po blo gros chen po sngar gsol ba btab pas 'bod 'grogs la snying brtse ba dang /_byang chub sems dpa'i 'khor de dag gi sems dang /_bsam pa dang /_rnam par spyod pa yang shes shing ma 'ongs 
[\[60b.4\]]pa'i skye bo'i tshogs la'ang bltas nas bshad pa brjod pa la mngon par dga' ba'i sems can rnams dang /_sgra ji bzhin du mngon par zhen pa rnams dang /_nyan thos dang /_rang sangs rgyas dang /_mu stegs can gyi rnal 'byor gyi stobs la mngon par zhen pa thams cad 'di ltar bcom 
[\[60b.5\]]ldan 'das de bzhin gshegs pa rnam par shes pa'i yul las phyir log pa rnams kyang bzhad mo cher bzhad do snyam du sems shing sems rnam par myos par gyur na mi rung ngo snyam nas/_de dag gi ngo mtshar rnam par bzlog pa'i phyir/_bcom ldan 'das la zhus pa/_bcom ldan 
[\[60b.6\]]'das rgyu gang dang rkyen gang gis 'di ltar 'dzum pa mdzad/_bcom ldan 'das kyis bka' stsal pa/_blo gros chen po legs so legs so/_/yang blo gros chen po gang khyod kyis 'jig rten gyi rang bzhin dang /_'jig rten rnams kyi lta ba ngan pa la bltas te/_dus gsum gyi sems khong 
[\[60b.7\]]du chud pas/_nga la dri bar brtsams pa ni blo gros chen po khyod legs so/_/de ltar mkhas pa rnams kyis bdag dang gzhan gyi don dang /_gnyis ka'i don du yongs su 'dri ba'i rang bzhin can du bya'o/_/blo gros chen po lang ka'i bdag po 'bod 'grogs 'dis ni sngon gyi de bzhin gshegs 
[\[61a\]]
[\[61a.1\]]pa dgra bcom pa yang dag par rdzogs pa'i sangs rgyas rnams la dri ba gnyis dris so/_/da nga la yang gang nyan thos dang /_rang sangs rgyas dang /_mu stegs can gyi rnal 'byor la rnal 'byor pa rnams kyis ma myong ba'i dri ba gnyis kyi bye brag khong du chud pa'i mtshan nyid rnam par 
[\[61a.2\]]bsgom pa'i phyir dri bar 'dod do/_/'di ltar 'dri bar 'dod pa'i mgrin bcu 'di ni ma 'ongs pa'i rgyal ba rnams la'ang 'dri bar 'gyur ro/_/de nas bcom ldan 'das kyis mkhyen bzhin du/_lang ka'i bdag po la 'di skad ces bka' stsal to/_/lang ka'i bdag po khyod la de bzhin 
[\[61a.3\]]gshegs pas skabs phyes/_cod pan rab tu g.yo ba ma sdong bar ci dang ci 'dod pa nga la dris shig dang /_ngas dri ba de dang de'i lung bstan pas ji ltar khyod rnam par rtog pa'i gnas shin tu gyur nas/_sa'i mi 'thun pa'i phyogs la mkhas shing rab tu 'byed pa'i blos so so rang gi rig pa'i 
[\[61a.4\]]tshul gyis mtshan nyid kyi ting nge 'dzin gyi bde bar gnas pa la rnam par dpyod cing ting nge 'dzin gyi sangs rgyas rnams kyis ni yongs su bzung /_zhi ba'i bde ba la ni rnam par gnas te/_nyan thos dang rang sangs rgyas kyi ting nge 'dzin gyi nyes pa las 'das nas mi g.yo ba dang /_dge ba'i 
[\[61a.5\]]blo gros dang /_chos kyi sprin gyi sa la ni rnam par gnas/_chos la bdag med pa'i yang dag pa ji lta ba bzhin la ni rab tu mkhas pas rin po che'i pad mo chen po bting ba la ting nge 'dzin gyi rgyal bas dbang bskur ba thob par 'gyur zhing /_de dang rjes su 'thun pa'i pad mo dag la bdag gi 
[\[61a.6\]]lus rnam pa sna tshogs su byin gyi rlabs kyis byin du brlabs te/_pad mo de dag la bdag gi lus 'dug pa mthong bar 'gyur ba dang /_gcig gis gdong la gcig lta bar yang byed par 'gyur ba dang /_de ltar gang gi phyir bsam gyis mi khyab pa'i yul de ni mngon par sgrub pa la 
[\[61a.7\]]mkhas pa/_gcig gis mngon par bsgrub pa yin te/_spyod pa'i sa la gnas shing thabs mkhas pas yongs su bzung ba'i mngon par bsgrub pa mngon par bsgrubs pas/_bsam gyis mi khyab pa'i yul de'ang rjes su 'thob par 'gyur ba dang /_de bzhin gshegs pa'i sa gzugs 
[\[61b\]]
[\[61b.1\]]rnam pa mang por rnam par 'gyur ba/_nyan thos dang /_rang sangs rgyas dang /_mu stegs can dang /_tshangs pa dang /_dbang po dang /_nye ba'i dbang po rnams kyis sngon ma mthong ba de'ang thob par 'gyur bar khyod kyi sems rangs par bya'o/_/de nas lang ka'i bdag po lha mo dang 
[\[61b.2\]]bcas pa'i tshogs kyis yongs su bskor ba/_bcom ldan 'das kyis skabs phye bas rin po che'i pad mo'i 'od zer gyis dri ma med pa'i 'od rin po che'i pad mo dang 'dra ba'i rin po che'i rtse mo de nas langs nas me tog dang /_phreng ba dang /_spos dang /_bdug pa dang /_byug pa dang /_
[\[61b.3\]]gdugs dang /_rgyal mtshan dang /_lha'i ba dan dang /_se mo do dang /_do shal dang /_cod pan dang /_thor tshugs rnam pa du ma rnam pa tha dad pa sna tshogs dang /_sngon ma mthong ma thos pa'i rgyan gyi khyad par rnam par 'phags pa gzhan dag dang /_lha dang /_klu dang /_gnod sbyin 
[\[61b.4\]]dang /_srin po dang /_dri za dang /_mi'am ci dang /_lto 'phye chen po dang /_mi las lhag pa las kyang 'das pa'i rnga dang /_sil snyan rnams dang /_'dod pa'i khams su gtogs pa'i rol mo'i cha byad thams cad kyang rnam par sprul/_gang yang sangs rgyas kyi zhing gzhan gyi rol mo'i 
[\[61b.5\]]khyad par mthong ba de dag kyang mngon par sprul/_bcom ldan 'das dang byang chub sems dpa' rnams la rin po che'i dra bas ni mngon par bkab/_gos sna tshogs kyi lha'i ba dan ni rab tu bsgreng /_ta la bdun tsam du ni nam mkha' la mngon par 'phags/_mchod pa'i sprin chen po'i char ni 
[\[61b.6\]]mngon par phab/_rnga dang sil snyan rnams kyi sgra ni rab tu phyung ste/_nam mkha' de las babs nas nyi ma dang /_glog gi 'od lta bu rin po che'i pad mo chen pos brgyan pa'i rin po che'i rtse mo gnyis pa la 'dug go/_/'dug nas zhe sar 'dzum pa sngon du byas te/_bcom ldan 'das kyis go 
[\[61b.7\]]skabs phye bas/_bcom ldan 'das la dri ba gnyis dris so/_/sngon gyi de bzhin gshegs pa dgra bcom pa yang dag par rdzogs pa'i sangs rgyas rnams la'ang bdag gis zhus nas/_de rnams kyis kyang lan blan te/_bcom ldan 'das la'ang da zhu'o/_/bstan pa brjod pa las kyang 
[\[62a\]]
[\[62a.1\]]'di ni sangs rgyas rnams dang /_khyod kyis kyang gdon mi 'tshal bar bshad par 'gyur te/_bcom ldan 'das chos gnyis po 'di ni 'phrul bas sprul pa rnams kyis bstan pa lags te/_ngo bo'i de bzhin gshegs pa rnams kyis ni ma gsungs so/_/bcom ldan 'das 
[\[62a.2\]]ngo bo'i de bzhin gshegs pa rnams ni ting nge 'dzin gyi sgo'i spyod yul ston te/_tshig gi spyod yul gyi rnam par rtog par lhung ba ni mi ston na/_bcom ldan 'das chos la mnga' mdzad pa de bzhin gshegs pa dgra bcom pa yang dag par rdzogs pa'i sangs rgyas nyid kyis chos gnyis po de legs par 
[\[62a.3\]]bdag la bshad du gsol/_bcom ldan 'das rgyal ba'i sras 'di rnams kyang nyan/_bdag kyang 'tshal bar 'gyur ro/_/bcom ldan 'das kyis bka' stsal pa/_lang ka'i bdag po chos gnyis po de smros shig_/srin po'i dbang po lus la cod pan dang /_dpung rgyan dang /_se 
[\[62a.4\]]mo do dang /_rdo rje mchog gi phreng ba thogs shing rgyan bzang pos lus brgyan pas gsol pa/_chos nyid kyang spang bar bgyi na/_chos ma mchis pa lta ci smos/_bcom ldan 'das chos gnyis po de ji ltar spang bar 'gyur/_chos sam chos ma mchis pa rnams ni gang lags/_ji ltar na 
[\[62a.5\]]gnyis spang ba'i chos can rnam par rtog pa'i mtshan nyid du lhung ba rnam par rtog pa'i rang bzhin 'byung ba dang /_'byung ba las gyur pa ma lags pa/_kun gzhi rnam par shes pa yongs su ma rig pas khyad par gyi mtshan nyid ma mchis pa/_skra shad 'dzings pa'i rang bzhin du gnas pa/_
[\[62a.6\]]shes pa ma dag cing zad par 'gyur ba'i yul can/_de lta bu'i rang bzhin de dag ji ltar spang bar 'gyur/_bcom ldan 'das kyis bka' stsal pa/_lang ka'i bdag po 'di ltar bum pa la sogs pa 'chag pa'i rang bzhin 'jig pa'i chos can rnams byis pa rnams kyi rnam par rtog pa'i spyod 
[\[62a.7\]]yul la tha dad pa'i bye brag tu snang ba/_de bzhin du 'di la yang ci'i phyir mi gzung /_byis pa rnams kyi so so'i rnam par rtog pa nye bar bzung na/_chos dang chos med pa tha dad pa'i bye brag kyang yod do/_/'phags pa'i ye shes khong du chud par bya ba'i phyir mthong bas ni ma yin no/_/lang ka'i 
[\[62b\]]
[\[62b.1\]]bdag po bum pa la sogs pa'i dngos po mtshan nyid sna tshogs su lhung ba rnams byis pa dag gi yin te/_'phags pa rnams kyi ma yin pa lta zhog la/_rang bzhin gcig cing 'bar ba gcig las byung ba'i rab tu 'bar ba khyim dang gnas dang skyed mos tshal dang /_khang pa la 'dug pa shing gi 
[\[62b.2\]]dbang gis 'od ring ba dang thung ba'i khyad par dang tha dad pa'i bye brag tu snang ba de bzhin du 'di la yang chos dang /_chos med pa tha dad pa'i bye brag yod par ci'i phyir mi gzung /_me lce'i rgyud gcig tu gyur pa'i 'od 'phro ba tha dad pa'i bye brag tu snang ba 'ba' zhig tu'ang ma zad de/_lang ka'i bdag po sa 
[\[62b.3\]]bon las byung yang myu gu dang /_ljang bu dang /_sog ma dang /_tshigs dang /_lo ma dang /_yal ga dang /_me tog dang /_'bras bu dang /_gra ma'i bye brag yod pa de bzhin du phyi nang gi chos skye ba'i chos can/_ma rig pa las rab tu byung ba/_phung po dang /_khams dang /_skye 
[\[62b.4\]]mched du gtogs pa thams cad dang /_khams gsum du skyes pa'i chos thams cad la bde ba'i dbyibs dang /_brjod pa dang /_'gro ba'i khyad par dag kyang snang ste/_mtshan nyid gcig pa'i rnam par shes pa yul la mngon par 'dzin par rab tu 'jug pa'i khyad par rab dang 'bring dang tha ma'i 
[\[62b.5\]]bye brag dang /_rnam par byang ba dang /_dge ba dang /_mi dge bar yang snang ngo /_/lang ka'i bdag po chos de dag gi tha dad pa'i bye brag tu'ang ma zad de/_rnal 'byor can rnal 'byor bsgom pa rnams kyi rnal 'byor gyi lam la yang so so rang gis rig pa'i mtshan nyid kyi khyad par snang na/_
[\[62b.6\]]so so'i rnam par rtog pa las byung ba'i chos dang /_chos med pa'i khyad par lta ci'i phyir med de yod do/_/lang ka'i bdag po rnam par rtog pa'i mtshan nyid kyi phyir chos dang /_chos med pa tha dad pa'i bye brag yod do/_/lang ka'i bdag po de la chos rnams gang zhe na/_'di lta ste/_mu 
[\[62b.7\]]stegs can dang /_nyan thos dang /_rang sangs rgyas dang /_byis pa rnams kyi rnam par rtog pas rnam par brtags pa rgyu las yon tan dang rdzas kyis gzhi btsugs pa ni chos rnams zhes bya'o/_/de dag ni spang bar bya ba btang bar bya ba ste/_mtshan nyid du so sor rnam par brtag par mi 
[\[63a\]]
[\[63a.1\]]bya'o/_/rang gi sems snang ba'i chos rnams la mngon par zhen pa'i phyir rdza ma la sogs pa'i chos byis pas kun brtags pa lus su ma red pa'i rnams ni med pa yin te/_de lta bur lhag mthong gis rab tu mthong na spangs par 'gyur ro/_/de la chos med pa rnams gang zhe 
[\[63a.2\]]na/_gang de dag bdag nyid du ma red pa yin te/_mtshan nyid kyi rnam par rtog pa rgyu ba med pa'i chos don gyi rgyu las byung ba de dag yang dag pa dang /_yang dag pa ma yin par 'jug pa med par mthong nas/_de'i phyir chos med pa spong bar 'gyur ro/_/yang bdag nyid du ma red pa'i chos rnams 
[\[63a.3\]]gang zhe na/_'di lta ste/_ri bong dang /_rnga mo dang /_bong bu dang /_rta'i rwa dang /_mo sham gyi bu la sogs pa'i chos rnams te/_bdag nyid du ma red pa'i phyir de dag ni mtshan nyid du brtag par mi bya'i/_gzhan du na tha snyad kyi don du brjod de/_bum pa la sogs pa ltar mngon par chags 
[\[63a.4\]]pas ni ma yin no/_/ji ltar de dag rnam par shes pas gzung du med pa'i phyir spang bar bya ba de bzhin du rnam par rtog pa'i dngos po rnams kyang spang bar bya ba yin te/_de'i phyir chos dang /_chos med pa spang ba yin no/_/lang ka'i bdag po khyod kyis chos dang /_chos med pa gnyis ji 
[\[63a.5\]]lta bur spang bar bya zhes smras pa de ni 'di ltar bshad do/_/gang yang lang ka'i bdag po khyod kyis sngon gyi de bzhin gshegs pa dgra bcom pa yang dag par rdzogs pa'i sangs rgyas rnams la'ang bdag gis dris te/_de dag gis kyang lan blan no zhes smras pa yang /_lang ka'i bdag po sngon zhes 
[\[63a.6\]]bya ba 'di ni rnam par rtog pa'i tshig [{]bla dgas [,]bla dwags [}]te/_'das pa la'ang 'di ltar 'das pa zhes rnam par rtog go/_/de bzhin du ma 'ongs pa dang /_da ltar yang rtog ste/_de bzhin gshegs pa rnams ni de'i chos nyid kyis rnam par mi rtog pa rnam par rtog pa'i spros pa thams cad las 'das pa ste/_
[\[63a.7\]]gzugs kyi ngo bo nyid la brtags pa ltar ni ma yin gyi/_gzhan du na ye shes thugs su chud pa bde ba'i don du mtshan ma med pa la spyod pa'i shes rab kyis rnam par sgom mo/_/de'i phyir de bzhin gshegs pa rnams ni ye shes kyi bdag nyid ye shes kyi sku ste/_brtag par mi bya'o/_/gang gis mi brtag 
[\[63b\]]
[\[63b.1\]]ce na/_yid kyis bdag dang /_srog dang /_gang zag tu mi brtag go/_/ji ltar mi brtag ce na/_yul gyi don gyi rgyu las byung ba yid kyi rnam par shes pas ji ltar gzugs kyi mtshan nyid dang /_dbyibs dang rnam pa bzhin du mi brtag go/_/de bas na khyod kyis brtag par bya ba dang /_rnam 
[\[63b.2\]]par rtog pa dang bral bar bya'o/_/lang ka'i bdag po 'di ltar yang sems can gyi spyod pa rnams ni rtsig pa'i ri mo'i gzugs dang 'dra ste/_lang ka'i bdag po chos thams cad yod pa ma yin pa'i phyir 'jig rten gnas pa ni g.yo ba med pa ste/_las dang byed pa dang bral ba'o/_/'di la gang 
[\[63b.3\]]yang nyan pa'am/_mnyan par bya ba med do/_/lang ka'i bdag po 'jig rten gnas pa ni sprul pa dang mtshungs na/_mu stegs can byis pa'i rnal 'byor pa rnams rnam par mi sgom mo/_/lang ka'i bdag po gang gis de ltar mthong ba des ni yang dag par mthong ba ste/_rnam pa gzhan du mthong na 
[\[63b.4\]]rnam par rtog pa la spyod pa'o/_/de ltar rnam par rtog pa dang bcas pa rnams ni rnam pa gnyis su 'dzin te/_'di lta ste me long gi nang na yod pa'i bdag gi gzugs kyi gzugs brnyan dang /_chu la bdag gi lus kyi grib ma dang /_zla ba'i 'od dang /_khyim na me mar 'bar ba la bdag gi lus kyi grib ma 
[\[63b.5\]]dang /_brag ca'am/_gzhan yang bdag gi rnam par rtog pa'i gzung ba rab tu bzung ste/_chos dang chos med par rnam par rtog cing /_chos dang chos med pa spang ba la mi spyod de spyod do/_/rnam par rtog go/_/rgyas par byed do/_/rab tu zhi ba mi 'thob bo/_/'di ni rtse gcig pa'i tshig [{]bla dgas [,]bla dwags [}]
[\[63b.6\]]te/_'di ni de bzhin gshegs pa'i snying po bdag gi 'phags pa so so rang gi ye shes kyi spyod yul du 'jug pa'i phyir mchog gi ting nge 'dzin skye ba'o/_/'bod 'grogs kyis gsol ba btab pa'i le'u ste dang po'o//_//de nas sangs rgyas kyi zhing thams cad du rgyu ba'i byang chub 
[\[63b.7\]]sems dpa' sems dpa' chen po blo gros chen po byang chub sems dpa' blo gros dang lhan cig tu sangs rgyas kyi mthus stan las langs te/_bla gos phrag pa gcig la gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar te phyag 'tshal nas/_
[\[64a\]]
[\[64a.1\]]bcom ldan 'das la tshigs su bcad pa 'di dag gis mngon par bstod do/_/'jig rten skye 'jig ma mchis te/_/nam mkha'i me tog rab tu 'dra/_/khyod kyi shes rab thugs rje yi/_/khyod kyis yod dang med ma dmigs/_/chos rnams thams cad sgyu ma bzhin/_/sems 
[\[64a.2\]]dang rnam par shes pa spangs/_/khyod kyi shes rab thugs rje yi/_/khyod kyis yod dang med ma dmigs/_/'jig rten rtag dang chad spangs pa/_/khor zug rmi lam 'dra ba ste/_/khyod kyi shes rab thugs rje yi/_/khyod kyis yod dang med ma dmigs/_/chos dang gang zag bdag med dang /_/
[\[64a.3\]]khyod kyi nyon mongs shes bya rnams/_/khyod kyi shes rab thugs rje dang /_/mtshan ma med pas rtag tu dag_/sgyu ma rmi lam rang bzhin gyi/_/chos kyi sku la ji skad bstod/_/dngos po rang bzhin med rnams kyi/_/ma skyes de ni bstod pa lags/_/dbang po don dang rnam bral zhing /_/
[\[64a.4\]]snang med de yi gzigs pa bas/_/gal te bstod dam smad kyang rung /_/thub pa de la ji skad brjod/_/mya ngan mi 'da' 'da' la min/_/khyod la mya ngan 'da' mi gnas/_/blo dang rig par bgyi dang bral/_/yod dang med pa'i phyogs kyang spangs/_/de ltar skye 'jig spangs pa yi/_/
[\[64a.5\]]thub pa zhi ba sus mthong ba/_/de dang 'di dang slad mar yang /_/chags med nyer len ma mchis 'gyur/_/de nas byang chub sems dpa' sems dpa' chen po blo gros chen pos bcom ldan 'das la tshul dang 'dra ba'i tshigs su bcad pa 'di dag gis mngon par bstod do/_/bdag gi ming dang 
[\[64a.6\]]rigs bcom ldan 'das la gsol pa/_bcom ldan bdag ni blo chen te/_/theg chen khong du chud par rtogs/_/dri ba brgya po rtsa brgyad pa/_/gsung ba'i mchog la zhu bar bgyi/_/de yi tshig de gsan pa dang /_/sangs rgyas 'jig rten mkhyen pa'i mchog_/thams cad 'khor la 
[\[64a.7\]]rnam gzigs nas/_/bde gshegs sras la gsungs pa ni/_/nga la dris shig rgyal sras rnams/_/blo gros chen po khyod kyang dris/_/so so rang rig spyod yul ni/_/nga yis khyod la bshad par bya/_/de nas bcom ldan 'das kyis skabs phye bas byang chub sems dpa' sems dpa' chen po blo 
[\[64b\]]
[\[64b.1\]]gros chen pos bcom ldan 'das kyi zhabs gnyis la gtugs te/_bcom ldan 'das la zhu ba zhus pa/_ji ltar rtog ge rnam dag 'gyur/_/rtog ge ci yi slad du 'byung /_/ji lta bur na nor ba gda'/_/ci yi slad du nor ba 'byung /_/ci yi slad du sprul dang zhing /_/khyod kyi mtshan dang mu stegs 
[\[64b.2\]]kyang /_/snang med rim pa ci slad du/_/khyod kyi rgyal sras gang nas lhags/_/grol ba gang du mchi bar 'gyur/_/bcings pa su lags gang gis 'grol/_/bsam gtan pa yi yul de gang /_/ji ltar theg pa gsum po lags/_/rkyen gyis skye ba de dag ci/_/'bras bu ci zhig rgyu 
[\[64b.3\]]ni gang /_/gnyis kyis mtha' brjod ci slad du/_/ji lta bu yang 'byung ba lags/_/gzugs med snyoms par 'jug pa dang /_/'gog pa de yang ji lta bu/_/'du shes 'gog pa ji lta bu/_/ci slad ji ltar sad par 'gyur/_/'gro ba dang ni lus 'dzin kyang /_/ci yi slad du bya ba 
[\[64b.4\]]'byung /_/ji ltar snang ba rnam par sgom/_/ji ltar sa la 'jug par 'gyur/_/srid gsum chom gnas pa des su/_/gnas ni gang lags lus ni ci/_/gnas shing 'gro ba gang zhig tu/_/rgyal ba'i sras su ji ltar 'gyur/_/dbang dang ting nge 'dzin rnams dang /_/mngon par 
[\[64b.5\]]shes pa ji ltar 'thob/_/ji ltar sems ni mnyam par 'jog_/rgyal ba khyu mchog bdag la gsungs/_/yid dang rnam par shes pa dang /_/kun gzhi de yang ji lta bur/_/snang la ji ltar 'jug pa lags/_/ji ltar snang las slad du ldog_/rigs dang rigs med ji ltar cis/_/
[\[64b.6\]]sems tsam du yang ji ltar 'gyur/_/mtshan rnams rnam par dgod pa dang /_/bdag med pa yang ji ltar 'gyur/_/sems can ma mchis ji lta bu/_/kun rdzob bshad pa ji lta bu/_/ji ltar rtag dang chad pa yis/_/lta ba rab tu 'byung mi 'gyur/_/ji ltar khyod dang mu stegs su/_/
[\[64b.7\]]mtshan nyid rnams kyis 'gal mi 'gyur/_/sde pa rnams kyang ji lta bur/_/ma 'ongs dus na 'byung ba gsungs/_/ci slad ji ltar stong pa nyid/_/ji ltar khyod kyis skad cig 'jig_/snying po ji ltar 'byung ba lags/_/ji ltar 'jig rten byed ma mchis/_/ci slad 'jig rten 
[\[65a\]]
[\[65a.1\]]sgyu ma 'dra/_/dri za 'dra dang smig rgyu dang /_/chu yi zla ba 'dra ba yang /_/ci yi slad du bdag la gsungs/_/byang chub yan lag ji ltar mchis/_/byang chub phyogs rnams ci las 'byung /_/yul 'khrug pa dang khrag 'khrug dang /_/ji ltar 'byung bar lta bar 
[\[65a.2\]]'gyur/_/ma skyes pa dang ma 'gags pa/_/ji ltar nam mkha'i me tog 'dra/_/'jig rten ji ltar thugs su chud/_/yi ge med par ji ltar gsung /_/ci yis rnam par mi rtog 'gyur/_/ji ltar nam mkha' 'dra ba lags/_/de bzhin nyid ni rnam pa du/_/sems dang pha rol 
[\[65a.3\]]phyin pa du/_/gang gis sa yi rim par gyur/_/snang med rgyu ba gang zhig lags/_/gang gis bdag med rnam pa gnyis/_/shes bya ji ltar rnam par 'dag_/mgon po ye shes rnam pa dang /_/tshul khrims sems can 'byung gnas du/_/nor bu mu tig gser 'byung ba'i/_/rigs 
[\[65a.4\]]rnams su yis rab tu byung /_/sems can dngos po'i sna grangs dang /_/mngon par brjod pa su yis bskyed/_/rig pa'i gnas dang bzo yi rnams/_/gang gis ji ltar rab tu bshad/_/tshigs su bcad pa rnam pa du/_/tshigs bcad rkyang pa ji lta bu/_/rigs pa rnam pa du zhig mchis/_/
[\[65a.5\]]bshad pa dag kyang ji ltar 'gyur/_/skom dang kha zas sna tshogs dang /_/ji ltar 'khrig pa 'byung bar 'gyur/_/rgyal po 'khor los sgyur ba dang /_/khams kyi bdag po ji ltar lags/_/ji ltar rgyal srid srung bar 'gyur/_/lha yi rigs la rnam pa du/_/sa dang skar tshogs ci las 
[\[65a.6\]]gyur/_/nyi zla gnyis kyang ji lta bu/_/thar pa rnam pa du zhig mchis/_/rnal 'byor ldan pa rnam pa du/_/slob ma rnam pa du zhig mchis/_/slob dpon du yang ji ltar 'gyur/_/sangs rgyas rnam pa du zhig lags/_/skyes pa'i rabs la rnam pa du/_/bdud la rnam pa du zhig 
[\[65a.7\]]mchis/_/ya mtshan can yang rnam pa du/_/khyod kyi rang bzhin rnam pa du/_/ri mo rnam pa du zhig mchis/_/btags pa tsam yang ji lta bu/_/smra ba'i mchog gis bdag la gsungs/_/nam mkha'i sprin rlung ci las gyur/_/dran dang yid gzhungs ji ltar 'byung /_/shing gi 'khri 
[\[65b\]]
[\[65b.1\]]shing ji ltar mchis/_/srid gsum dbang po bdag la gsungs/_/glang po [{]ri dgas [,]ri dwags [}]rta blun rnams/_/gzung du rung ba ci slad du/_/ngan pa'i mi rnams ci las gyur/_/bdag la sems lung sgyur bas gsungs/_/khams drug 'dzin pa ci slad du/_/'dod chen bar yang ji ltar 
[\[65b.2\]]'gyur/_/skyes pa bud med ma ning rnams/_/ji ltar skye 'gyur bdag la gsungs/_/rnal 'byor las ni ji ltar ldog_/rnal 'byor la yang ji ltar 'jug_/ci 'dra'i skyes bu ji lta bur/_/rnal 'byor gzhag pa bdag la gsungs/_/'gro bar phyin pa'i sems can gyi/_/mtshan 
[\[65b.3\]]nyid mtshan ma ji lta bu/_/gang gis ji ltar phyug por 'gyur/_/mkha' 'dras bdag la bka' stsol cig_/ji ltar ci yi shAkya'i rigs/_/bu ram shing skyes ji ltar byung /_/yun [{]rings [,]ring [}]drang srong dka' thub gang /_/khyod kyi des ni ji ltar bslabs/_/khyod nyid zhing rnams thams cad du/_/
[\[65b.4\]]mtshan dang de bzhin gzugs sna tshogs/_/rgyal ba'i sras kyis bskor ba yang /_/ci yi slad du kun na gda'/_/ji ltar sha rnams bzar mi rung /_/ji ltar sha ni bkag pa lags/_/sha za'i rigs su skyes pa rnams/_/sha 'tshal bar yang ji ltar 'gyur/_/ji ltar zhing rnams nyi zla'i dbyibs/_/
[\[65b.5\]]ri rab pad mo 'dra ba dang /_/dpal be'u seng ge'i dbyibs 'dra ba/_/ci yi slad pa bdag la gsungs/_/go 'dun dag dang spyi tshugs dang /_/mig 'phrul 'dra ba ji lta bu/_/rin chen kun gyi zhing rnams kyang /_/ji ltar ci slad bdag la gsungs/_/pi bang rnga yi dbyibs 'dra dang /_/'bras bu me 
[\[65b.6\]]tog sna tshogs 'dra/_/nyi zla dag dang rnam bral ba/_/ji ltar ci slad bdag la gsungs/_/la la sprul pa'i sangs rgyas dang /_/sangs rgyas la la rnam smin 'byung /_/yang dag ye shes sangs rgyas rnams/_/ji ltar ci slad bdag la gsungs/_/ci slad ji ltar 'dod khams su/_/rnam 
[\[65b.7\]]sangs ma rgyas bdag la gsungs/_/ci yi don du 'og min du/_/chags bral khrod du mngon sangs rgyas/_/bde gshegs mya ngan 'das nas go/_/bstan pa su zhig 'dzin par 'gyur/_/ston pa ji srid bar du bzhugs/_/tshul yang ji srid gnas par 'gyur/_/khyod kyi grub mtha' rnam pa 
[\[66a\]]
[\[66a.1\]]du/_/lta ba dag kyang rnam pa du/_/dge slong dngos dang 'dul ba yang /_/ci slad ji ltar bdag la gsungs/_/rang rgyal rgyal sras nyan thos kyi/_/ci slad 'gyur ba rgyal po dang /_/snang ba med pa rgyal po yang /_/ci yi slad pa bdag la gsungs/_/'jig rten mngon 
[\[66a.2\]]shes gang gis 'byung /_/'jig rten 'das kyi'ang ji lta bur/_/sems dang sa rnams bdun po yang /_/ji ltar ci slad bdag la gsungs/_/khyod kyi dge 'dun rnam pa du/_/ji ltar dge 'dun dbyen du 'gyur/_/sems can gso ba'i gtsug lag kyang /_/ji ltar ci slad bdag 
[\[66a.3\]]la gsungs/_/'od srung log par dad sel dang /_/gser thub kyang ni nga yin zhes/_/rgyal ba'i sras la gsung ba de/_/thub pa chen po ci slad gsungs/_/bdag dang sems can cis med brjod/_/rtag dang 'jig gtam ji lta bur/_/ci slad sems tsam yang dag nyid/_/thams 
[\[66a.4\]]cad du na bshad mi mdzad/_/ji srid skyes bu na chung tshal/_/a ru ra dang skyu ru tshal/_/ti se'i gangs dang khor yug ri/_/rdo rje sra ba'ang ji lta bu/_/de yi nang na du ma'i ri/_/rin chen sna tshogs rab brgyan cing /_/drang srong dri zas kun gang ba/_/ji ltar ci slad bdag la gsungs/_/
[\[66a.5\]]theg pa che tshul sna tshogs pa/_/sangs rgyas rnams kyi thugs mchog 'di/_/sangs rgyas 'jig rten mkhyen pa'i phul/_/lha chen gyis ni gsan pa dang /_/shes rab chen po legs so legs/_/khyod kyis yongs su gang dris pa/_/de ni rim gyis ngas bshad kyis/_/blo chen nga la 
[\[66a.6\]]shes par byos/_/skye dang skye ba med pa dang /_/ji ltar mya ngan 'das dang stong /_/'pho dang rang bzhin med pa dang /_/sangs rgyas pha rol phyin dang sras/_/nyan thos rgyal ba'i sras rnams dang /_/gzugs med spyod pa'i mu stegs dang /_/ri rab rgya mtsho ri rnams dang /_/gling dang sa dang zhing 
[\[66a.7\]]rnams dang /_/skar ma nyi ma zla ba dang /_/mu stegs lha dang lha ma yin/_/rnam thar dbang dang mngon shes dang /_/stobs dang bsam gtan ting nge 'dzin/_/'gog dang rdzu 'phrul rkang pa dang /_/byang chub yan lag lam rnams dang /_/tshad med rnams dang bsam gtan dang /_/phung po 
[\[66b\]]
[\[66b.1\]]rnams dang 'gro 'ong dang /_/snyoms par 'jug dang 'gog pa dang /_/ldang dang sna tshogs bshad pa dang /_/sems dang yid dang rnam shes dang /_/bdag med pa dang chos lnga dang /_/rang bzhin rtog dang brtag pa dang /_/snang dang lta gnyis ji lta bu/_/theg pa rnams kyi 'byung gnas 
[\[66b.2\]]dang /_/gser nor mu tig 'byung ba'i rigs/_/'dod chen pa dang 'byung chen dang /_/sangs rgyas gcig dang dkrugs ma dang /_/shes dang shes bya 'byung 'thob dang /_/sems can srid dang mi srid dang /_/ci phyir glang po [{]ri dgas [,]ri dwags [}]rta/_/ji ltar gzung rung bdag la gsungs/_/dpe 
[\[66b.3\]]dang rgyu rnams ldan pa yi/_/grub pa'i mtha' bshad ji lta bur/_/rgyu dang 'bras bu ci yi phyir/_/tshul dang nor ba sna tshogs dang /_/sems tsam ste ni snang ba med/_/sa rnams la yang rim pa med/_/snang ba med dang 'gyur ba rnams/_/brgya po ci phyir bdag la gsungs/_/gso ba'i 
[\[66b.4\]]gtsug lag bzo rnams dang /_/sgyu rtsal rig lung de bzhin te/_/ri bo de bzhin ri rab dang /_/sa yi tshad kyang ji lta bur/_/nyi ma zla ba rgya mtsho yi/_/tshad ni ji tsam bdag la gsungs/_/sems can lus la rdul gyi rnams/_/rab dang 'bring dang tha ma du/_/zhing dang zhing la rdul 
[\[66b.5\]]rnams du/_/'dom dang 'dom la ji snyed mchis/_/khru 'dom gom pa rgyang grags dang /_/dpag tshad phyed dang dpag tshad la/_/ri bong nyi zer sro ma dang /_/lug gi dang ni nas kyang du/_/bre gang la ni nas 'bru du/_/bre phyed la yang nas 'bru du/_/de bzhin bre bo khal gcig la/_/'bum 
[\[66b.6\]]dang bye ba shu rdog du/_/yungs kar la ni rdul phran du/_/'ol ma se la yungs kar du/_/ri gcig la ni 'ol se du/_/nam gcig la ni ri du yod/_/zho gcig la ni nam du yod/_/srang gcig la yang zho du yod/_/rtsis kyi rtsis mgo 'di lta bur/_/ri rab la ni srang du yod/_/de skad 
[\[66b.7\]]bu yis nga la dris/_/rnam pa gzhan du ci phyir 'dri/_/rang rgyal dag dang nyan thos dang /_/sangs rgyas rnams dang rgyal sras kyi/_/sku la rdul phran du yod ces/_/de skad ci phyir 'dri mi byed/_/me lce la ni rdul phran du/_/rlung la yang ni rdul phran du/_/dbang po gcig cig rdul phran 
[\[67a\]]
[\[67a.1\]]du/_/smin ma'i spu yi khung bu du/_/phyug po'i mi rnams ci las 'gyur/_/'khor los sgyur ba'i rgyal po yang /_/rgyal srid cis bsrung de dag gis/_/de dag ji ltar thar bar 'gyur/_/tshigs bcad rkyang ba ji ltar smra/_/'khrig pa 'gro ba sna tshogs dang /_/zas skom 
[\[67a.2\]]rnam pa mang po dang /_/ji ltar skyes bu na chung tshul/_/ji ltar ci slad ri bo rnams/_/rdo rje ltar sra bdag la smros/_/sgyu ma rmi 'dra ci phyir na/_/smig rgyu mtshungs pa ji lta bur/_/gang du sprin rnams 'byung bar 'gyur/_/dus kyi rnams kyang ci las 'byung /_/ro yi bro ba ci las gyur/_/ci 
[\[67a.3\]]las pho mo ma ning rnams/_/rgyal ba'i sras kyi mdzes pa dag_/bu khyod nga la ci phyir 'dri/_/ji ltar lha yi ri bo rnams/_/drang srong dri zas brgyan pa dag_/grol ba gang du 'gro bar 'gyur/_/bcings pa su zhig gang gis 'grol/_/bsam gtan pa yi yul de gang /_/sprul pa dang ni mu 
[\[67a.4\]]stegs kyang /_/yod med byed med ci yi phyir/_/snang ba las ni ji ltar ldog_/rtog ge dag kyang ji ltar 'dag_/rtog ge ci phyir 'byung bar 'gyur/_/byed pa ci yis 'byung bar 'gyur/_/'gro ba'ang ci phyir bdag la gsungs/_/gang gis 'du shes gcad par bgyi/_/ci yis ting 'dzin 
[\[67a.5\]]rtogs par 'gyur/_/srid gsum choms gnas pa des su/_/gnas ni gang lags lus kyang ci/_/bdag dang sems can med ces brjod/_/kun rdzob bstan pa ji lta bur/_/mtshan nyid 'dri ba ci yi phyir/_/bdag med 'dri ba ji lta bur/_/snying po sde ba ci yi phyir/_/nga la 'drir 
[\[67a.6\]]byed rgyal ba'i bu/_/rtag dang chad par lta ba dang /_/gang gis sems kyang mnyam par 'jog_/brjod dang de bzhin ye shes dang /_/tshul khrims rigs dang rgyal ba'i bu/_/bla ma slob ma rigs pa ston/_/sems can sna tshogs ji lta bur/_/zas skom nam mkha' yid gzhungs dang /_/
[\[67a.7\]]bdud rnams dang ni btags pa tsam/_/shing dang 'khri shing ci phyir zhes/_/ci phyir rgyal sras nga la 'dri/_/zhing rnams sna tshogs ci yi phyir/_/yun [{]rings [,]ring [}]drang srong dka' thub dang /_/khyod kyi rigs dang bla ma gang /_/ci phyir nga la rgyal sras 'dri/_/ci yi phyir na mi gang ngan/_/'dod pa'i khams 
[\[67b\]]
[\[67b.1\]]su 'tshang mi rgya/_/'og min du ni grub pa'i mtha'/_/ji ltar rigs pa nga la 'dri/_/ci phyir mngon shes 'jig rten pa/_/ji ltar dge slong dngos su 'gyur/_/sprul dang rnam smin gnas pa yi/_/sangs rgyas nga la ci ltar 'dri/_/yang dag ye shes sangs rgyas dang /_/dge 'dun rnams 
[\[67b.2\]]kyang ji ltar 'gyur/_/pi bang me tog rnga 'dra dang /_/snang ba spangs pa'i zhing rnams dang /_/sems dang sa rnams bdun po dag_/nga la rgyal ba'i bu yang 'dri/_/'di dang gzhan yang rab mang ba'i/_/'dri ba nga la bus dris pa/_/re rer mtshan dang rab ldan zhing /_/lta ba'i nyes pa rnam 
[\[67b.3\]]spangs te/_/bshad pa'i phyogs kyi grub pa'i mtha'/_/ngas bshad nga las mnyan par gyis/_/tshig rnams dgod par ngas bya yis/_/tshig ni brgya yi rtsa brgyad po/_/ji ltar sangs rgyas bshad pa rnams/_/nga la bu yis mnyan par gyis/_/de nas byang chub sems dpa' sems dpa' 
[\[67b.4\]]chen po blo gros chen pos bcom ldan 'das la 'di skad ces gsol to/_/bcom ldan 'das tshig brgya rtsa brgyad po gang lags/_bcom ldan 'das kyis bka' stsal pa/_skye ba'i tshig dang /_mi skye ba'i tshig dang /_rtag pa'i tshig dang /_mi rtag pa'i tshig dang /_mtshan nyid kyi tshig dang /_mtshan 
[\[67b.5\]]nyid med pa'i tshig dang /_gnas gzhan du 'gyur ba'i tshig dang /_gnas gzhan du 'gyur ba ma yin pa'i tshig dang /_skad cig pa'i tshig dang /_skad cig pa med pa'i tshig dang /_rang bzhin yod pa'i tshig dang /_rang bzhin med pa'i tshig dang /_stong pa nyid kyi tshig dang /_stong pa nyid ma yin pa'i 
[\[67b.6\]]tshig dang /_chad pa'i tshig dang /_chad pa ma yin pa'i tshig dang /_sems kyi tshig dang /_sems med pa'i tshig dang /_dbu ma'i tshig dang /_dbu ma ma yin pa'i tshig dang /_ther zug pa'i tshig dang /_ther zug ma yin pa'i tshig dang /_rkyen gyi tshig dang /_rkyen ma yin pa'i 
[\[67b.7\]]tshig dang /_rgyu'i tshig dang /_rgyu med pa'i tshig dang /_nyon mongs pa'i tshig dang /_nyon mongs pa med pa'i tshig dang /_sred pa'i tshig dang /_sred pa med pa'i tshig dang /_thabs kyi tshig dang /_thabs ma yin pa'i tshig dang /_mkhas pa'i tshig dang /_mkhas pa ma yin pa'i tshig 
[\[68a\]]
[\[68a.1\]]dang /_dag pa'i tshig dang /_dag pa ma yin pa'i tshig dang /_rigs pa'i tshig dang /_rigs pa ma yin pa'i tshig dang /_dpe'i tshig dang /_dpe med pa'i tshig dang /_slob ma'i tshig dang /_slob ma ma yin pa'i tshig dang /_bla ma'i tshig dang /_bla ma ma yin pa'i 
[\[68a.2\]]tshig dang /_rigs kyi tshig dang /_rigs med pa'i tshig dang /_theg pa gsum gyi tshig dang /_theg pa gsum med pa'i tshig dang /_snang ba'i tshig dang /_snang ba med pa'i tshig dang /_smon pa'i tshig dang /_smon pa med pa'i tshig dang /_'khor gsum gyi tshig dang /_'khor 
[\[68a.3\]]gsum med pa'i tshig dang /_mtshan ma'i tshig dang /_mtshan ma med pa'i tshig dang /_yod med kyi phyogs kyi tshig dang /_yod med kyi phyogs ma yin pa'i tshig dang /_gnyis ka'i tshig dang /_gnyis ka ma yin pa'i tshig dang /_so so rang gi 'phags pa'i ye shes kyi tshig dang /_
[\[68a.4\]]so so rang gi 'phags pa'i ye shes med pa'i tshig dang /_mthong ba'i chos la bde ba'i tshig dang /_mthong ba'i chos la bde ba med pa'i tshig dang /_zhing gi tshig dang /_zhing med pa'i tshig dang /_rdul gyi tshig dang /_rdul med pa'i tshig dang /_chu'i tshig dang /_chu med pa'i tshig dang /_
[\[68a.5\]]rmongs pa'i tshig dang /_rmongs pa ma yin pa'i tshig dang /_yang dag pa'i tshig dang /_yang dag pa ma yin pa'i tshig dang /_grangs dang rtsis kyi tshig dang /_grangs dang rtsis med pa'i tshig dang /_mngon par shes pa'i tshig dang /_mngon par shes pa med pa'i tshig dang /_skyo ba'i tshig dang /_skyo 
[\[68a.6\]]ba med pa'i tshig dang /_stug po'i tshig dang /_stug po ma yin pa'i tshig dang /_sgyu rtsal dang rig pa dang bzo'i tshig dang /_sgyu rtsal dang rig pa dang bzo med pa'i tshig dang /_rlung gi tshig dang /_rlung med pa'i tshig dang /_sa'i tshig dang /_sa med pa'i tshig dang /_sems kyi tshig dang /_sems 
[\[68a.7\]]med pa'i tshig dang /_gdags pa'i tshig dang /_gdags pa med pa'i tshig dang /_rang bzhin gyi tshig dang /_rang bzhin med pa'i tshig dang /_phung po'i tshig dang /_phung po med pa'i tshig dang /_sems can gyi tshig dang /_sems can med pa'i tshig dang /_blo'i tshig dang /_blo 
[\[68b\]]
[\[68b.1\]]med pa'i tshig dang /_mya ngan las 'das pa'i tshig dang /_mya ngan las 'das pa med pa'i tshig dang /_shes bya'i tshig dang /_shes bya med pa'i tshig dang /_mu stegs can gyi tshig dang /_mu stegs can med pa'i tshig dang /_khrag khrug gi tshig dang /_khrag khrug ma yin pa'i tshig dang /_
[\[68b.2\]]sgyu ma'i tshig dang /_sgyu ma med pa'i tshig dang /_rmi lam gyi tshig dang /_rmi lam med pa'i tshig dang /_smig rgyu'i tshig dang /_smig rgyu med pa'i tshig dang /_gzugs brnyan gyi tshig dang /_gzugs brnyan med pa'i tshig dang /_'khor lo'i tshig dang /_'khor lo med pa'i tshig dang /_
[\[68b.3\]]dri za'i tshig dang /_dri za ma yin pa'i tshig dang /_lha'i tshig dang /_lha ma yin pa'i tshig dang /_zas skom gyi tshig dang /_zas skom med pa'i tshig dang /_'khrig pa'i tshig dang /_'khrig pa med pa'i tshig dang /_lta ba'i tshig dang /_lta ba med pa'i tshig dang /_pha rol tu phyin pa'i 
[\[68b.4\]]tshig dang /_pha rol tu phyin pa med pa'i tshig dang /_tshul khrims kyi tshig dang /_tshul khrims med pa'i tshig dang /_nyi zla dang skar ma'i tshig dang /_nyi zla dang skar ma med pa'i tshig dang /_bden pa'i tshig dang /_bden pa med pa'i tshig dang /_'bras bu'i tshig dang /_'bras bu med pa'i 
[\[68b.5\]]tshig dang /_'gog pa'i tshig dang /_'gog pa med pa'i tshig dang /_'gog pa las ldang ba'i tshig dang /_'gog pa las ldang ba med pa'i tshig dang /_gso ba'i tshig dang /_gso ba med pa'i tshig dang /_mtshan gyi tshig dang /_mtshan med pa'i tshig dang /_yan lag gi tshig dang /_yan 
[\[68b.6\]]lag med pa'i tshig dang /_sgyu rtsal rig pa'i tshig dang /_sgyu rtsal rig pa med pa'i tshig dang /_bsam gtan gyi tshig dang /_bsam gtan med pa'i tshig dang /_nor ba'i tshig dang /_nor ba med pa'i tshig dang /_snang ba'i tshig dang /_snang ba med pa'i tshig dang /_bsrung ba'i tshig dang /_
[\[68b.7\]]bsrung ba med pa'i tshig dang /_rus kyi tshig dang /_rus med pa'i tshig dang /_drang srong gi tshig dang /_drang srong ma yin pa'i tshig dang /_rgyal po'i srid kyi tshig dang /_rgyal po'i srid ma yin pa'i tshig dang /_gzung ba'i tshig dang /_gzung ba med pa'i tshig dang /_rin po che'i tshig 
[\[69a\]]
[\[69a.1\]]dang /_rin po che med pa'i tshig dang /_lung bstan pa'i tshig dang /_lung bstan pa med pa'i tshig dang /_'dod chen pa'i tshig dang /_'dod chen pa med pa'i tshig dang /_pho mo dang ma ning gi tshig dang /_pho mo dang ma ning med pa'i tshig dang /_bro ba'i tshig dang /_bro ba med pa'i 
[\[69a.2\]]tshig dang /_byed pa'i tshig dang /_byed pa med pa'i tshig dang /_lus kyi tshig dang /_lus med pa'i tshig dang /_rtog ge'i tshig dang /_rtog ge med pa'i tshig dang /_g.yo ba'i tshig dang /_g.yo ba med pa'i tshig dang /_dbang po'i tshig dang /_dbang po med pa'i tshig dang /_'dus byas kyi 
[\[69a.3\]]tshig dang /_'dus byas med pa'i tshig dang /_rgyu dang 'bras bu'i tshig dang /_rgyu dang 'bras bu med pa'i tshig dang /_'og ma'i tshig dang /_'og min gyi tshig dang /_dus kyi tshig dang /_dus med pa'i tshig dang /_shing dang shing gel pa dang lcug ma gyes pa'i tshig dang /_shing dang shing gel pa dang 
[\[69a.4\]]lcug ma gyes pa med pa'i tshig dang /_sna tshogs kyi tshig dang /_sna tshogs med pa'i tshig dang /_bstan pas gzud pa'i tshig dang /_bstan pas gzud pa med pa'i tshig dang /_'dul ba'i tshig dang /_'dul ba med pa'i tshig dang /_dge slong gi tshig dang /_dge slong med pa'i tshig dang /_byin 
[\[69a.5\]]gyi rlabs kyi tshig dang /_byin gyi rlabs med pa'i tshig dang /_yi ge'i tshig dang /_yi ge med pa'i tshig dang /_'di dag ni blo gros chen po sngon gyi sangs rgyas kyis brjod pa'i tshig brgya rtsa brgyad do//_//'phags pa lang kar gshegs pa/_bam po gnyis pa/_de nas yang byang chub 
[\[69a.6\]]sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das rnam par shes pa rnams kyi skye ba dang /_gnas pa dang /_'gag pa rnam pa du mchis/_bcom ldan 'das kyis bka' stsal pa/_blo gros chen po rnam par shes pa rnams kyi skye 
[\[69a.7\]]ba dang /_gnas pa dang /_'gag pa la rnam pa gnyis yod de/_rtog ge pa rnams kyis khong du mi chud do/_/'di lta ste/_rgyun 'gag pa dang /_mtshan nyid 'gag pa'o/_/rnam par shes pa rnams kyi skye ba yang rnam pa gnyis te/_rgyun skye ba dang /_mtshan nyid skye ba'o/_/gnas pa'ang 
[\[69b\]]
[\[69b.1\]]rnam pa gnyis te/_rgyun gnas pa dang /_mtshan nyid gnas pa'o/_/blo gros chen po rnam par shes pa ni rnam pa gsum ste/_'jug pa'i mtshan nyid dang /_las kyi mtshan nyid dang /_rigs kyi mtshan nyid do/_/blo gros chen po mtshan nyid brgyad du gsungs pa'i rnam par shes pa ni mdor 
[\[69b.2\]]rnam pa gnyis te/_snang ba'i rnam par shes pa dang /_dngos po so sor rnam par rtog pa'i rnam par shes pa'o/_/blo gros chen po ji ltar me long la gzugs bzhin du snang ba la snang ba'i rnam par shes pa 'dzin te/_blo gros chen po snang ba'i rnam par shes pa dang /_dngos po so sor rnam par 
[\[69b.3\]]rtog pa'i rnam par shes pa de gnyis ni mtshan nyid tha mi dad cing gcig gi rgyu gcig go/_/blo gros chen po de la snang ba'i rnam par shes pa ni bsam gyis mi khyab pa'i bag chags yongs su 'gyur ba'i rgyu las byung ba'o/_/blo gros chen po dngos po so sor rnam par rtog pa'i rnam par shes pa ni 
[\[69b.4\]]yul la rnam par rtog pa'i rgyu las byung ba dang /_thog ma med pa'i dus kyi spros pa'i bag chags kyi rgyu las byung ba'o/_/de la blo gros chen po dbang po'i rnam par shes pa thams cad 'gag pa ni 'di lta ste/_kun gzhi rnam par shes pa'i yang dag pa ma yin par kun rtog pa'i bag chags 
[\[69b.5\]]sna tshogs 'gog pa ste/_blo gros chen po 'di ni mtshan nyid 'gag pa'o/_/blo gros chen po rgyun 'gag pa ni gang las 'byung ba yin te/_blo gros chen po gang las zhes bya ba ni gang la gnas pa dang /_gang la dmigs pa'o/_/de la gang la gnas pa zhes bya ba ni thog ma med pa'i dus kyi 
[\[69b.6\]]spros pa gnas ngan len gyi bag chags so/_/gang la dmigs pa zhes bya ba ni bdag gi sems snang ba rnam par shes pa'i yul du rnam par rtog pa'o/_/blo gros chen po 'di lta ste dper na/_'jim pa'i rdul phra rab dang /_'jim pa'i gong bu ni gcig pa yang ma yin/_tha dad pa yang ma yin 
[\[69b.7\]]pa dang /_ji ltar gser dang rgyan bzhin te/_blo gros chen po ci ste 'jim pa'i gong bu 'jim pa'i rdul phra rab dang tha dad pa zhig yin na ni de dag las brtsams pa ma yin par 'gyur na/_de ni 'jim pa'i rdul phra rab de dag las kyang brtsams pas na/_de'i phyir tha dad pa ma yin no/_/de ste 
[\[70a\]]
[\[70a.1\]]tha dad pa ma yin na ni 'jim pa'i gong bu dang /_rdul phra rab tu bye brag med par 'gyur ro/_/de bzhin du blo gros chen po 'jug pa'i rnam par shes pa rnams kun gzhi rnam par shes pa'i rigs kyi mtshan nyid dang thal te tha dad pa yin na ni kun gzhi rnam par shes pa'i rgyu las 
[\[70a.2\]]'byung bar mi 'gyur ro/_/de ste tha dad pa ma yin na ni 'jug pa'i rnam par shes pa 'gags na kun gzhi rnam par shes pa'ang 'gag par 'gyur na/_de ltar bdag gi rigs kyi mtshan nyid 'gag par yang mi 'gyur te/_de'i phyir blo gros chen po rnam par shes pa rnams kyi rang gi rigs kyi 
[\[70a.3\]]mtshan nyid 'gag par mi 'gyur gyi las kyi mtshan nyid ni 'gag go/_/rang gi rigs kyi mtshan nyid 'gags na kun gzhi rnam par shes pa'ang 'gag par 'gyur te/_blo gros chen po kun gzhi rnam par shes pa 'gags na ni smra ba 'di yang mu stegs byed pa'i chad par smra ba dang khyad par med 
[\[70a.4\]]par 'gyur ro/_/blo gros chen po mu stegs byed rnams kyi smra ba ni 'di lta ste/_'di ltar yul la 'dzin pa rgyun chad pas rnam par shes pa'i rgyun chad par 'gyur te/_rnam par shes pa'i rgyun chad pas thog ma med pa'i dus kyi rgyun yang chad par 'gyur ba'o/_/blo gros chen po mu stegs byed 
[\[70a.5\]]rnams ni rgyu las rgyun 'byung bar smra'i/_rgyu ma gtogs par mig gi rnam par shes pa gzugs dang snang ba 'dus pa las 'byung bar mi smra ste/_blo gros chen po rgyu ni gtso bo dang /_skyes bu dang /_dbang po dang /_dus dang /_rdul phra mor smra ba'o/_/gzhan yang blo gros chen po dngos 
[\[70a.6\]]po'i rang bzhin bdun yod de/_'di ltar 'du ba dngos po'i rang bzhin dang /_dngos po'i rang bzhin gyi dngos po dang /_mtshan nyid kyi dngos po dang /_'byung ba chen po'i rang bzhin gyi dngos po dang /_rgyu'i dngos po dang /_rkyen gyi dngos po dang /_'grub pa'i dngos po ste bdun no/_/
[\[70a.7\]]blo gros chen po gzhan yang don dam pa bdun te/_'di ltar sems kyi spyod yul dang /_ye shes kyi spyod yul dang /_lta ba gnyis kyi spyod yul dang /_lta ba gnyis las 'das pa'i spyod yul dang /_snang ba med pa'i spyod yul dang /_sras kyis las 'da' ba'i spyod yul dang /_de bzhin 
[\[70b\]]
[\[70b.1\]]gshegs pa'i so so rang gis rig pa'i spyod yul te/_'di dag ni blo gros chen po 'das pa dang /_ma 'ongs pa dang /_da ltar gyi de bzhin gshegs pa dgra bcom pa yang dag par rdzogs pa'i sangs rgyas rnams kyi dngos po'i rang bzhin dang /_don dam pa'i snying po yin te/_dngos po'i 
[\[70b.2\]]rang bzhin dang don dam pa'i snying po de dang ldan pas de bzhin gshegs pa rnams 'jig rten pa dang 'jig rten las 'das pa'i mchog gi chos rang dang spyi'i mtshan nyid du gtogs pa'i rnams 'phags pa'i shes rab kyi spyan gyis rnam par 'god de/_ji 
[\[70b.3\]]ltar mu stegs byed pa'i smra ba dang /_lta ba ngan pa dang thun mong du mi 'gyur ba de ltar rnam par 'god do/_/blo gros chen po ji ltar na mu stegs byed pa'i smra ba dang /_lta ba ngan pa dang thun mong ma yin pa yin zhe na/_'di lta ste/_blo gros chen po rnam par shes pa rnams kyi bdag gi yul la 
[\[70b.4\]]rnam par rtog pa'i lta ba khong du ma chud pa dang /_bdag gi sems snang ba tsam du mi 'jug pas byis pa so so'i skye bo rnams dngos po dang /_dngos po med pa'i rang bzhin don dam par lta ba gnyis su smra bar gyur to/_/blo gros chen po gzhan yang mi shes pa dang /_sred pa dang /_las kyi rkyen 
[\[70b.5\]]rnam par log pa/_rnam par rtog pa/_srid pa gsum gyi sdug bsngal rnam par zlog pa/_rang gi sems snang ba'i yul sgyu ma rjes su mthong ba bshad par bya'o/_/blo gros chen po dge sbyong ngam/_bram ze gang la la ma byung ba'am/_yod pa rgyu las 'bras bu mngon pa dang /_dngos po 
[\[70b.6\]]yun du gnas pa dang /_rkyen rnams las phung po dang /_khams dang /_skye mched rnams skye ba dang /_gnas pa dang /_byung nas kyang 'jig par 'dod de/_blo gros chen po de dag ni rgyun dang /_bya ba dang /_skye ba dang /_srid pa dang /_mya ngan las 'das pa dang /_lam dang /_las 
[\[70b.7\]]dang 'bras bu dang /_bden pa dang rnam par 'jig pa dang /_chad par lta bar 'gyur te/_de ci'i phyir zhe na/_mngon sum dang /_mi dmigs pas/_thog ma mthong ba med pa'i phyir ro/_/blo gros chen po 'di lta ste/_gyo mo ni rdza ma med pa las rdza ma'i bya ba mi byed do/_/sa bon tshig pa'ang 
[\[71a\]]
[\[71a.1\]]myu gu'i bya ba mi byed de/_blo gros chen po de bzhin du phung po dang khams dang /_skye mched kyi dngos po de dag 'gags pa dang /_'gag pa dang /_'gag par 'gyur ba ni bdag ni sems snang ba rnam par rtog pa mthong ba'i rgyu las byung bas de dag ni rgyun mi chad par 'byung ba 
[\[71a.2\]]med do/_/blo gros chen po gal te ma byung ba'am/_yod pa las rnam par shes pa rnam gsum phrad pa'i rkyen gyi byed pa ldan pa las 'byung du zin na ni blo gros chen po ru sbal gyi spu lta bu med pa rnams dang /_bye ma las kyang 'bru mar 'byung bar 'gyur ro/_/blo gros chen po yod pa dang med pa 
[\[71a.3\]]las 'byung bar smra ba las dam bcas pa nyams pa dang /_nges pa las 'gal ba dang /_bya ba dang las dang byed pa don med par yang 'gyur ro/_/blo gros chen po de dag la yang gsum phrad pa'i rkyen gyi byed pa dang ldan pas rgyu dang 'bras bu dang /_rang gi mtshan nyid du ston pa yod de/_'das 
[\[71a.4\]]pa dang /_ma 'ongs pa dang /_da ltar byung ba'i yod pa dang /_med pa'i mtshan nyid yod par rig pa dang /_gzhung gis brtags pa'i sa la gnas shing rang gi lta ba nyes pa'i bag chags kyis ston te/_blo gros chen po de ltar byis pa so so'i skye bo rnams nyes pa'i lta bas zin pa mi mnyam pa'i 
[\[71a.5\]]blo can rnams mi shes pas bstan pa la thams cad mkhyen pas bstan to zhes zer ro/_/blo gros chen po dge sbyong ngam bram ze gang la la rang bzhin med pa sprin dang mgal me bskor ba dang /_dri za'i grong khyer dang /_ma skyes pa dang /_sgyu ma dang /_smig rgyu ba dang /_chu'i zla ba dang /_rmi 
[\[71a.6\]]lam dang /_phyi rol du sems kyi snang ba rnam par rtog pa dang thog ma med pa'i dus kyi spros pa mthong bas rang gi sems snang ba/_rnam par rtog pa'i rkyen phyir ldog pa med pa/_yongs su brtags pa'i brjod pa dang /_mtshan dang mtshan gyi gzhi dang /_brjod par bya ba dang bral ba/_lus dang 
[\[71a.7\]]longs spyod dang /_gnas su snang ba'i kun gzhi rnam par shes pa dang /_yul dang /_gzung ba dang /_'dzin pa dang rnam par bral ba/_snang ba med pa'i spyod yul/_skye ba dang gnas pa dang 'jig pa spangs pa/_bdag gi sems skye ba dang ldan pa rnam par bsgom par 'gyur te/_blo gros chen 
[\[71b\]]
[\[71b.1\]]po byang chub sems dpa' sems dpa' chen po de dag ni ring por mi thogs par 'khor ba dang mya ngan las 'das pa mnyam pa nyid 'thob par 'gyur ro/_/blo gros chen po snying rje chen po dang thabs la mkhas pa lhun gyis grub par gyur pa'i sbyor ba dang /_sems can gyi khams thams 
[\[71b.2\]]cad sgyu ma dang /_gzugs brnyan dang mnyam pa nyid dang /_rkyen gyis ma brtsams pa dang /_phyi nang gi yul rnam par dben pa dang /_sems kyi phyi rol du lta bas mtshan ma med pa'i byin gyi rlabs dang ldan pa rnams rim gyis sa'i rim pa ting nge 'dzin gyi yul la rjes su 'jug pa dang /_
[\[71b.3\]]khams gsum bdag gi sems sgyu mar shin tu mos par rab tu sgom pas sgyu ma lta bu'i ting nge 'dzin rab tu 'thob par 'gyur ro/_/bdag gi sems snang ba med pa tsam la 'jug pas shes rab kyi pha rol tu phyin pa la gnas pa la rjes su thob pa skye ba dang /_bya ba dang ldan pa'i byang chub 
[\[71b.4\]]sems dpa' rnams ting nge 'dzin rdo rje'i gzugs lta bu de bzhin gshegs pa'i sku'i rjes su song ba de bzhin nyid kyi sprul pa dang ldan pa/_stobs dang /_mngon par shes pa dang /_dbang dang /_snying brtse ba dang /_snying rje dang thabs kyis brgyan pa/_sangs rgyas thams cad kyi zhing 
[\[71b.5\]]gi mu stegs can gyi gnas su nye bar 'gro ba/_sems dang yid dang /_yid kyi rnam par shes pa dang bral ba/_rim gyis gnas 'phos pa'i de bzhin gshegs pa'i sku rab tu 'thob par 'gyur ro/_/blo gros chen po de bas na byang chub sems dpa' sems dpa' chen po de bzhin gshegs 
[\[71b.6\]]pa'i sku'i rjes su 'brang ba rab tu 'thob pa rnams kyis phung po dang /_khams dang skye mched dang /_sems dang rgyu dang /_rkyen dang bya ba dang ldan pa dang /_skye ba dang gnas pa dang /_'jig par rnam par rtog pa'i spros pa dang bral bar sems tsam gyi rjes su 'brang bar bya'o/_/thog ma med 
[\[71b.7\]]pa'i dus kyi spros pa'i gnas ngan len gyi bag chags 'byung ba'i srid pa gsum po rab tu mthong nas/_sangs rgyas kyis snang ba med pa/_mi skye ba dran pa'i phyir 'phags pa so so rang gi chos rtogs par khong du chud pas bdag gi sems la dbang sgyur zhing /_lhun gyis grub pa'i spyod pa 
[\[72a\]]
[\[72a.1\]]rtogs par khong du chud pas gzugs sna tshogs kyi nor bu dang 'dra ba shin tu phra zhing sems can gyi sems kyi rjes su 'jug pa'i sprul pa'i gzugs dang /_sems tsam du 'jug pas sa'i rim pa'i mtshams sbyor ba 'brel par rab tu 'jog par 'gyur ro/_/blo gros chen 
[\[72a.2\]]po de bas na byang chub sems dpa' sems dpa' chen pos bdag gi grub pa'i mtha' la mkhas par bya'o/_/de nas yang blo gros chen pos gsol pa/_bcom ldan 'das sems dang yid dang rnam par shes pa dang chos lnga dang /_rang bzhin gyi mtshan nyid sangs rgyas dang /_byang chub 
[\[72a.3\]]sems dpa' rnams rjes su dong ba bdag gi sems snang ba'i spyod yul dang rnam par bral bar byed pa/_brjod pa dang /_rigs pa dang /_de kho na nyid kyi mtshan nyid rnam par 'jig pa/_sangs rgyas thams cad kyi gsung rab kyi snying po chos kyi rnam grangs kyi me tog bshad du gsol/_
[\[72a.4\]]lang ka'i grong rdal dang /_ma la ya'i rgya mtsho la gnas pa'i byang chub sems dpa' rnams kyi slad du kun gzhi rnam par shes pa'i spyod yul rgya mtsho'i rlabs lta bu chos kyi sku de bzhin gshegs pas rjes su gsungs pa bshad du gsol/_de nas bcom ldan 'das kyis kyang byang chub 
[\[72a.5\]]sems dpa' sems dpa' chen po blo gros chen po la 'di skad ces bka' stsal to/_/blo gros chen po mig gi rnam par shes pa ni rgyu bzhi dag gis 'byung ngo /_/bzhi gang zhe na/_'di lta ste/_rang gi sems snang ba la 'dzin par khong du ma chud pa dang /_thog ma med pa'i dus nas spros 
[\[72a.6\]]pa'i gnas ngan len gyi gzugs kyi bag chags la mngon par zhen pa dang /_rnam par shes pa'i rang bzhin gyi ngo bo nyid dang /_gzugs rnam pa sna tshogs kyi mtshan nyid la ngo mtshar du 'dzin pa yin te/_blo gros chen po rgyu bzhi po 'di dag gis kun gzhi rnam par shes pa chu'i klung lta bu las 
[\[72a.7\]]'jug pa'i rnam par shes pa'i rlabs 'byung ngo /_/blo gros chen po mig gi rnam par shes pa la ji lta ba bzhin du dbang po thams cad kyi rdul phra rab dang /_spu'i khung bu rnams la'ang de bzhin te/_me long la cig car dang /_rim gyis yul gyi gzugs snang ba dang /_rgya mtsho la rlung gis 
[\[72b\]]
[\[72b.1\]]btab pa bzhin du blo gros chen po yul gyi rlung dang /_sems kyi rgya mtsho'i rlabs rgyu'i bya ba rgyun ma chad pa'i mtshan nyid gcig dang /_tha dad pa las rnam par grol ba las dang rigs kyi mtshan nyid dang /_shin tu 'brel ba'i rang bzhin ngo bo nyid khong du mi chud pa rnam par shes pa'i tshogs 
[\[72b.2\]]lnga 'jug go/_/blo gros chen po rnam par shes pa'i tshogs lnga po de dag dang lhan cig tu rgyu dang /_yul gyi bye brag 'byed pa'i mtshan nyid khong du chud par byed pa zhes bya ba'i yid kyi rnam par shes pa de dag gi rgyu las byung ba'i bdag nyid rab tu 'jug ste/_de dag dang de 'di snyam du bdag 
[\[72b.3\]]cag ni lhan cig tu phan tshun rgyur gyur cing /_rang gi sems snang ba'i rnam par rtog pa la mngon par zhen pas zhugs pa'o snyam du mi sems so/_/'on kyang phan tshun tha mi dad pa'i mtshan nyid du lhan cig rnam par rig pa'i yul bye brag 'byed pa la 'jug ste/_de ltar 'jug pa'i tshe mnyam 
[\[72b.4\]]par bzhag pa'i rnal 'byor can gyis kyang ji ltar shin tu phra bar rgyu ba'i bag chags 'jug pa rnams mi shes par rgyu rnal 'byor can rnams ni 'di ltar bdag cag rnam par shes pa rnams bkag nas snyoms par 'jug go snyam du sems kyang /_de dag ni rnam par shes pa ma 'gags bzhin 
[\[72b.5\]]du snyoms par 'jog ste/_bag chags kyi sa bon ma 'gags pa'i phyir ni ma 'gags pa'o/_/yul la 'jug cing 'dzin pa med pas ni 'gags so/_/blo gros chen po kun gzhi rnam par shes pa rgyu zhing 'jug pa de ltar shin tu phra bas de bzhin gshegs pa dang sa la rab tu gnas 
[\[72b.6\]]pa'i byang chub sems dpa' rnams ma gtogs par gzhan nyan thos dang /_rang sangs rgyas dang /_mu stegs can gyi rnal 'byor gyi rnal 'byor pa rnams kyis khong du chud pa'am/_ting nge 'dzin dang /_shes rab kyi stobs kyis kyang rtogs par sla ba ma yin no/_/blo gros chen po gzhan 
[\[72b.7\]]du na sa'i mtshan nyid dang /_shes rab dang /_ye shes la mkhas shing /_tshig rab tu phye ba la rnam par gdon mi za ba rgyal ba rnams la mtha' yas pa'i dge ba'i rtsa ba bsags pa/_rang gi sems snang ba la rnam par rtog pa'i spros pa dang bral ba/_nags tshal stug po dang /_phug 
[\[73a\]]
[\[73a.1\]]dang shing khrod na gnas shing rnal 'byor rab dang 'bring dang tha ma la rnal 'byor pa rnams kyis rang gi sems kyi rnam par rtog pa snang ba'i rgyud mthong ba dang /_zhing mtha' yas pa'i rgyal ba rnams kyis dbang bskur ba dang /_dbang dang /_stobs dang /_mngon par shes pa dang /_
[\[73a.2\]]ting nge 'dzin rnams kyang thob par nus so/_/blo gros chen po dge ba'i bshes gnyen gyi skye bo la ri mor byas pa rnams kyis sems dang /_yid dang yid kyi rnam par shes pa rang gi sems snang ba'i rang bzhin gyi spyod yul rnam par rtog pa'i 'khor ba srid pa'i rgya mtsho las dang /_sred pa dang /_
[\[73a.3\]]mi shes pa'i rgyu las byung ba las rgal bar nus so/_/blo gros chen po de'i phyir rnal 'byor can gyis dge ba'i bshes gnyen gyi skye bo dang bsten pa'i nan tan brtsam par bya'o/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar rgya mtsho'i dba' 
[\[73a.4\]]rlabs rnams/_/rlung gi rkyen gyis byung ba dag_/gar cing rab tu 'byung ba ni/_/rgyun yang rnam par 'chad pa med/_/kun gzhi chu bo de bzhin du/_/rtag tu yul gyi rlung gis bskyod/_/sna tshogs rnam shes dba' rlabs rnams/_/gar cing rab tu 'byung bar 'gyur/_/
[\[73a.5\]]sngon po dmar po lan tshwa dang /_/mar dang 'o ma kha ra dang /_/bska ba'i 'bras bu me tog dang /_/ji ltar nyi zla'i 'od zer dang /_/rgya mtsho yi ni dba' rlabs dag_/mi gcig tha dad min par shes/_/de bzhin rnam shes bdun po yang /_/sems dang lhan cig ldan pa'o/_/rgya mtsho yongs su 
[\[73a.6\]]gyur pa ni/_/dba' rlabs sna tshogs de dag ste/_/rnam par shes zhes bya ba ni/_/kun gzhi de bzhin sna tshogs 'byung /_/sems dang yid dang rnam shes pa/_/mtshan nyid don du rab tu brtag_/brgyad po tha dad ma yin mtshan/_/mtshan gyi gzhi dang mtshan nyid med/_/rgya mtsho dang ni dba' 
[\[73a.7\]]rlabs rnams/_/ji ltar khyad par med pa bzhin/_/sems dang rnam shes de bzhin du/_/yongs su gyur pa mi rnyed do/_/sems ni las rnams sogs par byed/_/yid kyang rnam par sogs pa ste/_/rnam par shes pas rnam par rig_/lnga po snang la rtog par byed/_/sngon po dmar 
[\[73b\]]
[\[73b.1\]]po'i rnam par ni/_/mi yi rnam par shes pa gda'/_/dba' rlabs sems dang 'thun pa'i chos/_/ci slad thub chen bshad du gsol/_/sngon po dmar po'i rnam pa rnams/_/dba' rlabs dag la ma mchis te/_/mtshan nyid don du byis pa la/_/sems kyi 'jug pa bshad 
[\[73b.2\]]pa'o/_/de la 'jug pa med pa ste/_/rang gi sems ni gzung ba spangs/_/gzung ba yod na 'dzin pa yang /_/dba' rlabs 'thun par sgrub par 'gyur/_/lus dang longs spyod gnas lta bur/_/mi yi rnam par shes par snang /_/de phyir de yi 'jug pa ni/_/dba' 
[\[73b.3\]]rlabs dag dang 'dra bar snang /_/dba' rlabs dngos por rgya mtsho ni/_/gar byed rnam par rig 'gyur na/_/kun gzhi 'jug pa de bzhin du/_/ci yi phyir na blos mi rig_/byis pa blo dang mi ldan pas/_/kun gzhi rgya mtsho ji bzhin du/_/dba' rlabs 'byung ba'i chos 'thun phyir/_/
[\[73b.4\]]dpe yis nye bar sbyar ba yin/_/skye bo bzang ngan bar ma la/_/gdugs 'char 'gyur ba ji bzhin du/_/de bzhin 'jig rten sgron ma khyod/_/bus pa rnams la yang dag ston/_/chos la rab tu bzhugs mdzad cing /_/ci slad de bzhin nyid mi gsung /_/de ste de bzhin nyid gsung 
[\[73b.5\]]na/_/sems la de bzhin nyid ma mchis/_/ji ltar rgya mtsho'i dba' rlabs dang /_/me long rmi lam ji bzhin du/_/cig cha'i dus su snang ba bzhin/_/sems kyang rang gi spyod yul la/_/yul dang rnam par mi ldan pas/_/rim gyis 'jug par rab tu 'byung /_/rnam par shes 
[\[73b.6\]]pas rnam par rig_/yid kyis de bzhin snyems par byed/_/lnga po rnams la snang bar mngon/_/mnyam par bzhag la rim pa med/_/ri mo'i mkhan po la la 'am/_/ri mo mkhan gyi slob ma'ang rung /_/ri mo'i don du tshon 'gyed pa/_/bshad pa 'di yang de dang 'dra/_/tshon 
[\[73b.7\]]la ri mo yod pa min/_/pir dang snod la'ang de bzhin med/_/sems can drang ba'i don gyi phyir/_/tshon gyis ri mo rnam par brtag_/yang dag la ni yi ge med/_/bshad pa dag ni 'khrul pa'o/_/chos rnams la ni gnas bcas shing /_/rnal 'byor can la yang dag bstan/_/
[\[74a\]]
[\[74a.1\]]so so rang rig yang dag ni/_/brtag dang rtog pas yang dag spangs/_/rgyal ba'i sras la 'di bstan gyi/_/byis pa rnams la bshad ma yin/_/ji ltar sgyu ma sna tshogs dag_/snang yang yod pa ma yin te/_/de bzhin bshad pa sna tshogs kyang /_/bshad 
[\[74a.2\]]pa rnam par 'khrul pa yin/_/gzhan la gang zhig bstan pa de/_/gzhan la bshad par mi rung ste/_/ji ltar nad pa so so la/_/sman pa sman rnams gtong ba ltar/_/sangs rgyas de bzhin sems can la/_/sems tsam du yang rab tu gsung /_/mgon po rnams ni gang 
[\[74a.3\]]gsung ba'i/_/so so rang rig spyod yul ni/_/rtog pa can gyi yul ma yin/_/nyan thos rnams kyi'ang de bzhin min/_/blo gros chen po gzhan yang byang chub sems dpa' rang gi sems snang ba'i gzung ba dang /_'dzin pa la rnam par rtog pa'i spyod yul yongs su shes par 
[\[74a.4\]]'dod pas 'du ba dang /_'du 'dzi dang /_gnyid dang /_sgrib pa med par bya'o/_/srod dang tho rangs dang /_nam gyi gung la mi nyal ba'i sbyor ba la brtson par bya'o/_/mu stegs can dang /_ngan pa'i gtsug lag dang /_gtam dang /_nyan thos dang /_rang sangs rgyas kyi 
[\[74a.5\]]theg pa'i mtshan nyid dang bral bar bya'o/_/byang chub sems dpa' sems dpa' chen pos rang gi sems snang ba la rnam par rtog pa'i mtshan nyid khong du chud par rtogs par bya'o/_/gzhan yang blo gros chen po byang chub sems dpa' sems dpa' chen pos sems dang shes rab dang /_
[\[74a.6\]]ye shes kyi mtshan nyid rnam par dgod pa la gnas te/_gong du 'phags pa'i ye shes kyi mtshan nyid gsum la brtson par bya'o/_/de la blo gros chen po gong du 'phags pa'i ye shes kyi mtshan nyid gsum po gang zhe na/_'di lta ste/_snang ba med pa'i mtshan nyid dang /_sangs rgyas 
[\[74a.7\]]thams cad kyi rang gi smon lam gyi byin gyis rlabs kyi mtshan nyid dang /_'phags pa so so rang gi ye shes kyi mtshan nyid de/_de dag khong du chud pas rnal 'byor can bong bu theng po lta bur sems dang /_shes rab dang /_ye shes kyi mtshan nyid spangs te/_rgyal ba'i sras kyi sa brgyad po 
[\[74b\]]
[\[74b.1\]]thob nas de'i gong du mtshan nyid gsum la brtson par byed do/_/de la blo gros chen po thams cad snang ba med pa'i mtshan nyid ni nyan thos dang /_rang sangs rgyas dang /_mu stegs can gyi mtshan nyid yongs su 'dris pa las 'byung ngo /_/blo gros chen po byin gyis rlabs kyi mtshan nyid ni 
[\[74b.2\]]sngon gyi sangs rgyas rnams kyi rang gi smon lam gyi byin gyis rlabs las 'byung ngo /_/blo gros chen po so so rang gis rig pa 'phags pa'i ye shes kyi mtshan nyid ni sangs rgyas kyi chos thams cad dang /_mtshan nyid thams cad la mngon par zhen pa med pa dang /_sgyu ma lta bu'i ting nge 'dzin 
[\[74b.3\]]gyi lus rab tu thob pas sangs rgyas kyi sa khong du chud pa'i rtogs pa rgyu ba las 'byung ngo /_/blo gros chen po 'di ni 'phags pa rnams kyi mtshan nyid gsum ste/_'phags pa'i mtshan nyid gsum dang ldan na 'phags pa rnams 'phags pa bdag gi so so rang gi ye shes kyi spyod yul khong du 
[\[74b.4\]]chud par 'gyur ro/_/de bas na blo gros chen po 'phags pa'i ye shes kyi mtshan nyid gsum po la brtson par bya'o/_/de nas sangs rgyas thams cad kyis byin gyis brlabs pa'i byang chub sems dpa' sems dpa' chen po blo gros chen pos byang chub sems dpa'i 'khor de dag gi sems 
[\[74b.5\]]dang /_bsam pa'i spyod pa rab tu shes nas 'phags pa'i ye shes kyi dngos po rab tu 'byed pa zhes bya ba'i chos kyi rnam grangs bcom ldan 'das la zhus so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams gang la gnas shing /_byang 
[\[74b.6\]]chub sems dpa' sems dpa' chen po rnams la rang dang spyi'i mtshan nyid du gtogs pa yongs su brtags pa'i rang bzhin rtogs pa rab tu phye ba'i tshul ston pa dang /_yongs su brtags pa'i rang bzhin rtogs pa rab tu phye ba'i tshul bye brag shin tu rtogs pa gang gis gang zag dang /_chos 
[\[74b.7\]]la bdag med pa'i rab tu rgyu ba shin tu sbyangs te/_sa rnams la mkhas par byas pa rnams nyan thos dang /_rang sangs rgyas dang /_mu stegs byed pa thams cad kyi bsam gtan dang /_ting nge 'dzin dang /_snyoms par 'jug pa'i bde ba las 'das te/_de bzhin gshegs pas 
[\[75a\]]
[\[75a.1\]]mkhyen pa'i yul la 'jug pa bsam gyis mi khyab pa'i chos lnga dang /_rang bzhin rtogs pa las rnam par log pa/_de bzhin gshegs pa'i chos kyi sku shes rab dang /_ye shes shin tu 'brel ba'i chos can sgyu ma'i spyod yul gyis mngon par grub pa/_sangs rgyas 
[\[75a.2\]]kyi zhing thams cad dang /_dga' ldan gyi pho brang dang /_'og min gyi gnas su nye bar bzhud pa'i de bzhin gshegs pa'i sku rab tu thob par 'gyur ba/_'phags pa'i ye shes kyi dngos po rab tu 'byed pa'i rang bzhin chos kyi rnam grangs tshig brgya rtsa brgyad shin tu phye ba'i gnas bdag 
[\[75a.3\]]la bshad du gsol/_/bcom ldan 'das kyis bka' stsal pa/_blo gros chen po 'di la mu stegs kyi lta ba can la la med pa la mngon par zhen pa dag_/rnam par rtog pa'i blo'i rgyu zad pa'i rang bzhin med pa'i phyir ri bong la rwa med do snyam ste/_ji ltar ri bong la ri bong gi 
[\[75a.4\]]rwa med pa de bzhin du chos thams cad la'ang rnam par rtog go/_/blo gros chen po gzhan yang 'byung ba dang /_yon tan dang /_rdul dang rdzas dang dbyibs dang /_dpe tshul gyi khyad par mthong nas ri bong gi rwa med par mngon par chags shing zhen pa rnams ba lang gi rwa yod do/_/snyam du 
[\[75a.5\]]rnam par rtog go/_/blo gros chen po mtha' gnyis kyi lta bar lhung zhing sems tsam du ma rtogs pa'i blo can de dag de rang gi sems kyi khams rnam par rtog pas lus dang /_longs spyod dang /_gnas dang 'gro ba dang /_rnam par rtog pa tsam la blo gros chen po ri bong gi rwa yod pa dang /_
[\[75a.6\]]med pa las rnam par log pa brtag par mi bya'o/_/de bzhin du blo gros chen po dngos po thams cad kyang yod pa dang med pa las rnam par log pa ste/_brtag par mi bya'o/_/blo gros chen po gang yang yod pa dang med pa las rnam par log pa'i ri bong gi rwa la med do snyam du rtog ste/_de dag 
[\[75a.7\]]gis phan tshun du ltos pa'i rgyu'i phyir ri bong gi rwa med do snyam du brtag par mi bya'o/_/blo gros chen po rdul phra rab kyi bar du brtags na dngos po mi dmigs te/_med pa'i phyir 'phags pa'i ye shes kyi spyod yul las rnam par log pa'i ba lang gi rwa yod par mi brtag go/_/de nas bcom ldan 
[\[75b\]]
[\[75b.1\]]'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das rnam par rtog pa mi 'byung ba'i mtshan nyid mthong nas rjes su dpag na/_rnam par rtog pa mi 'byung ba la ltos te/_de ma mchis zhes bgyi bar 'gyur ro/_/bcom 
[\[75b.2\]]ldan 'das kyis bka' stsal pa/_blo gros chen po rnam par rtog pa mi 'byung ba las ltos te de med pa ma yin no/_/de ci'i phyir zhe na/_de ni rnam par rtog pa 'byung ba'i rgyu ste/_blo gros chen po rnam par rtog pa ni de'i rwa las brten te 'byung ba'o/_/blo gros chen po 'di ltar rwa las brten 
[\[75b.3\]]te rnam par rtog pa byung bas de'i phyir brten pa'i rgyu yin pa dang /_tha dad pa dang /_tha dad pa ma yin par rnam par spangs pa'i phyir de la ltos te ri bong gi rwa med pa ma yin no/_/blo gros chen po ri bong gi rwa dang rnam par rtog pa gal te tha dad na ni rwa'i rgyu las byung ba ma yin par 'gyur ro/_/de ste 
[\[75b.4\]]tha dad pa ma yin na ni de'i rgyu las byung bas rdul phra rab kyi bar du rab tu brtags na mi dmigs pas rwa dang tha dad pa ma yin pa'i phyir de'ang med par 'gyur te/_de gnyis ka'i dngos po med na gang gis ci las ltos te mos par 'gyur/_blo gros chen po gal te ltos nas med par mi 'gyur na/_
[\[75b.5\]]rgyu mi 'thun pa'i phyir ba lang gi rwa yod pa las ltos te/_ri bong gi rwa med ces kyang brtag par bya bar mi 'gyur ro/_/blo gros chen po rgyu mi mnyam pa'i phyir yod pa dang /_med par smra ba rnams kyi yod pa dang /_med par 'grub par mi 'gyur ro/_/blo gros chen po gzhan yang mu stegs 
[\[75b.6\]]byed pa'i lta ba can gzugs dang rgyu dang dbyibs la mngon par chags pas mngon par zhen pa/_nam mkha'i dngos po yongs su rtog pa la mi mkhas pa rnams gzugs nam mkha'i dngos po dang bral ba la bye brag 'byed par lta bas rnam par rtog ste/_blo gros chen po gzugs rnams kyi 
[\[75b.7\]]'byung ba'i rjes su zhugs pa'i phyir nam mkha' nyid kyang gzugs so/_/gzugs nyid kyang nam mkha' ste/_blo gros chen po gzugs dang nam mkha'i rgyu rnam pa tha dad pa ni gzhag pa dang gzhi'i tshul du gyur pas yid ches par bya'o/_/blo gros chen po 'byung ba rnams skye ba ni phan tshun 
[\[76a\]]
[\[76a.1\]]du rang gi mtshan nyid kyi bye brag gis tha dad pa/_nam mkha' la yang mi gnas pa yin te/_de dag la'ang nam mkha' med do/_/blo gros chen po de bzhin du ri bong gi rwa ni ba lang gi rwa las ltos pa yin te/_ba lang gi rwa'ang rdul phra mor rnam par phye ste rdul phra mo rnams 
[\[76a.2\]]kyang rnam par gzhig na rdul phra mo'i mtshan nyid la'ang mi gnas na de ci las ltos te med par 'gyur/_de ste gzhan las ltos pa'i dngos po zhig na yang de yang de lta bu'i chos can no/_/de nas bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/_/
[\[76a.3\]]blo gros chen po khyod dang byang chub sems dpa' gzhan rnams kyis ri bong dang ba lang gi rwa dang /_nam mkha' dang /_gzugs su lta ba'i rnam par rtog pa dang bral ba dang /_blo gros chen po khyod kyis rang gi sems snang ba la rnam par rtog pa rjes su rtogs pa'i yid du'ang 'gyur bar bya'o/_/
[\[76a.4\]]rgyal ba'i sras dang zhing gi dkyil 'khor thams cad du'ang khyod kyis rang gi sems snang ba'i rnal 'byor bstan par bya'o/_/de nas de'i tshe bcom ldan 'das kyis tshigs su bcad pa 'di dag gsungs so/_/sna tshogs snang ba yod pa min/_/snang ba las ni sems 'byung ste/_/lus 
[\[76a.5\]]dang longs spyod gnas 'dra ba'i/_/kun gzhi mi la snang ba yin/_/sems dang yid dang rnam par shes/_/rang bzhin dang ni chos lnga dang /_/bdag med gnyis po dag pa yang /_/rnam par 'dren pa rab tu gsung /_/phan tshun du ni 'brel ba las/_/ring dang thung la sogs pa 
[\[76a.6\]]'byung /_/yod pa sgrub pa med pa ste/_/med pa sgrub pa yod pa'o/_/rdul phran du ni rdzas gzhig ste/_/gzugs la rnam par brtag mi bya/_/sems tsam rnam par gzhag pa ni/_/lta ba ngan pas gsal mi 'gyur/_/mgon po rnams ni gang gsung ba'i/_/so so rang rig spyod 
[\[76a.7\]]yul te/_/rtog pa can gyi yul ma yin/_/nyan thos rnams kyi'ang de bzhin min/_/de nas bcom ldan 'das la byang chub sems dpa' sems dpa' chen po blo gros chen pos rang gi sems snang ba'i rgyud rnam par dag par bya ba'i phyir yang gsol ba btab pa/_bcom ldan 'das rang 
[\[76b\]]
[\[76b.1\]]gi sems snang ba'i rgyud cig car ram rim gyis 'jug pas sam ji ltar rnam par dag par 'gyur/_bcom ldan 'das kyis bka' stsal pa/_blo gros chen po rang gi sems snang ba'i rgyud ni rim gyis 'jug pas rnam par 'dag ste/_cig car ni ma yin no/_/'di lta ste blo gros chen po 
[\[76b.2\]]shing a mra'i 'bras bu ni rim gyis smin par 'gyur gyi cig car ma yin no/_/blo gros chen po de bzhin du sems can rnams kyi rang gi sems snang ba'i rgyud kyang rim gyis rnam par 'dag ste/_cig car ma yin no/_/blo gros chen po 'di lta ste rdza mkhan ni snod rnams rim gyis byed de 
[\[76b.3\]]cig car ma yin no/_/blo gros chen po de bzhin du de bzhin gshegs pa yang sems can rnams kyi rang gi sems snang ba'i rgyud rim gyis rnam par sbyong ste cig car ma yin no/_/blo gros chen po 'di lta ste/_sa chen po las rtswa dang /_shing gel pa dang /_sman dang nags tshal rnams 
[\[76b.4\]]rim gyis 'jug pas skye'i cig car ma yin no/_/de bzhin du blo gros chen po de bzhin gshegs pa yang sems can rnams kyi rang gi sems snang ba'i rgyud rim gyis sbyong ste cig car ma yin no/_/blo gros chen po 'di lta ste/_bzhad gad dang /_rol mo dang /_glu dang /_pi bang dang /_sil 
[\[76b.5\]]snyan dang /_ri mo dag la mkhas pa ni rim gyis 'byung gi cig car ma yin no/_/de bzhin du blo gros chen po de bzhin gshegs pa yang sems can thams cad kyi rang gi sems snang ba'i rgyud rim gyis rnam par sbyong ste cig car ma yin no/_/blo gros chen po 'di lta ste/_me long gi nang du 
[\[76b.6\]]gzugs kyi gzugs brnyan snang ba thams cad rnam par rtog pa med par cig car snang ngo /_/de bzhin du blo gros chen po de bzhin gshegs pa yang sems can thams cad kyi rang gi sems snang ba'i rgyud rnam par mi rtog cing snang ba med pa'i spyod yul rnams cig car rnam par sbyong ngo /_/blo 
[\[76b.7\]]gros chen po 'di lta ste zla ba dang nyi ma'i dkyil 'khor ni 'od zer gyis gzugs su snang ba thams cad cig car mngon par byed do/_/de bzhin du blo gros chen po de bzhin gshegs pa yang sems can rang gi sems snang ba'i gnas ngan len gyi bag chags dang bral ba rnams la rgyal ba 
[\[77a\]]
[\[77a.1\]]ye shes bsam gyis mi khyab pa'i yul dang /_spyod yul cig car yang dag par ston to/_/blo gros chen po 'di lta ste/_kun gzhi rnam par shes pa ni rang gi sems snang ba'i lus dang /_gnas dang /_longs spyod kyi yul cig car rnam par ston to/_/de bzhin 
[\[77a.2\]]du blo gros chen po rgyu 'dra ba'i sangs rgyas kyang cig car sems can gyi spyod yul yongs su smin par byas te/_'og min gyi pho brang dang /_gzhal med khang gi gnas kyi rnal 'byor gyi rnal 'byor can du gzhag go/_/blo gros chen po 'di lta ste/_chos nyid kyi sangs rgyas ni cig car rgyu 
[\[77a.3\]]'dra ba dang /_sprul pa'i 'od zer gyis rnam par mdzes so/_/de bzhin du blo gros chen po 'phags pa so so rang gi rig pa'i chos kyi mtshan nyid kyang yod pa dang /_med pa'i lta ba ngan pa rnam par zlog pas cig car rnam par mdzes so/_/gzhan yang blo gros chen po chos nyid dang 
[\[77a.4\]]'dra bar 'byung ba'i sangs rgyas ni sgyu ma'i yan lag rnam pa mang po'i skyes bu de'i bdag nyid ma yin pa sna tshogs la mngon par zhen pa/_mi dmigs pa'i phyir rang dang spyi'i mtshan nyid du gtogs pa'i chos thams cad rang gi sems snang ba'i bag chags rgyu'i mtshan nyid dang 'brel ba 
[\[77a.5\]]yongs su brtags pa'i rang bzhin la mngon par zhen pa'i rgyu las byung bar ston to/_/blo gros chen po gzhan yang yongs su brtags pa'i rang bzhin 'byung ba'i mtshan nyid ni/_gzhan gyi dbang gi rang bzhin la mngon par zhen pa las 'byung ngo /_/blo gros chen po 'di lta ste/_rtswa 
[\[77a.6\]]dang shing dang gyo mo la brten te sgyu ma'i sngags dang /_mir ldan pa las sems can thams cad kyi gzugs kyi yan lag phun sum tshogs shing sna tshogs kyi gzugs 'chang ba'i sgyu ma'i skyes bu'i gzugs sems can gyi lus rang bzhin gcig tu ma grub pa/_rnam par rtog pa rnam 
[\[77a.7\]]pa sna tshogs kyis rnam par brtags pa snang ste/_blo gros chen po de ltar snang yang de'i bdag nyid ma yin no/_/de bzhin du blo gros chen po gzhan gyi dbang gi rang bzhin la kun brtags pa'i rang bzhin rnam par rtog pa'i sems sna tshogs rnam pa mang po'i mtshan nyid du snang ngo /_/
[\[77b\]]
[\[77b.1\]]blo gros chen po dngos po yongs su rtog pa'i mtshan nyid du mngon par zhen pa'i bag chags la yongs su rtog pas kun brtags pa'i rang bzhin gyi mtshan nyid du 'gyur te/_blo gros chen po 'di ni 'dra bar byung ba'i sangs rgyas kyi bshad pa'o/_/blo gros chen po chos nyid kyi sangs rgyas 
[\[77b.2\]]ni sems kyi rang bzhin gyi mtshan nyid dang bral ba/_'phags pa so so rang gis rig pa'i spyod yul rnam par gzhog go/_/blo gros chen po 'phrul pas sprul pa'i sangs rgyas rnams ni sbyin pa dang /_bsam gtan dang /_tshul khrims dang /_ting nge 'dzin dang /_sems dang /_
[\[77b.3\]]shes rab dang /_ye shes dang /_phung po dang khams dang skye mched dang rnam par thar pa dang /_rnam par shes pa 'jug pa'i mtshan nyid rab tu phye ba rgyu ba rnam par gzhag go/_/mu stegs can gyi lta ba bas gzugs med pa'i ting nge 'dzin gyi rim pa'i mtshan nyid kyang ston to/_/blo 
[\[77b.4\]]gros chen po chos nyid kyi sangs rgyas ni dmigs pa med cing dmigs pa dang bral ba/_bya ba dang /_dbang po dang /_tshad ma'i mtshan nyid thams cad las rnam par log pa/_byis pa dang /_nyan thos dang /_rang sangs rgyas dang /_mu stegs can bdag gi mtshan nyid la mngon par 
[\[77b.5\]]chags pas mngon par zhen pa rnams kyi yul ma yin par ston to/_/blo gros chen po de bas na 'phags pa so so rang gi rig pa'i khyad par gyi mtshan nyid la brtson par bya'o/_/khyod kyis rang gi sems kyi mtshan nyid snang ba'ang rnam par log par lta bar gyis shig_/blo gros chen 
[\[77b.6\]]po gzhan yang nyan thos kyi theg pa'i tshul rab tu dbye ba'i mtshan nyid ni rnam pa gnyis so/_/'di lta ste/_'phags pa so so rang gis rig pa'i khyad par gyi mtshan nyid dang /_dngos por rnam par rtog pa'i rang bzhin la mngon par zhen pa'i mtshan nyid do/_/blo gros chen po de la nyan 
[\[77b.7\]]thos rnams kyi 'phags pa so so rang gis rig pa'i khyad par gyi mtshan nyid gang zhe na/_'di lta ste/_stong pa nyid dang /_bdag med pa dang /_sdug bsngal ba dang /_mi rtag pa'i yul gyi bde ba las skyo ba dang /_rgyun chad pas phung po dang /_khams dang /_skye mched dang /_rang dang 
[\[78a\]]
[\[78a.1\]]spyi'i phyi rol rnam par 'jig pa med pa'i mtshan nyid yang dag pa ji lta ba bzhin yongs su shes pas sems mnyam par gzhog ste/_blo gros chen po rang gi sems mnyam par bzhag nas nyan thos rnams bsam gtan dang rnam par thar pa dang /_ting nge 'dzin dang lam dang 'bras 
[\[78a.2\]]bu dang /_snyoms par 'jug pa dang /_rnam par grol ba dang /_bag chags bsam gyis mi khyab pa yongs su gyur pa shi 'pho dang bral ba/_'phags pa so so rang gis rig pa'i bde ba la gnas pa lhag par rtogs par 'gyur ro/_/blo gros chen po 'di ni nyan thos rnams kyi 
[\[78a.3\]]'phags pa so so rang gis rig pa'i mtshan nyid do/_/blo gros chen po nyan thos rnams kyi 'phags pa so so rang gis rig pa'i gnas kyi bde ba khong du chud nas/_byang chub sems dpa' sems dpa' chen pos sngon sems can rnams la snying brtse bar bltas te/_bdag gi smon 
[\[78a.4\]]lam mngon par bsgrubs pa'i phyir 'gog pa'i sgo'i bde ba dang /_mnyam par gzhag pa'i bde ba ni mngon du mi bya'o/_/blo gros chen po 'di ni nyan thos rnams kyi 'phags pa so so rang gis rig pa'i mtshan nyid kyi bde ba ste/_'phags pa so so rang gis rig pa'i mtshan nyid kyi 
[\[78a.5\]]bde ba de la byang chub sems dpas bslab par mi bya'o/_/blo gros chen po yang nyan thos rnams kyi dngos po rnam par rtog pa'i rang bzhin la mngon par zhen pa gang zhe na/_'di lta ste/_sngon po dang /_ser po dang /_dro ba dang /_gsher ba dang /_g.yo ba dang /_sra ba'i 'byung ba chen po rnams 
[\[78a.6\]]byed pa med par 'byung ba dang /_rang dang spyi'i mtshan nyid dang /_rigs pa dang /_lung dang /_tshad ma shin tu 'brel ba rnams mthong nas de'i rang bzhin la mngon par zhen pa'i rnam par rtog pa 'byung ngo /_/blo gros chen po 'di ni byang chub sems dpas khong du chud nas bzlog par bya'o/_/
[\[78a.7\]]chos la bdag med pa'i mtshan nyid la rjes su zhugs pas gang zag la bdag med pa'i mtshan nyid du lta ba phyir bzlog ste/_sa'i rim pa'i mtshams sbyor ba la gnas par bya'o/_/blo gros chen po 'di ni nyan thos rnams kyi dngos por rnam par rtog pa'i rang bzhin la mngon par zhen pa'i mtshan 
[\[78b\]]
[\[78b.1\]]nyid ces gang smras pa de'i phyir bshad de/_de nas bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das kyis 'phags pa so so rang gis rig pa'i spyod yul don dam pa rtag pa bsam gyis mi khyab pa bshad de/_
[\[78b.2\]]bcom ldan 'das de bzhin du mu stegs byed pa dag kyang rgyu rnams rtag pa dang /_bsam gyis mi khyab par smra ba mchis so/_/bcom ldan 'das kyis bka' stsal pa/_blo gros chen po mu stegs byed pa rnams kyi rgyu ni rtag pa dang /_bsam gyis mi khyab pa nyid 'thob par mi 'gyur 
[\[78b.3\]]ro/_/de ci'i phyir zhe na/_blo gros chen po mu stegs byed pa rnams kyi rtag pa dang /_bsam gyis mi khyab pa ni rgyu'i rang gi mtshan nyid dang ldan pa ma yin te/_blo gros chen po gang gi rtag pa dang /_bsam gyis mi khyab pa de rgyu'i rang gi mtshan nyid dang mi ldan pa'i rtag pa dang /_
[\[78b.4\]]bsam gyis mi khyab ces bya bar yang gang gis ji ltar mngon par bya/_blo gros chen po de ste rtag pa dang /_bsam gyis mi khyab par smra ba rgyu'i rang gi mtshan nyid dang ldan pa zhig yin na ni rgyu la rag lus pa'i rgyu'i mtshan nyid yin pas mi rtag par 'gyur te/_rtag pa dang /_bsam gyis mi khyab pa 
[\[78b.5\]]ma yin no/_/blo gros chen po nga'i don dam pa rtag pa dang /_bsam gyis mi khyab pa ni don dam pa'i rgyu'i mtshan nyid dang ldan pa ste/_yod pa dang med pa dang bral ba/_'phags pa so so rang gis rig pa'i mtshan nyid kyi phyir mtshan nyid dang ldan pa'o/_/don dam pa'i ye shes rgyur gyur pas na rgyu 
[\[78b.6\]]dang ldan pa'o/_/yod pa dang med pa dang bral bas nam byas pa'i nam mkha' dang /_mya ngan las 'das pa dang /_'gog pa'i dpe dang chos 'dra bas rtag pa ste/_de'i phyir blo gros chen po 'di ni mu stegs byed pa'i rtag pa dang /_bsam gyis mi khyab par smra ba dang 'thun pa ma yin no/_/
[\[78b.7\]]blo gros chen po rtag pa dang /_bsam gyis mi khyab pa 'di ni de bzhin gshegs pa rnams kyi 'phags pa so so rang gi ye shes kyis thugs su chud par bya ba'i de bzhin nyid de/_de bas na blo gros chen po byang chub sems dpa' sems dpa' chen pos rtag pa dang /_bsam gyis 
[\[79a\]]
[\[79a.1\]]mi khyab pa 'phags pa so so rang gi ye shes kyis khong du chud par bya ba'i phyir brtson par bya'o/_/blo gros chen po gzhan yang mu stegs byed pa rnams kyi rtag pa dang /_bsam gyis mi khyab pa ni dngos po med pa mi rtag pa'i mtshan nyid kyi rgyu las gyur pa'i phyir mi rtag 
[\[79a.2\]]pa'o/_/bdag gis byas pa'i rgyu'i mtshan nyid kyis rab tu phye bas rtag pa ma yin no/_/blo gros chen po de ste mu stegs byed pa rnams kyi rtag pa dang /_bsam gyis mi khyab pa byas pa'i dngos po med pas rtag pa nyid du mthong nas rjes su dpog pa'i blos rtag pa yin na ni/_blo 
[\[79a.3\]]gros chen po rgyu 'di nyid kyis nga'i yang byas pa'i dngos po med pas rtag pa nyid du mthong nas rgyu med par bstan pa'i phyir rtag pa'o/_/blo gros chen po de ste mu stegs byed pa rnams kyi rtag pa dang /_bsam gyis mi khyab pa rgyu dang mtshan nyid dang ldan pa zhig yin na ni rgyu dang rang gi mtshan nyid kyi 
[\[79a.4\]]dngos po med pas blo gros chen po rtag pa dang /_bsam gyis mi khyab pa ri bong gi rwa dang mtshungs te/_blo gros chen po mu stegs byed pa rnams kyi ni tshig gi rnam par rtog pa tsam du 'gyur ro/_/de ci'i phyir zhe na/_'di lta ste/_blo gros chen po ri bong gi rwa ni rang gi rgyu dang /_mtshan nyid 
[\[79a.5\]]med pa'i phyir tshig gi rnam par rtog pa tsam mo/_/blo gros chen po nga'i rtag pa dang /_bsam gyis mi khyab pa ni 'phags pa so so rang gis rig pa'i mtshan nyid rgyur gyur pa'i phyir byas pa dang /_dngos po dang dngos po med pa'i rnam par spangs pas na rtag pa ste/_phyi rol gyi dngos po med pa 
[\[79a.6\]]dang /_rtag pa las rjes su dpog pa'i phyir rtag pa ma yin no/_/blo gros chen po phyi rol med pa'i phyir rtag pa dang /_rtag pa las rjes su dpog pa'i phyir bsam gyis mi khyab pa dang /_rtag pa gang gis des ni rtag pa dang /_bsam gyis mi khyab pa de'i rang gi rgyu dang /_mtshan nyid mi 
[\[79a.7\]]shes so/_/blo gros chen po de dag ni 'phags pa so so rang gi ye shes kyis khong du chud pas spyod yul las phyi rol du gyur pa ste/_gtam byar rung ba ma yin no/_/blo gros chen po gzhan yang 'khor ba dang /_mya ngan las 'das pa'i khyad par mi shes pa 'khor ba'i sdug bsngal rnam par rtog 
[\[79b\]]
[\[79b.1\]]pa'i 'jigs pas skrag pa dag mya ngan las 'das pa tshol te/_blo gros chen po dngos po la rnam par rtog pa thams cad med pa dang /_dbang po rnams kyi yul ma 'ongs pa rgyun chad pas mya ngan las 'da' bar rnam par rtog gi_/blo gros chen po so so rang gis rig pa'i ye shes kun gzhir 
[\[79b.2\]]gyur pa sngon du btang ba ma yin no/_/blo gros chen po de'i phyir skyes bu blun po de dag theg pa gsum du smra ba yin te/_sems tsam du rtog pa snang ba med par ni mi smra'o/_/blo gros chen po de ltar de dag 'das pa dang /_ma 'ongs pa dang /_da ltar byung ba'i de bzhin gshegs pa rnams kyi rang 
[\[79b.3\]]gi sems snang ba'i spyod yul mngon par mi shes pa ste/_blo gros chen po phyi rol gyi snang ba sems kyi spyod yul du mngon par zhen pa de dag 'khor ba'i 'gro ba'i 'khor lor rab tu 'khor ro/_/blo gros chen po gzhan yang 'das pa dang /_ma 'ongs pa dang /_da ltar byung ba'i de bzhin gshegs 
[\[79b.4\]]pa rnams chos thams cad ma skyes par ston to/_/de ci'i phyir zhe na/_'di lta ste/_blo gros chen po rang gi sems snang ba'i dngos po med pa dang /_yod pa dang /_med pa las skye ba med pa'i phyir dngos po thams cad ni ma skyes pa ste/_blo gros chen po chos thams cad ni ri bong dang /_rta dang /_
[\[79b.5\]]bong bu dang /_rnga mo'i rwa dang mtshungs pa'o/_/blo gros chen po byis pa so so'i skye bo rnams kyis yang dag pa ma yin par yongs su brtags pa'i rang bzhin du rnam par brtags pa'i phyir dngos po thams cad ni ma skyes pa ste/_blo gros chen po dngos po thams cad ni rang bzhin gyi mtshan nyid skye ba ni 
[\[79b.6\]]'phags pa so so rang gis rig pa'i ye shes kyi spyod yul te/_byis pa rnams kyi rnam par rtog pa gnyis kyi spyod yul gyi rang bzhin ma yin no/_/blo gros chen po lus dang /_longs spyod dang /_gnas kyi rnam pa'i rang bzhin gyi mtshan nyid kun gzhi rnam par shes pa gzung ba dang /_'dzin 
[\[79b.7\]]pa'i mtshan nyid du 'jug pa la byis pa skye ba dang /_gnas pa dang /_'jig pa'i lta ba gnyis su lhung ba'i bsam pa can rnams yod pa dang /_med pa las dngos po thams cad skye ba rnam par rtog gis/_blo gros chen po 'di la khyod kyis brtson par bya'o/_/blo gros chen po gzhan yang mngon 
[\[80a\]]
[\[80a.1\]]par rtogs par 'gyur ba'i rigs lnga yod de/_lnga gang zhe na/_'di ltar nyan thos kyi theg pa mngon par rtogs par 'gyur ba'i rigs dang /_rang sangs rgyas kyi theg pa mngon par rtogs par 'gyur ba'i rigs dang /_de bzhin gshegs pa'i theg pa mngon par rtogs par 
[\[80a.2\]]'gyur ba'i rigs dang /_gang du'ang ma nges pa'i rigs dang /_rigs med pa dang lnga'o/_/blo gros chen po nyan thos kyi theg pa mngon par rtogs par 'gyur ba'i rigs ji ltar khong du chud par bya zhe na/_gang phung po dang /_khams dang /_skye mched dang /_rang dang spyi'i mtshan nyid yongs su shes 
[\[80a.3\]]pa khong du chud par 'gyur ba bstan na lus kyi spu ldang zhing de'i blo mtshan nyid yongs su 'dris par bya ba'i shes pa la 'jug la rten cing 'brel bar 'byung ba dang tha mi dad pa'i mtshan nyid yongs su 'dris par bya ba ma yin pa 'di blo gros chen po 'di ni nyan thos kyi theg pa mngon par rtogs par 'gyur ba'i 
[\[80a.4\]]rigs te/_nyan thos kyi theg pa mngon par rtogs pa'i lta bas sa drug dang lnga dag tu kun nas ldang ba'i nyon mongs pa rab tu spangs nas bag chags kyi nyon mongs pa rab tu ma spangs pa bsam gyis mi khyab pa'i 'chi 'pho dang ldan pa de ni bdag gi skye ba zad do/_/tshangs par spyod pa la gnas so/_/
[\[80a.5\]]bya ba byas so/_/zhes yang dag par seng ge'i sgra sgrog cing /_de la sogs pa smras nas gang zag la bdag med pa yongs su 'dris pa nas mya ngan las 'das pa'i bar gyi blor 'gyur ro/_/blo gros chen po gzhan dag ni bdag dang /_sems can dang /_srog dang /_gso ba dang /_skyes bu 
[\[80a.6\]]dang /_gang zag yod par khong du chud pas mya ngan las 'das pa tshol lo/_/blo gros chen po yang gzhan dag ni dngos po thams cad rgyu la rag las par mthong nas mya ngan las 'das pa 'dod pa'i blor 'gyur te/_blo gros chen po chos la bdag med par mthong ba med pa'i phyir thar ba ni med do/_/
[\[80a.7\]]blo gros chen po 'di ni nyan thos kyi theg pa mngon par rtogs par 'gyur ba dang /_mu stegs can gyi rigs 'byung ba ma yin pa la 'byung ba'i blo can te/_blo gros chen po 'di la khyod kyis lta ba ngan pa rnam par bzlog pa'i phyir brtson par bya'o/_/blo gros chen po de la rang sangs rgyas kyi theg pa mngon 
[\[80b\]]
[\[80b.1\]]par rtogs par 'gyur ba'i rigs ni gang gcig pu'i phyir mngon par rtogs pa bstan pa na mchi ma dang /_snying yer zhes lus kyi spu ldang bar 'gyur zhing 'du 'dzi med pa'i rkyen gyis dngos po la mngon par zhen pa dang /_rang gi lus kyi rdzu 'phrul sna tshogs rnam pa mang po bsnor ba dang /_zung gi cho 'phrul 
[\[80b.2\]]bstan pa rab tu bshad na dga' bar 'gyur ba yin te/_de ni rang sangs rgyas kyi theg pa mngon par rtogs par 'gyur ba'i rigs can du shes nas/_rang sangs rgyas kyi theg pa mngon du rtogs par 'gyur ba dang /_rjes su 'thun pa'i gtam bya'o/_/blo gros chen po 'di ni rang sangs rgyas kyi theg pa 
[\[80b.3\]]mngon par rtogs par 'gyur ba'i rigs can gyi mtshan nyid do/_/blo gros chen po de la de bzhin gshegs pa'i theg pa mngon par rtogs par 'gyur ba'i rigs ni rnam pa gsum ste/_'di ltar rang bzhin gyi rang bzhin med pa'i chos mngon par rtogs par 'gyur ba'i rigs dang /_khong du chud pa 
[\[80b.4\]]bdag gi so so rang gi mngon par rtogs par 'gyur ba'i rigs dang /_sangs rgyas kyi zhing phyi rol yangs pa mngon par rtogs par 'gyur ba'i rigs so/_/blo gros chen po de rnam pa gsum po 'di dag las gang yang rung ba zhig bstan pa dang /_rang gi sems snang ba'i lus dang /_kun gzhi dang /_
[\[80b.5\]]longs spyod dang /_gnas bsam gyis mi khyab pa'i yul bstan pa na mi 'jigs mi skrag skrag par mi 'gyur na/_de ni de bzhin gshegs pa'i theg pa mngon par rtogs par 'gyur ba'i rigs can du shes par bya ste/_blo gros chen po 'di ni de bzhin gshegs pa'i theg pa mngon par rtogs 
[\[80b.6\]]par 'gyur ba'i rigs can gyi mtshan nyid do/_/blo gros chen po ma nges pa'i rigs can ni gsum po 'di dag bstan pa'i tshe gang la dga' ba de la rjes su sbyar bar bya'o/_/blo gros chen po 'di ltar rigs rnam par dgod pa 'di ni yongs su sbyong ba'i sa ste/_snang ba med pa'i sa la 'jug pa'i phyir 
[\[80b.7\]]rnam par dgod par bya'o/_/so so rang gi kun gzhi la rang gi nyon mongs pa'i bag chags dag nas chos la bdag med pa mthong ba'i phyir ting nge 'dzin gyi bde ba la gnas pa thob nas nyan thos rnams kyang rgyal ba'i sku'i sku nyid rab tu 'thob par 'gyur ro/_/de nas bcom ldan 'das kyis tshigs 
[\[81a\]]
[\[81a.1\]]su bcad pa 'di dag gsungs so/_/rgyun du zhugs pa'i 'bras bu dang /_/lan cig 'ong ba'i de bzhin te/_/phyir mi 'ong ba'i 'bras bu dang /_/dgra bcom nyid kyang sems bslad pa'o/_/byis pa blo zhan rnams la ni/_/theg pa gsum dang theg pa gcig_/theg pa med 
[\[81a.2\]]pa'ang nga smra ste/_/'phags pa rnams la dben pa nyid/_/rnam rig gnyis po spangs pa ni/_/dam pa'i don gyi sgo mo ste/_/theg pa gsum du rnam dgod pa/_/snang med la gnas ga la yod/_/bsam gtan rnams dang tshad med dang /_/gzugs med rnams dang ting nge 'dzin/_/
[\[81a.3\]]'du shes 'gog pa ma lus par/_/sems tsam la ni yod pa min/_/blo gros chen po de la 'dod chen pa rnams kyi thar par mi 'dod pa ji ltar 'byung zhe na/_'di lta ste/_dge ba'i rtsa ba thams cad spangs pa dang /_thog ma med pa'i dus kyi sems can thams cad kyi phyir smon pa'o/_/de la 
[\[81a.4\]]dge ba'i rtsa ba thams cad spangs pa gang zhe na/_'di ltar byang chub sems dpa'i sde snod la 'di dag ni thar pa dang 'thun pa'i mdo dang /_'dul ba ma yin no zhes smra bas spong zhing skur pa yin te/_dge ba'i rtsa ba thams cad spangs pa'i phyir mya ngan las mi 'da'o/_/blo gros chen po gnyis 
[\[81a.5\]]su na byang chub sems dpa' sems dpa' chen po 'di ltar sems can thams cad yongs su mya ngan las ma 'das kyi bar du bdag kyang mya ngan las mi 'da'o/_/zhes srid par smon lam dang /_thabs sngon du btang bas de'i phyir mya ngan las mi 'da'o/_/blo gros chen po 'di ni yongs su mya 
[\[81a.6\]]ngan las mi 'da' ba'i chos can rnams kyi rang gi mtshan nyid de/_des 'dod chen pa rnams kyi tshul rab tu 'thob par 'gyur ro/_/blo gros chen pos yang gsol ba/_bcom ldan 'das 'di la shin tu mya ngan las mi 'da' ba gang lags/_bcom ldan 'das kyis bka' stsal pa/_blo gros 
[\[81a.7\]]chen po de la byang chub sems dpa'i 'dod chen pa ni chos thams cad thog ma nas mya ngan las 'das par shes nas shin tu mya ngan las mi 'da' ste/_dge ba'i rtsa ba thams cad spong ba'i 'dod chen pa ni ma yin no/_/blo gros chen po dge ba'i rtsa ba thams cad spong ba'i 'dod chen pa yang de bzhin gshegs 
[\[81b\]]
[\[81b.1\]]pa rnams kyi byin gyi rlabs kyis brgya la gal te na dge ba'i rtsa ba yongs su sbyong bar 'gyur ro/_/de ci'i phyir zhe na/_blo gros chen po 'di ltar de bzhin gshegs pa rnams kyi ni sems can thams cad yongs su ma btang ngo /_/blo gros chen po de ltar de'i phyir byang chub sems dpa'i 'dod chen pa rnams 
[\[81b.2\]]ni yongs su mya ngan las mi 'da'o/_/gzhan yang blo gros chen po byang chub sems dpa' sems dpa' chen pos rang bzhin gyi mtshan nyid gsum la mkhas par bya'o/_/blo gros chen po de la kun brtags pa'i rang bzhin ni mtshan ma las 'byung ste/_blo gros chen po mtshan ma las kun brtags 
[\[81b.3\]]pa'i rang bzhin ji ltar 'byung zhe na/_de la blo gros chen po gzhan gyi dbang gi rang bzhin ni dngos po'i mtshan ma'i mtshan nyid lta bur snang ba ste/_blo gros chen po de la dngos po'i mtshan ma'i mtshan nyid la mngon par zhen pa ni de bzhin gshegs pa dgra bcom pa yang dag par rdzogs pa'i sangs rgyas 
[\[81b.4\]]rnams ming la mngon par zhen pa'i mtshan nyid dang /_dngos po'i mtshan ma la mngon par zhen pa'i mtshan nyid kyis kun brtags pa'i rang bzhin dang /_rnam pa gnyis su 'jog go/_/blo gros chen po de la dngos po'i mtshan ma la mngon par zhen pa'i mtshan nyid ni 'di lta ste/_nang dang phyi'i chos la 
[\[81b.5\]]mngon par zhen pa'o/_/blo gros chen po mtshan ma'i mtshan nyid la mngon par zhen pa ni 'di lta ste/_nang dang phyi rol gyi chos de dag nyid kyi rang dang spyi'i mtshan nyid yongs su shes shing khong du chud pa'o/_/blo gros chen po de ni kun brtags pa'i rang bzhin gyi mtshan nyid gnyis pa'o/_/de la gnas 
[\[81b.6\]]shing mi dmigs pa las 'byung ba de gzhan gyi dbang ngo /_/blo gros chen po de la yongs su grub pa'i rang bzhin gang zhe na/_'di lta ste/_mtshan ma dang ming dang dngos po'i mtshan nyid rnam par rtog pa dang bral ba'i de bzhin nyid 'phags pa'i ye shes rtogs pa thob pas 'phags pa so so rang gis rig 
[\[81b.7\]]pa'i ye shes kyi spyod yul te/_blo gros chen po yongs su grub pa'i rang bzhin 'di ni de bzhin gshegs pa rnams kyi snying po thugs so/_/de nas de'i tshe bcom ldan 'das kyis tshigs su bcad pa 'di gsungs so/_/ming dang mtshan ma kun rtog pa/_/rang bzhin gnyis kyi mtshan nyid de/_/yang 
[\[82a\]]
[\[82a.1\]]dag shes dang de bzhin nyid/_/yongs su grub pa'i mtshan nyid do/_/blo gros chen po 'di ni chos lnga'i rang bzhin gyi mtshan nyid rab tu 'byed pa zhes bya ba'i chos kyi rnam grangs 'phags pa so so rang gis rig pa'i ye shes kyi spyod yul te de la khyod dang byang chub sems dpa' 
[\[82a.2\]]gzhan rnams kyis kyang bslab par bya'o/_/gzhan yang blo gros chen po byang chub sems dpa' sems dpa' chen pos bdag med pa gnyis kyi mtshan nyid shes pa rab tu dbye ba la mkhas par bya'o/_/blo gros chen po de la bdag med pa gnyis kyi mtshan nyid gang zhe na/_ming dang gzugs 
[\[82a.3\]]la sogs pa 'dzin pa la mngon par zhen pa'i phyir dbang po thams cad las rnam par shes pa 'byung ba ni 'di lta ste/_mi shes pa dang /_las dang sred pa las byung ba'i phung po dang /_khams dang /_skye mched bdag dang bdag gi ba med pa rang gi sems snang ba'i snod dang lus dang gzhir bdag 
[\[82a.4\]]gi sems kyis brtags pa rnams shes par byed de/_'bab chu dang /_sa bon dang /_mar me dang /_rlung dang /_sprin lta bu skad cig ma gcig nas gcig tu tha dad pas so sor gyur pa g.yo ba spre'u dang sbrang ma lta bu yul mi gtsang ba la spyod pa mgon med pa me ltar chog mi shes pa thog ma med 
[\[82a.5\]]pa'i dus nas spros pa'i yul gyi bag chags kyi rgyu las byung ba zo ba chu skor gyi 'khrul 'khor gyi 'khor lo ltar 'khor ba srid pa'i 'gro ba'i 'khor lo la lus rnam pa sna tshogs kyi gzugs 'chang ba sgyu ma dang ro langs dang 'khrul 'khor lta bur 'jug cing 'byung ste/_blo gros chen po gang mtshan nyid 
[\[82a.6\]]'di la mkhas pa'i shes pa de ni gang zag la bdag med par shes pa zhes bya'o/_/blo gros chen po de la chos la bdag med par shes pa gang zhe na/_'di lta ste/_phung po dang khams dang skye mched rnams kyi kun brtags pa'i mtshan nyid kyi rang bzhin rtogs pa ste/_blo gros chen po 
[\[82a.7\]]ji ltar phung po dang /_khams dang skye mched rnams bdag la [{]stsogs [,]sogs [}]pa dang bral zhing phung po 'dus pa tsam ste las dang sred pa'i rgyu'i srad bus sbrel ba phan tshun rkyen du gyur pas g.yo ba med par 'byung ba de bzhin du/_blo gros chen po phung po dag rang dang spyi'i mtshan nyid dang yang bral ba ste/_
[\[82b\]]
[\[82b.1\]]yang dag pa ma yin par kun brtags pa'i mtshan nyid kyi rnam par rtog pas rab tu phye ba la byis pa rnams rnam par rtog gi 'phags pa rnams kyis ni ma yin te/_blo gros chen po chos thams cad la sems dang yid dang rnam par shes pa dang chos lnga dang rang bzhin dang bral bar rnam par 
[\[82b.2\]]sgom pa'i byang chub sems dpa' sems dpa' chen po ni chos la bdag med pa la mkhas pa yin no/_/blo gros chen po byang chub sems dpa' sems dpa' chen po chos bdag med pa la mkhas pa ni snang ba med pa rab tu rtogs pa'i phyir ring po mi thogs par byang chub sems dpa'i 
[\[82b.3\]]sa dang po thob ste/_sa'i mtshan nyid rab tu dbye ba khong du chud pa'i phyir rab tu dga' ba'i 'og tu sa dgu la yang mkhas par byas nas chos kyi sprin rab tu thob bo//_//de de la gnas nas sgyu ma'i rang bzhin gyi spyod yul la rab tu 'byed pas mngon par grub pa dang /_pad mo lta bu'i gzhal 
[\[82b.4\]]med khang chen por rin po che'i pad mo'i rgyal po chen po rin po che dang /_mu tig du mas rab tu brgyan pa la 'dug ste/_de dang 'thun pa'i rgyal ba'i sras rnams kyis yongs su bskor cing sangs rgyas kyi zhing thams cad nas byung ba'i sangs rgyas kyi phyag gi dbang bskur bas 'khor los 
[\[82b.5\]]sgyur ba'i bu bzhin du mngon par dbang bskur ro/_/sangs rgyas kyi sras kyi sa las 'das nas 'phags pa so so rang gis rig pa'i chos khong du chud pa'i phyir chos la bdag med pa mthong bas chos kyi sku la mnga' mdzad pa'i de bzhin gshegs par 'gyur te/_blo gros chen po 'di ni rang 
[\[82b.6\]]gi chos la bdag med pa'i mtshan nyid do/_/blo gros chen po de la khyod dang byang chub sems dpa' gzhan dag gis kyang bslab par bya'o//_//'phags pa lang kar gshegs pa/_bam po gsum pa/_de nas yang bcom ldan 'das la byang chub sems 
[\[82b.7\]]dpa' sems dpa' chen po blo gros chen pos 'di skad ces gsol to/_/bcom ldan 'das ji ltar bdag dang byang chub sems dpa' gzhan sgro 'dogs pa dang skur pa'i lta ba ngan pa rnam par spangs pa'i blo can rnams myur du bla na med pa yang dag par rdzogs pa'i byang chub tu mngon par 'tshang 
[\[83a\]]
[\[83a.1\]]rgya zhing mngon par sangs rgyas nas kyang rtag pa dang /_sgro 'dogs pa dang /_skur pa dang chad par lta ba rnam par spangs te/_khyod kyi sangs rgyas kyi tshul la mi skur bar 'gyur bar sgro 'dogs pa dang /_skur pa'i mtshan nyid bdag la bshad du gsol/_de nas bcom 
[\[83a.2\]]ldan 'das kyis byang chub sems dpa' sems dpa' chen po blo gros chen pos yang gsol ba btab par thugs su chud nas tshigs su bcad pa 'di dag gsungs so/_/sgro 'dogs pa dang skur pa dag_/sems tsam la ni yod pa min/_/lus dang longs spyod gnas lta bu'i/_/
[\[83a.3\]]sems ni su dag mi shes pa/_/sgro 'dogs pa dang skur pa la/_/mi mkhas de dag rab tu spyod/_/de nas bcom ldan 'das kyis tshigs su bcad pa 'di nyid kyi don bstan pa'i phyir yang 'di skad ces bka' stsal to/_/blo gros chen po med pa la sgro 'dogs pa ni rnam pa bzhi ste/_
[\[83a.4\]]rnam pa bzhi gang zhe na/_'di lta ste med pa'i mtshan nyid la sgro 'dogs pa dang /_med pa'i lta bar sgro 'dogs pa dang /_med pa'i rgyur sgro 'dogs pa dang /_med pa'i dngos por sgro 'dogs pa ste/_blo gros chen po 'di ni sgro 'dogs pa rnam pa bzhi'o/_/blo gros chen po skur pa gang zhe na/_
[\[83a.5\]]'di lta ste/_sgro 'dogs pa'i lta ba ngan pa 'di nyid mi dmigs par rab tu 'byed pa med pa'i phyir skur bar 'gyur te/_blo gros chen po 'di ni sgro 'dogs pa dang /_skur pa'i mtshan nyid do/_/blo gros chen po gzhan yang med pa'i mtshan nyid la sgro 'dogs pa'i mtshan nyid gang zhe na/_'di lta 
[\[83a.6\]]ste/_phung po dang /_khams dang /_skye mched rnams kyi rang dang spyi'i mtshan nyid la 'di ni 'di lta ste/_de bzhin nyid kyi gzhan du ma yin no zhes mngon par zhen pa'o/_/blo gros chen po 'di ni med pa'i mtshan nyid la sgro 'dogs pa'i mtshan nyid de/_blo gros chen po med pa'i mtshan nyid la sgro 
[\[83a.7\]]'dogs pa'i rnam par rtog pa 'di ni thog ma med pa'i dus kyi spros pa gnas ngan len gyi bag chags sna tshogs la mngon par zhen pa las 'byung ste/_blo gros chen po 'di ni med pa'i mtshan nyid la sgro 'dogs pa'i mtshan nyid do/_/blo gros chen po med pa'i lta bar sgro 'dogs pa ni gang phung po dang /_
[\[83b\]]
[\[83b.1\]]khams dang /_skye mched de dag nyid la bdag dang /_sems can dang /_srog dang /_gso ba dang /_skyes bu dang /_gang zag tu lta ba ngan par sgro 'dogs pa yin te/_blo gros chen po 'di ni med pa'i lta bar sgro 'dogs pa zhes bya'o/_/blo gros chen po med pa'i rgyur sgro 'dogs pa ni 
[\[83b.2\]]'di lta ste/_sngon rgyu las ma skyes pa'i rnam par shes pa phyis sgyu ma lta bur sngon ma byung zhing med pa las mig dang /_gzugs dang /_snang ba'i rgyu dang /_dran pa sngon du 'jug pa las 'byung ngo /_/med pa las byung nas kyang yang 'jig par 'gyur te/_blo gros chen po 'di ni med pa'i rgyur 
[\[83b.3\]]sgro 'dogs pa'o/_/blo gros chen po med pa'i dngos por sgro 'dogs pa ni 'di lta ste/_nam mkha' dang /_'gog pa dang /_mya ngan las 'das pa ma byas pa'i dngos por mngon par zhen cing sgro 'dogs pa'o/_/blo gros chen po chos 'di dag thams cad ni dngos po dang /_dngos po med 
[\[83b.4\]]pa las rnam par log pa/_ri bong dang /_rta dang /_bong bu dang /_rnga mo'i rwa dang /_skra shad 'dzings pa lta bu yod pa dang /_med pa'i phyogs dang bral ba ste/_blo gros chen po byis pa rang gi sems snang ba tsam du ma rtogs pa'i blo can rnams sgro 'dogs pa dang /_skur pas rnam par rtog 
[\[83b.5\]]ste/_'phags pa rnams kyis ni ma yin no/_/'di ni blo gros chen po dngos po med par rnam par rtog pas sgro 'dogs pa dang /_skur pa'i mtshan nyid do/_/de bas na bla gros chen po sgro 'dogs pa dang /_skur pa'i lta ba dang bral bar bya'o/_/blo gros chen po gzhan yang byang chub sems 
[\[83b.6\]]dpa' rnams ni sems dang /_yid dang /_yid kyi rnam par shes pa dang /_chos lnga dang /_rang bzhin dang /_bdag med pa gnyis kyi mtshan nyid khong du chud par rtogs pas gzhan la phan pa'i phyir gzugs dang /_cha byad du 'dzin pa yin no/_/gzhan gyi dbang la gnas pa kun 
[\[83b.7\]]brtags pa'i rang bzhin ltar sna tshogs kyi gzugs can yid bzhin gyi nor bu lta bu sangs rgyas kyi zhing thams cad kyi dkyil 'khor du dong ste/_de bzhin gshegs pa thams cad las rmi lam dang /_sgyu ma dang /_mig yor dang /_gzugs brnyan dang /_chu'i zla ba'i tshul 'dra ba'i chos skye 
[\[84a\]]
[\[84a.1\]]ba dang /_'jig pa dang /_rtag pa dang /_chad pa dang bral ba thams cad dang /_nyan thos dang /_rang sangs rgyas thams cad kyi theg pa dang bral ba'i chos bstan pa dag mngon du nyan cing ting nge 'dzin brgya stong rab tu thob pa nas/_ting nge 'dzin bye ba khrag khrig brgya stong gi bar du 
[\[84a.2\]]yang rab tu 'thob ste/_thob nas kyang sangs rgyas mchod pa la brtson par ting nge 'dzin de dag gis zhing nas zhing du 'dong ngo /_/skye ba dang /_lha'i pho brang dang /_gnas thams cad du'ang dkon mchog gsum yang dag par bstan te/_sangs rgyas kyi gzugs su byas shing nyan thos dang /_byang 
[\[84a.3\]]chub sems dpa'i tshogs kyis yongs su bskor nas yod pa dang med pa'i phyogs las rnam par bzlog pa'i phyir rang gi sems snang ba tsam la 'jug pas phyi rol gyi dngos po med par ston par byed do/_/de nas bcom ldan 'das kyis de'i tshe tshigs su bcad pa 'di gsungs so/_/gang tshe 
[\[84a.4\]]'jig rten sems tsam du/_/rgyal ba'i sras kyis rab mthong ba/_/de tshe tshogs su gyur pa'i sku/_/gzas shing byed pa kun spangs pa/_/stobs dang mngon shes dbang ldan pa/_/de dag gis ni thob par 'gyur/_/de nas yang bcom ldan 'das la byang chub sems dpa' sems dpa' 
[\[84a.5\]]chen po blo gros chen pos gsol ba btab pa/_bcom ldan 'das stong pa nyid dang /_mi skye ba dang /_mi gnyis pa dang /_rang bzhin ma mchis pa'i mtshan nyid rtogs pa ji lta bus bdag dang byang chub sems dpa' gzhan rnams kyang mchis pa dang /_ma mchis par rnam par rtog pa yongs 
[\[84a.6\]]su spangs te/_myur du bla na med pa yang dag par rdzogs pa'i byang chub tu mngon par 'tshang rgya bar 'gyur ba'i chos thams cad kyi stong pa nyid dang /_mi skye ba dang /_mi gnyis pa dang /_rang bzhin ma mchis pa'i mtshan nyid bdag la bshad du gsol/_de nas bcom ldan 'das kyis byang chub 
[\[84a.7\]]sems dpa' sems dpa' chen po blo gros chen po la 'di skad ces bka' stsal to/_/blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas byang chub sems dpa' sems dpa' chen po blo gros chen po 
[\[84b\]]
[\[84b.1\]]bcom ldan 'das la phyir nyan to/_/bcom ldan 'das kyis de la 'di skad ces bka' stsal to/_/blo gros chen po stong pa nyid do stong pa nyid do zhes bya ba 'di ni kun brtags pa'i rang bzhin gyi tshig ste/_blo gros chen po kun brtags pa'i rang bzhin la mngon par zhen pas stong pa nyid dang /_mi 
[\[84b.2\]]skye ba dang /_dngos po med pa dang /_mi gnyis pa dang /_rang bzhin med pa'i dngos por smra ba yin no/_/blo gros chen po de la mdor na stong pa nyid rnam pa bdun te/_'di ltar mtshan nyid stong pa nyid dang /_dngos po'i rang bzhin stong pa nyid dang /_srid pa stong pa nyid dang /_mi srid pa stong pa nyid 
[\[84b.3\]]dang /_chos thams cad brjod du med pa stong pa nyid dang /_don dam pa 'phags pa'i ye shes stong pa chen po nyid dang /_gcig gis gcig stong pa nyid dang bdun no/_/blo gros chen po de la mtshan nyid stong pa nyid gang zhe na/_'di lta ste/_dngos po thams cad ni rang dang spyi'i mtshan nyid 
[\[84b.4\]]kyis stong ngo /_/blo gros chen po 'dus pa phan tshun du ltos pa dang rab tu dbye ba'i khyad par med pa'i phyir rang dang spyi'i mtshan nyid du 'jug pa med de/_blo gros chen po bdag dang pha rol dang gnyis ka med pa'i phyir mtshan nyid gnas pa med pas na de'i phyir dngos po thams cad mtshan nyid stong pa zhes bya'o/_/
[\[84b.5\]]blo gros chen po dngos po'i rang bzhin stong pa nyid gang zhe na/_'di lta ste/_blo gros chen po rang gi rang bzhin gyis dngos po skye ba med pa'i phyir chos thams cad dngos po'i rang bzhin gyis stong pa nyid yin te/_de'i phyir dngos po'i rang bzhin stong pa nyid ces bya'o/_/blo gros chen po srid pa'i stong pa 
[\[84b.6\]]nyid gang zhe na/_'di lta ste/_bdag dang bdag gi dang bral ba'i phung po rnams te/_rgyu dang /_rigs pa dang /_byed pa dang /_las dang /_'byor pa las skye zhing 'byung ste/_de'i phyir srid pa'i stong pa nyid ces bya'o/_/blo gros chen po mi srid pa'i stong pa nyid gang zhe na/_'di lta ste/_
[\[84b.7\]]phung po rnams la mya ngan las 'das pa sngon mi srid pa yin te/_de'i phyir mi srid pa stong pa nyid ces bya'o/_/blo gros chen po brjod du med pa'i stong pa nyid gang zhe na/_'di lta ste/_kun brtags pa'i rang bzhin brjod du med pa'i phyir chos thams cad brjod du med pa'i stong pa nyid de/_de'i phyir 
[\[85a\]]
[\[85a.1\]]brjod du med pa stong pa nyid ces bya'o/_/blo gros chen po don dam pa 'phags pa'i ye shes stong pa nyid chen po gang zhe na/_'di lta ste/_bdag gi so so rang gi 'phags pa'i ye shes khong du chud pa ni lta ba dang /_nyes pa'i bag chags thams cad kyis stong ste/_de'i phyir 
[\[85a.2\]]don dam pa 'phags pa'i ye shes stong pa chen po nyid ces bya'o/_/blo gros chen po gcig gis gcig stong pa nyid gang zhe na/_'di lta ste/_gang na ci med pa de ni des stong zhes bya'o/_/'di lta ste/_blo gros chen po [{]ri dgas [,]ri dwags [}]'dzin gyi ma'i khang pa na glang po dang /_ba lang dang /_lug la 
[\[85a.3\]]sogs pa med kyang dge slong dang /_dge slong ma la sogs pas ni stong pa nyid ma yin no zhes ngas bshad de/_de ni de dag gis stong ngo zhes bya yang /_blo gros chen po khang pa yang khang pa'i dngos po med pa ma yin/_dge slong rnams kyang dge slong gi ngo bor med pa ma yin te/_glang po dang /_ba 
[\[85a.4\]]lang dang /_lug la sogs pa'i dngos po de dag gud na mi 'khod pa'ang ma yin no/_/blo gros chen po de bzhin du chos thams cad kyi rang dang spyi'i mtshan nyid ni gcig la gcig med de/_de'i phyir gcig gis gcig stong pa nyid ces bya'o/_/blo gros chen po 'di ni stong pa nyid rnam pa bdun 
[\[85a.5\]]te/_blo gros chen po gcig gis gcig stong pa nyid 'di ni kun gyi tha shal te/_de ni khyod kyis yongs su spang bar bya'o/_/blo gros chen po rang yang mi skye/_ting nge 'dzin gyi gnas skabs ma gtogs par yang mi skye la/_mi skye ba yang ma yin te/_de'i phyir ma skyes pa dang /_rang bzhin 
[\[85a.6\]]med pa dang /_'thad pa med pa las dgongs te/_dngos po thams cad rang bzhin med pa zhes bya'o/_/blo gros chen po skad cig ma'i rgyud kyi rgyun med pa dang /_gzhan du 'gyur bar snang ba'i phyir chos thams cad rang bzhin med pa ste/_de'i phyir dngos po thams cad ni rang bzhin med pa zhes 
[\[85a.7\]]bya'o/_/blo gros chen po mi gnyis pa'i mtshan nyid gang zhe na/_'di lta ste/_grib ma dang /_nyi ma lta bu dang /_ring po dang /_thung ngu dang /_nag po dang /_dkar po lta bu dag gnyis su rab tu phye ba'i rnams so so tha dad pa ma yin no/_/blo gros chen po de bzhin du 'khor ba dang /_mya ngan 
[\[85b\]]
[\[85b.1\]]las 'das pa ltar chos thams cad mi gnyis pa ste/_blo gros chen po de ni mtshan nyid tha dad pa'i rgyu yod pa'i phyir ro/_/mya ngan las 'das pa gang na ba de na 'khor ba med/_'khor ba gang na ba de na'ang mya ngan las 'das pa med de/_de'i phyir chos thams cad 'khor ba dang /_mya ngan las 
[\[85b.2\]]'das pa ltar mi gnyis so zhes bya'o/_/de bas na blo gros chen po stong pa nyid dang /_mi skye ba dang /_mi gnyis pa dang /_rang bzhin med pa'i mtshan nyid la brtson par bya'o/_/de nas de'i tshe bcom ldan 'das kyis tshigs su bcad pa 'di dag gsungs so/_/'khor ba rmi lam sgyu 
[\[85b.3\]]'dra dang /_/rtag dang chad pa spangs pa yi/_/rtag tu stong pa nyid bshad kyang /_/las ni rnam par mi 'jig go/_/mya ngan 'das dang nam mkha' dang /_/'gog pa gnyis po nyid kyang ste/_/ma byas par ni byis pas rtog_/'phags pas yod med spangs par ro/_/de nas 
[\[85b.4\]]yang bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/_/blo gros chen po stong pa nyid dang /_mi skye ba dang /_mi gnyis pa dang /_rang bzhin med pa'i mtshan nyid sangs rgyas thams cad kyi mdo sde'i nang du chud pa 'di ni 
[\[85b.5\]]mdo sde gang du yang rung ste/_de dag tu don 'di nyid khong du chud par bya'o/_/blo gros chen po mdo sde de ni sems can thams cad kyi bsam pa bzhin du bstan pa don 'khrul pa yin te de ni de kho na rnam par gzhag pa'i gtam ma yin no/_/blo gros chen po 'di lta ste dper na smig rgyu ba ni [{]ri dgas [,]ri dwags [}]slu 
[\[85b.6\]]ba yin te/_chu'i dngos por mngon par zhen pas mngon par zhen par byed de/_de la chu med do/_/blo gros chen po de bzhin du mdo sde bstan pa'i chos thams cad kyang byis pa rnams kyi rang gi rnam par rtog pa mgu bar bya ba yin te/_de ni 'phags pa'i ye shes rnam par dgod pa'i gtam ni ma 
[\[85b.7\]]yin no/_/de bas na blo gros chen po khyod kyis don gyi rjes su 'brang bar bya'i/_bstan pa brjod pa la mngon par chags par mi bya'o/_/de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das kyis mdo sde 
[\[86a\]]
[\[86a.1\]]brjod pa las de bzhin gshegs pa'i snying po gsungs pa de/_bcom ldan 'das kyis rang bzhin gyis 'od gsal ba rnam par dag pas thog ma nas rnam par dag pa nyid mtshan sum cu rtsa gnyis dang ldan pa/_sems can thams cad kyi lus kyi nang na mchis par brjod de/_
[\[86a.2\]]bcom ldan 'das kyis rin po che rin thang chen po gos dri ma can gyis yongs su dkris pa ltar phung po dang /_khams dang /_skye mched kyi gos kyis yongs su dkris pa/_'dod chags dang /_zhe sdang dang /_gti mug gi zil gyis non pa/_yongs su rtog pa'i dri mas dri ma can du gyur 
[\[86a.3\]]pa/_rtag pa dang /_brtan pa ther zug par ni brjod na/_bcom ldan 'das de bzhin gshegs pa'i snying por smra ba 'di mu stegs byed kyi bdag tu smra ba dang ji ltar mi 'dra ba lags/_bcom ldan 'das mu stegs byed rnams kyang rtag pa med pa/_byed pa med pa/_yon tan med pa/_
[\[86a.4\]]khyab pa mi 'jig pa'o zhes bdag tu smra ba ston par bgyid do/_/bcom ldan 'das kyis bka' stsal pa/_blo gros chen po nga'i de bzhin gshegs pa'i snying po bstan pa ni mu stegs can gyi bdag tu smra ba dang mtshungs pa ma yin te/_blo gros chen po de bzhin gshegs pa dgra bcom pa yang 
[\[86a.5\]]dag par rdzogs pa'i sangs rgyas rnams ni stong pa nyid dang /_yang dag pa'i mtha' dang /_mya ngan las 'das pa dang /_ma skyes pa dang /_mtshan ma med pa dang /_smon pa med pa la sogs pa'i tshig gi don rnams la/_de bzhin gshegs pa'i snying por bstan par byas nas/_byis pa 
[\[86a.6\]]rnams bdag med pas 'jig par 'gyur ba'i gnas rnam par spang ba'i don du de bzhin gshegs pa'i snying po'i sgo bstan pas rnam par mi rtog pa'i gnas snang ba med pa'i spyod yul ston te/_'di la blo gros chen po ma 'ongs pa dang /_da ltar byung ba'i byang chub sems dpa' sems dpa' 
[\[86a.7\]]chen po rnams kyis bdag tu mngon par zhen par mi bya'o/_/blo gros chen po dper na rdza mkhan ni 'jim pa'i rdul gyi phung po gcig las lag pa dang /_bzo dang /_lag zungs dang /_chu dang /_srad bu dang /_nan tan ldan pa las snod rnam pa sna tshogs byed do/_/blo gros chen po de 
[\[86b\]]
[\[86b.1\]]bzhin du de bzhin gshegs pa rnams kyang chos la bdag med pa rnam par rtog pa'i mtshan nyid thams cad rnam par log pa de nyid shes rab dang /_thabs la mkhas pa dang ldan pa rnam pa sna tshogs kyis de bzhin gshegs pa'i snying por bstan pa'am/_bdag med par bstan pas kyang rung 
[\[86b.2\]]ste/_rdza mkhan bzhin du tshig dang /_yi ge'i rnam grangs rnam pa sna tshogs kyis ston to/_/de ltar de'i phyir blo gros chen po de bzhin gshegs pa'i snying por bstan pas mu stegs byed kyi bdag tu smra ba'i bstan pa dang mi 'dra'o/_/blo gros chen po de ltar de bzhin gshegs pa rnams 
[\[86b.3\]]kyi mu stegs byed bdag tu smra ba la mngon par zhen pa rnams drang ba'i phyir de bzhin gshegs pa'i snying po bstan pas de bzhin gshegs pa'i snying po ston te/_yang dag pa ma yin pa'i bdag tu rnam par rtog pa'i lta bar lhung ba'i bsam pa can dag rnam par thar pa gsum gyi spyod yul la 
[\[86b.4\]]gnas pa'i bsam pa dang ldan zhing /_myur du bla na med pa yang dag par rdzogs pa'i byang chub tu mngon par 'tshang rgya bar ji ltar 'gyur zhe na/_blo gros chen po de'i don du de bzhin gshegs pa dgra bcom pa yang dag par rdzogs pa'i sangs rgyas rnams de bzhin gshegs pa'i snying po ston par 
[\[86b.5\]]mdzad do/_/de lta bas na 'di ni mu stegs byed bdag tu smra ba dang mtshungs pa ma yin no/_/blo gros chen po de lta bas na mu stegs byed kyi lta ba rnam par bzlog pa'i phyir de bzhin gshegs pa'i snying po bdag med pa'i rjes su 'jug par bya'o/_/de nas de'i tshe bcom ldan 'das kyis 
[\[86b.6\]]tshigs su bcad pa 'di gsungs so/_/gang zag rgyun dang phung po dang /_/de bzhin rkyen dang rdul dag dang /_/gtso bo dbang po byed pa dag_/sems tsam pa la rnam par brtags/_/de nas byang chub sems dpa' sems dpa' chen po blo gros chen pos ma 'ongs pa'i skye bo'i tshogs 
[\[86b.7\]]la bltas nas yang bcom ldan 'das la gsol ba btab pa/_bcom ldan 'das ji ltar byang chub sems dpa' sems dpa' chen po rnams rnal 'byor chen po'i rnal 'byor can du 'gyur ba'i rnal 'byor mngon par rtogs pa bdag la bshad du gsol/_bcom ldan 'das kyis bka' 
[\[87a\]]
[\[87a.1\]]stsal pa/_blo gros chen po chos bzhi dang ldan pa'i byang chub sems dpa' sems dpa' chen po rnams rnal 'byor chen po'i rnal 'byor can du 'gyur ro/_/bzhi gang zhe na/_'di lta ste/_rang gi sems snang ba rnam par sgom pa dang /_skye ba dang /_gnas pa dang /_
[\[87a.2\]]'jig pa'i lta ba rnam par spong ba dang /_phyi rol gyi dngos po dngos po med par rtogs pa dang /_'phags pa so so rang gi ye shes khong du chud par mos pa yin te/_blo gros chen po chos bzhi po 'di dag dang ldan pa'i byang chub sems dpa' sems dpa' chen po rnams rnal 'byor chen po'i 
[\[87a.3\]]rnal 'byor can du 'gyur ro/_/blo gros chen po de la ji ltar na byang chub sems dpa' sems dpa' chen po rang gi sems snang ba sgom pa la mkhas pa yin zhe na/_'di lta ste/_'di ltar khams gsum 'di ni rang gi sems tsam ste/_bdag dang bdag gi dang bral ba g.yo ba med pa/_blang ba 
[\[87a.4\]]dang dor ba dang bral ba/_thog ma med pa'i dus kyi spros pa'i gnas ngan len gyi bag chags la mngon par zhen pas bsgos pa/_khams gsum gyi gzugs rnam pa sna tshogs la nye bar spyod pas 'brel ba/_lus dang /_longs spyod dang /_gnas dang /_'gro bar rnam par rtog 
[\[87a.5\]]pa'i rjes su song bar snang ngo /_/zhes rab tu rtog ste/_blo gros chen po de ltar na byang chub sems dpa' sems dpa' chen po rang gi sems snang ba rnam par sgom pa la mkhas pa yin no/_/blo gros chen po ji ltar na byang chub sems dpa' sems dpa' chen po skye ba dang /_gnas pa dang /_
[\[87a.6\]]'jig pa'i lta ba rnam par spangs pa yin zhe na/_'di lta ste/_dngos po thams cad ni sgyu ma dang /_rmi lam gyi gzugs skye ba dang 'dra bar bdag dang /_gzhan dang gnyis ka med pa'i phyir mi skye ste/_rang gi sems snang ba tsam gyi rjes su 'brang ba dang /_phyi rol gyi dngos po med par mthong bas 
[\[87a.7\]]rnam par shes pa rnams 'jug pa med pa dang /_rkyen rnams kyang phung po dang /_spungs pa med par mthong nas khams gsum rnam par rtog pa'i rkyen las byung bar mthong nas/_phyi nang gi chos thams cad mi dmigs shing rang bzhin med pa rjes su mthong ba'i phyir skye ba'i lta ba rnam par log 
[\[87b\]]
[\[87b.1\]]nas/_sgyu ma la sogs pa'i chos kyi rang bzhin du rjes su rtogs pas mi skye ba'i chos la bzod pa rab tu 'thob ste/_sa brgyad la gnas nas sems dang /_yid dang /_yid kyi rnam par shes pa dang /_chos lnga dang /_rang bzhin dang /_bdag med pa gnyis rtogs pa rab tu gyur pa khong du chud 
[\[87b.2\]]pa'i phyir yid kyi lus kyang rab tu 'thob bo/_/bcom ldan 'das ci'i slad du yid kyi lus zhes bgyi/_bcom ldan 'das kyis bka' stsal pa/_blo gros chen po yid kyi lus zhes bya ba ni yid ltar thogs pa med cing mgyogs par 'gro ba'i phyir yid kyi lus zhes bya ste/_blo gros chen po 'di lta 
[\[87b.3\]]ste/_yid ni ri dang /_rtsig pa dang /_'bab chu dang /_shing la sogs pa la thogs pa med par dpag tshad brgya stong du mar sngon mthong ba dang /_myong ba'i yul rjes su dran zhing rang gi sems kyi rgyun ma chad pa'i lus thogs pa med pa'i 'gros kyis 'jug go/_/blo gros chen po de bzhin du yid kyi 
[\[87b.4\]]lus kyang thob ma thag tu sgyu ma dang 'dra ba'i ting nge 'dzin gyis stobs dang /_dbang dang /_mngon par shes pa dang /_ye shes dang /_mtshan nyid kyi me tog rgyas pa 'phags pa'i ris su lhan cig skyes pa 'gro ba la thogs pa med par sngon gyi smon lam gyi yul rjes su dran zhing sems can yongs su smin par 
[\[87b.5\]]bya ba'i phyir yid bzhin du 'jug ste/_de ltar na blo gros chen po byang chub sems dpa' sems dpa' chen po skye ba dang /_gnas pa dang /_'jig pa'i lta ba rnam par spangs pa yin no/_/blo gros chen po de la ji ltar na byang chub sems dpa' sems dpa' chen po phyi rol gyi dngos po dngos po med par 
[\[87b.6\]]rtogs pa la mkhas pa yin zhe na/_blo gros chen po 'di lta ste/_dngos po thams cad ni smig rgyu dang /_rmi lam dang /_skra shad 'dzings pa lta bu'o/_/dngos po thams cad ni thog ma med pa'i dus kyi spros pa'i gnas ngan len gyi rnam par rtog pa'i bag chags rnam pa sna tshogs la mngon par 
[\[87b.7\]]zhen pa'i rgyu las byung ba yin te/_rang bzhin med pa'o zhes yang dag par mthong nas 'phags pa so so rang gi ye shes kyis rtogs pa'i yul la mngon par mos so/_/blo gros chen po chos 'di bzhi dang ldan pa'i byang chub sems dpa' sems dpa' chen po ni rnal 'byor chen po'i rnal 'byor can yin no/_/
[\[88a\]]
[\[88a.1\]]blo gros chen po de la khyod kyis brtson par gyis shig_/de nas yang bcom ldan 'das la byang chub sems dpa' sems dpa' chen po blo gros chen pos gsol ba btab pa/_bcom ldan 'das rgyu dang rkyen gyi mtshan nyid rtogs pa gang gis bdag dang byang chub sems dpa' gzhan 
[\[88a.2\]]rnams mchis pa dang /_ma mchis par lta ba'i rnam par rtog pa dang bral zhing dngos po thams cad rim gyis dang /_cig car skye bar rnam par mi rtog par mi 'gyur ba'i chos thams cad kyi rgyu dang /_rkyen gyi mtshan nyid bdag la bshad du gsol/_bcom ldan 'das kyis bka' stsal pa/_blo 
[\[88a.3\]]gros chen po chos thams cad kyi rten cing 'brel par 'byung ba'i mtshan nyid rnam pa gnyis te/_'di ltar phyi'i dang /_nang gi'o/_/blo gros chen po de la phyi'i rten cing 'brel par 'byung ba ni 'jim pa'i gong bu dang /_lag zungs dang /_'khor lo dang /_srad bu dang /_chu dang /_mi'i nan tan 
[\[88a.4\]]la sogs pa'i rkyen rnams kyis rdza ma 'byung ngo /_/blo gros chen po ji ltar 'jim pa'i gong bu las rdza ma 'byung ba de bzhin du thags las snam bu dang /_rtsi skyang las re lde dang /_sa bon las myu gu dang /_srub ma la sogs pa mi'i nan tan dang /_zho las mar 'byung ba 'di ni blo gros chen po phyi'i rten 
[\[88a.5\]]cing 'brel par 'byung ba snga ma snga ma las phyi ma phyi mar 'byung ba'o/_/blo gros chen po de la nang gi rten cing 'brel par 'byung ba ni 'di lta ste/_ma rig pa dang /_sred pa dang /_las dang /_chos 'di dag la sogs pa ni rten cing 'brel par 'byung ba zhes bya ba'i ming 'thob bo/_/blo gros chen po 'di 
[\[88a.6\]]dag las skyes pa'i phung po dang /_khams dang /_/skye mched ces bya ba'i chos de dag kyang rten cing 'brel par 'byung ba zhes bya ba'i ming 'thob ste/_de dag ni khyad par med pa las byis pa rnams kyis brtags so/_/blo gros chen po de la rgyu ni rnam pa drug ste/_'di ltar 'byung bar 'gyur ba'i rgyu 
[\[88a.7\]]dang /_'brel ba'i rgyu dang /_mtshan nyid kyi rgyu dang /_byed pa'i rgyu dang /_snang bar byed pa'i rgyu dang /_ltos pa'i rgyu dang drug go/_/de la blo gros chen po 'byung bar 'gyur ba'i rgyu ni phyi nang gi chos rnams skye ba'i phyir rgyu'i bya ba byed do/_/blo gros chen po 'brel ba'i rgyu ni phyi nang gi phung po dang /_sa bon 
[\[88b\]]
[\[88b.1\]]la sogs pa 'byung ba'i dmigs pa'i bya ba byed do/_/blo gros chen po mtshan nyid kyi rgyu ni de ma thag tu byed pa'i mtshan nyid dang 'brel ba skyed do/_/blo gros chen po byed pa'i rgyu ni dbang bar gtogs pa'i bya ba byed de/_'khor los sgyur ba'i rgyal po bzhin no/_/blo gros chen po snang bar byed pa'i rgyu ni 
[\[88b.2\]]rnam par rtog pa'i dngos po skyes pa'i mtshan nyid snang ba'i bya ba byed de/_gzugs la sogs pa la mar me bzhin no/_/blo gros chen po ltos pa'i rgyu ni rnam par ldog pa'i dus na rnam par mi rtog pa'i dngos po 'byung ba'i phyir rgyun gyi bya ba mi 'chad par byed do/_/'di dag ni blo gros chen po byis pa so so'i 
[\[88b.3\]]skye bo rnams kyis rang gi sems kyi rnam par rtog pas brtags pa ste/_rim gyis 'jug pas kyang ma yin no/_/cig car yang mi 'byung ngo /_/de ci'i phyir zhe na/_blo gros chen po gal te cig car 'byung na ni rgyu'i mtshan nyid du ma red pa'i phyir bya ba dang byed pa'i bye brag kyang med par 'gyur ro/_/de ste rim 
[\[88b.4\]]gyis 'jug pas 'byung na ni mtshan nyid du ma red pa'i bdag nyid las rim gyis 'jug par mi 'byung ste/_blo gros chen po bu ma skyes par pha zhes gdags pa dang 'dra bar rtog pa pa rnams kyi rim gyis 'jug pas 'brel pa'i tshul yang mi rung ngo /_/blo gros chen po rgyu dang /_dmigs pa dang /_de ma thag 
[\[88b.5\]]pa dang /_bdag po'i rkyen la sogs pas bskyed par bya ba dang /_skyed pa'i phyir rim gyis 'jug pas mi skye ste/_blo gros chen po kun brtags pa'i rang bzhin la mngon par zhen pa'i mtshan nyid kyi phyir rim gyis sam cig car mi skye'o/_/blo gros chen po rang gi sems snang ba'i lus dang /_
[\[88b.6\]]longs spyod can yin pa'i phyir rang dang /_spyi'i mtshan nyid phyi rol gyi dngos po med pa'i phyir rim gyis sam cig car yang mi skye ste/_gzhan du na rang gi sems snang ba'i rnam par rtog pas rnam par brtags pa'i phyir rnam par shes pa 'byung ngo /_/blo gros chen po de lta bas na khyod kyis rgyu dang rkyen 
[\[88b.7\]]dang /_byed pa dang ldan pa'i mtshan nyid rim pa'am cig car du lta ba dang bral bar bya'o/_/de la 'di skad ces bya ste/_'di la gang yang rkyen rnams kyis/_/skye ba med cing 'gag pa med/_/btags pa'i rkyen rnams kho na ni/_/skye zhing 'gag par 'gyur yin no/_/skye 'jig rkyen la 'brel 
[\[89a\]]
[\[89a.1\]]ba ni/_/rnam par bzlog par mi bya ste/_/byis pa rkyen gyis gang rtog pa/_/de ni rnam par bzlog par bya/_/bag chags rnams kyis rmongs byas sems/_/srid gsum dag na snang ba'i phyir/_/rkyen rnams yod dang med las kyang /_/chos rnams 'byung ba med 
[\[89a.2\]]pa'o/_/ma byung rkyen gyis skye ba med/_/gang yang 'gag par mi 'gyur te/_/nam mkha'i me tog mo sham bur/_/gang tshe 'dus byas mthong ba na/_/de tshe gzung dang 'dzin pa yang /_/nor bar mthong bar phyir ldog go/_/skyes med bskyed par bya ba med/_/rkyen rnams dag ni gang 
[\[89a.3\]]dag kyang /_/gag kyang gang tshe'ang yod pa min/_/spyod pa dag tu brjod pa yin/_/de nas yang bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das tshig gi rnam par rtog pa'i mtshan nyid kyi snying po tha dad pa'i bye 
[\[89a.4\]]brag shin tu rtogs pa gang gis bdag dang /_byang chub sems dpa' sems dpa' chen po gzhan rnams brjod pa dang /_brjod du ma mchis pa'i don gnyis rtogs par khong du chud nas myur du bla na med pa yang dag par rdzogs pa'i byang chub tu mngon par rdzogs par sangs rgyas te/_sems can 
[\[89a.5\]]thams cad kyi brjod pa dang /_brjod du ma mchis pa'i don gnyis kyi rtogs pa rnam par sbyong bar 'gyur ba tshig gi rnam par rtog pa'i mtshan nyid kyi snying po zhes bgyi ba'i chos kyi gzhung bcom ldan 'das kyis bdag la bshad du gsol/_bcom ldan 'das kyis bka' stsal pa/_blo gros chen 
[\[89a.6\]]po de'i phyir shin tu legs par nyon la yid la zung shig dang ngas khyod la bshad do/_/bcom ldan 'das legs so zhes gsol nas byang chub sems dpa' sems dpa' chen po blo gros chen po bcom ldan 'das la phyir nyan to/_/bcom ldan 'das kyis de la 'di skad ces bka' stsal to/_/blo 
[\[89a.7\]]gros chen po tshig gi rnam par rtog pa'i mtshan nyid rnam pa bzhi yod de/_'di ltar mtshan nyid kyi tshig dang /_rmi lam gyi tshig dang /_gnas ngan len la mngon par zhen pa'i tshig dang /_thog ma med pa'i dus kyi rnam par rtog pa'i tshig go/_/blo gros chen po de la mtshan nyid kyi tshig ni rang gi rnam 
[\[89b\]]
[\[89b.1\]]par rtog pa'i gzugs la mtshan mar mngon par zhen pa las 'byung ngo /_/blo gros chen po rmi lam gyi tshig ni sngon myong ba'i yul rjes su dran pa dang rtogs pa'i yul med pa las 'byung ngo /_/yang blo gros chen po gnas ngan len gyi rnam par rtog pa'i tshig ni sngon dgras byas pa'i las rjes su dran pa las 'byung 
[\[89b.2\]]ngo /_/blo gros chen po thog ma med pa'i dus nas rnam par rtog pa'i tshig ni thog ma med pa'i dus kyi spros pa la mngon par zhen pa'i gnas ngan len gyi rang gi sa bon las 'byung ste/_'di ni blo gros chen po tshig rnam par rtog pa'i mtshan nyid rnam pa bzhi'o/_/zhes gang brjod pa de la phyir bshad pa'o/_/
[\[89b.3\]]de nas yang bcom ldan 'das la byang chub sems dpa' sems dpa' chen po blo gros chen pos don de nyid kyi phyir gsol ba btab pa/_bcom ldan 'das da dung yang bcom ldan 'das kyis mi rnams kyis tshig rnam par rig pa rtog pa gang du ci las ji ltar gang gis 'byung ba'i tshig gi rnam par rtog 
[\[89b.4\]]pa mngon par zhen pa'i spyod yul bdag la bshad du gsol/_bcom ldan 'das kyis bka' stsal pa/_blo gros chen po tshig 'byung ba ni mgo dang brang dang /_sna dang mgul dang /_rkan dang mchu dang /_lce dang so rnams 'dus pa las 'byung ngo /_/blo gros chen pos gsol pa/_bcom ldan 
[\[89b.5\]]'das rnam par rtog pa dang tshig tu tha dad dam/_'on te gcig gam ci lags/_bcom ldan 'das kyis bka' stsal pa/_blo gros chen po tshig ni rnam par rtog pa dang /_tha dad pa'ang ma yin gcig pa'ang ma yin no/_/de ci'i phyir zhe na/_'di lta ste/_de'i rgyu las byung ba'i mtshan nyid kyi 
[\[89b.6\]]phyir tshig gi rnam par rtog par 'byung ngo /_/blo gros chen po de ste tshig 'di rnam par rtog pa dang tha dad pa zhig yin na ni/_rnam par rtog pa'i rgyu las byung ba ma yin par 'gyur ro/_/de ste gcig pa zhig yin na ni tshig de don gsal bar byed par yang mi 'gyur na/_de ni byed de de bas na tha dad 
[\[89b.7\]]pa'ang ma yin/_gcig pa'ang ma yin no/_/yang blo gros chen pos gsol pa/_bcom ldan 'das tshig nyid don dam pa lags sam/_'on te tshig gis gang brjod par bgyi ba de don dam pa lags sam ci lags/_bcom ldan 'das kyis bka' stsal pa/_blo gros chen po tshig kyang don 
[\[90a\]]
[\[90a.1\]]dam pa ma yin no/_/tshig gis gang brjod par bya ba'ang don dam pa ma yin te/_de ci'i phyir zhe na/_'di lta ste/_'phags pa'i ye shes don dam pa'i bden pa brjod pas don dam pa la 'jug pa'i phyir tshig nyid ni don dam pa ma yin no/_/blo gros chen po don dam pa ni 
[\[90a.2\]]'phags pa so so rang gis rig pa'i ye shes kyis rtogs par bya ba yin te/_tshig gi rnam par rtog pa'i blo'i spyod yul ma yin no/_/de bas na rnam par rtog pa ni don dam pa rjod par mi byed do/_/blo gros chen po tshig ni skyes nas 'jig cing mi brtan pa/_phan tshun gyi rgyu dang rkyen las byung ngo /_/
[\[90a.3\]]blo gros chen po gang phan tshun gyi rgyu dang rkyen las byung ba de ni don dam par rjod par mi byed do/_/blo gros chen po bdag dang gzhan gyi mtshan nyid med pa'i phyir tshig ni mtshan nyid rjod par mi byed do/_/blo gros chen po gzhan yang rang gi sems snang ba tsam gyi rjes su 'brang ba dang /_phyi rol gyi dngos 
[\[90a.4\]]po rnam pa tha dad pa sna tshogs kyi mtshan nyid med pas rnam par rtog pa ni don dam pa la mi rtog go/_/de bas na blo gros chen po khyod kyis tshig rnam pa sna tshogs kyi rnam par rtog pa dang bral bar bya'o/_/de la 'di skad ces bya ste/_dngos po kun gyi rang bzhin med/_/tshig kyang de bzhin med pa ste/_/
[\[90a.5\]]stong pa nyid dam stong nyid don/_/byis pas ma mthong rnam par rgyug_/dngos po thams cad rang bzhin med/_/mi yi tshig kyang brtags pa ste/_/de yang yod pa ma yin no/_/snying po rmi lam sprul 'dra bar/_/yongs su brtags par byas pa ni/_/mi 'khor mya ngan 'da' mi bya/_/ji ltar 
[\[90a.6\]]rgyal po tshong dpon dag_/'ji ba'i [{]ri dgas [,]ri dwags [}]sna tshogs kyis/_/bu rnams brid de rtser bcug cing /_/de nas [{]ri dgas [,]ri dwags [}]dngos byin pa/_/de bzhin ngas kyang chos rnams kyi/_mtshan nyid sna tshogs gzugs brnyan gyis/_/so so rang rig yang dag mtha'/_/bu rnams la ni ngas bshad 
[\[90a.7\]]do/_/de nas yang bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das chos thams cad kyi rang gi sems snang ba'i spyod yul rtogs pa/_rnam par phye ba'i mtshan nyid mchis pa dang /_ma mchis pa dang /_gcig pa 
[\[90b\]]
[\[90b.1\]]dang /_tha dad pa dang /_gnyis ka dang /_gnyis ka ma lags pa dang /_mchis pa'ang ma lags ma mchis pa'ang ma lags pa dang /_rtag pa dang /_mi rtag pa spangs pa/_mu stegs can gyi rtog pa mi rgyu ba/_'phags pa'i so so rang gi ye shes kyis mkhyen par bgyi ba/_kun 
[\[90b.2\]]brtags pa'i rang dang spyi'i mtshan nyid las rnam par log pa/_don dam pa de kho na nyid la 'jug pa/_sa'i mtshams sbyor zhing gong nas gong du rnam par dag pa'i mtshan nyid de bzhin gshegs pa'i sa la rjes su 'jug pa'i mtshan nyid sngon gyi smon lam gyis gzugs sna tshogs kyi nor bu lta 
[\[90b.3\]]bur 'jug pa/_yul mtha' yas pa'i mtshan nyid lhun gyis grub par rab tu rgyu ba 'di dag la sogs pa la ci nas kyang bdag dang byang chub sems dpa' sems dpa' chen po gzhan rnams kun brtags pa'i rang bzhin gyi rang dang /_spyi'i mtshan nyid las rnam par log pa'i lta ba can rnams 
[\[90b.4\]]su gyur te/_myur du bla na med pa yang dag par rdzogs pa'i byang chub tu mngon par sangs rgyas nas/_sems can thams cad kyi bde ba phun sum tshogs pa thams cad yongs su rdzogs par bgyi ba bdag la bshad du gsol/_bcom ldan 'das kyis bka' stsal pa/_blo gros chen po 
[\[90b.5\]]legs so legs so/_/khyod don 'di gsol ba 'debs par sems pa ni blo gros chen po khyod 'gro ba mang po la phan pa dang /_'gro ba mang po la bde ba dang /_'jig rten la snying brtse ba dang /_'gro ba phal po che'i don dang lha dang mi rnams la phan pa dang bde ba'i phyir zhugs pa ste/_blo gros 
[\[90b.6\]]chen po khyod legs so/_/blo gros chen po de'i phyir shin tu legs par nyon la yid la zung shig dang khyod la ngas bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen pos bcom ldan 'das la phyir nyan to/_/bcom ldan 
[\[90b.7\]]'das kyis de la 'di skad ces bka' stsal to/_/blo gros chen po byis pa so so'i skye bo rnams kyis rang gi sems snang ba tsam du khong du ma chud pa dang /_phyi rol gyi dngos po rnam pa sna tshogs la mngon par zhen pas yod pa dang /_med pa dang /_gcig pa dang tha dad pa dang /_gnyis ka dang /_
[\[91a\]]
[\[91a.1\]]gnyis ka ma yin pa dang /_yod pa yang ma yin med pa yang ma yin pa dang /_rtag pa dang mi rtag pa'i rang bzhin gyi bag chags kyi rgyu rnam par rtog pa la mngon par zhen pas rnam par rtog go/_/blo gros chen po 'di lta ste/_smig rgyu'i chu la dpyid kyi nyi mas gdungs pa'i 
[\[91a.2\]{]ri dgas [,]ri dwags [}]rnams chu'i dngos por rnam par rtog cing btung bar 'dod pa'i phyir rab tu rgyug ste/_rang gi sems kyi lta bas nor ba khong du ma chud pa'i phyir 'di na chu med do zhes bya bar yang mi shes so/_/de bzhin du blo gros chen po byis pa so so'i skye bo rnams kyang thog ma med pa'i dus kyi rnam pa sna 
[\[91a.3\]]tshogs kyis spros pa la rnam par rtog pas bsgos pa'i blo can/_'dod chags dang /_zhe sdang dang /_gti mug gi mes yongs su gdungs pa'i yid can/_gzugs rnam pa sna tshogs kyi yul la mngon par mos pa/_skye ba dang /_'jig pa dang /_gnas par lta ba'i bsam pa can 
[\[91a.4\]]phyi nang gi dngos po la mi mkhas pa de dag gcig pa dang /_tha dad pa dang /_yod pa dang /_med par 'dzin par rab tu lhung ngo /_/blo gros chen po 'di lta ste/_dri za'i grong khyer la grong khyer ma yin par mi mkhas pa rnams la grong khyer gyi 'du shes 'byung ste/_grong khyer lta bu de ni thog ma med 
[\[91a.5\]]pa'i dus nas grong khyer gyi sa bon gyi bag chags la mngon par zhen pa'i phyir snang ste/_blo gros chen po grong khyer de ni grong khyer yang ma yin/_grong khyer med pa'ang ma yin no/_/de bzhin du blo gros chen po rang gi sems snang ba tsam du khong du ma chud pa'i blo can thog ma med pa'i dus nas mu stegs 
[\[91a.6\]]can spros pa'i bag chags la mngon par zhen pa rnams gcig pa dang /_tha dad pa dang /_yod pa dang /_med pa'i smra ba la mngon par chags so/_/blo gros chen po 'di lta ste/_mi la la zhig nyal ba'i rmi lam du bud med dang /_skyes pa dang /_glang po dang /_rta dang /_shing rta dang 
[\[91a.7\]]rkang thang dang /_grong dang /_grong khyer dang /_grong rdal dang /_ba lang dang /_ma he dang /_nags tshal dang /_skyed mos tshal dang /_ri dang /_'bab chu dang /_rdzing rnam pa sna tshogs kyis mdzes par byas pa'i yul grong khyer rin po cher phyin pa snyam la/_sad nas de sad pa dang yul 
[\[91b\]]
[\[91b.1\]]grong khyer rin po che nyid rjes su dran na/_blo gros chen po de ji snyam du sems/_de ltar yang dag pa ma yin pa'i rmi lam rnam pa sna tshogs rjes su dran par byed pa'i skyes bu de ci mkhas pa'i rang bzhin can yin nam/_gsol pa/_bcom ldan 'das ma lags so/_/bcom ldan 'das kyis 
[\[91b.2\]]bka' stsal pa/_de bzhin du blo gros chen po byis pa so so'i skye bo lta ba ngan pas zin pa mu stegs can gyi blo can dag rang gi sems snang ba'i dngos po rmi lam lta bur khong du ma chud pa rnams gcig pa dang /_tha dad pa dang /_yod pa dang /_med par lta ba la rten to/_/blo gros chen po 'di lta 
[\[91b.3\]]ste/_ri mo bris pa'i gzhi mthon dman med pa la byis pa rnams mthon dman du rnam par rtog go/_/de bzhin du blo gros chen po ma 'ongs pa'i dus na mu stegs can gyi lta ba ngan pa'i bag chags kyi bsam pa rnam par rtog pa shin tu rgyas pa de dag gcig pa dang /_tha dad pa dang /_gnyis ka 
[\[91b.4\]]dang /_gnyis ka ma yin pa'i smra ba la mngon par zhen pa dang /_bdag nyid kyang brlag la/_yod pa dang med pa'i phyogs kyis dben par gyur pa/_skye ba med par smra ba dag la yang med pa pa zhes zer ba dag 'byung ste/_'di dag ni rgyu dang /_'bras bu la skur pa dge ba dkar po'i phyogs kyi 
[\[91b.5\]]rgyu lta ba ngan pas rtsa ba nas phyung ba yin gyi/_'di dag ni legs par 'dod pa rnams kyis ring du spang bar bya'o/_/zhes zer te/_bdag dang gzhan dang gnyis ka'i lta bar lhung ba'i bsam pa can/_yod pa dang med par rnam par brtags nas sgro 'dogs pa dang /_skur pa'i lta ba ngan par 
[\[91b.6\]]lhung ba'i bsam pa can de dag sems can dmyal ba la gzhol bar 'gyur ro/_/blo gros chen po 'di lta ste/_rab rib can dag skra shad 'dzings pa mthong ba dang /_'di ni ngo mtshar to/_/'di ni ngo mtshar 'de re/_kye grogs po rnams ltos shig ces zer te/_skra shad 'dzings pa de ni mthong ba 
[\[91b.7\]]dang /_ma mthong ba'i phyir shin tu yod pa'ang ma yin te med pa'ang ma yin no/_/de bzhin du blo gros chen po mu stegs can gyi lta ba ngan pa rnam par rtog pa'i bsam pa la mngon par zhen pa dag yod pa dang med pa'i phyogs dang /_gcig pa dang /_tha dad pa dang /_gnyis ka dang /_gnyis ka ma 
[\[92a\]]
[\[92a.1\]]yin pa'i smra ba la mngon par zhen cing dam pa'i chos la skur pa rnams bdag dang gzhan dag kyang log par ltung bar byed do/_/blo gros chen po 'di lta ste/_'khor lo ma yin yang mgal me'i 'khor lo la byis pa rnams 'khor lo'i dngos por yongs su rtog ste/_mkhas pa rnams 
[\[92a.2\]]ni ma yin no/_/de bzhin du blo gros chen po lta ba ngan pa'i mu stegs can gyi bsam par lhung ba rnams srid par skye ba kun tu yang gcig pa dang /_tha dad pa dang /_gnyis ka dang /_gnyis ka ma yin par yongs su rtog go/_/blo gros chen po 'di lta ste/_char 'bab pa'i tshe chu las chu bur 
[\[92a.3\]]'byung ba nor bu shel 'dra bar snang ba de la byis pa rnams nor bu shel gyi dngos por mngon par zhen cing rab tu rgyug ste/_blo gros chen po chu'i chu bur de dag ni gzung ba dang /_gzung du med pa'i phyir nor bu'ang ma yin/_nor bu ma yin pa'ang ma yin no/_/de bzhin du blo gros chen po mu stegs can 
[\[92a.4\]]gyi lta ba rnam par rtog pa'i bsam pa'i bag chags kyis bsgos pa rnams rkyen rnams kyis med pa las skye ba dang /_yod pa las kyang 'jig par smra bar 'gyur ro/_/blo gros chen po gzhan yang tshad ma gsum gyi yan lag so sor gzhag par bya ste/_'phags pa'i ye shes so so rang gis rig par 
[\[92a.5\]]bya ba'i rang bzhin gnyis las rnam par grol ba la/_dngos po'i rang bzhin du yod do zhes rnam par rtog par 'gyur te/_blo gros chen po rnal 'byor can sems dang /_yid dang /_yid kyi rnam par shes pa'i gnas shin tu gyur pa/_rang gi sems snang ba'i gzung ba dang 'dzin pa'i rnam par rtog 
[\[92a.6\]]pa rab tu spangs pa/_de bzhin gshegs pa'i sa 'phags pa so so rang gis rig pa'i ye shes thob pa rnams la ni dngos po dang /_dngos po med pa'i 'du shes mi 'byung ngo /_/blo gros chen po rnal 'byor can de lta bu'i tshul gyi yul can rnams la/_gal te dngos po dang dngos po med par 'dzin pa 
[\[92a.7\]]zhig 'jug tu zin na ni de nyid de dag gi bdag tu 'dzin pa dang /_gso bar 'dzin pa dang /_skyes bur 'dzin pa dang /_gang zag tu 'dzin par 'gyur ro/_/blo gros chen po gang 'di ltar dngos po'i rang bzhin dang /_rang dang spyi'i mtshan nyid bstan pa 'di ni blo gros chen po sprul pa'i sangs rgyas kyis 
[\[92b\]]
[\[92b.1\]]bstan pa ste/_chos nyid kyi sangs rgyas kyis bstan pa ma yin no/_/blo gros chen po bstan pa ni byis pa'i bsam pa la yod pa'i lta bas byung ba yin te/_rnam par 'jog pa rtogs pa'i rang bzhin gyi chos 'phags pa'i ye shes so so rang gis rig pa'i ting nge 'dzin gyi bde ba la gnas pa ni mi 
[\[92b.2\]]brjod do/_/blo gros chen po 'di lta ste/_chu'i nang na shing gi grib ma snang ste/_de ni shing gi dbyibs dang dbyibs med pa'i phyir grib ma'ang ma yin/_grib ma ma yin pa'ang ma yin no/_/de bzhin du blo gros chen po mu stegs can gyi lta ba'i bag chags kyis bsgos pa'i rnam par rtog pa can rnams 
[\[92b.3\]]rang gi sems snang ba tsam du khong du ma chud pa'i blo can dag gcig pa dang /_tha dad pa dang /_gnyis ka dang /_gnyis ka ma yin pa dang /_yod pa dang /_med par rnam par rtog par 'gyur ro/_/blo gros chen po 'di lta ste/_me long gi nang du rkyen ji lta ba bzhin du gzugs thams cad kyi gzugs 
[\[92b.4\]]brnyan snang ngo /_/gzugs brnyan de dag ni rang gi rnam par rtog pa yin te/_gzugs dang gzugs ma yin par mthong ba'i phyir gzugs kyang ma yin/_gzugs ma yin pa'ang ma yin te/_blo gros chen po 'on kyang byis pa rnams la rang gi sems snang ba'i rnam par rtog pa gzugs lta bur 
[\[92b.5\]]snang ngo /_/de bzhin du blo gros chen po gcig pa dang /_tha dad pa dang /_gnyis ka dang /_gnyis ka ma yin pa'i lta ba'i rnam par rang gi sems kyi gzugs brnyan kyang snang ngo /_/blo gros chen po 'di lta ste/_brag ca ni ming dang /_'bab chu dang /_rlung du phrad pa las 'byung zhing gud du grag 
[\[92b.6\]]ste/_de ni sgra dang sgra ma yin par grag pa'i phyir dngos po yang ma yin/_dngos po med pa'ang ma yin no/_/de bzhin du blo gros chen po yod pa dang /_med pa dang /_gcig pa dang /_tha dad pa dang /_gnyis ka dang /_gnyis ka ma yin pa'i lta ba rang gi sems kyi bag chags rnam par rtog pa 
[\[92b.7\]]rnams snang ngo /_/blo gros chen po 'di lta ste/_rtswa dang /_shing gel pa dang /_lcug ma gyes pa med pa'i sa la nyi ma dang phrad na smig rgyu ba'i dba' rlabs rab tu g.yo ste/_de dag ni chags pa dang mi chags pa'i phyir dngos po'ang ma yin/_dngos po med pa'ang ma yin no/_/de bzhin du blo gros chen 
[\[93a\]]
[\[93a.1\]]po byis pa rnams kyi rnam par rtog pa'i rnam par shes pa thog ma med pa'i dus kyi spros pa gnas ngan len gyi bag chags kyis bsgos pa ni skye ba dang /_'jig pa dang /_gnas pa dang /_gcig pa dang /_tha dad pa dang /_gnyis ka dang /_gnyis ka ma yin pa dang /_yod 
[\[93a.2\]]pa dang /_med pa dang /_'phags pa so so rang gi ye shes kyi dngos po'i tshul du yang smig rgyu bzhin du rlabs g.yo'o/_/blo gros chen po 'di lta ste/_ro langs dang /_'khrul 'khor gyi mi ni sems can med kyang 'dre dang sbyor bar ldan na g.yo ba'i las byed de/_'gro ba dang mi 'gro ba'i phyir med 
[\[93a.3\]]pa la rnam par rtog pa de la byis pa rnams mngon par zhen to/_/de bzhin du blo gros chen po byis pa so so'i skye bo lta ba ngan pa'i mu stegs can gyi bsam par ltung ba dag gcig pa dang /_tha dad par smra ba la mngon par zhen te/_de ni yang dag pa ma yin par sgro btags pa'o/_/de bas na blo gros 
[\[93a.4\]]chen po khyod kyi skye ba dang /_mi skye ba dang /_'jig pa dang /_gnas pa dang /_gcig pa dang /_tha dad pa dang /_gnyis ka dang /_gnyis ka ma yin pa dang /_yod pa dang /_med pa dang /_'phags pa so so rang gi dngos po khong du chud par bya ba'i rnam par rtog pa dang bral bar bya'o/_/
[\[93a.5\]]de la 'di skad ces bya ste/_phung po rnam par shes dang lnga/_/chu la shing gi grib ma bzhin/_/snang ba sgyu ma rmi lam 'dra/_/rnam par rig pas ma rtog shig_/srid gsum 'di ni rmi lam dang /_/skra shad 'dzings dang sgyu ma 'dra/_/smig rgyu chu bzhin nor ba ni/_/rnam par bsgoms na 
[\[93a.6\]]rnam par grol/_/sems slu ba yi smig rgyu ba/_/ji ltar dpyid ka g.yo ba na/_/[{]ri dgas [,]ri dwags [}]rnams ni chur 'dzin te/_/de la dngos po yod pa min/_/de bzhin rnam shes sa bon kyang /_/lta ba'i yul la rab tu g.yo/_/byis pa dag ni skye bar 'dzin/_/rab rib can gyi rab rib bzhin/_/
[\[93a.7\]]thog ma med ldan 'khor ba nas/_/dngos 'dzin byis pas phang blangs pa/_/ji ltar gzer la gzer bzhin du/_/'dzin pa brid de rnam par zlog_/sgyu ma ro langs 'khrul 'khor dang /_/rmi lam glog dang sprin lta bur/_/nam yang rgyud gsum rnam chad par/_/skye bo mthong nas rnam par 
[\[93b\]]
[\[93b.1\]]thar/_/'di la rnam rig gang yang med/_/mkha' la smig rgyu ji bzhin te/_/chos rnams de ltar rab shes na/_/[{]chung zad [,]cung zad [}]du yang khas blang med/_/rnam rig 'di ni ming tsam ste/_/mtshan nyid kyis ni yod pa min/_/gang la de dag brtags pa yi/_/phung po skra shad 'dzings pa 
[\[93b.2\]]'dra/_/ri mo skra shad 'dzings pa dang /_/sgyu ma rmi lam dri za'i grong /_/mgal me 'khor lo smig rgyu dag_/med par mi la rab tu snang /_/de bzhin rtag dang mi rtag dang /_/gcig dang gnyis ka gnyis min dag_/thog ma med kyi nyes 'brel bas/_/byis pa rmongs pa rab tu rtog_/
[\[93b.3\]]mig dang me long chu rnams dang /_/snod dang nor bu dag la yang /_/de na gzugs brnyan snang mod kyi/_/gzugs brnyan gang na'ang yod pa min/_/dngos por snang sems de bzhin te/_/sna tshogs gzugs su smig rgyu ba/_/mkha' la ji ltar snang ba bzhin/_/rmi lam mo sham bu yang 
[\[93b.4\]]'dra/_/blo gros chen po gzhan yang de bzhin gshegs pa rnams kyi chos bstan pa ni bzhi las rnam par grol ba ste/_'di ltar gcig pa dang /_tha dad pa dang /_gnyis ka dang /_gnyis ka ma yin pa'i phyogs rnam par spangs pa/_yod pa dang med pa dang /_sgro 'dogs pa dang /_skur pa 
[\[93b.5\]]las rnam par grol ba'o/_/blo gros chen po de bzhin gshegs pa rnams kyi chos bstan pa ni bden pa dang /_rten cing 'brel par 'byung ba lam dang /_'gog pa dang /_rnam par thar pa 'jug pa sngon du gtong ba yin te/_blo gros chen po de bzhin gshegs pa rnams kyi chos bstan pa'i rang 
[\[93b.6\]]bzhin dang /_dbang po dang /_rgyu med pa dang /_'dod rgyal dang /_rdul phra mo dang /_dus dang /_ngo bo nyid dang 'brel pa ni ma yin no/_/blo gros chen po gzhan yang nyon mongs pa dang /_shes bya'i sgrib pa gnyis rnam par dag par bya ba'i phyir ded dpon ltar snang ba med pa brgya rtsa brgyad dang /_
[\[93b.7\]]theg pa dang /_sa'i yan lag shin tu rnam par dbye ba'i mtshan nyid rnams mthar gyi sa rab tu bzhag go/_/blo gros chen po gzhan yang bsam gtan rnam pa bzhi ste/_rnam pa bzhi gang zhe na/_'di lta ste/_byis pa nye bar spyod pa'i bsam gtan dang /_don rab tu 'byed pa'i bsam gtan dang /_
[\[94a\]]
[\[94a.1\]]de bzhin nyid la dmigs pa'i bsam gtan dang /_de bzhin gshegs pa'i bsam gtan dang bzhi'o/_/blo gros chen po de la byis pa nye bar spyod pa'i bsam gtan gang zhe na/_'di lta ste/_nyan thos dang /_rang sangs rgyas kyi rnal 'byor la rnal 'byor pa rnams kyi gang 
[\[94a.2\]]zag la bdag med pa dang /_dngos po rnams kyi rang dang spyi'i gzugs dang /_keng rus dang /_mi rtag pa dang /_sdug bsngal ba dang /_mi sdug pa'i mtshan nyid la mngon par zhen pa sngon du btang ste/_'di ni mtshan nyid 'di lta bu yin te/_gzhan du ma yin no/_/zhes bltas nas dang po 
[\[94a.3\]]nas gong nas gong du 'du shes 'gog pa'i bar du byis pa nye bar spyod pa yin no/_/de la blo gros chen po don rab tu 'byed pa'i bsam gtan gang zhe na/_'di lta ste/_gang zag la bdag med pa dang rang dang spyi'i mtshan nyid dang /_phyi rol gyi mu stegs byed dang bdag dang gzhan gnyis ka med par byas te/_
[\[94a.4\]]chos la bdag med pa'i sa'i mtshan nyid kyi don rab tu 'byed pa'i [{]go rims [,]go rim [}]can ni don rab tu 'byed pa'i bsam gtan yin no/_/de la blo gros chen po de bzhin nyid la dmigs pa'i bsam gtan gang zhe na/_'di lta ste/_kun brtags pa bdag med pa gnyis kyi rnam par mi rtog pa la yang dag pa ji 
[\[94a.5\]]lta ba bzhin du gnas pas rnam par rtog pa mi 'byung ba'i phyir de bzhin nyid la dmigs pa zhes bshad do/_/blo gros chen po de bzhin gshegs pa'i bsam gtan gang zhe na/_'di lta ste/_de bzhin gshegs pa'i sa'i rnam pa la 'jug pa/_'phags pa so so rang gi ye shes kyi mtshan nyid gsum 
[\[94a.6\]]gyi bde ba la gnas pas sems can gyi don bsam gyis mi khyab pa byed pa'i phyir de bzhin gshegs pa'i bsam gtan zhes bshad do/_/de la 'di skad ces bya ste/_don rab 'byed pa'i bsam gtan dang /_/byis pa nyer spyod bsam gtan dang /_/de bzhin nyid dmigs bsam gtan dang /_/
[\[94a.7\]]de bzhin gshegs pa'i dge bsam gtan/_/rnal 'byor can gyis brtson byas na/_/nyi ma zla ba'i dbyibs 'dra dang /_/'od dang pad mo lta bu dang /_/ri mo nam mkha'i me 'dra mthong /_/mtshan ma sna tshogs de dag ni/_/mu stegs can lam khrid par byed/_/nyan thos dag dang rang rgyal 
[\[94b\]]
[\[94b.1\]]gyi/_/spyod yul du'ang lhung bar byed/_/'di dag thams cad rnam spangs shing /_/snang ba med par nam gyur pa/_/de tshe sangs rgyas lha yi phyag_/thams cad zhing nas byung ba yis/_/de yi mgo la nyug mdzad de/_/yang dag rjes su 'gro ba'i ltas/_/de nas yang bcom ldan 'das 
[\[94b.2\]]la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das mya ngan las 'das pa'o/_/mya ngan las 'das pa'o zhes bgyi na/_bcom ldan 'das ji ltar mya ngan las 'das pa/_mya ngan las 'das pa zhes bgyi ba 'di ni chos gang gi tshig [{]bla dgas [,]bla dwags [}]
[\[94b.3\]]lags/_bcom ldan 'das kyis bka' stsal pa/_rnam par shes pa thams cad kyi rang bzhin gyi bag chags kun gzhi dang /_yid dang yid kyi rnam par shes pa'i lta ba'i bag chags rab tu gyur pa ni mya ngan las 'das pa'i tshul dang /_rang bzhin stong pa nyid kyi dngos po'i spyod yul te/_mya ngan 
[\[94b.4\]]las 'das pa'o zhes sangs rgyas rnams dang ngas brjod do/_/gzhan yang blo gros chen po mya ngan las 'das pa ni 'phags pa so so rang gis rig pa'i ye shes kyi spyod yul te/_rtag pa dang /_chad par rnam par rtog pa dang /_dngos po dang /_dngos po med par rnam par rtog pa spangs pa'o/_/
[\[94b.5\]]ji ltar rtag pa ma yin zhe na/_'di lta ste/_rang dang spyi'i mtshan nyid du rnam par rtog pa spangs pas de'i phyir rtag pa ma yin no/_/de la chad pa ma yin pa ni 'di lta ste/_'das pa dang /_ma 'ongs pa dang /_da ltar byung ba'i 'phags pa thams cad so so rang gis rtogs par byed de/_de'i phyir chad pa 
[\[94b.6\]]ma yin no/_/blo gros chen po gzhan yang yongs su mya ngan las 'das pa ni 'jig pa ma yin no/_/'chi ba ma yin no/_/blo gros chen po yongs su mya ngan las 'das pa gal te 'chi ba zhig yin na ni da dung yang skye ba'i rgyud du 'gyur ro/_/'on te 'jig pa zhig yin na'ang 'dus byas kyi mtshan nyid 
[\[94b.7\]]du ltung bar 'gyur ro/_/blo gros chen po de'i phyir yongs su mya ngan las 'das pa ni 'jig pa ma yin/_'chi ba ma yin te/_rnal 'byor can rnams ni shi 'pho dang bral ba'i skyabs mngon du byed do/_/blo gros chen po gzhan yang mya ngan las 'das pa ni spangs pa med pa dang /_thob pa med pa dang /_chad 
[\[95a\]]
[\[95a.1\]]pa ma yin pa dang /_rtag pa ma yin pa dang /_don gcig pa ma yin pa dang /_don tha dad pa ma yin pa'i phyir mya ngan las 'das pa zhes bya'o/_/blo gros chen po gzhan yang nyan thos dang rang sangs rgyas rnams kyi mya ngan las 'das pa ni rang dang spyi'i mtshan nyid khong du chud pa dang /_
[\[95a.2\]]'du 'dzi med pa dang /_yul la phyin ci log med par mthong bas rnam par rtog pa mi 'byung ste/_de'i phyir de dag de la mya ngan las 'das pa'i blor 'gyur ro/_/blo gros chen po gzhan yang rang bzhin gnyis kyi mtshan nyid rnam pa gnyis yod de/_rnam pa gnyis gang zhe na/_'di lta ste/_brjod 
[\[95a.3\]]pa'i rang bzhin la mngon par zhen pa dang /_dngos po'i rang bzhin la mngon par zhen pa'o/_/de la blo gros chen po brjod pa'i rang bzhin la mngon par zhen pa ni thog ma med pa'i dus kyi tshig tu spros pa'i bag chags la mngon par zhen pa las 'byung ngo /_/de la blo gros chen po dngos po'i rang bzhin 
[\[95a.4\]]la mngon par zhen pa ni rang gi sems snang ba tsam du khong du ma chud pa las 'byung ngo /_/blo gros chen po gzhan yang byin gyis brlabs gnyis kyis byin du brlabs pa'i byang chub sems dpa' dag de bzhin gshegs pa dgra bcom pa yang dag par rdzogs pa'i sangs rgyas rnams kyi zhabs la 
[\[95a.5\]]gtug cing 'dri ba yongs su 'dri'o/_/byin gyis brlabs gnyis po gang gis byin du brlabs zhe na/_'di lta ste/_ting nge 'dzin la snyoms par 'jug pa'i byin gyi rlabs kyi byin du brlabs dang /_sku dang /_zhal dang /_phyag thams cad kyis dbang bskur ba'i byin gyi rlabs so/_/de la blo 
[\[95a.6\]]gros chen po byang chub sems dpa' sems dpa' chen po rnams sa dang po las sangs rgyas kyi byin gyi rlabs kyis byin du brlabs nas/_byang chub sems dpa'i ting nge 'dzin theg pa chen po rab tu snang ba zhes bya ba la snyoms par 'jug ste/_byang chub sems dpa' sems dpa' chen po dag byang 
[\[95a.7\]]chub sems dpa'i ting nge 'dzin theg pa chen po rab tu snang ba la snyoms par zhugs ma thag tu phyogs bcu'i 'jig rten gyi khams na bzhugs pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis zhal bstan te/_sku dang zhal dang gsung thams cad yang dag par 
[\[95b\]]
[\[95b.1\]]bstan pas blo gros chen po byang chub sems dpa' sems dpa' chen po rdo rje'i snying po dang /_yon tan de lta bu'i mtshan nyid dang ldan pa'i byang chub sems dpa' sems dpa' chen po gzhan dag la ji lta ba bzhin du byin gyi rlabs mdzad do/_/blo gros chen po de ltar sa dang po la byang chub sems 
[\[95b.2\]]dpa' sems dpa' chen po dag ting nge 'dzin la snyoms par 'jug par byin gyi rlabs rab tu 'thob bo/_/bskal pa brgya stong du kun bsags pa'i dge ba'i rtsa ba dag gis mthar gyis sa'i phyogs dang mi 'thun pa'i phyogs kyi mtshan nyid rtogs par khong du chud pas byang chub sems dpa'i sa chos kyi sprin 
[\[95b.3\]]la pad mo chen po'i gzhal med khang du stan la 'dug pa'i byang chub sems dpa' sems dpa' chen po rin po che'i rgyan thams cad kyis brgyan pa'i cod pan can/_de dang 'thun pa'i byang chub sems dpa' sems dpa' chen po rnams kyis yongs su bskor ba la rgyal ba'i phyag phyogs bcu'i 'jig rten 
[\[95b.4\]]nas byung ba/_ba bla dang /_gser dang /_me tog tsam pa ka dang /_zla ba'i 'od zer dang /_pad mo 'dra bas byang chub sems dpa' sems dpa' chen po pad mo chen po'i gzhal med khang na stan la 'dug pa de la dbang byed pa dang /_'khor los sgyur ba dang /_dbang po'i rgyal po ltar spyi bo 
[\[95b.5\]]nas dbang bskur ro/_/sku dang zhal dang phyag thams cad kyis dbang bskur bas byang chub sems dpa' de dang byang chub sems dpa' de dag ni phyag gi dbang bskur ba'i byin gyi rlabs kyis byin du brlabs pa zhes bya'o/_/blo gros chen po 'di ni byang chub sems dpa' sems dpa' chen po rnams 
[\[95b.6\]]kyi byin gyi rlabs gnyis te/_byin gyi rlabs gnyis po des byin du brlabs pas byang chub sems dpa' sems dpa' chen po rnams sangs rgyas thams cad kyi zhal du lta'i/_de lta ma yin na ni/_de bzhin gshegs pa dgra bcom pa yang dag par rdzogs pa'i sangs rgyas rnams la blta bar mi nus 
[\[95b.7\]]so/_/blo gros chen po gzhan byang chub sems dpa' sems dpa' chen po rnams ting nge 'dzin dang /_rdzu 'phrul dang /_bstan pa'i rnam par gang ci spobs kyang de dag thams cad kyi sangs rgyas kyi byin gyi rlabs gnyis [(]gyis [,]kyis [)]byin [(]kyis [,]gyis [)]brlabs pa'o/_/blo gros chen po gal te yang byin gyi rlabs 
[\[96a\]]
[\[96a.1\]]med par byang chub sems dpa' sems dpa' chen po rnams kyi spobs pa 'byung na ni/_blo gros chen po byis pa so so'i skye bo rnams kyis kyang spobs pa 'byung bar 'gyur ro/_/de ci'i phyir zhe na/_'di lta ste/_byin gyis ma brlabs pa'i phyir ro/_/blo gros chen po rtswa dang /_shing 
[\[96a.2\]]gel pa dang /_lcug ma dang /_shing dang /_ri dang /_rol mo'i cha spyad rnam pa sna tshogs dang /_grong khyer dang /_khang pa dang /_khyim dang /_gzhal med khang gi gnas dag kyang de bzhin gshegs pa byon pa'i byin gyi rlabs kyis sgra 'byin na blo gros chen po sems yod pa dag lta ci smos/_blo gros 
[\[96a.3\]]chen po lkugs pa dang /_'on pa dang /_long ba dag kyang rang gi nyes pa las rnam par grol te/_blo gros chen po de bzhin gshegs pa'i byin gyi rlabs ni de ltar yon tan gyi bye brag che'o/_/blo gros chen pos yang gsol pa/_bcom ldan 'das de bzhin gshegs pa dgra bcom pa yang dag par 
[\[96a.4\]]rdzogs pa'i sangs rgyas rnams byang chub sems dpa' sems dpa' chen po dag la ting nge 'dzin la snyoms par 'jug par gnas pa'i dus dang khyad par gyi sa la dbang bskur ba'i byin gyi rlabs ci'i slad du mdzad/_bcom ldan 'das kyis bka' stsal pa/_bdud kyi las dang nyon mongs pas mi 'khrugs 
[\[96a.5\]]pa dang /_nyan thos kyi bsam gtan dang sar mi ltung ba dang /_de bzhin gshegs pa'i sa so so rang gis rig par bya ba dang /_'thob pa'i chos dang /_khong du chud pa rnam par 'phel ba'i phyir blo gros chen po rgyu 'di rnams kyis de bzhin gshegs pa dgra bcom pa yang dag par rdzogs pa'i sangs rgyas 
[\[96a.6\]]rnams byang chub sems dpa' sems dpa' chen po dag la byin gyi rlabs kyis byin du rlob par mdzad do/_/blo gros chen po byin gyis ma brlabs pa'i byang chub sems dpa' sems dpa' chen po dag ni mu stegs can dang /_nyan thos dang /_bdud kyi bsam par ltung zhing bla na med pa yang 
[\[96a.7\]]dag par rdzogs pa'i byang chub tu mngon par 'tshang mi rgya ste/_de ltar de'i phyir byang chub sems dpa' sems dpa' chen po dag de bzhin gshegs pa dgra bcom pa yang dag par rdzogs pa'i sangs rgyas rnams kyis rjes su bzung ba yin no/_/de la 'di skad ces bya ste/_mi yi dbang po'i byin rlabs las/_/
[\[96b\]]
[\[96b.1\]]dbang bskur ting 'dzin dag la sogs/_/smon lam dag gis rnam sbyangs pa/_/dang po dang ni bcu par 'byung /_/de nas yang bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das kyis rten cing 'brel bar 
[\[96b.2\]]'byung ba bshad pas rgyu rnam par brjod pa nyid bgyis te/_rang gi tshul gyis slar glen pa'i gtam ma gsungs na/_bcom ldan 'das mu stegs byed rnams kyang gang las dngos po rnams 'byung ba 'di lta ste/_gtso bo dang /_dbang po dang /_skyes bu dang /_dus dang /_rdul phra mo 
[\[96b.3\]]'jug pas rgyu las 'byung bar brjod do/_/bcom ldan 'das kyis ni rkyen gyi rnam grangs gzhan gyis dngos po rnams kyi skye ba bka' stsal mod kyi/_grub pa'i mtha'i bye brag tu dbye ba ni ma mchis so/_/bcom ldan 'das mu stegs byed dag kyang mchis pa dang /_ma mchis pa las 
[\[96b.4\]]skye bar brjod do/_/bcom ldan 'das kyis kyang dngos po rnams ma mchis pa las rkyen rnams 'byung ba dang /_byung nas kyang 'jig par gsungs te/_gang yang bcom ldan 'das kyis ma rig pa'i rkyen gyis 'du byed nas/_rga shi'i bar du gsungs pa 'di yang bcom ldan 'das kyis rgyu 
[\[96b.5\]]med par smra ba rnam par brjod pa gsungs kyi rgyur smra ba ni ma lags so/_/bcom ldan 'das 'di yod na 'di yod do zhes bgyi ba 'di ni cig car gnas pa rnams la rung gi rim gyis 'byung ba la ltos par gnas pa rnams la ni ma lags te/_mu stegs byed kyis rnam par brjod pa nyid bzang 
[\[96b.6\]]gi khyod kyis ni bzang po ma lags so/_/bcom ldan 'das de ci'i slad du zhe na/_mu stegs byed rnams kyis ni rten cing 'brel par 'byung ba ma lags pa'i rgyus 'bras bu mngon par sgrub bo/_/bcom ldan 'das khyod kyi rgyu yang 'bras bu la ltos/_'bras bu'ang rgyu la ltos pas rgyu dang rkyen 
[\[96b.7\]]dang yang 'dres te/_de bzhin du phan tshun du thug pa ma mchis par yang 'gyur ro/_/'di yod na 'di yod do zhes brjod pa ni 'jig rten rgyu ma mchis par yang 'gyur ro/_/bcom ldan 'das kyis bka' stsal pa/_blo gros chen po gzung ba dang 'dzin pa med pa dang /_rang gi sems snang 
[\[97a\]]
[\[97a.1\]]ba tsam du khong du chud pa'i phyir 'di yod pas 'di yod do zhes brjod kyang rgyu dang byed par smra ba dang /_rgyu rkyen 'dres par yang mi 'gyur ro/_/blo gros chen po gang gzung ba dang /_'dzin pa la mngon par zhen cing phyi rol gyi rang gi yul gyi dngos po med par rang gi sems snang ba 
[\[97a.2\]]tsam du khong du ma chud pa de dag la ni 'di lta bu'i nyes par 'gyur gyi nga'i rten cing 'brel bar 'byung ba brjod pa la nyes par mi 'gyur ro/_/blo gros chen pos yang gsol pa/_bcom ldan 'das brjod pa ma mchis pa las na/_dngos po thams cad kyang mchis mod/_bcom ldan 'das gal 
[\[97a.3\]]te dngos po dag ma mchis su lags na ni brjod par yang 'byung bar mi 'gyur na/_'byung ba las ni de'i slad du brjod pa ma mchis pas bcom ldan 'das dngos po thams cad kyang mchis so/_/bcom ldan 'das kyis bka' stsal pa/_blo gros chen po dngos po med pa dag kyang brjod par bya ba 
[\[97a.4\]]yod de/_'di ltar ri bong gi rwa dang /_ru sbal gyi spu dang /_mo sham gyi bu la sogs pa 'jig rten na brjod par snang mod kyi/_blo gros chen po de dag ni dngos po yang ma yin/_dngos po med pa yang ma yin te/_brjod kyang brjod do/_/de lta bas na blo gros chen po gang brjod pa yod pa'i phyir dngos 
[\[97a.5\]]po thams cad kyang yod do zhes khyod zer ba'i smra ba de ni spangs so/_/blo gros chen po brjod pa ni sangs rgyas kyi zhing thams cad du grags pa'ang ma yin/_blo gros chen po brjod pa ni byas pa ste/_blo gros chen po sangs rgyas kyi zhing la la na mig mi 'dzums pas/_la la na snol gyis/_la la 
[\[97a.6\]]na smin ma bskyod pas/_la la na mig rig rig byas pas/_la la na bgad pas/_la la na glal bas/_la la na mgul ba stsal ba'i sgras/_la la na zhing dran pas/_la la na lus bskyod pas chos ston te/_blo gros chen po 'di lta ste/_de bzhin gshegs pa dgra bcom pa yang dag par 
[\[97a.7\]]rdzogs pa'i sangs rgyas kun tu bzang po'i sangs rgyas kyi zhing mi 'dzums spos dri zhim zhes bya ba'i 'jig rten gyi khams na/_byang chub sems dpa' sems dpa' chen po de dag mig mi 'dzums par lta bas mi skye ba'i chos la bzod pa dang /_ting nge 'dzin gyi khyad par gzhan yang rab tu 'thob bo/_/
[\[97b\]]
[\[97b.1\]]blo gros chen po de ltar de'i phyir brjod pa yod pas dngos po thams cad yod pa ni ma yin no/_/blo gros chen po de ni 'jig rten 'di nyid na'ang snang ste/_srin bu dang sbrang ma la sogs pa sems can gyi khyad par dag kyang brjod pa med par rang gi bya ba byed do/_/de la 'di skad ces bya ste/_
[\[97b.2\]]nam mkha' ri bong rwa dag dang /_/mo sham gyi ni bu dag kyang /_/med bzhin tshig tu brjod pa ltar/_/dngos la rtog pa'ang de bzhin no/_/rgyu dang rkyen rnams 'dus pa las/_/'byung bar bus pa rnam rtog ste/_/tshul 'di rab tu mi shes pas/_/srid gsum gnas na rab tu 
[\[97b.3\]]'khyam//_//'phags pa lang kar gshegs pa/_bam po bzhi pa/_de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das bcom ldan 'das kyis gang la rtag pa'i sgrar yang gsungs/_bcom 
[\[97b.4\]]ldan 'das kyis bka' stsal pa/_blo gros chen po gang gi phyir nor ba 'di ni 'phags pa rnams la'ang phyin ci log ma yin par snang bas na nor pa la bya'o/_/'di lta ste/_blo gros chen po 'jig rten na mi mkhas pa dag gis smig rgyu dang /_mgal me'i 'khor lo dang /_skra shad 'dzings pa dang /_
[\[97b.5\]]dri za'i grong khyer dang /_sgyu ma dang /_rmi lam dang /_gzugs brnyan dang /_mig yor skyes bu phyin ci log tu 'dzin gyi mkhas pa rnams kyis ni ma yin te/_mi snang ba'ang ma yin no/_/blo gros chen po nor pa de ni rnam pa du mar snang bas nor pa la mi rtag par yang mi byed do/_/de ci'i 
[\[97b.6\]]phyir zhe na/_'di lta ste/_dngos po dang /_dngos po med pa rnam par spangs pa'i phyir ro/_/ji ltar na yang blo gros chen po nor ba'i dngos po dang /_dngos po med pa rnam par spangs she na/_'di lta ste/[ {]yi dgas [,]yi dwags [}]rnams kyis mthong ba dang mi mthong ba'i phyir rgya mtsho'i rlabs dang /_gang gA'i 
[\[97b.7\]]chu lta bur byis pa thams cad spyod yul sna tshogs kyi phyir ro/_/de bas na de'i phyir blo gros chen po nor pa ni dngos po ma yin no/_/'di ltar chu de gzhan dag la snang bas na de'i phyir dngos po med pa'ang ma yin no/_/de ltar nor pa ni 'phags pa rnams la phyin ci log dang /_phyin ci log ma yin 
[\[98a\]]
[\[98a.1\]]pa rnam par spangs pa'o/_/de ltar yang blo gros chen po de'i phyir 'di lta ste/_mtshan ma'i mtshan nyid tha dad pa ma yin pas nor pa ni rtag pa ste/_blo gros chen po nor pa ni mtshan ma sna tshogs rnam pa mang por rnam par rtog pas rnam par brtags kyang tha dad du mi 'gyur te/_des na 
[\[98a.2\]]de'i phyir blo gros chen po nor pa ni rtag pa'o/_/blo gros chen po ji ltar na yang nor pa de kho na nyid yin zhe na/_blo gros chen po 'di ltar nor pa 'di la 'phags pa rnams phyin ci log gi blo'ang mi 'jug_/phyin ci log ma yin pa'i blor yang ma yin te/_blo gros chen po 'phags pa rnams nor pa 'di la 
[\[98a.3\]]gyi nar 'du shes pa las gzhan du med de/_'phags pa'i ye shes kyi dngos por 'du shes pa ni ma yin no/_blo gros chen po gyi na zhes bya ba ni byis pa rnams kyis brjod pa yin te/_'phags pas brjod pa ni ma yin no/_/blo gros chen po nor pa de yang phyin ci log dang phyin ci log ma yin par 
[\[98a.4\]]rnam par brtags pas 'di lta ste/_'phags pa'i rigs sam/_byis pa so so'i skye bo'i rigs dang /_rigs gnyis 'thob par byed pa yin no/_/blo gros chen po 'phags pa'i rigs kyang 'di lta ste/_nyan thos dang /_rang sangs rgyas dang /_sangs rgyas su dbye bas rnam pa gsum du dbye 
[\[98a.5\]]bar 'gyur ro/_/de la blo gros chen po ji ltar na byis pa rnams kyis nor pa la rnam par brtags pas nyan thos kyi theg pa'i rigs skyed ce na/_'di lta ste/_blo gros chen po rang dang spyi'i mtshan nyid la mngon par zhen pas mngon par zhen na nyan thos kyi theg pa'i rigs su 'gyur te/_de ltar na 
[\[98a.6\]]blo gros chen po nor pa de nyan thos kyi theg pa'i rigs 'thob par byed pa yin no/_/de la blo gros chen po ji ltar na nor pa de nyid la rnam par brtags pas/_rang sangs rgyas kyi theg pa'i rigs 'thob par byed pa yin zhe na/_blo gros chen po 'di lta ste/_nor pa de nyid kyi rang dang spyi'i mtshan nyid la mngon 
[\[98a.7\]]par zhen pa dang /_'du 'dzi med pa'i phyir rang sangs rgyas kyi theg pa'i rigs 'thob par byed pa yin no/_/blo gros chen po de la ji ltar na mkhas pa rnams kyis nor pa de nyid la rnam par brtags pas sangs rgyas kyi theg pa'i rigs 'thob par byed pa yin zhe na/_'di lta ste/_blo gros chen po rang gi 
[\[98b\]]
[\[98b.1\]]sems snang ba tsam du khong du chud pa'i phyir phyi rol la dngos po dang /_dngos po med par rnam par mi rtog pas rnam par brtags na/_sangs rgyas kyi theg pa'i rigs 'thob par byed pa yin no/_/des na de'i phyir blo gros chen po 'di ni rigs te rigs kyi don to/_/blo gros chen po byis pa rnams 
[\[98b.2\]]kyis nor pa la dngos po sna tshogs kyi rang bzhin du 'di ni de bzhin te/_gzhan du ma yin no zhes rnam par brtags pas na 'khor ba'i theg pa'i rigs 'thob par byed pa yin te/_des na de'i phyir blo gros chen po byis pa rnams kyis nor pa la dngos po sna tshogs su brtags te/_de yang dngos po yang 
[\[98b.3\]]ma yin/_dngos po med pa'ang ma yin no/_/blo gros chen po nor pa de nyid rnam par brtags pas/_'phags pa rnams kyi sems dang /_yid dang /_yid kyi rnam par shes pa'i gnas ngan len gyi bag chags kyi rang bzhin gyi chos las gzhan du gyur pas nor pa ni 'phags pa rnams la de bzhin 
[\[98b.4\]]nyid ces bya'o/_/blo gros chen po de'i phyir 'di ltar de bzhin nyid ni sems las grol ba'o/_/zhes smras pa yin te/_blo gros chen po tshig 'di nyid bstan pa'i phyir ngas 'di skad smras te/_rtog pa rnams kyis kyang rnam par spangs pa/_rtog pa thams cad dang bral ba'o/_/zhes bya ba'i bar du smras 
[\[98b.5\]]pa yin no/_/blo gros chen pos gsol pa/_bcom ldan 'das nor pa mchis sam ma mchis/_bcom ldan 'das kyis bka' stsal pa/_blo gros chen po nor pa ni sgyu ma lta bur yod kyis mtshan nyid la mngon par zhen pa ni yod pa ma yin no/_/blo gros chen po de ste nor pa mtshan nyid la mngon par zhen 
[\[98b.6\]]pas yod du zin na/_blo gros chen po dngos po la mngon par zhen pa ma bzlog par 'gyur ro/_/blo gros chen po 'di'ang rten cing 'brel par 'byung ba pa dang /_mu stegs byed kyi rgyu las skye ba bzhin du 'gyur ro/_/blo gros chen pos gsol pa/_bcom ldan 'das gal te nor pa de sgyu ma dang 'dra na ni/_
[\[98b.7\]]de'i phyir nor ba gzhan gyi rgyur 'gyur ro/_/bcom ldan 'das kyis bka' stsal pa/_blo gros chen po sgyu ma ni gnas ngan len gyi nyes pa 'thob par mi byed pas nor pa'i rgyu ma yin no/_/blo gros chen po sgyu ma ni rnam par ma brtags na gnas ngan len gyi nyes pa 'thob par mi byed do/_/blo gros chen po 
[\[99a\]]
[\[99a.1\]]ni skyes bu gzhan gyi rig sngags kyi mthus 'byung ste/_rang gi rnam par rtog pa'i gnas ngan len gyi bag chags kyi mthu las ni ma yin no/_/de bas na de'i phyir de ni nyes pa 'thob par byed pa ma yin te/_de ni blo gros chen po gang ci yang rung ba'i mngon par chags pas byis pa rnams 
[\[99a.2\]]mtshan mar lta bas slu ba tsam ste/_'phags pa rnams la ni ma yin no/_/de la 'di skad ces bya ste/_'phags pas nor pa mi mthong ste/_/yang dag pa yang skabs der min/_/gang phyir skabs der yang dag na/_/nor pa yang dag nyid du 'gyur/_/nor pa thams cad spangs nas kyang /_/
[\[99a.3\]]gal te mtshan mar skyer zin na/_/de nyid de yi nor pa ste/_/rab rib yongs su ma dag bzhin/_/gzhan yang blo gros chen po sgyu mar med pa ma yin pa dang chos 'thun pa mthong bas ni chos thams cad sgyu ma lta bu ma yin no/_/blo gros chen pos gsol pa/_bcom ldan 'das ci sgyu ma sna tshogs la 
[\[99a.4\]]mngon par chags pa'i mtshan nyid kyis chos thams cad sgyu ma lta bu lags sam/_de ste log pa la mngon par chags pa'i mtshan nyid kyis lags/_bcom ldan 'das gal te sgyu ma sna tshogs la mngon par chags pa'i mtshan nyid kyis dngos po thams cad sgyu ma lta bu lags na ni/_bcom ldan 'das 
[\[99a.5\]]'o na dngos po rnams sgyu ma lta bu ma lags so/_/de ci'i slad du zhe na/_'di lta ste/_gzugs kyi mtshan nyid sna tshogs rgyu med par mthong ba'i slad du ste/_bcom ldan 'das gang gis sgyu ma bzhin du gzugs kyi mtshan nyid sna tshogs kyi rnam par snang bar 'gyur ba'i rgyu gang yang ma mchis so/_/des na 
[\[99a.6\]]de'i phyir bcom ldan 'das sgyu ma sna tshogs kyi mtshan nyid la mngon par chags pa dang /_chos 'thun pas dngos po rnams sgyu ma lta bu ma lags so/_/bcom ldan 'das kyis bka' stsal pa/_blo gros chen po sgyu ma sna tshogs kyi mtshan nyid la mngon par chags pa dang /_chos 'thun pas chos thams 
[\[99a.7\]]cad sgyu ma lta bu ma yin mod kyi/_blo gros chen po log pa myur ba'i glog dang 'dra bar chos 'thun pas chos thams cad sgyu ma lta bu'o/_/blo gros chen po 'di lta ste/_glog 'gyu ba skad cig tu 'jig pas zhig par lta bas mthong ba ni byis pa rnams la mi snang ste/_de bzhin du blo gros chen po dngos po thams 
[\[99b\]]
[\[99b.1\]]cad kyang rang gi rnam par rtog pa'i spyi'i mtshan nyid la rab tu rnam par 'byed pa med pa dang /_gzugs kyi mtshan nyid la mngon par chags pas snang ngo /_/de la 'di skad ces bya ste/_sgyu mar med min chos 'thun pas/_/dngos po rnams ni yod par brjod/_/log par myur ba'i glog 'dra bas/_/
[\[99b.2\]]de phyir sgyu ma lta bur shes/_/yang blo gros chen pos gsol pa/_gang 'di bcom ldan 'das kyis dngos po thams cad ni ma skyes pa dang /_sgyu ma lta bu'o zhes kyang gsungs te/_bcom ldan 'das de skad du bka' stsal pa dngos po rnams skye ba med pa la sgyu ma lta bur brjod na khyod kyi tshig snga phyi 'gal 
[\[99b.3\]]ba'i nongs par 'gyur gor ma chag_/bcom ldan 'das kyis bka' stsal pa/_blo gros chen po ngas dngos po rnams skye ba med pa la sgyu ma lta bur brjod pa ni tshig snga phyi 'gal ba'i nyes par mi 'gyur ro/_/de ci'i phyir zhe na/_'di lta ste/_skye ba dang /_skye ba med pa dang rang gi sems snang ba tsam 
[\[99b.4\]]du rtogs pa dang /_phyi rol gyi dngos po dang /_dngos po yod pa dang med pa las mi skye bar mthong bas na/_blo gros chen po nga'i tshig snga phyi 'gal ba'i nyes par mi 'gyur ro/_/blo gros chen po de ni mu stegs byed kyi rgyu'i phyogs las skye ba gzhig pa'i phyir dngos po thams cad sgyu ma lta bur ma skyes 
[\[99b.5\]]pa zhes bya'o/_/blo gros chen po mu stegs byed glen pa'i sde rnams ni dngos po rnams yod pa dang med pa las skye bar 'dod de/_rang gi rnam par rtog pa sna tshogs la mngon par chags pa'i rkyen las ni ma yin no/_/blo gros chen po nga yi ni yod na yang ma yin/_med na yang mi skye'o/_/des na de'i 
[\[99b.6\]]phyir blo gros chen po skye ba med pa'i tshig nyid du brjod do/_/yang blo gros chen po dngos por bstan pa ni 'khor ba yongs su gzung ba dang /_med do zhes chad pa bzlog pa dang /_nga'i slob ma rnams las sna tshogs kyis skye ba'i gnas yongs su gzung ba'i phyir te/_dngos po'i sgra gzung bas ni 
[\[99b.7\]]'khor ba yongs su gzung bar bya'o/_/blo gros chen po byis pa so so'i skye bo 'di dag lta ba ngan pa'i mtshan nyid la mngon par chags shing /_chos thams cad kyi yang dag pa gnas pa ji lta ba bzhin ma yin par mthong bas bdag dang gzhan la slu bar gyur ta re zhes sgyu ma lta bu'i dngos po'i rang bzhin 
[\[100a\]]
[\[100a.1\]]dang /_mtshan nyid du bstan pas dngos po'i rang bzhin dang /_mtshan nyid rnam par bzlog ste/_byis pa so so'i skye bo'i lta ba ngan pa'i mtshan nyid du lhung ba'i bsam pa can rang gi sems snang ba tsam du ma rtogs pa/_rgyu dang /_rkyen dang /_byed pa las skye ba'i mtshan nyid du mngon 
[\[100a.2\]]par chags pa rnams glen pa'i phyir/_chos thams cad sgyu ma dang /_rmi lam gyi rang bzhin dang /_mtshan nyid du bstan to/_/de la blo gros chen po chos thams cad kyi yang dag pa gnas pa ji lta ba bzhin du mthong ba ni 'di lta ste/_rang gi sems snang ba tsam la 'jug pa'o/_/de la 'di skad ces 
[\[100a.3\]]bya ste/_skye ba med la rgyu yang med/_/dngos pos 'khor ba kun sdud de/_/rgyu las sogs dang 'drar mthong na/_/mtshan nyid la ni rnam mi rtag_/gzhan yang blo gros chen po ming dang /_tshig dang /_yi ge'i tshogs rab tu rtogs pa gang gis byang chub sems dpa' sems dpa' chen 
[\[100a.4\]]po rnams don dang /_tshig dang /_yi ge'i rjes su mi 'brang zhing myur du bla na med pa yang dag par rdzogs pa'i byang chub tu mngon par rdzogs par sangs rgyas nas/_sems can thams cad kyang de bzhin du khong du chud par byed pa'i ming dang /_tshig dang /_yi ge'i tshogs kyi mtshan nyid rab tu bstan 
[\[100a.5\]]to/_/de la blo gros chen po ming gi tshogs zhes bya ba ni 'di lta ste/_dngos po gang la gnas te ming du gdags pa'o/_/tshogs de ni dngos po dang /_tshogs dang /_lus zhes bya ba don tha mi dad de/_blo gros chen po de ni ming gi tshogs so/_/blo gros chen po tshig gi tshogs ni 'di lta ste/_tshig 
[\[100a.6\]]gi don mang po bden pa dang /_gdon mi za ba dang /_thug pa dang /_dmigs pa zhes bya ba don tha mi dad de/_blo gros chen po de ni tshig gi tshogs ngas bstan pa byas so/_/yang blo gros chen po yi ge'i tshogs ni 'di lta ste/_gang gis ming dang tshig snang bar byed pa yin te/_yi ge dang /_rtags 
[\[100a.7\]]dang /_mtshan ma dang /_dmigs pa dang /_'dogs pa zhes bya ba ni don tha mi dad do/_/gzhan yang blo gros chen po tshig gi tshogs ni 'di lta ste/_tshig thug pa'o/_/blo gros chen po ming ni 'di lta ste/_yi ge rnams kyi rang gi ming tha dad pa a zhes bya ba nas ha'i bar du'o/_/de la blo gros chen 
[\[100b\]]
[\[100b.1\]]po yi ge'i tshogs ni 'di lta ste/_thung du 'dren pa dang /_ring du 'dren pa dang /_yi ge'i mjug go/_/de la blo gros chen po tshig gi tshogs ni glang po che dang /_rta dang /_mi dang /[ {]ri dgas [,]ri dwags [}]dang /_ba lang dang /_ma he dang /_lug dang /_phyugs la sogs pa gang sa la 'gro ba rnams ni tshig gi 
[\[100b.2\]]tshogs zhes bya ba'i ming 'thob bo/_/yang blo gros chen po ming dang /_yi ge ni phung po gzugs med pa bzhi rnams ming gis brjod pa'i phyir ming ngo /_/yi ge ni rang gi mtshan nyid kyis snang bar byed pas na yi ge'o/_/blo gros chen po de ni ming dang /_tshig dang /_yi ge'i tshogs rnams kyi 
[\[100b.3\]]ming dang tshig brjod pa'i mtshan nyid de/_de la khyod kyis 'dris par bya'o/_/de la 'di skad ces bya ste/_tshig dang yi ge'i tshogs rnams dang /_/ming la'ang rnam pa'i bye brag tu/_/mi shes byis pa chags pa ni/_/glang po chen po rdzab song bzhin/_/gzhan yang blo gros chen po ma 'ongs 
[\[100b.4\]]pa'i dus na/_mi mkhas pa la log pa'i rtog ge pa dag la mkhas pa dag gis dris te/_gcig pa dang /_tha dad pa dang /_gnyi ga dang /_gnyi ga ma yin par lta ba'i mtshan nyid las rnam par grol ba/_mtha' gnyis kyi tshul dris na/_rigs pa dang /_rgyu dang /_blo med pas 'di ni dri ba ma 
[\[100b.5\]]yin te/_tshul bzhin ma yin no zhes de skad ces zer ro/_/'di lta ste/_gzugs la sogs pa dang /_mi rtag pa gcig gam tha dad ces bya ba dang /_de bzhin du 'du byed las mya ngan las 'das pa dang /_mtshan las mtshan gyi gzhi dang /_yon tan las yon tan can dang /_'byung ba dang /_
[\[100b.6\]]'byung ba las gyur pa dang /_snang ba las mthong ba dang /_rdul las rdul phra mo dang /_ye shes las rnal 'byor can rnams dang /_de dag la sogs pa gcig nas gcig tu [{]go rims kyi [,]go rim gyi [}]mtshan nyid kyi tshul gyis lung bstan pa rnams dris na 'di ni gzhag pa ste/_bcom ldan 'das kyis lung 
[\[100b.7\]]ma bstan to zhes zer ro/_/skyes bu gti mug pa de dag ni ji ltar nyan pa rnams blo dang mi ldan pa'i phyir de bzhin gshegs pa dgra bcom pa yang dag par rdzogs pa'i sangs rgyas rnams sems can rnams kyi skrag pa'i gnas spang ba'i phyir lung mi bstan pa rnams lung mi ston to/_/de ni blo gros chen 
[\[101a\]]
[\[101a.1\]]po mu stegs byed kyi lta ba gzhig pa'i phyir de bzhin gshegs pa rnams kyis ma bshad do/_/blo gros chen po mu stegs byed ni 'di skad ces smra ste/_'di ltar lus de ni srog dang bcas pa'o/_/lus kyang gzhan srog kyang gzhan no zhes de la sogs pa lung du mi ston par smra ste/_
[\[101a.2\]]blo gros chen po lung du mi ston pa ni mu stegs can rgyu la rnam par rmongs pa rnams kyi yin te/_nga'i gsung rab la ni ma yin no/_/blo gros chen po nga'i gsung rab gzung ba dang /_'dzin pa dang mi ldan pa la ni rnam par rtog pa'ang mi 'jug na/_de dag la gzhag pa lta ga la yod/_blo gros 
[\[101a.3\]]chen po gang gzung ba dang /_'dzin pa la mngon par chags shing rang gi sems snang ba tsam du mi shes pa'i blo can de dag la ni bzhag pa yod do/_/blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni tshig dris pa la lung bstan pa rnam pa 
[\[101a.4\]]bzhis sems can rnams la chos ston te/_blo gros chen po gzhag pa zhes bya ba de ni ngas dus gzhan du bstan par byas pa yin te/_dbang po yongs su ma smin pa rnams la gzhag pa yin no/_/gzhan yang blo gros chen po chos thams cad ni bya ba dang byed pa med pa ste/_byed pa med pas na mi 
[\[101a.5\]]skye'o/_/de'i phyir chos thams cad ni ma skyes pa zhes bya'o/_/blo gros chen po chos thams cad ni ngo bo nyid med pa ste/_de ci'i phyir zhe na/_blo gros chen po 'di ltar rang gi blos rnam par dpyad na rang dang spyi'i mtshan nyid kyis dngos po mi rigs pas na de'i phyir chos thams cad ngo bo nyid med pa 
[\[101a.6\]]zhes bya'o/_/de la blo gros chen po chos thams cad ni blang ba dang /_dor ba med pa yin te/_de ci'i phyir zhe na/_blo gros chen po 'di ltar rang dang spyi'i mtshan nyid blang na yang blang du med dor na yang dor du med do/_/des na de'i phyir blo gros chen po chos thams cad ni blang ba dang dor ba med pa'o/_/
[\[101a.7\]]yang blo gros chen po chos thams cad ni ma 'gags pa yin te/_de ci'i phyir zhe na/_'di lta ste/_dngos po'i ngo bo nyid dang /_mtshan nyid med pas na chos thams cad mi dmigs te/_de'i phyir chos thams cad ni ma 'gags pa zhes bya'o/_/de la yang blo gros chen po chos thams cad ni mi rtag 
[\[101b\]]
[\[101b.1\]]pa yin te/_de ci'i phyir de skad ces bya zhe na/_mtshan nyid skye ba mi rtag pa yin pas de'i phyir chos thams cad mi rtag pa zhes bya'o/_/de la yang blo gros chen po chos thams cad ni rtag pa yin te/_de ci'i phyir zhe na/_'di lta ste/_mtshan nyid skye ba mi skye ba'i dngos po rtag pas brtags 
[\[101b.2\]]pa ste/_de'i phyir blo gros chen po chos thams cad rtag pa zhes bya'o/_/de la 'di skad ces bya ste/_lung bstan pa ni rnam bzhi ste/_/mgo gcig dang ni dri ba dang /_/rnam par dbye dang gzhag pa rnams/_/mu stegs byed kyi smra bzlog pa'o/_/yod dang med las skye bar ni/_/bye brag 
[\[101b.3\]]pa dang grangs can zhes/_/lung du mi ston thams cad kyang /_/de dag nyid kyis rab tu bstan/_/blo yis rnam par gzhigs na yang /_/gang phyir rang bzhin mi rig ste/_/de phyir de dag brjod du med/_/ngo bo nyid kyang med par bstan/_/de nas yang byang chub sems dpa' sems 
[\[101b.4\]]dpa' chen po blo gros chen pos bcom ldan 'das la 'di skad ces gsol to/_/bcom ldan 'das rgyun du zhugs pa'i 'gro ba rab tu dbye ba'i tshul gyis mtshan nyid gang gis bdag dang /_byang chub sems dpa' sems dpa' chen po gzhan rnams rgyun du zhugs pa rnams kyi rgyun du chud pa'i 'gro 
[\[101b.5\]]ba rab tu dbye ba'i tshul gyis mtshan nyid la mkhas pas/_gong nas gong du lan cig phyir 'ong ba dang /_phyir mi 'ong ba dang /_dgra bcom par 'gyur ba'i thabs kyi mtshan nyid kyi rnam par shes shing sems can rnams la de lta de lta bur chos bstan pa dang /_ci nas bdag med pa'i mtshan 
[\[101b.6\]]nyid gnyis dang /_sgrib pa gnyis so so rnam par sbyangs te/_sa rnams kyi sa'i mtshan nyid las 'da' ba rtogs par khong du chud pas de bzhin gshegs pa'i bsam gyis mi khyab pa'i 'gro ba dang /_yul dang /_spyod yul rab tu rnyed nas gzugs sna tshogs kyi nor bu dang 'dra bas sems 
[\[101b.7\]]can thams cad kyi 'tsho bar 'gyur ba dang /_chos thams cad kyi yul dang /_'gro ba la 'dod pa bzhin du longs spyod pas nye bar 'tsho bar 'gyur ba'i rgyun du zhugs pa rnams kyi rgyun du chud pa'i 'gro ba rab tu dbye ba'i tshul gyi mtshan nyid bdag la bshad du gsol/_bcom ldan 'das kyis bka' 
[\[102a\]]
[\[102a.1\]]stsal pa/_blo gros chen po de'i phyir legs par nyon la rab tu yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po/_bcom ldan 'das la slar nyan pa dang /_bcom ldan 'das 
[\[102a.2\]]kyis de la 'di skad ces bka' stsal to/_/blo gros chen po rgyun du zhugs pa rnams kyi rgyun du chud pa'i 'bras bu rab tu dbye ba ni 'di gsum ste/_gsum gang zhe na/_'di lta ste/_tha ma dang /_bar ma dang /_mchog go/_/de la blo gros chen po tha ma ni po zos kyang tshe'i srid pa bdun no/_/yang 
[\[102a.3\]]blo gros chen po bar ma ni srid pa gsum dang /_lngas yongs su mya ngan las 'da' bar 'gyur ba'o/_/blo gros chen po mchog gi ni tshe de nyid la yongs su mya ngan las 'da' bar 'gyur ba'o/_/blo gros chen po gsum po de dag la kun nas sbyor ba gsum ste/_chen po dang /_bar ma dang /_chung ngu 
[\[102a.4\]]yin no/_/de la blo gros chen po kun nas sbyor ba gsum po gang zhe na/_'di lta ste/_'jig tshogs la lta ba dang /_the tsom dang /_tshul khrims dang /_brtul zhugs snyems pa dang /_blo gros chen po de dag ni kun nas sbyor ba gsum rnams te/_bye brag gis gong nas gong du dgra bcom pa 
[\[102a.5\]]rnams kyi dgra bcom pa'i 'bras bur 'gyur ro/_/de la blo gros chen po 'jig tshogs la lta ba yang rnam pa gnyis so/_/'di lta ste/_lhan cig skyes pa dang /_yongs su brtags pa ste/_gzhan gyi dbang las yongs su brtags pa'i rang bzhin no/_/'di lta ste/_blo gros chen po gzhan gyi dbang 
[\[102a.6\]]gi rang gi rang bzhin gyi gnas la kun brtags pa'i rang bzhin la mngon par zhen pa sna tshogs 'byung ste/_de la yang kun brtags pas mtshan nyid pas na/_de la yod pa yang ma yin med pa yang ma yin/_yod med gnyis ka yang ma yin mod kyi/_'on kyang smig rgyu la [{]ri dgas [,]ri dwags [}]lta bur sna 
[\[102a.7\]]tshogs kyi rang bzhin gyi mtshan nyid la mngon par chags pas byis pa dag rnam par rtog go/_/blo gros chen po de ni rgyun du zhugs pa'i kun brtags pa'i 'jig tshogs la lta ba ste/_mi shes pas yun ring por mngon par zhen pa bsags pa'o/_/de yang gang zag la bdag med pa'i phyir 
[\[102b\]]
[\[102b.1\]]'dzin pa med pas spangs par 'gyur ro/_/blo gros chen po rgyun du zhugs pa'i lhan cig skyes pa'i 'jig tshogs la lta ba ni bdag dang gzhan gyi lus mnyam pa nyid dang /_phung po bzhi gzugs med pa'i mtshan nyid dang /_gzugs skye ba 'byung ba dang /_'byung ba las gyur pa dang /_'byung 
[\[102b.2\]]ba rnams phan tshun du rgyu'i mtshan nyid kyi phyir gzugs 'byung ba ma yin no zhes bya ste/_rgyun du zhugs pas yod pa dang /_med pa'i phyogs su lta ba ma mthong ba'i phyir 'jig tshogs la lta ba spangs par 'gyur ro/_/de bas na de ltar 'jig tshogs la lta ba spangs pa la 'dod chags mi 'byung ste/_
[\[102b.3\]]blo gros chen po de ni 'jig tshogs la lta ba'i mtshan nyid do/_/blo gros chen po the tsom gyi mtshan nyid ni 'di lta ste/_khong du chud pa 'thob pa'i chos dang /_shin tu mthong ba'i mtshan nyid kyi phyir snga ma'i 'jig tshogs la lta ba gnyis su rnam par rtog pa spangs pa'i phyir chos rnams la the tsom med 
[\[102b.4\]]par 'gyur te/_de dag pa dang ma dag pas ston pa gzhan la lta bar mi 'gyur ro/_/de ni blo gros chen po rgyun du zhugs pa'i the tsom gyi mtshan nyid do/_/blo gros chen po ji ltar rgyun du zhugs pa tshul khrims mi snyems zhe na/_'di lta ste/_sdug bsngal ba'i skye ba gnas kyi mtshan nyid rab tu mthong 
[\[102b.5\]]bas mi snyems so/_/blo gros chen po snyems pa ni 'di lta ste/_tshul khrims dang /_brtul zhugs dang /_dka' thub mi 'gyur ba dag gis byis pa so so'i skye bo longs spyod dang /_bde ba 'dod pa rnams 'khor bar skye ba gnyer te/_des mi snyems so/_/de de ltar mi snyems pa yang gzhan du 
[\[102b.6\]]bdag gis so so rang gis rig pa'i khyad par du 'gro bar yongs su sngo ste/_tshul khrims kyi yan lag gis rnam par mi rtog pa/_zag pa med pa'i chos kyi mtshan nyid lta bur rab tu sbyor ro/_/de ni blo gros chen po rgyun du zhugs pa'i tshul khrims dang brtul zhugs snyems pa'i mtshan nyid yin 
[\[102b.7\]]no/_/blo gros chen po kun nas sbyor ba gsum spangs pa'i rgyun du zhugs pa la ni 'dod chags dang /_zhe sdang dang /_gti mug mi 'byung ngo /_/blo gros chen pos gsol ba/_bcom ldan 'das kyis 'dod chags ni rnam pa mang du bstan na/_de'i 'dod chags gang spangs pa lags/_bcom 
[\[103a\]]
[\[103a.1\]]ldan 'das kyis bka' stsal pa/_blo gros chen po yul la lus kyi dbang po'i 'dod chags bud med dang phrad pa las skyes pa/_da ltar bde ba la ma 'ongs pa na sdug bsngal skye ba'i rgyur 'gyur ba/_khu tshur dang /_thal mo dang /_mthang sprad pa dang /_'o byed pa dang /_'khyud 
[\[103a.2\]]pa dang /_snom pa dang /_mig zur gyis blta ba dag gi 'dod chags de dag de la mi 'byung ngo /_/de ci'i phyir zhe na/_'di lta ste/_ting nge 'dzin gyi bde ba la gnas pa thob pas spangs pa yin te/_de'i mya ngan las 'das pa rtogs par bya ba'i 'dod chags ni ma spangs so/_/blo gros chen po 
[\[103a.3\]]lan cig phyir 'ong ba'i mtshan nyid gang zhe na/_'di lta ste/_mtshan mar lta ba'i mtshan gyi gzhi dang /_mtshan nyid med pas gzugs kyi mtshan nyid du snang ba'i rnam par rtog pa lan cig 'byung ngo /_/bsam gtan gyi yul gyi mtshan nyid rab tu mthong bas 'jig rten 'dir lan cig 'ongs 
[\[103a.4\]]nas sdug bsngal mthar dbyung ba'i phyir yongs su mya ngan las 'da' ste/_de'i phyir lan cig phyir 'ong ba zhes bya'o/_/de la blo gros chen po ji ltar na phyir mi 'ong ba yin zhe na/_'di lta ste/_'das pa dang /_ma 'ongs pa dang /_da ltar byung ba'i gzugs kyi mtshan nyid dngos po yod pa dang /_
[\[103a.5\]]med pa la mi 'jug pa dang /_lta ba'i nyes pa bag la nyal gyi rnam par rtog pa mi 'ong bas na phyir mi 'ong ba ste/_kun nas sbyor ba rnams spangs pas na phyir mi 'ong ba zhes bya'o/_/blo gros chen po dgra bcom pa ni bsam gtan dang /_bsam gtan du bya ba dang /_ting nge 'dzin dang /_rnam 
[\[103a.6\]]par thar pa dang /_stobs dang /_mngon par shes pa dang /_nyon mongs pa dang /_sdug bsngal la rnam par rtog pa med pas dgra bcom pa zhes bya'o/_/blo gros chen pos gsol pa/_bcom ldan 'das kyis dgra bcom pa gsum du bka' stsal na/_bcom ldan 'das dgra bcom 
[\[103a.7\]]pa'i sgra 'di gang dang sbyar/_ci bcom ldan 'das zhi ba phyogs gcig gi lam rab tu thob pa'am/_de ste byang chub tu smon lam goms pa dge ba'i rtsa ba la rmongs pa'am/_'on te 'phrul pas sprul pa lags/_bcom ldan 'das kyis bka' stsal pa/_blo gros chen po zhi ba phyogs gcig gi 
[\[103b\]]
[\[103b.1\]]lam rab tu thob pa'i nyan thos yin te/_gzhan dag ma yin no/_/blo gros chen po byang chub sems dpa'i spyod pa spyad pas na smra ba dang /_sangs rgyas 'phrul pas sprul pa gzhan rnams ni thabs la mkhas pa dang /_smon lam sngon du 'gro bas sangs rgyas kyi 'khor gyi dkyil 'khor 
[\[103b.2\]]mdzes par bya ba'i phyir 'khor gyi dkyil 'khor du skye ba ston to/_/blo gros chen po rnam par rtog pa 'jug pa'i gnas gzhan sna tshogs bstan pa ni 'di lta ste/_'bras bu thob par bya ba'i bsam gtan dang /_bsam gtan du bya ba dang /_bsam gtan pa las rnam par dben pa dang /_rang 
[\[103b.3\]]gi sems snang bar khas len pas 'bras bu thob pas mtshan nyid du bstan to/_/gzhan yang blo gros chen po gal te rgyun du zhugs pa 'di snyam du 'di dag ni kun nas sbyor ba yin te/_bdag ni 'di dag dang mi ldan par sems na gnyis su gyur cing bdag tu lta bar lhung ba dang /_kun nas sbyor 
[\[103b.4\]]ba ma spangs par 'gyur ro/_/gzhan yang blo gros chen po bsam gtan dang /_tshad med pa dang /_gzugs med pa'i khams las shin tu bzla ba'i phyir rang gi sems snang ba'i mtshan nyid las ldog par bya ste/_'du shes dang /_tshor ba 'gog pa'i snyoms par 'jug pa ni sems tsam pas na/_
[\[103b.5\]]blo gros chen po rang gi sems snang ba'i rgyud las de yang 'da' bar mi rung ngo /_/de la 'di skad ces bya ste/_bsam gtan rnams dang tshad med dag_/ting nge 'dzin dang gzugs med rnams/_/'du shes 'gog pa ma lus par/_/sems tsam la ni yod pa min/_/rgyun du chud kyi 'bras bu 
[\[103b.6\]]dang /_/lan cig 'ong gi de bzhin te/_/phyir mi 'ong ba'i 'bras bu dang /_/dgra bcom nyid kyang sems 'khrul par/_/bsam gtan bsam bya bsam gtan pa/_/spong dang bden pa mthong ba dang /_/de dag rtog pa tsam yin par/_/gang gis rtog pa de 'grol lo/_/gzhan yang blo 
[\[103b.7\]]gros chen po blo rnam pa gnyis te/_rab tu rnam par 'byed pa'i blo dang /_rnam par rtog pa'i mtshan nyid 'dzin pa la mngon par chags pas rab tu 'jog pa'i blo'o/_/de la blo gros chen po rab tu rnam par 'byed pa blo zhes bya ba ni 'di lta ste/_blo gang gis dngos po'i rang bzhin dang /_mtshan nyid la 
[\[104a\]]
[\[104a.1\]]rab tu gzhigs na mtha' bzhi dang bral ba mi dmigs te/_de ni rab tu rnam par 'byed pa'i blo'o/_/de la blo gros chen po mtha' bzhi ni 'di lta ste/_gcig pa dang /_tha dad pa dang /_gnyis ka dang /_gnyis ka ma yin pa dang /_yod pa dang /_med pa dang /_rtag 
[\[104a.2\]]pa dang /_mi rtag pa dang bral ba ni mtha' bzhi zhes bshad do/_/blo gros chen po chos thams cad ni mtha' bzhi po de dag dang bral ba zhes bya'o/_/blo gros chen po mtha' bzhi po 'di chos thams cad yongs su brtags pa la rab tu sbyar bar bya'o/_/de la blo gros chen po rnam par rtog 
[\[104a.3\]]pa'i mtshan nyid 'dzin pa la mngon par chags pas rab tu 'jog pa'i blo gang zhe na/_'di lta ste/_blo gros chen po rnam par rtog pa'i mtshan nyid 'dzin pa la mngon par chags pa gang gis tsha ba dang /_gsher ba dang /_g.yo ba dang /_sra ba yang dag pa ma yin pa yongs su rtog pa'i 
[\[104a.4\]]mtshan nyid 'byung ba chen po rnams su dam 'cha' ba dang /_rgyu dang /_mtshan nyid dang /_dpe la mngon par chags pas yang dag pa ma yin par sgro 'dogs pas sgro 'dogs te/_de ni rnam par rtog pa'i mtshan nyid 'dzin pa la mngon par chags pas rab tu 'jog pa'i blo'o/_/blo 
[\[104a.5\]]gros chen po de ni blo gnyis kyi mtshan nyid de/_blo gnyis kyi mtshan nyid gang dang ldan pas byang chub sems dpa' sems dpa' chen po chos dang gang zag la bdag med pa'i mtshan nyid rtogs par khong du chud cing /_snang ba med pa'i blo rab tu rnam par 'byed pa spyod pa'i sa la mkhas pa rnams 
[\[104a.6\]]sa dang po rab tu 'thob ste/_ting nge 'dzin brgya la snyoms par 'jug_/ting nge 'dzin gyi bye brag rab tu thob pas sangs rgyas dang byang chub sems dpa' brgya yang mthong /_bskal pa brgyar thog ma'i mtha' dang /_tha ma'i mthar 'jug zhing brgya yang snang bar byed de/_zhing brgya yang snang 
[\[104a.7\]]bar byas nas gong nas gong du sa'i mtshan nyid kyi cho ga shes te/_smon lam gyi bye brag gis rnam par 'phrul zhing chos kyi sprin gyi dbang bskur bas dbang bskur te/_de bzhin gshegs pa'i so so rang gi sa thob nas mthar thug pa'i gnas bcu dang rab tu ldan pa'i chos su gyur te/_so so 
[\[104b\]]
[\[104b.1\]]rang gis rig pa'i bde bas mnyam par bzhag cing sems can yongs su smin par bya ba'i phyir sprul pa'i 'od zer sna tshogs kyis rnam par mdzes so/_/blo gros chen po gzhan yang byang chub sems dpa' sems dpa' chen pos 'byung ba chen po dang /_'byung ba las gyur pa la mkhas par 
[\[104b.2\]]bya'o/_/blo gros chen po ji ltar na byang chub sems dpa' sems dpa' chen po 'byung ba chen po dang /_'byung ba las gyur pa la mkhas pa yin zhe na/_blo gros chen po de la byang chub sems dpa' sems dpa' chen po 'di la yang dag par rab tu slob ste/_gang la 'byung ba chen po skye ba 
[\[104b.3\]]med pa de ni bden pa'o/_/'byung ba chen po 'di dag ni yang dag par ma byung ba'o zhes rab tu mthong ngo /_/de ltar rab tu mthong bas rang gi sems snang ba tsam du khong du chud pa dang /_phyi rol gyi dngos po dngos po med pa'i phyir 'di lta ste/_khams gsum 'di ni 'byung ba dang 'byung ba las gyur 
[\[104b.4\]]pa med pa/_ming dang rnam par rtog pa tsam/_ming dang rang gi sems snang ba rnam par rtog pa tsam ste/_mtha' bzhi'i tshul rnam par dag pa bdag dang /_bdag gi med pa/_rang gi mtshan nyid kyi gnas yang dag pa ji lta ba bzhin du gnas pa/_rang gi mtshan nyid ma skyes par grub par 
[\[104b.5\]]rab tu mthong ngo /_/de la blo gros chen po ji ltar na 'byung ba chen po rnams kyi 'byung ba las gyur pa yin zhe na/_'di lta ste/_blo gros chen po gsher bar rnam par rtog pa 'byung ba chen po ni phyi nang gi chu'i khams sgrub bo/_/blo gros chen po tsha bar rnam par rtog pa 'byung ba chen po ni phyi nang gi me'i 
[\[104b.6\]]khams sgrub bo/_/blo gros chen po g.yo bar rnam par rtog pa 'byung ba chen po ni phyi nang gi rlung gi khams sgrub bo/_/blo gros chen po gzugs kyi bye brag 'byed pa rnam par rtog pa'i 'byung ba chen po ni phyi nang gi sa'i khams nam mkha' dang bcas pa bskyed do/_/log pa la bden par 
[\[104b.7\]]chags pas ni phung po lnga 'dus pa dang /_'byung ba chen po dang 'byung ba las gyur pa skye'o/_/blo gros chen po rnam par shes pa yang tshig dang /_yul sna tshogs la mngon par chags shing 'dod pa'i rgyus 'gro ba gzhan du mtshams sbyor bar 'byung ngo /_/sa'i 'byung ba dang 'byung ba las gyur 
[\[105a\]]
[\[105a.1\]]pa rnams la ni rgyu 'byung ba chen po rnams yod kyi/_'byung ba chen po rnams ni med do/_/de ci'i phyir zhe na/_blo gros chen po 'di lta ste/_dngos po dang /_mtshan ma dang /_mtshan nyid dang /_dbyibs dang /_bya ba'i bdag nyid dang /_sbyor ba med pas 'byung ba chen po rnams 
[\[105a.2\]]mi skye'o/_/dngos po dang /_mtshan ma dang /_mtshan nyid dang /_dbyibs dang /_bya ba dang sbyor bar ldan pa rnams kyi bya ba 'dus pa las skye bar 'gyur gyi/_mtshan ma dang mi ldan pa las ma yin no/_/de lta bas na blo gros chen po 'byung ba chen po dang /_'byung ba las gyur pa'i mtshan nyid ni 
[\[105a.3\]]mu stegs byed rnams kyis rnam par brtags pa yin te/_ngas ni ma yin no/_/gzhan yang blo gros chen po phung po rnams kyi phung po'i rang bzhin dang /_mtshan nyid rab tu bstan to/_/de la blo gros chen po phung po lnga rnams te/_lnga gang zhe na/_'di lta ste/_gzugs dang /_tshor ba dang /_
[\[105a.4\]]'du shes dang /_'du byed rnams dang /_rnam par shes pa rnams so/_/de la blo gros chen po phung po bzhi rnams ni gzugs med de/_tshor ba dang /_'du shes dang /_'du byed rnams dang /_rnam par shes pa rnams so/_/blo gros chen po gzugs ni 'byung ba chen po bzhi las gyur pa dang /_phan 
[\[105a.5\]]tshun du mtshan nyid mi 'thun pa'i 'byung ba rnams so/_/blo gros chen po gzugs med pa bzhir bgrang ba med de/_nam mkha' bzhin no/_/'di lta ste/_blo gros chen po nam mkha' ni grangs kyi mtshan nyid las 'das mod kyi/_'on kyang gcig ni nam mkha'o zhes rnam par rtog pa de bzhin du 
[\[105a.6\]]blo gros chen po phung po rnams kyang grangs kyi mtshan nyid dang /_bgrang ba las 'das te/_dngos po dang /_dngos po med pa'i rnam par spangs pa mtha' bzhi dang bral ba yang byis pa rnams kyis grangs dang /_bgrang bar brjod pas rab tu brjod de/_'phags pa rnams kyis ni ma yin no/_/blo 
[\[105a.7\]]gros chen po 'phags pa rnams kyis ni sgyu ma'i gzugs sna tshogs lta bur gcig dang /_tha dad pa spangs par 'dogs te/_rmi lam dang /_gzugs brnyan gyi skyes bu lta bur gnas gzhan ma yin pa dang /_'phags pa'i ye shes rtogs pa la shin tu rmongs pa'i phyir/_phung por rnam 
[\[105b\]]
[\[105b.1\]]par rtog pa snang ngo /_/blo gros chen po de ni phung po rnams kyi phung po'i rang bzhin gyi mtshan nyid de/_rnam par rtog pa de khyod kyis bzlog par bya'o/_/rnam par bzlog nas sangs rgyas kyi zhing thams cad du 'khor gyi dkyil 'khor dang /_mu stegs can gyi lta ba bzlog pa'i phyir rab tu dben 
[\[105b.2\]]pa'i chos bstan par bya'o/_/blo gros chen po rab tu dben pa'i chos bstan pa byas pas ni/_chos la bdag med pa mthong ba rnam par dag par 'gyur/_ring du song ba'i sa la'ang rab tu 'jug par 'gyur ro/_/de la ring du song ba'i sa chen por rab tu zhugs pas ting nge 'dzin du ma la dbang 
[\[105b.3\]]byed par 'gyur ro/_/yid kyi lus rab tu thob pas sgyu ma lta bu'i ting nge 'dzin rab tu 'thob bo/_/de stobs dang /_mngon par shes pa dang /_dbang rnams rtogs par khong du chud pas sa lta bur sems can thams cad kyi 'tsho bar 'gyur ro/_/'di lta ste/_blo gros chen po sa ni sems 
[\[105b.4\]]can thams cad kyi 'tsho ba yin te/_de bzhin du byang chub sems dpa' sems dpa' chen po yang sems can thams cad kyi 'tsho bar gyur pa yin no/_/gzhan yang blo gros chen po mya ngan las 'das pa rnam pa bzhi ste/_bzhi gang zhe na/_'di lta ste/_dngos po'i rang bzhin med pa'i mya ngan las 'das pa 
[\[105b.5\]]dang /_mtshan nyid sna tshogs kyi dngos po med pa'i mya ngan las 'das pa dang /_rang gi mtshan nyid kyi dngos po med par rtogs pa'i mya ngan las 'das pa dang /_phung po rnams kyi rang dang spyi'i mtshan nyid kyi rgyud kyi rgyun chad pa'i mya ngan las 'das pa dang /_de dag ni blo gros chen po mu stegs byed 
[\[105b.6\]]rnams kyi mya ngan las 'das pa yin te/_nga'i gsung rab la ma yin no/_/blo gros chen po nga'i gsung rab la ni rnam par rtog pa dang bcas pa'i yid kyi rnam par shes pa bzlog pa'i mya ngan las 'das pa zhes bya'o/_/blo gros chen pos gsol pa/_bcom ldan 'das kyis rnam par shes pa 
[\[105b.7\]]brgyad du rnam par ma bzhag gam/_bcom ldan 'das kyis bka' stsal pa/_blo gros chen po rnam par bzhag go/_/blo gros chen pos gsol pa/_de gal te bcom ldan 'das rnam par bzhag na ji ltar yid kyi rnam par shes pa ldog par 'gyur la/_rnam par shes pa bdun rnams ni ma lags 
[\[106a\]]
[\[106a.1\]]bcom ldan 'das kyis bka' stsal pa/_de'i rgyu dang dmigs pa'i phyir rnam par shes pa 'dus pa bdun rnams 'byung bar 'gyur te/_blo gros chen po yid kyi rnam par shes pa yul bye brag 'byed pa la mngon par chags shing 'byung bas bag chags kyis kun gzhi rnam par 
[\[106a.2\]]shes pa shin tu rgyas par byed do/_/yid dang lhan cig tu bdag dang bdag gir 'dzin pa la mngon par chags pas ngar sems pa lta bur rjes su 'jug ste/_kun gzhi rnam par shes pa rgyur gyur cing de la dmigs pa lus tha dad pa ma yin pa'i mtshan nyid do/_/rang gi sems snang ba'i 
[\[106a.3\]]yul la mngon par chags pas gcig gi rgyur gcig gyur pa'i sems 'dus pa 'byung ste/_blo gros chen po rgya mtsho'i rlabs lta bur rang gi sems snang ba'i yul gyi rlung gis bskyod pas 'jug cing ldog go/_/de lta bas na blo gros chen po yid kyi rnam par shes pa bzlog pas rnam par shes pa 
[\[106a.4\]]bdun rnams kyang ldog par 'gyur ro/_/de la 'di skad ces bya ste/_bya ba dang ni mtshan nyid dang /_/dngos por mya ngan nga mi 'da'/_/rnam rtog rnam par shes pa las/_/bzlog pas mya ngan nga 'das so/_/de rgyu de la dmigs pa ste/_/yid kyi rgyud kyang shin tu gnas/_/sems kyi rgyud 
[\[106a.5\]]rnams de 'byin te/_/rnam par shes pa'ang rab tu gnas/_/ji ltar chu chen zad nas ni/_/rlabs rnams kun tu 'ang mi 'byung ltar/_/de bzhin rnam shes sna tshogs kyang /_/'gags na 'byung bar mi 'gyur ro/_/gzhan yang blo gros chen po kun brtags pa'i rang bzhin rab tu dbye ba'i tshul 
[\[106a.6\]]gyi mtshan nyid rab tu tha dad pa rtogs pa gang gis khyod dang /_byang chub sems dpa' sems dpa' chen po gzhan rnams rnam par rtog pa dang /_brtags pa spangs shing /_'phags pa bdag gi so so rang gis rig pa dang /_mu stegs can gyi tshul dang /_yul shin tu mthong ba'i blo gzung ba dang /_
[\[106a.7\]]'dzin pa'i rnam par rtog pa spangs nas gzhan gyi dbang gi mtshan nyid sna tshogs rnam pa tha dad pa kun brtags pa'i rang bzhin lta bur so sor mi rtog par 'gyur ba'i kun brtags pa'i rang bzhin rab tu dbye ba'i tshul gyi mtshan nyid bstan to/_/de la blo gros chen po kun brtags pa'i rang bzhin 
[\[106b\]]
[\[106b.1\]]rab tu dbye ba'i tshul gyi mtshan nyid gang zhe na/_'di lta ste/_brjod pa la rnam par rtog pa dang /_smra bar bya ba la rnam par rtog pa dang /_mtshan nyid la rnam par rtog pa dang /_nor la rnam par rtog pa dang /_rang bzhin la rnam par rtog pa dang /_rgyu la rnam par rtog pa dang /_lta ba la 
[\[106b.2\]]rnam par rtog pa dang /_rig pa la rnam par rtog pa dang /_skye ba la rnam par rtog pa dang /_skye ba med pa la rnam par rtog pa dang /_'brel pa la rnam par rtog pa dang /_bcings pa dang ma bcings pa la rnam par rtog pa yin te/_de ni blo gros chen po brjod pa yongs su brtags pa'i rang 
[\[106b.3\]]bzhin rab tu dbye ba'i tshul gyi mtshan nyid do/_/de la blo gros chen po brjod pa la rnam par rtog pa gang zhe na/_'di lta ste/_dbyangs dang glu snyan pa sna tshogs la mngon par chags pa yin te/_de ni blo gros chen po brjod pa la rnam par rtog pa'o/_/de la blo gros chen po smra bar bya ba la rnam par 
[\[106b.4\]]rtog pa gang zhe na/_'di lta ste/_gang ci'ang rung smra bar bya ba'i dngos po'i rang bzhin 'phags pa'i ye shes dang /_rtogs pas shes par bya ba gang la gnas te/_brjod pa 'jug par 'gyur ba yod do/_/zhes rnam par rtog pa'o/_/de la blo gros chen po mtshan nyid la rnam par rtog pa 
[\[106b.5\]]gang zhe na/_'di lta ste/_smra bar bya ba'i smig rgyu lta bu la mtshan nyid sna tshogs su mngon par chags pas mngon par zhen te/_'di lta ste/_dngos po thams cad la tsha ba dang /_gsher ba dang /_g.yo ba dang /_sra ba'i mtshan nyid du rnam par rtog pa'o/_/de la nor la rnam par rtog pa gang 
[\[106b.6\]]zhe na/_'di lta ste/_gser dang /_dngul dang /_nor rin po che rnam pa mang po'i yul brjod pa'o/_/de la rang bzhin la rnam par rtog pa gang zhe na/_'di lta ste/_dngos po'i ngo bo nyid du 'dzin cing /_'di lta ste 'di ni 'di bzhin gyi gzhan du ma yin no zhes log par rnam par rtog pa'i 
[\[106b.7\]]lta bas rnam par lta'o/_/de la rgyu la rnam par rtog pa gang zhe na/_'di lta ste/_rgyu dang rkyen gang gis rgyu'i mtshan nyid las skye ba yod pa dang /_med par snang bar byed pa de ni rgyu la rnam par rtog pa'o/_/de la lta ba la rnam par rtog pa gang zhe na/_'di lta ste/_yod pa dang /_med pa dang /_
[\[107a\]]
[\[107a.1\]]gcig pa dang /_tha dad pa dang /_gnyis ka dang /_gnyis ka ma yin par log par lta ba'i mu stegs can gyi rnam par rtog pa la mngon par chags pa'o/_/de la rigs pa la rnam par rtog pa gang zhe na/_'di lta ste/_bdag dang bdag gi mtshan nyid rigs pas brtsad 
[\[107a.2\]]de ston pa'o/_/de la skye ba la rnam par rtog pa gang zhe na/_'di lta ste/_rkyen rnams kyi dngos po yod pa dang /_med pa skye bar mngon par chags pa'o/_/de la mi skye ba la rnam par rtog pa gang zhe na/_'di lta ste/_dngos po thams cad rgyu med pa'i lus sngon ma skyes pa yin te/_ma byung ba 
[\[107a.3\]]las rkyen gyis 'byung ba'o/_/de la 'brel par rnam par rtog pa gang zhe na/_'di lta ste/_gser gyi skud pa bzhin du gang dang gang du 'brel pa'o/_/de la bcings pa dang ma bcings pa la rnam par rtog pa gang zhe na/_'di lta ste/_bcings pa'i rgyu dang /_bcing bar bya ba la mngon par 
[\[107a.4\]]chags pa bzhin te/_ji ltar skyes bu thabs dang ldan pas thag pa la mdud pa bor ba dang 'grol ba lta bu'o/_/blo gros chen po de dag ni kun brtags pa'i rang bzhin rab tu dbye ba'i tshul gyi mtshan nyid de/_kun brtags pa'i rang bzhin rab tu dbye ba'i tshul gyi mtshan nyid de la byis pa so so'i 
[\[107a.5\]]skye bo thams cad mngon par chags te/_blo gros chen po gzhan gyi dbang gi mtshan nyid la yod pa dang med par mngon par chags pas yongs su brtags pa'i mtshan nyid sna tshogs la mngon par chags te/_sgyu ma'i gnas sna tshogs mthong ba bzhin no/_/byis pa rnams kyi sgyu ma gzhan du mthong 
[\[107a.6\]]ba'i blos rnam par rtog ste/_blo gros chen po sna tshogs dang sgyu ma ni gcig pa'ang ma yin/_tha dad pa'ang ma yin no/_/gal te tha dad na ni sna tshogs sgyu ma'i rgyu las byung ba ma yin par 'gyur ro/_/de ste sna tshogs dang tha mi dad na ni sgyu ma dang /_sna tshogs bye brag med par 'gyur ro/_/de'i bye 
[\[107a.7\]]brag mthong bas na gcig pa'ang ma yin/_tha dad pa'ang ma yin no/_/des na de'i phyir blo gros chen po khyod dang /_byang chub sems dpa' sems dpa' chen po gzhan dag gis sgyu ma la yod pa dang med par mi chags par bya'o/_/de la 'di skad ces bya ste/_sems ni yul dang kun tu 'brel/_/
[\[107b\]]
[\[107b.1\]]rtog pa la ni rnam shes 'jug_/snang ba med dang bye brag la/_/shes rab yang dag rab tu 'jug_/kun brtags pa yi rang bzhin yod/_/gzhan gyi dbang ni med pa ste/_/nor pa dag gis brtags pa snang /_/gzhan gyi dbang la mi brtag go/_/yan lag mang pos grub pa yi/_/
[\[107b.2\]]sgyu ma ji ltar mi grub pa/_/de bzhin mtshan ma sna tshogs kyang /_/rab tu brtags na mi 'grub bo/_/mtshan ma gnas ngan len gyi dngos/_/'ching ba sems las byung ba ste/_/mi shes rnams kyis kun brtags pa/_/gzhan gyi dbang du'ang rnam par rtog_/gang 'di brtags 
[\[107b.3\]]pa'i dngos po 'di/_/de nyid gzhan gyi dbang yin te/_/brtags pa sna tshogs snang ba ni/_/gzhan gyi dbang du de brjod do/_/kun rdzob dang ni don dam ste/_/rgyu las skyes pa gsum du med/_/brtags pa dang ni kun rdzob bshad/_/de 'chad 'phags pa'i spyod yul lo/_/rnal 'byor 
[\[107b.4\]]can gyi dngos po ltar/_/sna tshogs gcig tu rnam mdzes kyang /_/de la sna tshogs yod pa min/_/de bzhin brtags pa'i mtshan nyid do/_/ji ltar rab rib can dag gis/_/snang ba'i gzugs la sna tshogs brtags/_/rab rib gzugs min gzugs med min/_/de bzhin 
[\[107b.5\]]mkhas pas gzhan gyi dbang /_/ji ltar gser rnams dag pa dang /_/chu yang rnyog pa spangs pa dang /_/nam mkha' dag ni sprin med ltar/_/de bzhin dag pa rab tu brtags/_/brtags pa la ni dngos po med/_/gzhan gyi dbang ni yod pa ste/_/sgro btags pa dang skur pa dang /_/rnam 
[\[107b.6\]]par brtags na 'jig par 'gyur/_/gal te brtags pa dngos med la/_/bden par gzhan gyi dbang yod na/_/dngos po med par dngos po ste/_/dngos po med las dngos po 'byung /_/kun brtags pa la gnas nas ni/_/gzhan gyi dbang ni nye bar dmigs/_/ming dang mtshan ma 
[\[107b.7\]]'brel pa las/_/kun brtags pa ni skye bar 'gyur/_/brtags pa shin tu ma grub ste/_/gzhan las byung ba ma yin no/_/de tshe don dam rang bzhin ni/_/shin tu dag pa shes par 'gyur/_/kun brtags pa ni rnam bcu ste/_/gzhan gyi dbang ni rnam pa drug_/so so rang rig de 
[\[108a\]]
[\[108a.1\]]bzhin nyid/_/rig bya'o de phyir bye brag med/_/chos lnga yang dag nyid yin te/_/de bzhin du yang rang bzhin gsum/_/rnal 'byor can gyis de bsgoms na/_/de bzhin nyid las mi 'da'o/_/mtshan ma dag ni gzhan gyi dbang /_/gang ming de ni brtags pa ste/_/
[\[108a.2\]]kun brtags pa dang mtshan ma ni/_/gzhan gyi dbang las 'byung ba'o/_/blo yis rnam par gzhigs na ni/_/gzhan dbang med cing brtags pa'ang med/_/grub pa'i dngos po yod med na/_/blo yis ci zhig rnam par brtags/_/yod med rnam par spangs pa yi/_/grub pa'i dngos po 
[\[108a.3\]]yod na ni/_/yod dang med las grol ba yi/_/dngos po gnyis su ji ltar 'gyur/_/kun brtags pa yi rang bzhin la/_/rang bzhin gnyis ni rab gnas te/_/brtags pa dag ni sna tshogs snang /_/rnam dag 'phags pa'i spyod yul lo/_/brtags pa sna tshogs snang ba ni/_/
[\[108a.4\]]gzhan gyi dbang zhes brjod pa ste/_/rnam pa gzhan du brtags na ni/_/mu stegs smra la gnas par 'gyur/_/rtog pa brtags zhes bya ba ste/_/mthong ba'i phyir na rgyu las byung /_/rnam rtog gnyis las grol ba ni/_/de nyid yongs su grub pa yin/_/yang blo gros chen pos gsol 
[\[108a.5\]]pa/_bcom ldan 'das 'phags pa so so rang gi ye shes dang /_theg pa gcig po rtogs pa'i mtshan nyid gang gis bdag dang /_byang chub sems dpa' sems dpa' chen po gzhan rnams 'phags pa so so rang gi ye shes dang /_theg pa gcig po la mkhas shing /_sangs rgyas kyi chos 
[\[108a.6\]]thams cad la gzhan gyi dring la mi 'jog par 'gyur ba'i 'phags pa so so rang gi ye shes rtogs pa dang /_theg pa gcig pa'i mtshan nyid bshad du gsol/_bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung zhig dang /_ngas khyod la 
[\[108a.7\]]bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen pos bcom ldan 'das la slar nyan pa dang /_bcom ldan 'das kyis 'di skad ces bka' stsal to/_/blo gros chen po byang chub sems dpa' sems dpa' chen po 
[\[108b\]]
[\[108b.1\]]gcig pu dben par song ste/_tshad ma dang /_yid brtan pa'i lung la rnam par rtog pa med pas/_so so rang gi blos rnam par dpyod de/_gzhan gyi dring la mi 'jog cing /_lta ba dang /_rnam par rtog pa spangs nas/_gong nas gong du de bzhin gshegs pa'i sa la rab tu 'jug par 'bad do/_/
[\[108b.2\]]blo gros chen po de ni so so rang gi 'phags pa'i ye shes rtogs pa'i mtshan nyid do/_/de la theg pa chen po rtogs pa'i mtshan nyid gang zhe na/_'di lta ste/_theg pa gcig gi lam rig cing khong du chud pas theg pa gcig ces bya'o/_/theg pa gcig gi lam rig cing khong du chud pa gang zhe 
[\[108b.3\]]na/_'di lta ste/_gzung ba dang /_'dzin pa'i rnam par rtog pa yang dag pa nyid ji lta ba bzhin du gnas pas rnam par rtog pa mi 'byung ba'i phyir theg pa gcig po khong du chud par byas pa yin no/_/blo gros chen po theg pa gcig po khong du chud pa 'di ni nga ma gtogs par mu stegs can gzhan 
[\[108b.4\]]dang /_nyan thos dang /_rang sangs rgyas dang /_tshangs pa la sogs pas ston pa sngon ma thob pa ma thob bo/_/des na de'i phyir blo gros chen po theg pa gcig ces bya'o/_/blo gros chen pos gsol pa/_bcom ldan 'das kyis ci'i slad du theg pa gsum du bshad de theg pa gcig tu ma 
[\[108b.5\]]bshad/_bcom ldan 'das kyis bka' stsal pa/_blo gros chen po 'di ltar nyan thos dang /_rang sangs rgyas thams cad ni de bzhin gshegs pa'i 'dul ba dang /_rab tu dben pa'i rnal 'byor gyi lung gis 'grol gyi rang gis ma yin te/_blo gros chen po bdag nyid yongs su mya ngan las 
[\[108b.6\]]mi 'da' ba'i chos can yin pas na/_nyan thos dang /_rang sangs rgyas thams cad la theg pa gcig tu ma bshad do/_/gzhan yang blo gros chen po nyan thos dang /_rang sangs rgyas thams cad ni shes bya'i sgrib pa dang /_las kyi bag chags ma spangs pa'i phyir/_chos la bdag med pa 
[\[108b.7\]]ma rtogs shing bsam gyis mi khyab par 'gyur ba'i shi 'pho ma thob pas nyan thos rnams la theg pa gsum du bstan te/_theg pa gcig tu ma yin no/_/blo gros chen po de dag na ma nyes pa'i bag chags thams cad spangs shing /_chos la bdag med par rtogs pa de ni de dag bag chags kyi nyes 
[\[109a\]]
[\[109a.1\]]pa dang /_ting nge 'dzin gyis myos pa med par gyur nas zag pa med pa'i dbyings nas slar sad de/_yang 'jig rten dang /_'jig rten las 'das pa zag pa med pa'i dbyings su gtogs pa'i tshogs rnams yongs su bskangs nas/_chos kyi sku bsam gyis mi khyab pa la 
[\[109a.2\]]dbang byed pa rab tu 'thob par 'gyur ro/_/de la 'di skad ces bya ste/_lha yi theg dang tshangs pa'i theg_/nyan thos kyi yang de bzhin te/_/de bzhin gshegs dang rang rgyal gyi/_/theg pa de dag ngas bshad do/_/ji srid sems can 'jug pa'i bar/_/theg pa dag la thug pa med/_/
[\[109a.3\]]sems ni shin tu gyur pa na/_/theg pa med cing 'gro ba'ang med/_/theg pa rnam par gzhag med kyang /_/sems can rnams ni drang ba'i phyir/_/theg pa tha dad ngas bshad de/_/theg pa gcig tu ngas bstan to/_/de bzhin rnam grol gsum po dang /_/chos la bdag med de nyid 
[\[109a.4\]]dang /_/mnyam nyid ye shes nyon mongs pa/_/rnam par grol bas de dag spangs/_/ji ltar shing dag rgya mtsho la/_/rlabs rnams kyis ni rnam par g.yengs/_/de bzhin nyan thos rmongs pa yang /_/mtshan nyid rnams kyis rab tu g.yengs/_/kun nas ldang dang bral mod kyi/_/
[\[109a.5\]]nyon mongs bag chags rnams dang 'brel/_/ting 'dzin myos pas rab myos te/_/zag pa med pa'i dbyings na 'khod/_/mtha' mar phyin pa de la med/_/phyir yang de las mi ldog ste/_/ting nge 'dzin gyi lus thob nas/_/bskal pa'i bar du de mi sad/_/ji ltar skyes bu ra ro ba/_/
[\[109a.6\]]chang dang bral nas sangs 'gyur bzhin/_/de na de dag nga yi yang /_/chos kyi sku ni thob par 'gyur/_/lang kar gshegs pa sum khri drug stong pa las chos thams cad bsdus pa zhes bya ba'i le'u ste gnyis pa'o//_//de nas yang bcom ldan 'das kyis byang chub sems dpa' 
[\[109a.7\]]sems dpa' chen po blo gros chen po la 'di skad ces bka' stsal to/_/blo gros chen po yid kyi lus rtogs par rab tu dbye ba'i mtshan nyid rab tu bstan gyis/_de shin tu legs par nyon la yid la zung zhig dang ngas khyod la bshad do/_/legs so bcom ldan 'das zhes gsol nas 
[\[109b\]]
[\[109b.1\]]byang chub sems dpa' sems dpa' chen po blo gros chen po bcom ldan 'das la slar nyan pa dang /_de la bcom ldan 'das kyis 'di skad ces bka' stsal to/_/blo gros chen po yid kyi lus rnam pa gsum ste/_rnam pa gsum gang zhe na/_'di lta ste/_ting nge 'dzin gyi bde ba la snyoms 
[\[109b.2\]]par 'jug pa'i yid kyi lus dang /_chos kyi ngo bo nyid rtogs pa khong du chud pa'i yid kyi lus dang /_ris su lhan cig skyes pa'i 'du byed kyi bya ba'i yid kyi lus te/_sa dang po nas gong nas gong du sa'i mtshan nyid yongs su shes pas rnal 'byor can rnams kyis thob par 'gyur ro/_/de 
[\[109b.3\]]la blo gros chen po ting nge 'dzin gyi bde ba la snyoms par 'jug pa'i yid kyi lus gang zhe na/_'di lta ste/_sa gsum dang bzhi dang lnga la rang gi sems rnam pa mang po dben par spyod pas sems kyi rgya mtsho la 'jug pa'i rnam par shes pa'i rlabs kyi mtshan nyid bde ba la snyoms par 'jug pa'i 
[\[109b.4\]]yid mi 'byung ste/_rang gi sems snang ba'i yul dngos po yod pa dang /_dngos po med pa yongs su shes pas yid kyi lus zhes bya'o/_/de la chos kyi ngo bo nyid rtogs par khong du chud pa'i yid kyi lus gang zhe na/_'di lta ste/_sa brgyad pa la sgyu ma la sogs pa'i chos la snang ba med pa'i 
[\[109b.5\]]rab tu rnam par 'byed pa khong du chud pas sems kyi gnas shin tu gyur te/_sgyu ma lta bu'i ting nge 'dzin rab tu thob pa dang /_ting nge 'dzin gyi sgo gzhan dag rab tu thob pa dang /_mtshan ma dang /_dbang dang /_mngon par shes pa du ma'i me tog rgyas shing yid kyi mgyogs pa dang mtshungs pa 
[\[109b.6\]]sgyu ma dang /_rmi lam dang /_gzugs brnyan lta bu 'byung ba las gyur pa ma yin la/_'byung ba dang /_'byung ba las gyur pa 'dra bar gzugs thams cad kyi yan lag sna tshogs 'dus pa sangs rgyas kyi zhing thams cad du 'khor gyi dkyil 'khor du rjes su song ba'i lus de ni chos kyi ngo bo nyid 
[\[109b.7\]]rtogs par khong du chud pa'i phyir yid kyi lus zhes bya'o/_/de la ris su lhan cig skyes pa'i 'du byed kyi bya ba'i yid kyi lus gang zhe na/_'di lta ste/_sangs rgyas kyi chos thams cad so so rang gis rig pa bde ba'i mtshan nyid khong du chud pas ris su lhan cig skyes pa'i 'du byed kyi bya ba yid 
[\[110a\]]
[\[110a.1\]]kyi lus zhes bya'o/_/blo gros chen po lus gsum gyi mtshan nyid rab tu rnam par 'byed pa shes pa 'di la khyod kyis brtson par bya'o/_/de la 'di skad ces bya ste/_theg chen nga yi theg ma yin/_/yi ge med cing sgra yang med/_/bden pa med de rnam thar med/_/
[\[110a.2\]]snang ba med cing spyod yul med/_/'on kyang theg chen theg pa ste/_/ting nge 'dzin la dbang byed cing /_/yid kyi lus ni sna tshogs la/_/dbang gi me tog dag gis brgyan/_/de nas yang byang chub sems dpa' sems dpa' chen po blo gros chen pos bcom ldan 'das la 'di skad ces 
[\[110a.3\]]gsol to/_/bcom ldan 'das mtshams med pa lnga po gang bgyis pas rigs kyi bu'am/_rigs kyi bu mo mnar med par 'gyur ba'i mtshams med pa lnga bcom ldan 'das kyis gsungs pa gang lags/_bcom ldan 'das kyis bka' stsal pa/_blo gros chen po de'i phyir shin tu legs par 
[\[110a.4\]]nyon la yid la zung zhig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis 'di skad ces bka' stsal to/_/de la blo gros chen po mtshams 
[\[110a.5\]]med pa lnga rnams gang zhe na/_'di lta ste/_pha dang /_ma dang /_dgra bcom pa gsod pa dang /_dge 'dun 'byed pa dang /_de bzhin gshegs pa la gnod sems kyis khrag phyung ba'o/_/de la blo gros chen po sems can rnams kyi ma gang zhe na/_'di lta ste/_dga' ba'i 'dod chags dang 
[\[110a.6\]]ldan pa yang 'byung ba can gyi sred pa ni ma lta bur gnas so/_/ma rig pa ni skye mched kyi grong rnams bskyed pa'i phyir pha lta bu ste/_pha ma de gnyis shin tu rtsa ba nas bcad na pha ma bsad pa yin no/_/de la dgra bcom pa bsad pa gang zhe na/_'di lta ste/_bag la nyal dgra dang mtshungs pa 
[\[110a.7\]]byi ba'i dug ltar khong nas ldang ba'i chos can shin tu bcom na dgra bcom pa bsad pa yin no/_/de la dge 'dun 'byed pa gang zhe na/_'di lta ste/_phung po phan tshun du mtshan nyid mi 'thun pa 'dus pa shin tu rtsa ba nas bcom pas dge 'dun phye ba zhes bya'o/_/blo gros chen po rang dang spyi'i 
[\[110b\]]
[\[110b.1\]]dang /_phyi rol rang gi sems snang ba tsam du shes par byed pa/_rnam par shes pa 'dus pa brgyad rnams la rnam par thar pa gsum zag pa med pa'i gnod sems kyis shin tu bcom na rnam par shes pa'i sangs rgyas la gnod sems kyis khrag phyung ba yin te/_mtshams med pa byed pa 
[\[110b.2\]]zhes bya'o/_/blo gros chen po rigs kyi bu'am/_rigs kyi bu mos mtshams med pa lnga po de dag byas na mngon par rtogs pa'i chos can yin te/_mtshams med pa byed pa yin no/_/gzhan yang blo gros chen po gang bshad pas khyod dang /_byang chub sems dpa' sems dpa' chen po 
[\[110b.3\]]gzhan rnams ma 'ongs pa'i dus na shin tu rmongs par mi 'gyur ba'i phyi rol gyi mtshams med pa rnams khyod la bshad par bya'o/_/'di lta ste/_gang bstan pa brjod pa las mtshams med pa rnams gsungs pa ste/_gang byas pas rnam par grol ba gsum po las gang yang rung ba dang 
[\[110b.4\]]mngon par rtogs par mi 'gyur te/_sprul pa'i byin gyi rlabs kyis mngon par rtogs pa ni ma gtogs so/_/blo gros chen po sprul pa'i byin gyi rlabs kyis nyan thos ni byang chub sems dpa'i byin gyis rlabs sam/_de bzhin gshegs pa'i byin gyi rlabs kyis gang la la mtshams med pa byas 
[\[110b.5\]]nas 'gyod par gyur pa la de'i 'gyod par lta ba bzlog pa dang brtson pa bor ba la 'gyod par lta ba med par bya ba'i phyir slar rab tu spro bar byed par 'gyur snyam nas sprul pa'i byin gyi rlabs kyis mngon par rtogs par rab tu ston to/_/blo gros chen po mtshams med pa byed pa la ni mngon par rtogs 
[\[110b.6\]]pa gcig tu nges pa med de/_rang gi sems snang ba tsam du rig pa dang /_lus dang /_longs spyod dang /_gnas rtogs pa'i rnam par rtog pa bdag dang bdag gir 'dzin pa rab tu dben par mthong bas/_gal te brgya lam na dge ba'i bshes gnyen dang phrad na 'gro ba'i mtshams gzhan du 
[\[110b.7\]]rang gi rnam par rtog pa'i nyes pa las grol bar 'gyur ba ni ma gtogs so/_/de la 'di skad ces bya ste/_sred pa dag ni mar bshad de/_/ma rig pa yang phar shes so/_/rnam shes yul rnams rig pas na/_/sangs rgyas su ni de yang bstan/_/bag la nyal ni dgra bcom ste/_/phung 
[\[111a\]]
[\[111a.1\]]po lnga 'dus dge 'dun no/_/mtshams med par ni mtshams bcad pas/_/de ni mtshams med las yin no/_/yang blo gros chen pos gsol pa/_bcom ldan 'das sangs rgyas rnams kyi sangs rgyas pa nyid bdag la bshad du gsol/_bcom ldan 'das ji ltar na sangs 
[\[111a.2\]]rgyas rnams kyi sangs rgyas pa nyid lags/_bcom ldan 'das kyis bka' stsal pa/_chos dang gang zag la bdag med par rtogs pa dang /_sgrib pa gnyis yongs su shes shing khong du chud pa dang /_shi 'pho gnyis thob pa dang /_nyon mongs pa gnyis spangs pa'i phyir blo gros chen po sangs rgyas 
[\[111a.3\]]bcom ldan 'das rnams kyi sangs rgyas pa nyid yin no/_/blo gros chen po chos de dag nyid khong du chud pas nyan thos dang /_rang sangs rgyas rnams kyi sangs rgyas pa nyid yin te/_des na de'i phyir blo gros chen po theg pa gcig tu bshad do/_/de la 'di skad ces bya ste/_bdag med gnyis dang nyon 
[\[111a.4\]]mongs dang /_/de bzhin sgrib pa rnam gnyis dang /_/bsam gyis mi khyab 'gyur ba yi/_/shi 'pho thob pas de bzhin gshegs//_//'phags pa lang kar gshegs pa/_bam po lnga pa/_de nas yang byang chub sems dpa' sems dpa' chen po blo gros chen pos bcom 
[\[111a.5\]]ldan 'das la 'di skad ces gsol to/_/bcom ldan 'das kyis 'khor gyi nang du gshegs nas gang 'das pa'i sangs rgyas thams cad ni nga nyid do/_/skyes pa'i rabs skye ba sna tshogs su yang nga nyid de dang de'i tshe rgyal po nga 'dzin dang /_glang po che dang /_ne tso dang /_rgyas pa dang /_dbang po dang /_
[\[111a.6\]]mig [{]bzangs [,]bzang [}]la sogs pa'o zhes bcom ldan 'das kyis skyes pa'i rabs brgya stong bshad pa rnams ci las dgongs te gsungs/_bcom ldan 'das kyis bka' stsal pa/_blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni mtshungs pa rnam pa 
[\[111a.7\]]bzhi la dgongs nas 'khor gyi nang du gshegs na/_'di lta ste/_nga nyid de'i tshe de'i dus na log par dad sel dang /_gser thub dang /_'od srung du gyur to/_/zhes tshig 'byin to/_/mtshungs pa rnam pa bzhi gang la dgongs she na/_'di lta ste/_yi ge mtshungs pa dang /_gsung mtshungs pa dang /_
[\[111b\]]
[\[111b.1\]]chos mtshungs pa dang /_sku mtshungs pa ste/_blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams mtshungs pa de bzhi la dgongs nas 'khor gyi nang du gshegs na tshig 'byin to/_/de la blo gros chen po yi ge mtshungs pa gang zhe na/_'di lta ste/_
[\[111b.2\]]yi ge gang gis nga'i ming sangs rgyas zhes bya ba sangs rgyas bcom ldan 'das de dag gi yang yi ge de nyid de/_blo gros chen po yi ge de dag kyang yi ge'i rang bzhin du bye brag med pas de ni blo gros chen po yi ge mtshungs pa yin no/_/de la blo gros chen po de bzhin gshegs pa dgra bcom pa yang dag 
[\[111b.3\]]par rdzogs pa'i sangs rgyas rnams kyi gsung mtshungs pa gang zhe na/_'di lta ste/_nga'i gsung gi rnam par rtog pa yang rnam pa drug cu rtsa bzhi pa tshangs pa'i sgra skad kyi dbyangs 'byung ngo /_/blo gros chen po de bzhin gshegs pa dgra bcom pa yang dag par rdzogs pa'i sangs rgyas de dag gi gsung 
[\[111b.4\]]gi rnam par rtog pa yang de bzhin du rnam pa drug cu rtsa bzhi pa tshangs pa'i sgra skad kyi dbyangs 'byung ste/_ka la ping ka dang /_tshangs pa'i sgra skad kyi dbyangs kyi rang bzhin du bye brag med cing lhag chad med do/_/de la sku mtshungs pa gang zhe na/_'di lta ste/_nga dang de bzhin gshegs pa dgra bcom 
[\[111b.5\]]pa yang dag par rdzogs pa'i sangs rgyas de dag ni chos kyi sku dang /_gzugs dang /_mtshan dang dpe byad bzang po'i skur mtshungs shing bye brag med de/_'dul ba'i dbang gis sems can gyi 'gro ba'i bye brag de dang der de bzhin gshegs pa rnams gzugs sna tshogs ston pa ni ma gtogs so/_/
[\[111b.6\]]de la blo gros chen po chos mtshungs pa gang zhe na/_'di lta ste/_de dag dang nga ni byang chub kyi phyogs kyi chos sum cu rtsa bdun gyi chos rnams thugs su chud pa yin te/_blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams mtshungs pa rnam pa bzhi po de dag la 
[\[111b.7\]]dgongs nas 'khor gyi nang du gshegs na tshig 'byin to/_/de la 'di skad ces bya ste/_'od srung log par dad sel dang /_/gser thub dag kyang nga yin zhes/_/mnyam pa nyid du mnyam gyur pas/_/rgyal ba'i sras la ngas bshad do/_/yang blo gros chen pos gsol pa/_gang 'di bcom ldan 
[\[112a\]]
[\[112a.1\]]'das kyis gang gi nub mo de bzhin gshegs pa mngon par rdzogs par sangs rgyas nas/_gang gi nub mo yongs su mya ngan las 'da' bar 'gyur ba de'i bar du de bzhin gshegs pas yi ge gcig kyang ma bshad/_mi 'chad 'chad par mi 'gyur te/_tshig med pa ni sangs rgyas 
[\[112a.2\]]kyi tshig go zhes gsungs na/_tshig med pa sangs rgyas kyi tshig go zhes bgyi ba de de bzhin gshegs pa dgra bcom pa yang dag par rdzogs pa'i sangs rgyas kyis ci la dgongs te gsungs/_bcom ldan 'das kyis bka' stsal pa/_blo gros chen po chos gnyis la dgongs te ngas 'di skad ces 
[\[112a.3\]]smras so/_/chos gnyis po gang zhe na/_'di lta ste/_so so rang gi chos nyid dang /_sngon gyi lugs kyi chos nyid la dgongs te/_blo gros chen po chos gnyis po de la dgongs nas ngas de skad ces bshad do/_/de la so so rang gi chos nyid la dgongs pa gang zhe na/_'di lta ste/_gang de bzhin 
[\[112a.4\]]gshegs pa de dag gis thugs su chud pa so so rang gis rig pa'i spyod yul tshig gi rnam par rtog pa dang bral ba/_yi ge dang gnyis kyi yul las rnam par grol ba de ngas kyang lhag chad med par khong du chud do/_/de la sngon gyi lugs kyi chos nyid gang zhe na/_blo gros chen po 'di lta ste/_sngon gyi 
[\[112a.5\]]chos nyid kyi lam 'di ni gser dang /_dngul dang /_mu tig gi 'byung khungs bzhin te/_blo gros chen po chos kyi dbyings gnas pa ni de bzhin gshegs pa rnams byung yang rung /_ma byung yang rung /_de'i chos nyid dang /_chos kyi gnas nyid dang /_chos mi 'gyur ba ni grong khyer rnying pa'i lam bzhin 
[\[112a.6\]]du 'jug pa'o/_/'di lta ste/_blo gros chen po skyes bu la la zhig 'brog dgon pa na 'khyam pa las grong khyer rnying pa lam ma gol bar 'jug pa zhig mthong nas grong khyer der song ste/_der zhugs nas grong khyer du gnas shing grong khyer gyi bya ba dang bde ba rjes su myong na blo gros chen po de ji snyam du 
[\[112a.7\]]sems/_lam gang nas grong khyer der zhugs pa'i lam de dang /_grong khyer sna tshogs dag skyes bu des byas pa yin nam/_gsol pa/_bcom ldan 'das ma lags so/_/bcom ldan 'das kyis bka' stsal pa/_de bzhin du blo gros chen po gang nga dang de bzhin gshegs pa de dag gis thugs 
[\[112b\]]
[\[112b.1\]]su chud pa'i chos nyid dang /_chos kyi gnas nyid dang /_chos mi 'gyur ba nyid dang /_de bzhin nyid dang /_yang dag pa nyid dang /_bden pa nyid de ni 'dug pa ste/_des na de'i phyir blo gros chen po ngas 'di skad du gang gi nub mo de bzhin gshegs pa mngon par rdzogs par sangs rgyas nas/_gang 
[\[112b.2\]]gi nub mo yongs su mya ngan las 'da' bar 'gyur ba de'i bar du de bzhin gshegs pas yi ge gcig kyang ma bshad/_'chad par mi 'gyur ro/_/zhes smras so/_/de la 'di skad ces bya ste/_gang gi nub mo thugs su chud/_/gang la yongs su mya ngan 'das/_/ngas ni de yi bar du yang /_/
[\[112b.3\]{]chung zad [,]cung zad [}]bstan pa ma yod do/_/so so rang chos lugs rnams la/_/dgongs nas rab tu ngas bshad do/_/nga dang sangs rgyas de dag gis/_/[{]chung zad [,]cung zad [}]bye brag byas pa med/_/de nas yang byang chub sems dpa' sems dpa' chen po blo gros chen pos bcom ldan 'das la gsol ba btab 
[\[112b.4\]]pa/_bcom ldan 'das ci nas bdag dang byang chub sems dpa' sems dpa' chen po gzhan rnams yod pa dang med pa spangs nas myur du bla na med pa yang dag par rdzogs pa'i byang chub tu mngon par 'tshang rgya ba'i chos thams cad kyi yod pa dang med pa'i mtshan nyid bshad du gsol/_/bcom 
[\[112b.5\]]ldan 'das kyis bka' stsal pa/_blo gros chen po de'i phyir shin tu legs par nyon la yid la zung zhig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen pos bcom ldan 'das la slar nyan pa dang /_de la bcom ldan 
[\[112b.6\]]'das kyis 'di skad ces bka' stsal to/_/blo gros chen po 'jig rten 'di dag ni gnyis la gnas so/_/'di lta ste/_yod pa la gnas pa dang /_med pa la gnas te skye ba dang /_mi skye bar mos pa'i lta bar ltung ba 'byung ba ma yin pa la 'byung ba'i blo'o/_/de la blo gros chen po ji ltar na 'jig 
[\[112b.7\]]rten yod pa la gnas she na/_'di lta ste/_'jig rten na rgyu dang /_rkyen rnams yod pas skye'i med pas ma yin no/_/yod pa skye ba skye ste med pa ni ma yin no/_/blo gros chen po de skad du dngos po dag yod par smra na rgyu dang rkyen rnams dang /_'jig rten gyi rgyu med pa las yod par smra ba ma yin no/_
[\[113a\]]
[\[113a.1\]]de la blo gros chen po ji ltar na med pa la gnas pa yin zhe na/_'di lta ste/_'dod chags dang /_zhe sdang dang /_gti mug khas blang ba byas la/_slar 'dod chags dang /_zhe sdang dang /_gti mug med par rnam par rtog go/_/blo gros chen po gang dngos po'i mtshan 
[\[113a.2\]]nyid rab tu dben pa'i phyir dngos po yod par khas mi len pa dang /_dngos po'i mtshan nyid rab tu dben pa'i phyir gang sangs rgyas dang /_nyan thos dang /_rang sangs rgyas la 'dod chags dang /_zhe sdang dang /_gti mug rnams khas mi len na/_blo gros chen po yod ces bya ba dang /_med ces bya 
[\[113a.3\]]ba 'di la rnam par 'jig par byed pa gang yin/_blo gros chen pos gsol pa/_bcom ldan 'das gang 'di 'dod chags dang /_zhe sdang dang /_gti mug khas blangs la phyis khas mi len pa lags so/_/bcom ldan 'das kyis bka' stsal pa/_blo gros chen po legs so legs so/_/blo 
[\[113a.4\]]gros chen po gang khyod kyis de ltar go ba ni khyod legs so/_/blo gros chen po 'dod chags dang /_zhe sdang dang /_gti mug med pa 'ba' zhig rnam par 'jig par byed pa ma yin te/_nyan thos dang /_rang sangs rgyas dang /_sangs rgyas rnams kyang rnam par 'jig par byed pa yin no/_/de ci'i 
[\[113a.5\]]phyir zhe na/_'di lta ste/_nyon mongs pa rnams gcig pa dang /_tha dad pa dang /_nang dang phyi rol du mi dmigs pa'i phyir te/_blo gros chen po 'dod chags dang /_zhe sdang dang /_gti mug lus med pa'i phyir na nga dang phyi rol du mi dmigs so/_/blo gros chen po 'dod chags dang /_zhe sdang dang /_
[\[113a.6\]]gti mug gi dngos po rnams khas mi len par sangs rgyas dang /_nyan thos dang /_rang sangs rgyas rnams kyang rnam par 'jig par byed pa yin no/_/bcing bar bya ba dang /_bcing ba'i rgyu med pa'i phyir sangs rgyas dang /_nyan thos dang /_rang sangs rgyas de dag ni rang bzhin gyis rnam par 
[\[113a.7\]]grol ba'o/_/blo gros chen po bcing bar bya ba yod na/_bcing ba dang bcing ba'i rgyu yang yod de/_blo gros chen po de skad zer ba yang rnam par 'jig par byed pa yin no/_/blo gros chen po de ni med pa'i mtshan nyid de/_blo gros chen po ngas de la dgongs nas gang zag tu lta ba ri rab tsam 
[\[113b\]]
[\[113b.1\]]yang bla'i/_yod pa dang /_med pa'i nga rgyal can gyi stong pa nyid du lta ba ni ma yin no/_/zhes bshad de/_blo gros chen po med pa'i nga rgyal can yang rnam par 'jig par byed pa yin no/_/rang dang spyi'i mtshan nyid du lhung ba'i bsam pa rang gi sems snang ba tsam du rab tu mi shes te/_mi 
[\[113b.2\]]shes pas phyi rol gyi dngos po mi rtag par lta ba'i phyir phung po dang /_khams dang /_skye mched skad cig ma gcig nas gcig tu dbye bas phye ba rtog pa dang /_yi ge med pa la rgyud kyi rgyun gyis 'jug cing ldog par rnam par rtog na yang rnam par 'jig par byed pa yin no/_/de la 'di skad ces 
[\[113b.3\]]bya ste/_ji tsam sems kyi spyod yul ba/_/yod dang med pa mtha' gnyis te/_/spyod yul rnam par spangs na ni/_/sems kyang yang dag 'gag par 'gyur/_/yul la 'dzin pa med pa'i phyir/_/'gog pa med pa ma yin te/_/ji ltar 'phags pa'i spyod yul ltar/_/de bzhin 
[\[113b.4\]]nyid kyi gnas yod do/_/rkyen gyis yod dang med pa las/_/ma byung ba las gang skye zhing /_/byung nas 'jig par 'gyur zhes pa'ang /_/nga yi bstan la de mi gnas/_/sangs rgyas rnams dang mu stegs dang /_/nga dang gzhan rnams su yis kyang /_/rkyen gyis yod par ma bsgrubs na/_/
[\[113b.5\]]ji lta bur na med par 'gyur/_/yod pa dag ni sus bsgrubs na/_/gang rnams rkyen gyis med par 'gyur/_/skye bar smra ba lta log pas/_/yod dang med par lta bar rtog_/gang rnams [{]chung zad [,]cung zad [}]mi skye ba/_/[{]chung zad [,]cung zad [}]'gog par mi 'gyur te/_/'jig rten dben par mthong bas 
[\[113b.6\]]na/_/yod dang med par de mi 'dzin/_/de nas yang byang chub sems dpa' sems dpa' chen po blo gros chen pos bcom ldan 'das la gsol ba btab pa/_bcom ldan 'das grub pa'i mtha'i tshul gyi mtshan nyid tha dad pa'i bye brag rab tu rtogs pa gang gis bdag dang /_byang chub sems 
[\[113b.7\]]dpa' sems dpa' chen po gzhan rnams grub pa'i mtha'i tshul gyi mtshan nyid rtogs par khong du chud cing myur du bla na med pa yang dag par rdzogs pa'i byang chub tu mngon par 'tshang rgya ba dang /_rtog pa can dang /_log pa mu stegs can dang /_bdud thams cad kyi dring la mi 'jog par 'gyur ba/_
[\[114a\]]
[\[114a.1\]]grub pa'i mtha'i tshul gyi mtshan nyid bdag la bshad du gsol/_bde bar gshegs pa bdag la bshad du gsol/_de bzhin gshegs pa dgra bcom pa yang dag par rdzogs pa'i sangs rgyas gsung ba'i mchog bdag la bshad du gsol/_bcom ldan 'das kyis bka' 
[\[114a.2\]]stsal pa/_blo gros chen po de'i phyir shin tu legs par nyon la yid la zung zhig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di 
[\[114a.3\]]skad ces bka' stsal to/_/blo gros chen po nyan thos dang /_rang sangs rgyas dang /_byang chub sems dpa' thams cad kyi grub pa'i mtha'i tshul gyi mtshan nyid rnam pa gnyis so/_/'di lta ste/_grub pa'i mtha'i tshul dang /_bshad pa'i tshul lo/_/de la blo gros chen po grub pa'i mtha'i tshul 
[\[114a.4\]]ni 'di lta ste/_so so rang gis rig pa'i bye brag gi mtshan nyid de/_tshig gi rnam par rtog pa dang /_yi ge med pa zag pa med pa'i dbyings rtogs pa thob par byed pa/_so so rang gi rtogs pa'i rang gi mtshan nyid mu stegs can dang /_bdud thams cad spangs pa/_rtog pa pa dang /_mu stegs 
[\[114a.5\]]can dang /_bdud de dag thams cad rnam par bcom nas/_so so rang gis rig pa rnam par mdzes so/_/blo gros chen po de ni grub pa'i mtha'i tshul gyi mtshan nyid do/_/de la bshad pa'i tshul gang zhe na/_'di lta ste/_bstan pa yan lag dgu sna tshogs su bshad pa yin te/_gcig pa dang /_tha 
[\[114a.6\]]dad pa dang /_yod pa dang med pa'i phyogs spangs pa thabs mkhas pa'i cho ga sngon du 'gro bas sems can thams cad la bshad pa 'jug ste/_su ci la mos par 'gyur ba de la de 'chad do/_/blo gros chen po de ni bshad pa'i tshul gyi mtshan nyid de/_de la khyod dang byang chub sems dpa' sems dpa' 
[\[114a.7\]]chen po gzhan dag gis brtson par bya'o/_/de la 'di skad ces bya ste/_grub pa'i mtha' dang tshul rnams ni/_/so so rang rig bstan pa ste/_/tha dad shes pa sus mthong ba/_/de dag rtog pa'i dbang mi 'gro/_/ji ltar byis pa rnam rtog bzhin/_/bden pa'i dngos po yong med na/_/ji ltar 
[\[114b\]]
[\[114b.1\]]thar ba dngos med par/_/rtog pa can rnams 'dod mi 'gyur/_/skye dang 'jig par 'brel bar ni/_/'dus byas so sor bltas na yang /_/lta ba gnyis po rab rgyas te/_/rnam par bzlog par mi mthong ngo /_/'jig rten rnams brtags sgyu ma dang /_/chu shing phung ltar mthong na ni/_/
[\[114b.2\]]mya ngan 'das pa yid spangs pa/_/gcig po 'di ni bden pa yin/_/'dod chags dang ni zhe sdang med/_/gti mug med cing gang zag med/_/sred las byung ba'i phung po rnams/_/rmi lam 'dra bar yod pa'o/_/de nas yang byang chub sems dpa' sems dpa' chen po blo gros chen 
[\[114b.3\]]pos bcom ldan 'das la gsol ba btab pa/_bcom ldan 'das yang dag pa ma yin par yongs su rtog pa'i mtshan nyid bcom ldan 'das kyis bdag la bshad du gsol/_bde bar gshegs pas bdag la bshad du gsol/_bcom ldan 'das ji ltar ci zhig gang gis su'i yang dag pa ma 
[\[114b.4\]]yin par yongs su rtog pa 'byung ba 'byung bar 'gyur/_bcom ldan 'das yang dag pa ma yin par yongs su rtog pa yang dag pa ma yin par yongs su rtog pa zhes bgyi na/_bcom ldan 'das yang dag pa ma yin par yongs su rtog pa zhes bgyi ba de gang lags/_ci la so sor rnam par brtags 
[\[114b.5\]]pas yang dag pa ma yin par yongs su rtog par 'gyur/_bcom ldan 'das kyis bka' stsal pa/_legs so legs so/_/blo gros chen po gang khyod de lta bu'i don gsol ba 'debs pa ni blo gros chen po khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_
[\[114b.6\]]lha dang mi skye bo phal po che'i don dang /_phan pa dang /_bde ba'i phyir zhugs pa legs so/_/blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros 
[\[114b.7\]]chen po bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/blo gros chen po don rnam pa tha dad pa sna tshogs yang dag pa ma yin par kun brtags pa la mngon par chags pas mi rnams kyi rnam par rtog pa 'byung ba 'byung ste/_blo gros chen po gzung 
[\[115a\]]
[\[115a.1\]]ba dang /_'dzin pa la mngon par chags shing zhen pa dang /_rang gi sems snang ba tsam du ma rtogs pa'i blo can dang /_blo gros chen po yod pa dang med par lta ba'i phyogs su lhung ba'i mu stegs byed kyi lta ba la so sor rnam par rtog pa'i bag chags shin tu rgyas pa rnams phyi rol gyi don 
[\[115a.2\]]sna tshogs dmigs pa la mngon par chags pa dang /_bdag dang bdag gir mngon par chags pas rnam par rtog pa zhes bsgrags pa sems dang sems las byung ba mang po 'byung ba 'byung ngo /_/blo gros chen pos gsol pa/_bcom ldan 'das gal te don rnam pa tha dad pa sna tshogs su yang dag 
[\[115a.3\]]pa ma yin par yongs su rtog pa la mngon par chags pas mi rnams kyi rnam par rtog pa 'byung ba 'byung ste/_yod pa dang med pa'i phyogs la lta bar lhung ba gzung ba dang /_'dzin pa dang /_mu stegs byed kyi lta ba la so so rnam par rtog pa'i bag chags rgyas pa rnams phyi rol gyi don sna tshogs su 
[\[115a.4\]]dmigs pa la mngon par chags shing /_rang gi sems snang ba tsam du ma rig pa dang /_yod pa dang /_med pa'i dngos po sna tshogs la mngon par chags pas rnam par rtog pa zhes bsgrags pa sems dang sems las byung ba mang po 'byung ba 'byung ba na/_bcom ldan 'das phyi rol gyi don sna 
[\[115a.5\]]tshogs kyi mtshan nyid yod pa dang med pa'i phyogs su lhung ba'i mtshan nyid dngos po dang dngos po med pa las dben pa lta ba'i mtshan nyid las ji ltar bzlog pa de bzhin du/_bcom ldan 'das don dam pa yang tshad ma dang /_dbang po dang /_cha shas dang /_dpe dang /_rgyu'i mtshan nyid las rnam par 
[\[115a.6\]]bzlog pa na/_bcom ldan 'das gcig la yang dag pa ma yin pa'i don sna tshogs kyi dngos po yod pa dang /_med par mngon par chags pa la so sor rnam par rtog cing rnam par rtog pa 'byung gi_/don dam pa'i mtshan nyid la mngon par chags shing rnam par rtog pas ni rnam par rtog pa mi 'byung ba ji 
[\[115a.7\]]lta bu/_bcom ldan 'das gcig la ni 'byung /_gcig la ni mi 'byung zhes gsung na/_yod pa dang med pa'i phyogs la mngon par chags pa dang /_khyod la mi mtshungs pa'i rgyur smra bar 'gyur ro/_/yang dag pa ma yin par rnam par rtog pa'i lta ba 'byung bar gsung na/_sgyu ma'i yan lag gi 
[\[115b\]]
[\[115b.1\]]skyes bu tha dad pa rnam pa sna tshogs las gzugs gcig grub pa bzhin du so sor rnam par rtog pas mtshan nyid sna tshogs su rnam par brtags pas dngos po dang /_dngos po med par rnam par rtog pa las bzlog pa'i phyir 'jig rten rgyang phan gyi lta ba dang bsam par lhung bar 'gyur ro/_/bcom 
[\[115b.2\]]ldan 'das kyis bka' stsal pa/_blo gros chen po rnam par rtog pa 'byung ba'am ldog pa med do/_/de ci'i phyir zhe na/_'di lta ste/_yod pa dang med pa las rnam par rtog pa mi 'byung ba dang /_phyi rol snang ba'i dngos po dngos po med pa dang /_rang gi sems snang ba tsam du rtog pas blo gros 
[\[115b.3\]]chen po rnam par rtog pa 'byung ba'ang med/_ldog pa'ang med de/_blo gros chen po gzhan du na byis pa rnams kyi rang gi sems sna tshogs kyi rnam par rtog pas brtags pa dang /_sna tshogs kyi dngos po'i mtshan nyid la mngon par chags pas lo rgyus las byung ba sngon du 'gro ba'i rnam par 
[\[115b.4\]]rtog pa 'byung bar bshad do/_/ji ltar na byis pa so so'i skye bo 'di dag rang gi rnam par rtog pa'i sems tsam du khong du chud pa dang /_bdag dang bdag gir mngon par chags pa las lta ba rnam par bzlog ste/_rgyu dang rkyen dang 'bras bu'i nyes pa las bzlog cing rang gi sems snang ba tsam du rtogs 
[\[115b.5\]]pas sems dang bsam pa shin tu gyur te/_sa thams cad la rig par byas zhing de bzhin gshegs pa bdag gi so so rang gis rig pa'i spyod yul chos lnga dang /_rang bzhin dang /_dngos po dang /_lta ba dang /_rnam par rtog pa ldog pa thob par 'gyur zhes te/_des na de'i phyir blo gros chen po 
[\[115b.6\]]'di ltar sgyu ma la rnam par rtog pa yang dag pa ma yin pa'i don sna tshogs la mngon par chags pa 'byung ste/_rang gi rnam par rtog pa sna tshogs kyi don la yang dag pa'i don ji lta ba bzhin du yongs su shes pas rnam par grol bar 'gyur zhes ngas smras so/_/de la 'di skad ces bya ste/_rgyu rnams 
[\[115b.7\]]dang ni rkyen rnams kyis/_/gang rnams 'jig rten 'byung zhes pa/_/mtha' bzhi dang ni ldan pa ste/_/de dag nga yi tshul mi shes/_/rgyu dag dang ni rkyen rnams las/_/'jig rten yod med mi skye ste/_/gang na'ang yod med yod min na/_/byis pa rnams kyis ji ltar brtags/_/yod min 
[\[116a\]]
[\[116a.1\]]med min yod med min/_/de ltar 'jig rten nam mthong na/_/de tshe sems kyang rnam ldog ste/_/bdag med pa yang rtogs par 'gyur/_/gang phyir rkyen las byung bas na/_/dngos po thams cad ma skyes pa/_/rkyen rnams thams cad 'bras bu ste/_/'bras bu las 
[\[116a.2\]]ni srid mi skye/_/'bras bu gnyis su 'gyur bas na/_/'bras bu la ni 'bras mi skye/_/rnam pa gnyis su rab 'gyur bas/_/'bras bu'i dngos po mi dmigs so/_/dmigs dang dmigs bya med par yang /_/nam zhig 'dus byas rnams mthong na/_/sems med pa yi sems 
[\[116a.3\]]tsam ste/_/sems tsam du yang ngas bshad do/_/tsam de ngo bo nyid kyi dbyibs/_/rkyen dang dngos po spangs pa ste/_/mthar thug dngos po tshangs pa'i mchog_/de ni tsam zhes ngas bshad do/_/bden par bdag ni brtags pa ste/_/rdzas yod dngos po ma yin no/_/de bzhin phung 
[\[116a.4\]]po'i phung po nyid/_/btags pa yin te rdzas med do/_/mnyam pa nyid ni rnam bzhi ste/_/mtshan dang rgyu dang dngos las byung /_/bdag med pa yi mnyam pa ste/_/bzhi pa rnal 'byor rnal 'byor pa'i/_/lta ba thams cad rnam bzlog cing /_/rtog dang brtag pa spangs pa ste/_/dmigs 
[\[116a.5\]]med skye ba med pa ni/_/sems tsam du yang ngas bshad do/_/dngos med dngos min ma yin pa/_/dngos dang dngos med rnam par spangs/_/de bzhin sems las grol ba ni/_/sems tsam du yang ngas bshad do/_/de bzhin nyid dang stong pa'i mtha'/_/mya ngan 'das dang chos kyi 
[\[116a.6\]]dbyings/_/sna tshogs yid kyi lus rnams ni/_/sems tsam du yang ngas bshad do/_/rnam rtog bag chags 'brel pa yi/_/sna tshogs sems las byung ba ste/_/mi rnams la ni phyi rol snang /_/'jig rten pa yi sems tsam mo/_/phyi rol snang ba yod med de/_/sems ni sna 
[\[116a.7\]]tshogs rnams su snang /_/lus dang longs spyod gnas 'dra bar/_/sems tsam du yang ngas bshad do/_/de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/gang bcom ldan 'das kyis byang chub sems dpa' sems 
[\[116b\]]
[\[116b.1\]]dpa' chen po dang gzhan dag gis sgra ji bzhin gyi don du gzung bar mi bya'o zhes de skad gsungs na/_bcom ldan 'das ji ltar na byang chub sems dpa' sems dpa' chen po sgra ji bzhin gyi don du 'dzin pa ma lags/_sgra gang don gang lags/_bcom ldan 'das kyis bka' stsal pa/_
[\[116b.2\]]blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di skad ces 
[\[116b.3\]]bka' stsal to/_/de la blo gros chen po sgra gang zhe na/_'di lta ste/_tshig dang yi ger phrad pa'i rnam par rtog pa yin te/_so dang /_'gram pa dang /_rkan dang /_lce dang /_mchu sbyar ba las byung ba phan tshun smra bar rnam par rtog pa'i bag chags kyi rgyu las skyes pa ni sgra zhes bya'o/_/de la 
[\[116b.4\]]blo gros chen po don gang zhe na/_'di lta ste/_byang chub sems dpa' sems dpa' chen po gcig pu dben par song nas thos pa dang /_bsams pa dang /_bsgoms pa'i shes rab kyis mya ngan las 'das pa'i grong khyer du 'gro ba'i lam rang gi blos bag chags kyi gnas rab tu gyur pa sngon du 
[\[116b.5\]]'gro ba so so rang gis rig pa 'phags pa'i spyod yul sa dang sa'i gnas gzhan gyi bye brag dang /_don gyi mtshan nyid 'jug pa la rab tu dpyod na don la mkhas pa yin no/_/gzhan yang blo gros chen po sgra'i don la mkhas pa'i byang chub sems dpa' sems dpa' chen po ni sgra dang /_don tam/_
[\[116b.6\]]don dang sgrar yang gcig pa yang ma yin/_tha dad pa yang ma yin par yang dag par rjes su lta ste blo gros chen po gal te sgra dang don tha dad na ni don gsal bar byed pa'i rgyu sgra ma yin par 'gyur na/_nor rdzas la mar me bzhin du don de la sgras rjes su 'jug go/_/'di lta ste/_blo gros chen po skyes bu 
[\[116b.7\]]la la zhig mar me thogs nas phyogs 'di na nga'i nor 'di lta bu 'di na yod do zhes nor la lta ba de bzhin du/_blo gros chen po tshig tu rnam par rtog pa'i sgra'i mar mes byang chub sems dpa' sems dpa' chen po rnams tshig gi rnam par rtog pa dang bral ba/_so so rang gis rig pa'i don gyi yul la rjes 
[\[117a\]]
[\[117a.1\]]su 'jug go/_/gzhan yang blo gros chen po ma skyes pa dang /_ma 'gags pa dang /_rang bzhin gyis yongs su mya ngan las 'das pa dang /_theg pa gsum dang /_theg pa gcig dang /_chos lnga dang /_sems dang /_rang bzhin la sogs pa la sgra ji bzhin du mngon par 
[\[117a.2\]]chags pa la brten nas mngon par chags pa'i phyir sgyu ma sna tshogs mthong ba'i rnam par rtog pa lta bur sgro 'dogs pa dang skur pa'i lta bar lhung ba yin no/_/rnam pa gzhan du gnas pa la rnam pa gzhan du so sor rnam par rtog pas 'di lta ste/_blo gros chen po sgyu ma sna tshogs ni rnam pa gzhan du 
[\[117a.3\]]lta ba yin na/_byis pa rnams rnam pa gzhan du so sor rnam par rtog ste/_'phags pa rnams kyis ni ma yin no/_/de la 'di skad ces bya ste/_ji bzhin sgra la rnam brtags nas/_/chos nyid la yang sgro 'dogs te/_/de dag de la sgro btags pas/_/sems can dmyal ba'i gnas 
[\[117a.4\]]su lhung /_/phung po rnams la bdag med de/_/phung po rnams kyang bdag la med/_/rnam rtog bzhin du de dag med/_/de dag med pa'ang ma yin no/_/dngos po thams cad yod par ni/_/ji ltar byis pas rnam brtags bzhin/_/de ste mthong bzhin de yod na/_/thams cad yang 
[\[117a.5\]]dag mthong bar 'gyur/_/chos rnams thams cad med pas na/_/nyon mongs pa dang dag pa'ang med/_/ji ltar mthong ba bzhin med de/_/de dag med pa'ang ma yin no/_/gzhan yang blo gros chen po ye shes dang rnam par shes pa'i mtshan nyid rnam pa tha dad pa rab tu rtogs pa gang gis 
[\[117a.6\]]khyod dang byang chub sems dpa' sems dpa' chen po gzhan rnams ye shes dang /_rnam par shes pa'i mtshan nyid rtogs par khong du chud cing myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i ye shes dang rnam par shes pa'i mtshan nyid khyod la bshad do/_/
[\[117a.7\]]de la blo gros chen po ye shes ni rnam pa gsum ste/_'jig rten pa dang /_'jig rten las 'das pa dang /_'jig rten las 'das pa'i mchog go/_/de las skyes nas 'jig pa ni rnam par shes pa'o/_/ma skyes mi 'jig pa ni ye shes so/_/gzhan yang blo gros chen po mtshan ma dang mtshan ma 
[\[117b\]]
[\[117b.1\]]med par lhung ba dang /_yod pa dang med par lhung ba dang /_mtshan nyid sna tshogs kyi rgyu las skyes pa ni rnam par shes pa'o/_/mtshan ma dang mtshan ma med pa las shin tu 'das pa'i mtshan nyid ni ye shes so/_/gzhan yang blo gros chen po de la sogs pa'i mtshan nyid ni rnam par shes 
[\[117b.2\]]pa'o/_/bri ba'i mtshan nyid ni ye shes so/_/de la rnam pa gsum ni 'di lta ste/_rang dang spyi'i mtshan nyid rtogs par byed pa dang /_skye ba dang 'jig pa rtogs par byed pa dang /_skye ba med pa dang /_'gag pa med par rtogs par byed pa'o/_/de la 'jig rten pa'i ye shes ni yod 
[\[117b.3\]]pa dang /_med pa'i phyogs la mngon par chags pa mu stegs byed dang /_byis pa so so'i skye bo thams cad kyi'o/_/de la 'jig rten las 'das pa'i ye shes ni rang dang spyi'i mtshan nyid du lhung ba'i bsam pa la mngon par chags pa nyan thos dang /_rang sangs rgyas thams cad kyi'o/_/de la 
[\[117b.4\]]'jig rten las 'das pa mchog gi ye shes ni sangs rgyas dang /_byang chub sems dpa' rnams kyi snang ba med pa'i chos la rab tu rnam par 'byed pa dang /_skye ba med pa dang /_'gag pa med par mthong ba dang /_yod pa dang med pa'i phyogs dang bral ba de bzhin gshegs pa'i sa bdag med 
[\[117b.5\]]pa thugs su chud pa'i phyir 'byung ba'o/_/gzhan yang blo gros chen po chags pa med pa'i mtshan nyid ni ye shes so/_/yul sna tshogs la chags pa'i mtshan nyid ni rnam par shes pa'o/_/gzhan yang blo gros chen po gsum du 'dus pa'i bya ba skye ba dang ldan pa'i mtshan nyid ni rnam par shes 
[\[117b.6\]]pa'o/_/mi ldan pa'i ngo bo nyid kyi mtshan nyid ni ye shes so/_/gzhan yang blo gros chen po thob pa med pa'i mtshan nyid ni ye shes te/_bdag gi so so rang gi 'phags pa'i ye shes kyis rtogs pa'i spyod yul du mi 'jug mi 'byung ba'i phyir chu la chu zla bzhin no/_/de la 'di skad ces bya ste/_
[\[117b.7\]]sems kyis su ni las rnams sogs/_/ye shes kyis ni rnam par 'byed/_/shes rab kyis kyang snang med dang /_/mthu yang rab tu thob par byed/_/sems ni yul dang 'brel ba ste/_/rtog ge dag la ye shes 'jug_/snang ba med dang bye brag la/_/shes rab yang dag rab tu 'jug_/
[\[118a\]]
[\[118a.1\]]sems dang yid dang rnam shes dang /_/'du shes rtog pa spangs pa ste/_/rnam par rtog pa'i chos thob pa/_/nyan thos rnams ni rgyal sras min/_/zhing dang bzod pa'i khyad par la/_/de bzhin gshegs kyi ye shes dge/_/bye brag don du de skyes te/_/kun tu spyod 
[\[118a.2\]]pa rnam par spangs/_/nga yi shes rab rnam gsum ste/_/gang gis 'phags pa rab phye ba/_/gang gis mtshan nyid rtogs pa dang /_/dngos po rnams dang gang 'brel ba'o/_/theg pa gnyis dang mi ldan zhing /_/shes rab snang ba rnam par spangs/_/dngos po yod par chags 
[\[118a.3\]]pas ni/_/nyan thos rnams kyis 'byung bar 'gyur/_/sems tsam la ni 'jug pas na/_/bde gshegs shes rab dri ma med/_/gzhan yang blo gros chen po mu stegs byed 'gyur bar smra ba rnams kyi 'gyur bar lta ba rnam pa dgu yod de/_'di lta ste/_dbyibs 'gyur ba 
[\[118a.4\]]dang /_mtshan nyid 'gyur ba dang /_rgyu 'gyur ba dang /_rigs pa 'gyur ba dang /_lta ba 'gyur ba dang /_skye ba 'gyur ba dang /_dngos po 'gyur ba dang /_rkyen snang bar byed par 'gyur ba dang /_bya ba snang bar byed pa'i 'gyur ba dang /_blo gros chen po 'gyur bar lta ba de dgu 
[\[118a.5\]]ste/_de dag la bsams nas mu stegs byed thams cad bdag yod pa dang /_med pa las skye ba 'gyur bar smra ba yin no/_/de la dbyibs 'gyur ba gang zhe na/_'di lta ste/_dbyibs gzhan du 'gyur ba mthong ba'i phyir gser gyi rgyan sna tshogs su 'gyur ba mthong ba bzhin no/_/'di 
[\[118a.6\]]lta ste/_blo gros chen po gser ni gdu bu dang /_sor gdub dang /_spen tog la sogs par 'gyur bas yongs su bsgyur na dbyibs sna tshogs su gyur par snang yang gser gyi dngos po ni mi 'gyur ro/_/de bzhin du blo gros chen po dngos po thams cad 'gyur bar mu stegs byed kha cig 
[\[118a.7\]]rnam par rtog ste/_kha cig ni rgyu la rtog go/_/de dag ni yongs su brtag pa bzung nas de bzhin du'ang ma yin/_gzhan du'ang ma yin no/_/de ltar 'gyur ba tha dad pa thams cad kyang zho dang /_'o ma dang /_chang dang /_'bras bu smin pa bzhin du blta'o/_/'di lta ste/_blo gros chen po 
[\[118b\]]
[\[118b.1\]]zho dang /_'o ma dang /_chang dang /_'bras bu la sogs pa de dag ni mu stegs byed de dag gis 'gyur ba re rer rnam par brtags te/_de la rang gi sems snang ba phyi rol gyi dngos po dngos po med pas yod pa dang med pa ni gang yang mi 'gyur ro/_/de bzhin du blo gros chen po byis pa 
[\[118b.2\]]so so'i skye bo rnams kyi rang gi rnam par rtog pa goms pa 'jug par lta ste/_blo gros chen po sgyu ma dang rmi lam gyi gzugs 'byung ba mthong ba bzhin du 'di la chos gang yang 'jug pa'am ldog pa med do/_/'di lta ste/_blo gros chen po rmi lam na mo sham gyi bu skye ba dang /_'chi ba bzhin du 
[\[118b.3\]]'jug pa dang ldog pa yang mthong ngo /_/de la 'di skad ces bya ste/_'byung dang dngos dang dbang po la/_/dus dang dbyibs dang 'gyur ba dang /_/srid pa bar mar bsdu bar yang /_/gang rtog de dag mi mkhas pa'o/_/'jig rten rten cing 'brel 'byung bar/_/rgyal ba rnam par mi 
[\[118b.4\]]rtog ste/_/'on kyang 'jig rten 'di dag ni/_/rkyen nyid dri za'i grong khyer bzhin/_/de nas yang byang chub sems dpa' sems dpa' chen po blo gros chen pos chos thams cad kyi mtshams sbyor ba'i don yongs su dgrol ba'i phyir bcom ldan 'das la gsol ba btab pa/_bcom ldan 
[\[118b.5\]]'das mtshams sbyor ba dang /_mtshams sbyor ba ma lags pa'i mtshan nyid tha dad pa'i bye brag rab tu rtogs pa gang gis bdag dang /_byang chub sems dpa' sems dpa' chen po gzhan rnams mtshams sbyor ba dang /_mtshams sbyor ba ma lags pa thams cad kyi thabs la mkhas pas sgra 
[\[118b.6\]]ji bzhin gyi don la chags pa'i mtshams sbyor bar mi lhung ba dang /_chos thams cad kyi mtshams sbyor ba dang /_mtshams sbyor ba ma lags pa la mkhas pas tshig dang yi ge la so sor rnam par rtog pa rnams blos rab tu bcom ste/_sangs rgyas kyi zhing thams cad kyi 'khor du spyod 
[\[118b.7\]]cing stobs dang /_dbang dang /_mngon par shes pa dang /_gzungs kyi phyag rgyas btab pa/_sprul pa'i 'od zer sna tshogs kyis mthar thug pa'i gnas bcu dang /_shin tu 'brel pa'i blo zla ba dang /_nyi ma dang /_nor bu dang /_'byung ba chen po spyod pa'i tshul lhun gyis grub pa dang mtshungs pa/_
[\[119a\]]
[\[119a.1\]]chos thams cad la rang gi rnam par rtog pa'i mtshan nyid las lta ba rnam par bzlog cing rmi lam dang /_sgyu ma la sogs pa'i chos thams cad mthong bas sangs rgyas kyi sa'i gnas la rjes su zhugs pa/_sems can gyi khams thams cad ci rigs par chos ston pas drangs 
[\[119a.2\]]te rmi lam dang /_sgyu ma la sogs pa'i chos thams cad yod pa dang med pa'i phyogs spangs pa/_skye ba dang 'jig par rnam par rtog pa dang bral ba la sgra gzhan gyi rnam grangs la 'jug pa'i gnas kyis rab tu 'god par 'gyur ba/_chos thams cad kyi mtshams sbyor ba dang mtshams 
[\[119a.3\]]sbyor ba ma lags pa'i mtshan nyid bdag la bshad du gsol/_de bzhin gshegs pa dgra bcom pa yang dag par rdzogs pa'i sangs rgyas kyis bdag la bshad du gsol/_bcom ldan 'das kyis bka' stsal pa/_legs so legs so/_/blo gros chen po de'i phyir shin tu legs par 
[\[119a.4\]]nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/blo gros chen po 
[\[119a.5\]]chos thams cad kyi sgra ji bzhin du mngon par chags pa'i mtshams sbyor ba ni tshad med de/_mtshan nyid la mngon par chags pa'i mtshams sbyor ba dang /_rkyen la mngon par chags pa'i mtshams sbyor ba dang /_dngos po dang dngos po med pa la mngon par chags pa'i mtshams sbyor ba dang /_
[\[119a.6\]]skye ba dang /_mi skye bar rnam par rtog pa la mngon par chags pa'i mtshams sbyor ba dang /_'gog pa dang 'gog pa med pa la mngon par chags pas so so rnam par rtog pa'i mtshams sbyor ba dang /_mtshan nyid la mngon par chags pa'i mtshams sbyor ba dang /_theg pa dang theg pa ma yin 
[\[119a.7\]]pa la mngon par chags pas so sor rnam par rtog pa'i mtshams sbyor ba dang /_'dus byas dang 'dus ma byas la so sor rnam par rtog pa la mngon par chags pa'i mtshams sbyor ba dang /_sa dang sa'i rang gi mtshan nyid rnam par rtog pa la mngon par chags pa'i mtshams sbyor ba dang /_rang 
[\[119b\]]
[\[119b.1\]]gi rnam par rtog pa mngon par rtog pa'i mtshams sbyor ba dang /_yod pa dang med pa'i phyogs mu stegs can gyi gnas la so sor rnam par rtog pa'i mtshams sbyor ba dang /_theg pa gsum dang theg pa gcig mngon par rtogs pa rnam par rtog pa'i mtshams sbyor ba dang /_blo gros chen po de 
[\[119b.2\]]dag dang gzhan rnams ni byis pa so so'i skye bo rnams kyi rang gi yul la rnam par rtog pa'i mtshams sbyor ba yin te/_byis pa so so'i skye bo rnams mtshams sbyor ba de dag la mtshams sbyar nas/_dngos po dang dngos po med par mtshams sbyor ba'i mtshan nyid la mngon par chags shing zhen pas 
[\[119b.3\]]so sor rnam par rtog cing dar gyi srin bu bzhin du rang gi rnam par rtog pa'i lta bas mtshams sbyor bar 'dod pa'i phyir rang gi rnam par rtog pa'i lta ba mtshams sbyor ba'i skud pas bdag dang gzhan la yongs su 'khri'o/_/blo gros chen po chos thams cad rab tu dben par mthong bas 'di la 
[\[119b.4\]]mtshams sbyor ba dang /_mtshams sbyor ba'i mtshan nyid gang yang med do/_/blo gros chen po rnam par rtog pa mi 'jug pa'i phyir byang chub sems dpa' sems dpa' chen po chos thams cad la dben par lta zhing gnas so/_/gzhan yang bla gros chen po phyi rol gyi dngos po dngos po med pa 
[\[119b.5\]]rang gi sems snang ba'i mtshan nyid du khong du chud cing snang ba med pa rang gi sems tsam gyi rjes su 'brang ba dang /_yod pa dang med pa'i dngos po thams cad la rnam par rtog pa'i mtshams sbyor ba rab tu dben par mthong bas chos thams cad la mtshams sbyor ba yang med/_mtshams sbyor ba'i 
[\[119b.6\]]mtshan nyid kyang med do/_/blo gros chen po 'di la gang yang 'ching ba'ang med grol ba'ang med de/_gzhan du na log par lhung ba'i blos bcings pa dang thar par shes so/_/de ci'i phyir zhe na/_'di lta ste/_chos thams cad la yod pa dang med pa la mtshams sbyor ba mi dmigs pa'i phyir ro/_/
[\[119b.7\]]gzhan yang blo gros chen po byis pa so so'i skye bo rnams kyi mtshams sbyor ba rnam pa gsum mo/_/de ni 'dod chags dang /_zhe sdang dang /_gti mug yin te/_dga' ba'i 'dod chags dang ldan pa yang srid pa can gyi sred pa dang /_gang la mtshams sbyar nas 'gro ba rnams kyi mtshams sbyor 
[\[120a\]]
[\[120a.1\]]ba 'byung ba'o/_/de la sems can rnams kyi 'gro ba lngar mtshams sbyar ba ni mtshams sbyor ba yin te/_blo gros chen po mtshams sbyor ba chad nas ni mtshams sbyor ba dang mtshams sbyor ba'i mtshan nyid du shes pa yang med do/_/gzhan yang blo gros chen po gsum 'dus pa'i 
[\[120a.2\]]rkyen dang /_bya ba sbyor ba la mngon par chags pa'i phyir rnam par shes pa rnams kyi mtshams sbyor te/_bar chad med par 'jug pa'i tshul du mngon par chags pas srid pa'i mtshams sbyor bar 'gyur ro/_/rnam par shes pa rnams kyi gsum 'dus pa'i rkyen las bzlog pa dang /_rnam par 
[\[120a.3\]]thar pa gsum mthong bas mtshams sbyor ba thams cad mi 'byung ngo /_/de la 'di skad ces bya ste/_yang dag ma yin yongs rtog ni/_/mtshams sbyor mtshan nyid ces bya ste/_/de ni yang dag yongs shes na/_/mtshams sbyor ba yi dra ba 'chad/_/dngos por shes pa'i sgra 'dzin pas/_/
[\[120a.4\]]ji ltar dar gyi srin bu bzhin/_/byis pa mtshams sbyor mi mkhas pa/_/rang gi rnam par rtog pas 'ching /_/yang blo gros chen pos gsol ba/_gang bcom ldan 'das kyis 'di skad du rnam par rtog pa gang dang gang gis dngos po gang dang gang brtags pa de dag ni kun brtags pa nyid de/_de 
[\[120a.5\]]dag la rang bzhin med do zhes bka' stsal pa/_bcom ldan 'das de gal te kun brtags pa nyid lags te dngos po'i rang bzhin gyi mtshan nyid mi rig na/_bcom ldan 'das kyis de skad ces bka' stsal pa chos thams cad kun brtags pa'i rang bzhin du gyur pas kun nas nyon mongs pa dang /_
[\[120a.6\]]rnam par byang ba'i dngos po yang ma mchis par 'gyur ro/_/bcom ldan 'das kyis bka' stsal pa/_blo gros chen po de de bzhin te/_ji skad smras pa de bzhin no/_/blo gros chen po ji ltar byis pa so so'i skye bo rnams kyis dngos po'i rang bzhin rnam par brtags pa de lta bur ma yin te/_de ni 
[\[120a.7\]]kun brtags pa nyid de/_dngos po'i rang bzhin dang mtshan nyid mi rig go/_/blo gros chen po 'on kyang 'phags pa rnams kyis 'phags pa'i ye shes dang /_'phags pa'i mthong ba dang /_'phags pa'i shes rab kyi mig gis dngos po'i rang bzhin ji ltar rtogs pa de lta bur dngos po'i rang bzhin 
[\[120b\]]
[\[120b.1\]]yin no/_/blo gros chen pos gsol pa/_bcom ldan 'das de gal te 'phags pa rnams kyi rdzu 'phrul dang sha'i mig gis ma lags kyi/_'phags pa'i ye shes dang /_'phags pa'i mthong ba dang /_'phags pa'i shes rab kyi mig gis dngos po'i ngo bo nyid rtogs pa de bzhin du 'gyur te/_byis pa so so'i skye bo 
[\[120b.2\]]dag gis dngos po'i rang bzhin ji ltar brtags pa de ltar ma lags na/_bcom ldan 'das de ji ltar 'phags pa'i ngo bo'i dngos po khong du ma chud pa'i phyir byis pa so so'i skye bo rnams kyi rnam par rtog pa ldog par 'gyur/_bcom ldan 'das de dag ni phyin ci log kyang ma lags/_phyin ci ma 
[\[120b.3\]]log pa'ang ma lags so/_/de ci'i slad du zhe na/_'di lta ste/_'phags pa'i dngos po'i ngo bo'i rang bzhin khong du ma chud pa dang /_yod pa dang /_med pa'i mtshan nyid las ldog pa mthong ba'i slad du'o/_/bcom ldan 'das 'phags pa rnams kyis dngos po ji ltar rnam par brtags pa 
[\[120b.4\]]yang rang gi mtshan nyid kyi yul la spyod yul ma lags pa'i phyir de bzhin du mi 'gyur ro/_/bcom ldan 'das de dag gi dngos po'i rang bzhin dang mtshan nyid de yang sgyu ma bstan pas kun brtags pa'i rang bzhin nyid snang ngo /_/'di lta ste/_dngos po'i mtshan nyid la lta bar lhung bas 
[\[120b.5\]]gzhan dag gi spyod yul du 'gyur te/_bcom ldan 'das dngos po'i rang gi mtshan nyid khong du ma chud pa'i phyir de dag ji lta ba bzhin ma lags pas thug pa ma mchis par 'gyur ro/_/bcom ldan 'das kun brtags pa'i rang bzhin gyi rgyu las skyes pa dngos po'i rang bzhin gyi mtshan nyid ma 
[\[120b.6\]]lags pa na de ji ltar kun tu rtogs pas so sor rnam par brtags pa ji lta bur brtags pa de bzhin du mi 'gyur/_bcom ldan 'das so sor rnam par rtog pa'i mtshan nyid kyang gzhan/_dngos po'i rang bzhin gyi mtshan nyid kyang gzhan te/_bcom ldan 'das rnam par rtog pa dang /_rang 
[\[120b.7\]]bzhin gyi mtshan nyid rgyu mi 'thun pa de dag byis pa so so'i skye bo rnams kyis phan tshun du brtags na ji ltar de bzhin du mi 'gyur/_'di ltar sems can rnams kyi rnam par rtog pa bzlog pa'i slad du ji ltar so sor rnam par rtog pas rnam par brtags pa de bzhin du med do zhes bgyi'am/_bcom 
[\[121a\]]
[\[121a.1\]]ldan 'das ci khyod kyis sems can rnams kyi yod pa dang /_med par lta ba bzlog ste/_dngos po'i rang bzhin la mngon par chags pa dang /_'phags pa'i ye shes kyi spyod yul dang yul la mngon par chags pas yod par lta ba la dgod dam/_'phags pa'i ye shes kyi 
[\[121a.2\]]ngo bo nyid kyi dngos po bstan pas/_rab tu dben pa'i chos bstan pa ma mchis par bgyi'am/_bcom ldan 'das kyis bka' stsal pa/_blo gros chen po 'phags pa'i dngos po'i rang bzhin bstan pas ngas rab tu dben pa'i chos bstan pa med par bya ba'ang ma yin/_yod par lta ba la dgod 
[\[121a.3\]]pa'ang ma yin gyi/_blo gros chen po ngas thog ma med pa'i dus nas dngos po'i rang bzhin gyi mtshan nyid la mngon par chags pa'i sems can rnams kyi skrag pa'i gnas yongs su spang ba'i phyir 'phags pa'i ye shes kyi dngos po'i rang bzhin la mngon par chags pa'i mtshan nyid du lta bas rab tu 
[\[121a.4\]]dben pa'i chos bstan par bya ste/_blo gros chen po ngas dngos po'i rang bzhin bstan pa ni ma byas mod kyi/_blo gros chen po 'di ltar bdag nyid kyis yang dag pa ji lta ba bzhin du khong du chud pas dben pa'i phyir la spyod par 'gyur ro/_/nor pa la mtshan ma med par mthong bas rang gi sems 
[\[121a.5\]]snang ba tsam du zhugs shing phyi rol gyi snang ba dngos po dang /_dngos po med pa las lta ba rnam par bzlog ste/_rnam par thar pa gsum gyis yang dag pa ji lta ba bzhin du khong du chud pa'i phyag rgyas shin tu btab cing yod pa dang /_med pa'i dngos po rnam par spangs pas dngos po'i rang bzhin 
[\[121a.6\]]rnams la so so rang gis rig pa'i blos mngon sum du gnas par 'gyur ro/_/gzhan yang blo gros chen po byang chub sems dpa' sems dpa' chen pos chos thams cad ma skyes pa'o zhes dam bca' bar mi bya'o/_/de ci'i phyir zhe na/_dam bca' ba yang dngos po thams cad kyi nang du 'du ba dang /_
[\[121a.7\]]de'i rgyus 'jug pa'i mtshan nyid kyi phyir dngos po thams cad ma skyes pa'o zhes dam bcas te smras na/_blo gros chen po byang chub sems dpa' sems dpa' chen po dam bcas pa las nyams par 'gyur ro/_/dam bcas pa yang de las ltos te 'byung bas na dngos po thams cad ma skyes pa'o 
[\[121b\]]
[\[121b.1\]]zhes dam gang bcas pa de'i dam bcas pa de yang nyams par 'gyur ro/_/de ste dam bcas pa de yang chos thams cad kyi nang du gtogs pa'i phyir ma skyes pa na dam bcas pa'ang mtshan nyid tha mi dad de/_ma skyes pa'i phyir chos thams cad ma skyes par smra ba ni rab tu nyams par 'gyur 
[\[121b.2\]]ro/_/dam bcas pa'i yan lag gi rgyus dam bcas pa yod pa dang med pa las ma skyes so/_/blo gros chen po dam bcas pa de'ang dngos po thams cad kyi nang du gtogs pas yod pa dang med pa las ma skyes pa'i mtshan nyid do/_/blo gros chen po gal te dam bcas pa ma skyes 
[\[121b.3\]]pa des dngos po thams cad ma skyes pa'o zhes dam 'cha' bar byed na/_de ltar na yang dam bcas pa las nyams par 'gyur ro/_/dam bcas pa yang yod pa dang med pa las mi skye ba'i dngos po'i mtshan nyid las dam bca' bar mi bya'o/_/blo gros chen po de dag gi dam bcas pa 
[\[121b.4\]]yang ma skyes pa'i rang bzhin gyi mtshan nyid yin te/_de lta bas na blo gros chen po nyes pa mang po'i skyon chags pa'i phyir khyod kyis dam bca' bar mi bya'o/_/yan lag rnams kyang phan tshun rgyur gyur pa'i mtshan nyid mi 'dra ba dang /_byas pa'i phyir yan lag rnams dam bca' bar 
[\[121b.5\]]mi bya'o/_/blo gros chen po 'di lta ste/_chos thams cad ma skyes pa dang /_de bzhin du chos thams cad stong pa dang /_ngo bo nyid med pa'o zhes byang chub sems dpa' sems dpa' chen pos dam bca' bar mi bya mod kyi/_blo gros chen po byang chub sems dpa' sems dpa' chen pos 
[\[121b.6\]]dngos po thams cad sgyu ma dang /_rmi lam lta bur bstan par bya ste/_gzhan du na blo gros chen po byis pa rnams yod pa dang med par lhung ba de dag skrag par mi 'gyur ba dang /_theg pa chen po las ring du mi 'gyur bar byis pa rnams kyi skrag pa'i gnas spang ba'i phyir snang ba dang mi snang ba'i 
[\[121b.7\]]mtshan nyid dang /_lta ba dang /_blo slu bar byed pa'i phyir chos thams cad sgyu ma dang /_rmi lam lta bur bstan par bya'o/_/de la 'di skad ces bya ste/_rang bzhin med cing rnam rig med/_/dngos po med cing kun gzhi med/_/'di dag ro bzhin byis pa yi/_/log pa'i rtog pa 
[\[122a\]]
[\[122a.1\]]can gyis brtags/_/chos rnams thams cad ma skyes par/_/mu stegs kun las bsgrag pa'i phyir/_/dngos po rkyen dang ldan pa ni/_/su la'ang skyes pa yod med do/_/dngos po thams cad ma skyes par/_/dam bca' ba la mi rtag ste/_/de 'grub de rgyu 
[\[122a.2\]]ldan pa'i phyir/_/de dag blo yang nyams par 'gyur/_/ji ltar log par skra shad 'dzings/_/skye bo rab rib can gyis mthong /_/de bzhin dngos por rnam rtog 'di/_/log par byis pas rnam par brtags/_/srid pa gsum ni brtags pa tsam/_/dngos po'i rang bzhin yod 
[\[122a.3\]]med de/_/brtags pa dngos po'i rang bzhin du/_/rtog pa can rnams rtog par 'gyur/_/mtshan dang dngos po'i rnam rig dang /_/yid kyi rnam par g.yos pa las/_/nga yi sras rnams 'das nas ni/_/de dag rnam par mi rtog spyod/_/smig rgyu ba la ji lta bur/_/chu med pa 
[\[122a.4\]]la chu 'dzin pa/_/snang la byis pa de bzhin te/_/'phags pa rnams ni khyad par ldan/_/'phags pa'i mthong ba dag pa ste/_/rnam par thar pa gsum la skyes/_/skye dang 'jig las rnam grol te/_/snang ba med la rab tu spyod/_/dngos po rnams ni snang med de/_/rnal 'byor 
[\[122a.5\]]can la med pa'ang min/_/dngos dang dngos med mnyam pas ni/_/'phags pa rnams kyi 'bras bu skye/_/ji ltar dngos po dngos med dang /_/mnyam pa nyid du ji ltar byed/_/phyi dang nang gi g.yo ba rnams/_/nam zhig sems kyis mi shes na/_/de na 'jig par byed pa ste/_/
[\[122a.6\]]sems kyi mnyam pa nyid kyang mthong /_/blo gros chen pos gsol pa/_bcom ldan 'das kyis 'di skad du nam dmigs par bya ba'i don shes pas mi dmigs pa de na rnam par rig pa tsam du gzhag pa yin te/_rnam par rig pa'i gzung ba med pas 'dzin pa yang 'dzin pa med par yin no/_/
[\[122a.7\]]de 'dzin pa med pas rnam par rtog pa zhes bsgrags pa'i rnam par shes pa yang mi 'jug go/_/zhes gsungs na/_bcom ldan 'das dngos po rnams kyi rang dang spyi'i mtshan nyid sna tshogs tha mi dad par khong du ma chud pa'i phyir shes pas mi dmigs sam/_'on te rang dang spyi'i mtshan nyid sna 
[\[122b\]]
[\[122b.1\]]tshogs kyi dngos po'i ngo bo nyid zil du brlag pa'i phyir shes pas mi dmigs sam/_de ste rtsig pa dang /_re lde dang /_rdzing dang /_ra ba dang /_sa dang /_chu dang /_rlung dang /_mes chod pa rnams dang /_rgyang ring po dang nye ba'i phyir shes bya'i don shes pas mi dmigs sam/_de 
[\[122b.2\]]ste long ba dang /_byis pa dang /_rgan po'i dbang po dang ldan pas shes bya'i don mi dmigs/_bcom ldan 'das de gal te rang dang spyi'i mtshan nyid sna tshogs tha mi dad pa khong du ma chud pa'i phyir shes pas mi dmigs na ni/_bcom ldan 'das shes pa zhes kyang mi bgyi ste/_gang don 
[\[122b.3\]]yod pa mi dmigs pa de ni mi shes pa'o/_/de ste rang dang spyi'i mtshan nyid sna tshogs kyis dngos po'i ngo bo nyid zil du brlag pa'i phyir shes pas mi dmigs na ni/_bcom ldan 'das de yang mi shes pa ste shes pa ma lags so/_/bcom ldan 'das shes bya yod na shes pa 'byung gi med 
[\[122b.4\]]pa las ma lags te/_de dang ldan pas na shes bya shes pa zhes bya'o/_/de ste rtsig pa dang /_re lde dang /_rdzing dang /_ra ba dang /_sa dang /_chu dang /_rlung dang /_mes chod pa rnams dang /_rgyang ring po dang nye ba'i phyir mi dmigs pa dang /_byis pa dang /_rgan po dang /_long 
[\[122b.5\]]bar gyur pas dbang po rnams ma tshang ba'i phyir shes pas mi dmigs na ni/_bcom ldan 'das blo ma tshang ba'i phyir yod pa'i don mi dmigs te/_de ni shes pa ma lags kyi mi shes pa'o/_/bcom ldan 'das kyis bka' stsal pa/_blo gros chen po de ni de ltar na mi shes pa ma yin te shes 
[\[122b.6\]]pa'o/_/blo gros chen po ngas de la dgongs te nam mi dmigs pa'i don shes pas mi dmigs pa de ni rnam par rig pa tsam du gzhag pa yin no/_/zhes ma bshad de/_rang gi sems snang ba tsam du khong du chud pa dang /_yod pa dang med pa las phyi rol gyi dngos po dngos po med pa'i 
[\[122b.7\]]phyir shes pas don mi dmigs so/_/de mi dmigs pa'i phyir shes bya dang shes pa mi 'byung ngo /_/rnam par thar pa gsum rjes su rtogs pas shes pa'ang mi dmigs te/_rtog pa can thog ma med pa'i dus nas dngos po dang dngos po med par spros pa'i bag chags kyis bsgos pa'i 
[\[123a\]]
[\[123a.1\]]blo can rnams kyis ni de ltar mi shes so/_/de dag mi shes pas phyi rol gyi rdzas dang /_dbyibs dang /_mtshan nyid kyi dngos po med do zhes byas nas rnam par rtog pa mi 'byung ba ni sems tsam du ston to/_/bdag dang bdag gi mtshan nyid du 'dzin pa la mngon par 
[\[123a.2\]]chags shing zhen pa rang gi sems snang ba tsam du khong du ma chud pas shes pa dang shes bya so sor rnam par rtog ste/_de dag shes pa dang shes byar so sor rnam par rtog pas phyi rol gyi dngos po dang dngos po med pa la rab tu rnam par 'byed pa mi dmigs pas chad par lta ba la rab tu rten to/_/
[\[123a.3\]]de la 'di skad ces bya ste/_de ste dmigs bya yod bzhin du/_/shes pas mthong bar mi 'gyur na/_/de ni shes min mi shes pa/_/de dag rtog can rnams kyi tshul/_/gzhan min mtshan nyid med pa dang /_/chod pa dang ni nye ring phyir/_/de ste shes pas mi mthong na/_/de ni 
[\[123a.4\]]log pa'i shes zhes bya/_/byis pa rgan po ldongs gyur pa/_/shes bya de yang yod bzhin du/_/gal te shes pa mi skye na/_/de yang log pa'i shes zhes bya/_/gzhan yang blo gros chen po byis pa so so'i skye bo rnams thog ma med pa'i dus kyi spros pa lus kyi gnas ngan len rang 
[\[123a.5\]]gi so sor rnam par rtog pa'i gar thabs su gar byed cing /_rang gi grub pa'i mtha'i tshul bstan pa la mi mkhas te/_rang gi sems snang ba phyi rol gyi dngos po'i mtshan nyid du mngon par chags pas thabs su bstan pa brjod pa la mngon par chags te/_mtha' bzhi'i tshul rnam par dag 
[\[123a.6\]]pa rang gi grub pa'i mtha'i tshul la ni rab tu mi sgom mo/_/blo gros chen pos gsol pa/_bcom ldan 'das de de bzhin te/_bka' stsal pa bzhin no/_/bcom ldan 'das gang gis bdag dang /_byang chub sems dpa' sems dpa' chen po gzhan rnams/_ma 'ongs 
[\[123a.7\]]pa'i dus na bshad pa dang /_grub pa'i mtha'i tshul la mkhas pas mu stegs can dang /_nyan thos dang /_rang sangs rgyas kyi theg pa pa log par rtog pa can rnams kyis slu bar mi 'gyur ba'i bshad pa dang /_grub pa'i mtha'i tshul gyi mtshan nyid bdag la bshad du gsol/_bcom 
[\[123b\]]
[\[123b.1\]]ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_
[\[123b.2\]]bcom ldan 'das kyis de la 'di skad ces bka' stsal to/_/blo gros chen po 'das pa dang /_ma 'ongs pa dang /_da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyi chos kyi tshul ni rnam pa gnyis so/_/'di lta ste/_bstan 
[\[123b.3\]]pa'i tshul dang /_grub pa'i mtha' so sor gzhag pa'i tshul lo/_/de la bstan pa brjod pa'i tshul gang zhe na/_'di lta ste/_blo gros chen po chos sna tshogs kyi mdo bshad pa ste/_sems can rnams la sems dang /_mos pa ji lta ba bzhin du ston pa'o/_/blo gros chen po de 
[\[123b.4\]]la grub pa'i mtha'i tshul gang zhe na/_'di lta ste/_gang gis rnal 'byor can rnams rang gi sems snang ba ni rnam par rtog pa rnam par ldog par byed pa'o/_/'di lta ste/_gcig pa dang /_tha dad pa dang /_gnyi ga dang /_gnyi ga ma yin pa'i phyogs dang bral ba sems dang /_
[\[123b.5\]]yid dang /_yid kyi rnam par shes pa las 'das pa bdag gi so so rang gis rig pa 'phags pa'i spyod yul rgyu dang /_lta ba dang /_rigs pa'i mtshan nyid las rnam par bzlog pa/_mu stegs byed dang /_nyan thos dang /_rang sangs rgyas kyi theg pa pa log pa'i rtog pa can 
[\[123b.6\]]yod pa dang /_med pa'i mthar lhung ba rnams kyis ma myangs pa de ni ngas grub pa'i mthar bshad do/_/blo gros chen po de ltar grub pa'i mtha'i tshul dang /_bstan pa'i mtshan nyid de la khyod dang byang chub sems dpa' sems dpa' chen po gzhan dag gis brtson par bya'o/_/de la 
[\[123b.7\]]'di skad ces bya ste/_nga yi tshul ni rnam gnyis te/_/grub pa'i mtha' dang bstan pa'o/_/byis pa rnams la brjod pa bshad/_/rnal 'byor can gyi grub mtha'o/_/de nas yang byang chub sems dpa' sems dpa' chen po blo gros chen pos bcom ldan 'das la 'di skad ces 
[\[124a\]]
[\[124a.1\]]gsol to/_/bcom ldan 'das res shig dus gcig gi tshe/_de bzhin gshegs pa dgra bcom pa yang dag par rdzogs pa'i sangs rgyas kyis bka' stsal pa/_'di lta ste/_'jig rten rgyang pan pa sngags dang /_spobs pa sna tshogs can la mi bsten to/_/mi 
[\[124a.2\]]'grogs so/_/bsnyen bkur mi bya ste/_de la brten pas 'jig rten gyi zang zing kun sdud de/_chos sdud pa ma yin no zhes gsungs na/_ci'i slad du 'jig rten rgyang pan pa sngags dang /_spobs pa sna tshogs can de la bsten pas 'jig rten gyi zang zing kun sdud de/_chos sdud 
[\[124a.3\]]par mi 'gyur ro zhes bcom ldan 'das kyis gsungs/_blo gros chen po 'jig rten rgyang pan pa ni sngags dang /_spobs pa sna tshogs can te/_rgyu dang tshig dang yi ge sna tshogs kyis byis pa dag rnam par rmongs par byed de/_rigs pa dang ldan pas ma yin/_don dang ldan pas ma 
[\[124a.4\]]yin no/_/'di ltar gyi na byis pa'i smra ba ston te/_blo gros chen po de'i phyir 'jig rten rgyang pan pa sngags dang /_spobs pa sna tshogs zhes bya'o/_/yi ge sna tshogs snyan pas byis pa rnams yang dag pa'i tshul la rab tu 'jug pas ni mi 'jug go/_/bdag nyid chos thams cad khong 
[\[124a.5\]]du ma chud cing mtha' gnyis su lhung ba'i lta bas byis pa dag rnam par rmongs par byed de/_'gro ba'i mtshams las rab tu ma thar ba'i phyir bdag nyid kyang phung bar byed de/_rang gi sems snang ba tsam du khong du ma chud cing phyi rol gyi dngos po'i rang bzhin la mngon par chags pas rnam par rtog pa 
[\[124a.6\]]ldog par mi 'gyur ro/_/des na de'i phyir blo gros chen po 'jig rten rgyang pan pa sngags dang /_spobs pa sna tshogs can ni skye ba dang /_rga ba dang /_na ba dang /_'chi ba dang /_slob pa'i mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug 
[\[124a.7\]]pa la sogs pa las yongs su ma thar te/_tshig dang /_yi ge sna tshogs dang /_rgyu dang dpe nye bar bsgrubs pas byis pa dag rnam par rmongs par byed do/_/blo gros chen po de'i slob ma klu'i gzugs dang cha byad 'dzin pas dbang po yang gtsug lag mang po la mkhas pa'i blo ste/_rang 
[\[124b\]]
[\[124b.1\]]gi sgra'i gtsug lag ston pa yin mod kyi/_mtho ris su dbang po'i 'khor 'dus par dam bca' bar byas te/_yang na khyod kyi shing rta rtsib ma stong pa bcag go/_/yang na nga'i klu'i lus dang /_mgo gdengs ka can re re nas gcad do zhes dam bcas nas 'jig rten rgyang pan pa'i slob ma 
[\[124b.2\]]klu'i gzugs can dang /_cha byad 'dzin pas brgya byin lha'i dbang po chos dang ldan pas pham par byas te/_shing rta'i rtsib ma stong pa bcag nas slar 'jig rten 'dir 'ongs so/_/de ltar blo gros chen po 'jig rten rgyang pan pa ni rgyu dang dpe sna tshogs su 'brel pa ste/_'di ltar byol song 
[\[124b.3\]]las bslabs pas kyang lha dang lha ma yin gyi 'jig rten gyi tshig dang yi ge sna tshogs kyis rnam par rmongs par byed do/_/'du ba dang zad par lta bar mngon par chags pa la rab tu 'god na mi rnams lta ci smos/_des na de'i phyir blo gros chen po 'jig rten rgyang pan pa ni sdug bsngal skye 
[\[124b.4\]]ba'i rgyu 'thob par byed pas yongs su spang bar bya ba yin te/_mi bsnyen to/_mi sten to/_/bsnyen bkur mi bya'o/_/blo gros chen po 'jig rten rgyang pan pa rnams ni lus dang /_blo dang /_yul dmigs pa tsam du tshig dang yi ge sna tshogs kyis ston to/_/blo gros chen po 
[\[124b.5\]]'jig rten rgyang pan pa ni 'bum las phyi ma'i dus phyi ma'i tshe lnga brgya tha ma la ngan pa'i rtog pa'i rgyur lta ba bstan pas bsdus pa gyes par 'gyur ro/_/slob ma ma yin pa yongs su bzung bas bsdus pa gyes par 'gyur te/_blo gros chen po 'jig rten rgyang pan gyi bsdus pa rgyu dang /_
[\[124b.6\]]tshig sna tshogs su 'brel pa gyes pa de nyid rang gi rgyu la chags shing zhen pa'i mu stegs byed rnams 'chad de/_rang gi tshul ni ma yin no/_/blo gros chen po mu stegs byed gang la yang rang gi gtsug lag gi tshul med de/_gzhan du na 'jig rten rgyang pan nyid rgyu'i sgo rnam pa brgya stong du 
[\[124b.7\]]mas 'chad de/_bdag gi tshul ma yin mod kyi gti mug pas 'di ni 'jig rten rgyang pan du mi shes so/_/blo gros chen pos gsol pa/_bcom ldan 'das gal te mu stegs byed rnams rang gi rgyu la chags shing zhen pas 'jig rten rgyang pan pa nyid tshig dang /_yi ge dang dpe nye bar 
[\[125a\]]
[\[125a.1\]]bsgrub pa sna tshogs kyis 'chad de/_/rang gi tshul ma lags na ci bcom ldan 'das kyang mu stegs byed thams cad kyi gzhung nye bar ston pa'i nang du gtogs pas lha dang /_mi dang /_lha ma yin 'ongs shing lhags pa phyogs so so nas 'dus pa rnams la tshig dang yi ge sna 
[\[125a.2\]]tshogs kyis 'jig rten rgyang pan nyid ston te rang gi gzhung ma lags sam/_bcom ldan 'das kyis bka' stsal pa/_blo gros chen po nga ni 'jig rten rgyang pan mi 'chad de/_'du ba dang zad pa ma yin gyi/_blo gros chen po 'du ba dang zad pa med pa ston to/_/de la blo gros chen po 'du 
[\[125a.3\]]ba zhes bya ba ni skye ba'i phung po ste/_'dus pa 'ong ba las 'byung ba'o/_/de la blo gros chen po zad pa med pa zhes bya ba ni 'jig pa'o/_/'du ba dang zad pa med pa zhes bya ba ni 'di ni mi skye ba'i tshig [{]bla dgas [,]bla dwags [}]te/_blo gros chen po nga ni mu stegs byed thams cad kyi rnam par rtog pa'i nang 
[\[125a.4\]]du gtogs par mi 'chad do/_/de ci'i phyir zhe na/_'di lta ste/_phyi rol gyi dngos po dang dngos po med pa la ma chags shing rang gi sems snang ba tsam la gnas pa dang /_'jug pa rnam pa gnyis su rnam par rtog pa mi 'jug pa dang /_mtshan ma'i spyod yul med pa dang /_rang gi 
[\[125a.5\]]sems snang ba tsam du khong du chud pas rang gi sems snang ba'i rnam par rtog par mi 'jug go/_/rnam par rtog pa mi 'jug pas mtshan ma med pa dang /_stong pa nyid dang /_smon pa med pa'i rnam par thar pa gsum la zhugs pa'i phyir grol ba zhes bya'o/_/blo gros chen po ngas mngon 
[\[125a.6\]]par shes pa dus gcig gi tshe sa'i phyogs shig na 'dug pa na/_bram ze 'jig rten rgyang pan pa zhig nga ga la ba der 'ongs te phyin pa dang /_bcom ldan 'das kyis skabs ma phye bar nga la 'di skad ces zer ro/_/kye gau ta ma thams cad ni byas pa'o/_/blo gros chen po ngas de la 'di skad 
[\[125a.7\]]ces byas so/_/kye bram ze gal te thams cad byas she na/_'di ni 'jig rten rgyang pan dang po'o/_/kye gau ta ma thams cad ma byas pa'o/_/gal te bram ze thams cad ma byas she na/_de yang 'jig rten rgyang pan gnyis so/_/de bzhin du thams cad mi rtag pa dang /_thams cad rtag 
[\[125b\]]
[\[125b.1\]]pa dang /_thams cad bskyed pa dang /_thams cad bskyed pa ma yin pa de ni bram ze 'jig rten rgyang pan drug go/_yang blo gros chen po bram ze 'jig rten rgyang pan pa nga la 'di skad ces zer ro/_/kye gau ta ma 'thad pa'i gtan tshigs sna tshogs mthong bas na thams cad gcig pa'o/_/
[\[125b.2\]]thams cad tha dad pa'o/_/thams cad gnyi ga'o/_/thams cad gnyi ga ma yin pa'o/_/thams cad rgyu la rag lus pa'o/_/de dag ni bram ze 'jig rten rgyang pan bcu gcig go/_/gzhan yang kye gau ta ma thams cad lung bstan pa'o/_/thams cad lung ma bstan pa'o/_/
[\[125b.3\]]bdag yod do/_/bdag med do/_/'jig rten 'di yod do/_/'jig rten 'di med do/_/'jig rten pha rol yod do/_/'jig rten pha rol med pa'o/_/'jig rten pha rol yod med gnyi ga'o/_/thar pa yod do/_/thar pa med do/_/thams cad skad cig pa'o/_/
[\[125b.4\]]thams cad skad cig pa ma yin pa'o/_/nam mkha' dang /_ma brtags par 'gog pa dang /_mya ngan las 'das pa ni/_kye gau ta ma byas pa'o/_/ma byas pa'o/_/bar ma do'i srid pa yod do/_/bar ma do'i srid pa med do zhe'o/_/blo gros chen po ngas de la 'di skad 
[\[125b.5\]]ces byas so/_/kye bram ze de ltar na de dag kyang 'jig rten rgyang pan pa nyid yin te/_kye bram ze 'jig rten rgyang pan pa 'di ni khyod kyi yin gyi nga'i ma yin no/_/kye bram ze nga ni thog ma med pa'i dus nas spros pa rnam par rtog pa'i bag chags gnas ngan len gyi rgyu las srid pa 
[\[125b.6\]]gsum skyes par ston te/_bram ze rang gi sems snang ba tsam du khong du ma chud pas rnam par rtog pa 'byung gi_/pha rol gyi dngos po mi dmigs pa las ni ma yin no/_/'di lta ste/_mu stegs byed rnams kyi bdag dang /_dbang po dang /_don gsum phrad pa lta bu nga'i ma yin no/_/
[\[125b.7\]]kye bram ze nga ni rgyur smra ba yang ma yin/_rgyu med par smra ba yang ma yin te/_gzhan du na rnam par rtog pa nyid gzung ba dang /_'dzin pa'i dngos por rab tu bzhag ste/_rten cing 'brel te 'byung bar ston to/_/khyod lta bu dang bdag tu 'dzin par lhung ba'i rgyud can gzhan dag gis mi rig go_/
[\[126a\]]
[\[126a.1\]]blo gros chen po mya ngan las 'das pa dang /_nam mkha' dang 'gog pa dag grangs gsum du'ang mi rung na byas par lta ci smos/_gzhan yang blo gros chen po bram ze 'jig rten rgyang pan pa nga la 'di skad ces zer ro/_/kye gau ta ma srid pa gsum po 'di mi shes pa dang /_
[\[126a.2\]]sred pa dang /_las kyi rgyu las byung ngam/_de ste rgyu med pa/_kye bram ze 'di gnyi ga yang 'jig rten rgyang pan pa'o/_/kye gau ta ma dngos po thams cad rang dang spyi'i mtshan nyid du lhung ba'o/_/kye bram ze de yang 'jig rten rgyang pan pa nyid yin te/_bram ze ji tsam du yid las rnam par 
[\[126a.3\]]g.yos pa dang /_phyi rol gyi don la mngon par chags shing rnam par rtog pa de tsam du 'jig rten rgyang pan pa'o/_/yang blo gros chen po bram ze 'jig rten rgyang pan pa nga la 'di skad ces zer ro/_/kye gau ta ma bdag gi grags pa ni mu stegs byed thams cad kyi tshig dang /_yi ge dang /_
[\[126a.4\]]rgyu dang /_dpe sna tshogs nye bar sgrub pas ston na/_kye gau ta ma 'jig rten rgyang pan pa ma yin pa gang yang yod dam/_kye bram ze gang khyod kyi grub pa'ang ma yin la/_ma grub pa'ang ma yin/_tshig dang yi ge sna tshogs kyis mi ston pa'ang ma yin/_don dang mi ldan pa'ang ma yin te/_
[\[126a.5\]]don dang yang ldan pa yod do/_/gang ma grub par ston pa de 'jig rten rgyang pan ma yin nam/_kye bram ze phyi rol gyi dngos po yang dag pa ma yin par rnam par rtog pa spros pa la mngon par chags pa'i mu stegs byed thams cad dang /_khyod kyi blos mi rtog pa 'jig rten rgyang pan ma yin pa 
[\[126a.6\]]yod do/_/'di lta ste/_yod pa dang /_med pa las rnam par rtog pa mi 'jug pa rang gi sems snang ba tsam du khong du chud pas rnam par rtog pa mi 'jug ste/_phyi rol gyi yul la 'dzin pa med pas rnam par rtog pa rang gi gnas na 'dug go/_/de bas na 'jig rten rgyang pan pa ma yin 
[\[126a.7\]]pa 'di ni nga'i ste khyod kyi ma yin no/_/rang gi gnas na 'dug ces bya ba ni mi 'jug pa'i don te/_rnam par rtog pa mi skye ba ni mi 'jug pa zhes bya'o/_/kye bram ze de ltar na gang 'jig rten rgyang pan pa ma yin pa de ni mdor na kye bram ze gang du rnam par shes pa rgyu ba med pa'o/_/'gro ba 
[\[126b\]]
[\[126b.1\]]dang /_'chi 'pho dang /_skye ba dang /_'dod pa dang /_mngon par chags pas zhen pa dang /_mngon pa dang /_lta ba'i gnas dang /_snyems pa dang /_mtshan nyid sna tshogs la mngon par chags pa dang /_'du ba dang /_sred pa'i mtshams sbyor ba dang /_rgyu la mngon par 
[\[126b.2\]]chags pa de dag ni kye bram ze khyod kyi 'jig rten rgyang pan te nga'i ma yin no/_/blo gros chen po bram ze'i 'jig rten rgyang pan pa de 'ongs te nga la de skad dris nas/_de la ngas de skad du lan btab pa dang /_cang mi zer bar gyur te song ngo /_/de nas yang nag po'i phyogs kyi klu'i 
[\[126b.3\]]rgyal po bram ze'i gzugs su 'ongs nas/_bcom ldan 'das la 'di skad ces gsol to/_/kye gau ta ma 'on kyang 'jig rten pha rol nyid kyang med do/_/'o na khye'u khyod gang nas 'dir 'ongs/_gau ta ma bdag ni dkar po'i gling nas 'dir 'ongs so/_/bram ze de nyid 'jig 
[\[126b.4\]]rten pha rol yin no/_/de nas khye'u spobs pa med par tshar bcad nas mi snang bar gyur to/_/nga la ma dris par rang gi tshul so sor bca' ba brjod par sems te/_shAkya'i bu ni nga'i tshul gyi phyi rol te/_nyon mongs 'jug pa med pa dang /_mtshan nyid med pa dang /_rgyu med 
[\[126b.5\]]par smra zhing rang gi rnam par rtog par snang ba'i mtshan nyid khong du chud pas rnam par rtog pa mi 'jug par smra snyam mo/_/blo gros chen po khyod kyang 'jig rten rgyang pan pa sngags dang /_spobs pa sna tshogs can la bsnyen nas zang zing kun sdud par 'gyur te/_chos sdud pa ma yin zhes 
[\[126b.6\]]ci'i phyir de ltar nga la 'dri/_bcom ldan 'das zang zing dang chos zhes bgyi ba tshig gi don gang lags/_bcom ldan 'das kyis bka' stsal pa/_blo gros chen po gang khyod kyis ma 'ongs pa'i 'gro ba'i tshogs la bltas te/_tshig gi don gnyis la dpyod par zhugs pa legs so legs so/_/
[\[126b.7\]]blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_/byang chub sems dpa' sems dpa' chen po blo gros chen pos bcom ldan 'das la slar nyan pa dang /_bcom ldan 'das kyis de la 'di skad ces 
[\[127a\]]
[\[127a.1\]]bka' stsal to/_/de la blo gros chen po zang zing gang zhe na/_'di lta ste/_zang zing ni reg pa dang /_'dres pa dang /_nyug pa dang /_snyems pa dang /_myang ba dang /_phyi rol gyi yul la mngon par chags pa dang /_lta ba ngan pas mtha' gnyis la 'jug pa dang /_
[\[127a.2\]]phung po yang 'byung ba dang /_skye ba dang rga ba dang na ba dang 'chi ba dang /_mya ngan dang /_smre sngags 'don pa dang /_sdug bsngal ba dang /_yi mug pa dang /_'khrug pa 'byung ba dang /_yang srid pa can gyi sred pa la sogs pa ni nga dang sangs rgyas gzhan dag gis kyang zang zing zhes brjod do/_/blo 
[\[127a.3\]]gros chen po 'di ni 'jig rten rgyang pan pa de la bsten pas zang zing kun sdud par 'gyur te/_chos mi sdud pa dang /_'jig rten rgyang pan 'thob par 'gyur ro/_/de la blo gros chen po chos sdud pa gang zhe na/_'di lta ste/_rang gi sems kyi chos bdag med pa gnyis khong du chud pa dang /_
[\[127a.4\]]chos dang gang zag la bdag med pa'i mtshan nyid mthong bas rnam par rtog pa mi 'jug pa dang /_sa rnams gong nas gong du yongs su shes pas sems dang /_yid dang /_yid kyi rnam par shes pas ldog pa dang /_sangs rgyas thams cad kyi ye shes su dbang bskur ba rtogs pa dang /_
[\[127a.5\]]thug pa med pa'i gnas yongs su bzung ba dang /_chos thams cad la lhun gyis grub pas dbang byed pa ni chos zhes bya'o/_/blo gros chen po lta ba thams cad kyi spros pa la rnam par rtog pa'i dngos po mtha' gnyis su lhung bar byed pas mu stegs byed smra ba ni 'di lta ste/_byis pa rnams 
[\[127a.6\]]phal cher rtag pa dang /_chad pa dang mtha' gnyis su lhung bar byed de/_mkhas pa rnams ni ma yin no/_/rgyu med par smra ba yongs su bzung bas rtag par lta bar 'gyur ro/_/rgyu zhig pas rgyu'i dngos po med pa'i phyir chad par lta bar 'gyur te/_skye ba dang /_gnas pa dang /_'jig 
[\[127a.7\]]par mi mthong bas chos zhes bya'o/_/de ni blo gros chen po chos dang zang zing nges par gtan la dbab pa yin te/_de la khyod dang byang chub sems dpa' sems dpa' chen po gzhan dag gis bslab par bya'o/_/de la 'di skad ces bya ste/_bsdu ba dag gis sems can gdul/_/tshul 
[\[127b\]]
[\[127b.1\]]khrims kyis ni dbang du bya/_/shes rab dag gis lta ba gzhig_/rnam par thar pas shin tu spel/_/'di kun 'jig rten rgyang pan te/_/mu stegs can gyis gang bshad [{]brdzun[,]rdzun[}]/_/rgyu dang 'bras bu yod lta bas/_/rang gi grub pa'i mtha' yang med/_/nga 'dra gcig pu 
[\[127b.2\]]rang grub mtha'/_/rgyu dang 'bras bu rnam par spangs/_/'jig rten rgyang pan rnam bral ba/_/slob ma'i sde la bshad par bya/_/sems tsam ste ni snang ba med/_/rtag dang chad pa spangs pa yi/_/gzung dang 'dzin pa'i dngos po ru/_/sems ni rnam pa gnyis su 
[\[127b.3\]]snang /_/ji srid sems ni 'jug pa'i bar/_/de srid 'jig rten rgyang pan yin/_/'jig rten rang gi sems mthong na/_/rnam par rtog pa mi 'jug go/_/'du ba 'bras bu don grub pa/_/zad pa 'bras bu ma mthong ba/_/'du dang zad pa yongs shes na/_/rnam par rtog 
[\[127b.4\]]pa mi 'jug go/_/rtag dang mi rtag byas pa dang /_/ma byas pa dang gzhan min gzhan/_/de la sogs pa thams cad ni/_/'jig rten rgyang pan tshul yin no//_//'phags pa lang kar gshegs pa/_bam po drug pa/_de nas yang byang chub sems dpa' 
[\[127b.5\]]sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das 'di lta ste/_mya ngan las 'das pa zhes gang mu stegs byed thams cad rnam par rtog pa mya ngan las 'das pa mya ngan las 'das pa zhes bgyi ba de gang gi tshig [{]bla dgas [,]bla dwags [}]lags/_
[\[127b.6\]]bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang /_ji ltar mu stegs byed rnams mya ngan las 'das par rtog la/_de dag gi rnam par rtog pa dang 'thun par mya ngan las 'das par 'gyur ba ngas khyod la bshad do/_/
[\[127b.7\]]legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_de la bcom ldan 'das kyis 'di skad ces bka' stsal to/_/blo gros chen po mu stegs byed kha cig ni phung po dang /_khams dang /_
[\[128a\]]
[\[128a.1\]]skye mched rnams 'gog pa dang /_yul la 'dod chags dang bral ba dang /_rtag pa dang chos mi 'thun par mthong bas sems dang sems las byung ba mang po mi 'byung ste/_'das pa dang /_ma 'ongs pa dang /_da ltar gyi yul mi dran pa dang /_mar me dang /_
[\[128a.2\]]sa bon dang /_rlung bzhin du rgyu zad pas rnam par rtog pa mi 'jug par brjod do/_/de'i phyir de dag la mya ngan las 'das pa'i blor 'gyur mod kyi/_blo gros chen po 'jig par lta bas mya ngan las mi 'da'o/_/blo gros chen po gzhan dag ni yul la rnam par rtog pa zad pas 
[\[128a.3\]]mda'i shugs zad pa bzhin du yul gzhan gyi gnas su song na thar pa'o zhes brjod do/_/yang mu stegs byed kha cig ni blo dang rig par bya ba mthong ba rnam par zhig pas thar par brjod do/_/kha cig ni rnam par rtog pa mi 'jug cing rtag pa dang mi rtag pa mthong bas thar par rtog 
[\[128a.4\]]go/_/kha cig ni mtshan mar rnam par rtog pa mang po ni sdug bsngal skye ba 'thob par byed pa'o snyam nas/_rang gi sems snang ba tsam la mi mkhas pa dag dang /_mtshan mas 'jigs shing skrag ste/_mtshan ma mthong bas bde ba 'dod pa'i phyir/_mya ngan las 'das pa'i blor 'gyur 
[\[128a.5\]]bar brjod do/_/yang kha cig ni nang dang phyi'i chos thams cad kyi rang dang spyi'i mtshan nyid khong du chud cing 'das pa dang /_ma 'ongs pa dang /_da ltar byung ba'i dngos po mi 'jig ste/_yod pas mya ngan las 'das par rtog go/_/kha cig ni bdag dang /_sems can dang /_srog dang /_
[\[128a.6\]]gso ba dang /_skyes bu dang /_gang zag dang /_chos thams cad mi 'jig pas mya ngan las 'das par rtog go/_/blo gros chen po mu stegs byed mi mkhas pa'i blo can kha cig ni rang bzhin dang /_skyes bu'i bye brag mthong ba dang /_yon tan 'gyur bar byed pa po'i phyir mya ngan 
[\[128a.7\]]las 'das par rtog go/_/kha cig ni bsod nams dang /_bsod nams ma yin pa yongs su zad pas/_kha cig ni nyon mongs pa zad par shes pas/_kha cig ni 'jig rten rnams ni dbang pos rang dbang du byas par mthong bas mya ngan las 'das par rtog go/_/kha cig ni 'jig 
[\[128b\]]
[\[128b.1\]]rten gyi 'byung ba 'di ni gcig gis gcig zhugs pa ste/_rgyu las ma yin no/_/zhes rgyu de la mngon par chags bzhin du gti mug pas khong du mi chud de/_de khong du chud pas mya ngan las 'das par rtog go/_/blo gros chen po mu stegs byed kha cig ni bden pa dang /_lam khong du chud 
[\[128b.2\]]pas mya ngan las 'das par rtog go/_/kha cig ni yon tan dang /_yon tan can mngon par khong du chud cing gcig pa dang /_tha dad pa dang /_gnyi ga dang /_gnyi ga ma yin par mthong bas mya ngan las 'das pa'i blor 'gyur ro/_/kha cig ni rang bzhin las byung ba yin te/_rma 
[\[128b.3\]]bya'i rnam par bkra ba dang /_rin po che'i 'byung khungs rnam pa mang po dang /_tsher ma rno ba lta bur dngos po rnams kyi rang bzhin mthong bas mya ngan las 'das par rtog go/_/blo gros chen po kha cig ni de kho na nyi shu rtsa lnga khong du chud pas/_kha cig ni skye dgu skyong ba dang /_yon tan drug 
[\[128b.4\]]bstan pa 'dzin pas mya ngan las 'das par rtog go/_/kha cig ni byed pa po dus yin par mthong ba'i phyir 'jig rten 'byung ba dus la rag las so/_/zhes de ltar khong du chud pas mya ngan las 'das par rtog go/_/blo gros chen po kha cig ni srid pas so/_/kha cig ni srid pa med pas 
[\[128b.5\]]so/_/kha cig ni srid pa dang /_srid pa med par yongs su shes pas so/_/kha cig ni srid pa dang /_mya ngan las 'das pa bye brag med par mthong bas mya ngan las 'das par rtog go/_/blo gros chen po thams cad mkhyen pa'i seng ge'i sgra sgrogs pa kha cig ni 'di lta ste/_rang gi 
[\[128b.6\]]sems snang ba tsam du khong du chud pa dang /_phyi rol gyi dngos po la ma chags pa dang /_mtha' bzhi dang bral ba yang dag par ji ltar gnas pa bzhin du mthong ba dang /_rang gi sems snang bar rnam par rtog pa'i mtha' gnyis su ma lhung ba dang /_gzung ba dang /_'dzin pa mi dmigs 
[\[128b.7\]]pa dang /_tshad ma thams cad kyis de kho na nyid grub par ma mthong ba dang /_rnam par slu ba'i phyir de kho na nyid mi rtog ste/_de bsal ba dang /_bdag gi so so rang gi 'phags pa'i chos khong du chud pa dang /_bdag med pa gnyis rtogs pa dang /_nyon mongs pa gnyis rnam par log pa 
[\[129a\]]
[\[129a.1\]]dang /_sgrib pa gnyis rnam par dag pa dang /_sa'i gong nas gong du de bzhin gshegs pa'i sa la sgyu ma la sogs pa'i gzugs brnyan gyi ting nge 'dzin gyis sems dang /_yid dang /_yid kyi rnam par shes pa las bzlog pas mya ngan las 'das par rtog 
[\[129a.2\]]go/_/de ltar log pa'i mu stegs can rtog pa can rnams kyis gzhan dag bstan kyang de rigs pa dang mi ldan zhing mkhas pas spangs pa yin te/_blo gros chen po de dag thams cad ni mtha' gnyis su lhung ba'i bsam pas mya ngan las 'das par rtog go/_/blo gros chen po de lta bu la 
[\[129a.3\]]sogs pa'i rnam par rtog pas mu stegs byed thams cad mya ngan las 'das par yongs su rtogs kyang 'di la gang yang 'jug pa'am ldog pa med do/_/blo gros chen po mu stegs byed so so'i mya ngan las 'das pa de ni rang gi gtsug lag la mos pa dang /_sna tshogs kyis yongs su 
[\[129a.4\]]brtags na 'khrul te ji ltar de dag gis rnam par brtags pa de bzhin du mi gnas so/_/yid kyi g.yo ba dang /_'ong ba dang /_'gro ba'i phyir gang la'ang mya ngan las 'das pa med do/_/blo gros chen po de la khyod dang byang chub sems dpa' gzhan dag gis bslab par bya ste/_mu 
[\[129a.5\]]stegs byed thams cad kyi mya ngan las 'das par lta ba las bzlog par bya'o/_/de la 'di skad ces bya ste/_mya ngan 'das lta'i mu stegs can/_/tha dad par ni rnam par rtog_/de dag gi ni rtog pa tsam/_/thar ba'i thabs ni yod pa min/_/bcings dang bcing bya rnam grol 
[\[129a.6\]]ba/_/thabs rnams rnam par spangs pa ste/_/mu stegs thar par rtog mod kyi/_/thar bar rung bar mi 'gyur ro/_/mu stegs can tshul blo gros kyis/_/du mar tha dad bral bar snang /_/de phyir de dag thar med na/_/blun po dag gis ji ltar brtag_/rgyu dang 'bras bu 
[\[129a.7\]]ngan lta bas/_/mu stegs can kun rnam par myos/_/yod med phyogs su smra ba rnams/_/de phyir de dag thar pa med/_/byis pa smra ba'i spros la dga' ba dag_/yang dag nyid la blo gros yangs mi byed/_/smra ba khams gsum sdug bsngal skye gnas te/_/yang dag nyid ni 
[\[129b\]]
[\[129b.1\]]sdug bsngal 'jig pa'i rgyu/_/me long la ni ji ltar gzugs/_/snang yang yod pa ma yin ltar/_/bag chags dag gi me long la/_/byis pas sems ni rnam gnyis mthong /_/sems kyi snang ba mi shes pas/_/rnam par rtog pa rnam gnyis skye/_/sems kyi snang ba 
[\[129b.2\]]yongs shes na/_/rnam par rtog pa mi 'byung ngo /_/sems nyid sna tshogs 'gyur ba ste/_/mtshan dang mtshan gyi gzhi yang spangs/_/ji ltar byis pas rnam brtags bzhin/_/snang ba'i rnam pa snang ba med/_/srid gsum rnam par rtog tsam pas/_/phyi rol gyi ni 
[\[129b.3\]]don med de/_/rnam rtog sna tshogs snang ba ni/_/byis pa dag gis mi rtogs so/_/ming dang 'du shes bye brag gis/_/mdo dang mdo las rnam rtog bshad/_/brjod pa dag ni ma gtogs par/_/brjod par bya ba'ang mi rig go/_/de nas byang chub sems dpa' sems 
[\[129b.4\]]dpa' chen po blo gros chen pos bcom ldan 'das la 'di skad ces gsol to/_/bcom ldan 'das gang gis bdag dang byang chub sems dpa' sems dpa' chen po gzhan rnams de bzhin gshegs pa'i ngo bo nyid la mkhas pas/_bdag nyid dang gzhan rnams kyang khong du chud par 
[\[129b.5\]]bgyi ba'i sangs rgyas kyi rang gi sangs rgyas pa nyid de bzhin gshegs pa dgra bcom pa yang dag par rdzogs pa'i sangs rgyas kyis bdag la bshad du gsol/_bcom ldan 'das kyis bka' stsal pa/_blo gros chen po de'i phyir khyod nyid kyis dris shig dang /_ji ltar khyod kyis bzod 
[\[129b.6\]]pa de bzhin du ngas lan sbyin no/_/blo gros chen pos gsol pa/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas byas pa'am/_ma byas pa'am/_rgyu'am/_'bras bu'am/_mtshan tam/_mtshan gyi gzhi'am/_brjod 
[\[129b.7\]]pa'am/_brjod par bya ba'am/_blo'am/_rig par bya ba'am/_bcom ldan 'das de lta bu la sogs pa'i tshig gi nges pa'i sgra ni gcig gam tha dad dam ci lags/_bcom ldan 'das kyis bka' stsal pa/_blo gros chen po de bzhin gshegs pa dgra bcom pa yang dag par 
[\[130a\]]
[\[130a.1\]]rdzogs pa'i sangs rgyas ni de lta bu la sogs pa'i tshig gi nges pa'i sgrar byas pa'ang ma yin/_ma byas pa'ang ma yin/_rgyu'ang ma yin/_'bras bu'ang ma yin no/_/de ci'i phyir zhe na/_'di lta ste/_gnyi ga yang nyes par 'gyur ba'i phyir ro/_/blo gros 
[\[130a.2\]]chen po gal te de bzhin gshegs pa byas pa yin na ni mi rtag par 'gyur te/_mi rtag pa'i phyir 'bras bu 'o cag kyang de bzhin gshegs par 'gyur bas na/_de ni nga dang de bzhin gshegs pa gzhan dag gis de ltar ma dgongs so/_/de ste ma byas pa yin na ni bdag nyid 
[\[130a.3\]]du ma red pas na/_tshogs yang dag par bsgrub pa yang don med par 'gyur te/_ma byas pa'i phyir ri bong gi rwa dang mo sham gyi bu dang mtshungs par yang 'gyur ro/_/blo gros chen po gang rgyu yang ma yin 'bras bu yang ma yin pa de ni yod pa'ang ma yin/_med pa'ang ma yin no/_/gang yod pa'ang 
[\[130a.4\]]ma yin/_med pa'ang ma yin pa de ni mtha' bzhi'i phyi rol to/_/blo gros chen po mtha' bzhi ni 'jig rten gyi spyod pa yin te/_gang mtha' bzhi'i phyi rol de ni mo sham gyi bu ltar tshig tsam du 'gyur ro/_/blo gros chen po mo sham gyi bu ni tshig tsam ste mtha' bzhir lhung ba ma yin no/_/ma lhung bas na mkhas pa rnams la 
[\[130a.5\]]tshad ma ma yin no/_/mkhas pa rnams kyis de ltar de bzhin gshegs pa thams cad kyi tshig gi don rig par bya'o/_/blo gros chen po mkhas pa rnams kyis gang yang ngas chos thams cad bdag med pa'o zhes bshad pa de'i don kyang khong du chud par gyis shig_/blo gros 
[\[130a.6\]]chen po bdag med pa'i dngos po ni bdag med pa nyid de/_rta dang ba lang bzhin du chos thams cad ni bdag gi dngos por yod de/_gzhan gyi dngos por med do/_/'di lta ste/_blo gros chen po ba lang gi dngos po ni rta'i bdag nyid ma yin/_rta'i dngos po ni ba lang gi bdag nyid 
[\[130a.7\]]ma yin te/_de ni yod de med pa'ang ma yin no/_/de gnyis ni rang gi mtshan nyid du med pa ma yin te/_de gnyis rang gi mtshan nyid du yod do/_/de bzhin du blo gros chen po chos thams cad mtshan nyid du med pa'ang ma yin te/_de dag ni yod do/_/de bas na byis pa so so'i 
[\[130b\]]
[\[130b.1\]]skye bo rnams kyis rnam par rtog pa bzung nas/_bdag med par khong du chud de rnam par mi rtog pas ni ma yin no/_/de bzhin du chos thams cad stong pa nyid dang /_skye ba med pa dang /_ngo bo nyid med par rig par bya'o/_/de bzhin du de bzhin gshegs pa phung po rnams dang /_
[\[130b.2\]]gcig pa'ang ma yin/_tha dad pa'ang ma yin te/_gal te phung po rnams dang /_gcig pa ma yin na ni phung po rnams byas pa'i phyir mi rtag par 'gyur ro/_/de ste tha dad na ni gnyis yod na gzhan du 'gyur te/_ba lang gi rwa bzhin no/_/de la dngos po thams cad ni 'dra 
[\[130b.3\]]bas tha dad pa ma yin no/_/ring po'i bye brag mthong bas tha dad pa ma yin no/_/blo gros chen po ba lang gi rwa g.yas pa las ni g.yon pa gzhan/_g.yon pa las kyang g.yas pa gzhan yin te/_de bzhin du ring po dang thung ngu yang phan tshun du'o/_/de bzhin du kha dog sna 
[\[130b.4\]]tshogs kyang phan tshun tha dad do/_/de bzhin gshegs pa'ang phung po dang /_khams dang /_skye mched rnams dang tha dad pa'ang ma yin no/_/de bzhin du thar pa dang /_de bzhin gshegs pa'ang tha dad pa'ang ma yin/_gcig pa'ang ma yin te/_de bzhin gshegs pa nyid thar 
[\[130b.5\]]pa'i sgrar bstan to/_/de ste thar pa dang /_de bzhin gshegs pa tha dad pa ni gzugs kyi mtshan nyid dang ldan par 'gyur te/_gzugs kyi mtshan nyid dang ldan pa'i phyir mi rtag par 'gyur ro/_/de ste gcig na ni rnal 'byor can rnams kyi thob pa'i mtshan nyid bye brag med par 
[\[130b.6\]]'gyur te/_blo gros chen po rnal 'byor can rnams kyis ni bye brag kyang mthong bas na de'i phyir gcig pa'ang ma yin/_tha dad pa'ang ma yin no/_/de bzhin du shes pa dang /_shes bya yang gcig pa'ang ma yin/_tha dad pa'ang ma yin no/_/blo gros chen po gang rtag pa'ang ma 
[\[130b.7\]]yin/_mi rtag pa'ang ma yin/_rgyu'ang ma yin/_'bras bu'ang ma yin/_'dus byas kyang ma yin/_'dus ma byas kyang ma yin/_blo yang ma yin/_rig par bya ba'ang ma yin/_mtshan kyang ma yin/_mtshan gyi gzhi yang ma yin/_phung po rnams kyang ma yin/_phung po 
[\[131a\]]
[\[131a.1\]]rnams tha dad pa'ang ma yin/_smra ba'ang ma yin/_smra bar bya ba'ang ma yin/_gcig pa dang /_tha dad pa dang /_gnyi ga dang /_gnyi ga ma yin pa dang /_ma 'brel pa de ni tshad ma thams cad las rnam par log pa'o/_/gang tshad ma thams cad las rnam par 
[\[131a.2\]]log pa de ni tshig tsam du 'gyur te/_gang tshig tsam de ni ma skyes pa'o/_/gang ma skyes pa de ni ma 'gags pa'o/_/gang ma 'gags pa de ni nam mkha' dang mtshungs so/_/blo gros chen po nam mkha' ni rgyu yang ma yin/_'bras bu'ang ma yin no/_/gang rgyu yang ma yin pa 'bras 
[\[131a.3\]]bu yang ma yin pa de ni dmigs pa med pa'o/_/gang dmigs pa med pa de ni spros pa thams cad las 'das pa'o/_/gang spros pa thams cad las 'das pa de ni de bzhin gshegs pa yin te/_de ni blo gros chen po yang dag par rdzogs pa'i sangs rgyas pa nyid de/_/de ni sangs rgyas 
[\[131a.4\]]pa nyid de/_tshad ma dang /_dbang po thams cad las rnam par bzlog pa'o/_/de la 'di skad ces bya ste/_tshad dang dbang po rnam par log_/'bras bu ma yin rgyu yang min/_/blo dang rig par bya ba med/_/mtshan dang mtshan gyi gzhi yang spangs/_/phung por brten nas sangs 
[\[131a.5\]]rgyas pa/_/gang na'ang sus kyang ma mthong ste/_/gang na sus kyang ma mthong ba/_/de la ji ltar rnam par sgom/_/byas pa ma yin ma byas min/_/'bras bu ma yin rgyu yang min/_/phung po ma yin phung dang min/_/gzhan dang ma yin 'dre ba'i phyir/_/gang rnams gang gi 
[\[131a.6\]]dngos po ru/_/brtags kyang mi snang ma yin pa/_/de yang med par mi rtag ste/_/de ni chos kyi chos nyid do/_/yod pa'i zlas grangs med pa ste/_/yod pa'ang med pa'i zlas grangs so/_/de bas med par shes mi bya/_/yod par ni yang mi brtag go/_/bdag dang bdag med 
[\[131a.7\]]phyogs bslad cing /_/sgra tsam la ni 'jug pa dag_/de dag gnyis kyi mthar bying ste/_/brlag nas byis pa rlog par byed/_/nyes pa kun las grol ba yi/_/nga yi tshul ni nam mthong na/_/de ni yang dag mthong ba ste/_/'dren pa dag la'ang de mi smod/_/de nas yang byang 
[\[131b\]]
[\[131b.1\]]chub sems dpa' sems dpa' chen po blo gros chen pos bcom ldan 'das la 'di skad ces gsol to/_/gang 'di bstan pa brjod pa las bcom ldan 'das kyis skye ba med pa dang /_'gog pa med pa zhes smos pa mdzad de/_bcom ldan 'das kyis skye ba med pa dang /_'gog pa 
[\[131b.2\]]med pa 'di ni/_de bzhin gshegs pa'i tshig [{]bla dgas [,]bla dwags [}]so/_/zhes kyang gsungs na/_/gang bcom ldan 'das kyis de skad gsungs pa de skye ba med pa dang /_'gog pa med pa 'di dngos po ma mchis pa'am/_'on tam 'di de bzhin gshegs pa'i rnam grangs gzhan 
[\[131b.3\]]lags/_yod pa dang med pa'i phyogs mi mthong bas chos thams cad ma skyes pa ma 'gags pa'o zhes bcom ldan 'das kyis bshad na/_gal te chos thams cad ma skyes zhes bgyi na ni bcom ldan 'das chos thams cad ma skyes pa'i phyir chos zhes smos su'ang mi rung ngo /_/
[\[131b.4\]]de ste chos la la zhig gi rnam grangs gzhan zhig lags na ni/_bcom ldan 'das de bshad du gsol/_bde bar gshegs pa bshad du gsol/_bcom ldan 'das kyis bka' stsal pa/_de'i phyir blo gros chen po shin tu legs par nyon la yid la zung shig dang ngas khyod la 
[\[131b.5\]]bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/blo gros chen po de bzhin gshegs pa ni dngos po 
[\[131b.6\]]med pa'ang ma yin te/_chos thams cad skye ba med pa dang /_'gog pa med pa smos pa'ang ma yin/_rkyen la ltos pa'ang ma yin/_ngas skye ba med pa smos par bya ba don med pa'ang ma yin gyi/_blo gros chen po 'di ni de bzhin gshegs pa'i yid kyi rang bzhin gyi chos kyi sku'i tshig 
[\[131b.7\]{]bla dgas [,]bla dwags [}]te/_mu stegs can thams cad dang /_nyan thos dang /_rang sangs rgyas dang /_sa bdun la rab tu gnas pa'i byang chub sems dpa' rnams kyi yul ma yin pa ma skyes pa de ni de bzhin gshegs pa'i tshig [{]bla dgas [,]bla dwags [}]te rnam grangs kyi tshig go/_/'di lta ste/_blo gros chen 
[\[132a\]]
[\[132a.1\]]po brgya byin dbang po grong khyer 'jig dang /_lag pa byed pa spyod pa dang /_lus 'dus pa gzugs dang /_sa gnas nor 'dzin dang /_nam mkha' go 'byed 'ong rgyu zhes de la sogs pa dngos po re re la rnam grangs kyi tshig gi sgra mang po rnam par brtags pa yod de/_de 
[\[132a.2\]]dag ni ming mang ba'i phyir dngos po mang por mi rtog mod kyi/_rang bzhin ma yin par yang mi 'gyur ro/_/de bzhin du blo gros chen po nga yang mi mjed kyi 'jig rten gyi khams na ming grangs med pa brgya stong phrag gsum du byis pa rnams kyi rna lam du grag ste/_de dag gis nga brjod kyang 
[\[132a.3\]]'di dag ni de bzhin gshegs pa'i ming gi rnam grangs su shes so/_/de la blo gros chen po kha cig ni nga la de bzhin gshegs par shes so/_/la las ni rang 'byung bar/_de bzhin du la las ni 'dren pa dang /_rnam par 'dren pa dang /_yongs su 'dren pa dang /_sangs rgyas dang /_
[\[132a.4\]]khyu mchog dang /_tshangs pa dang /_'jug sel dang /_dbang phyug dang /_gtso bo dang /_ser skya dang /_yang dag mu dang /_mi gnod mu khyud dang /_zla ba dang /_nyi ma dang /_rtse ba po dang /_rnam par 'dor dang /_ne tso dang /_dbang po dang /_stobs can dang /_chu bdag ces 
[\[132a.5\]]rab tu shes so/_/gzhan la las ni skye ba med pa dang /_'gog pa med pa dang /_stong pa nyid dang /_de bzhin nyid dang /_bden pa nyid dang /_yang dag pa nyid dang /_yang dag pa'i mtha' dang /_chos kyi dbyings dang /_mya ngan las 'das pa dang /_rtag pa dang /_mnyam pa 
[\[132a.6\]]nyid dang /_gnyis su med pa dang /_mtshan ma med pa dang /_rkyen las sangs rgyas su 'gyur ba'i rgyu bstan pa dang /_rnam par thar pa dang /_lam dang /_bden pa rnams dang /_thams cad mkhyen pa dang /_rgyal ba dang /_yid kyi rang bzhin no zhes rab tu shes so/_/blo gros chen 
[\[132a.7\]]po de la sogs pa ming grangs med pa brgya stong phrag gsum tshang ba lhag chad med par nga la 'jig rten gyi khams 'di dang /_gzhan dag na skye bo rnams kyis shes te/_chu'i zla ba bzhin du zhugs pa'ang med/_byung ba'ang med mod kyi/_byis pa rnams mtha' gnyis su lhung ba'i rgyud kyis khong du 
[\[132b\]]
[\[132b.1\]]chud de/_'on kyang nga la bkur sti byed/_nga la gtso bor byed/_ri mor byed/_mchod par byed de/_tshig gi don dang nges pa'i tshig la mi mkhas pas ming tha dad pa ma yin par rang gi tshul mi shes so/_/bshad pa'i sgra dang /_brjod pa la mngon par chags pas skye ba med pa dang /_
[\[132b.2\]]'gog pa med pa'i dngos po med par rtog ste/_de bzhin gshegs pa'i ming gi rnam grangs gzhan du dbang po dang /_brgya byin dang /_grong khyer 'jig lta bur ni mi rtog go/_/chos thams cad sgra ji bzhin pa'i don du brjod pa'i phyir 'brang bas rang gi tshul so sor gzhog pa brjod pa la mi 
[\[132b.3\]]mos so/_/blo gros chen po skyes bu blun po de dag 'di skad du don ni sgra ji bzhin pa nyid de/_sgra las don gzhan ma yin no/_/de ci'i phyir zhe na/_'di lta ste/_don la lus med pa'i phyir sgra las don gzhan ma yin te/_sgra nyid don yin no zhes zer ro/_/blo gros chen po sgra'i rang 
[\[132b.4\]]bzhin yongs su mi shes pas mi mkhas pa'i blo can rnams ni ji ltar sgra ni skye zhing 'jig gi don ni ma skyes mi 'jig pa de ltar mi shes so/_/blo gros chen po sgra ni yi ger lhung ba'o/_/don ni yi ger ma lhung ba ste/_dngos po dang dngos po med pa rnam par spangs pa'i phyir skye ba med cing lus med 
[\[132b.5\]]do/_/blo gros chen po yi ge rnams yod pa dang /_med pa mi dmigs pa'i phyir de bzhin gshegs pa rnams ni yi ger lhung bas chos mi ston te/_gzhan du na yi ger ma lhung bas chos ston to/_/blo gros chen po chos la yi ge med pa'i phyir gang gis yi ger lhung ba'i chos 'chad pa de 
[\[132b.6\]]ni 'khyal pa ste/_des na de'i phyir blo gros chen po bshad pa brjod pa las de bzhin gshegs pa rnams kyis yi ge gcig kyang ma bshad/_'chad par mi 'gyur ro zhes nga dang /_sangs rgyas dang byang chub sems dpa' gzhan dag gis bstan to/_/de ci'i phyir zhe na/_'di lta ste/_
[\[132b.7\]]chos thams cad la yi ge med pa'i phyir don dang mi ldan par yang mi 'chad de/_rnam par rtog pa bzung nas 'chad do/_/blo gros chen po chos thams cad ma bshad na ni bstan pa 'jig par 'gyur te/_bstan pa zhig na ni sangs rgyas dang /_rang sangs rgyas dang /_nyan thos rnams kyang med par 
[\[133a\]]
[\[133a.1\]]'gyur ro/_/de dag med na ni su la ci zhig bshad de/_des na de'i phyir blo gros chen po byang chub sems dpa' sems dpa' chen pos bshad pa brjod pa'i sgra la mngon par ma chags par bya'o/_/blo gros chen po bshad pa'i brjod pa ni sems can rnams kyi bsam pa 
[\[133a.2\]]bzhin du zhugs pas 'khrul pa yin te/_nga dang de bzhin gshegs pa dgra bcom pa yang dag par rdzogs pa'i sangs rgyas gzhan rnams kyis ni sems dang /_yid dang /_yid kyi rnam par shes pa bzlog pa'i phyir mos pa tha dad pa'i sems can rnams la chos bstan par bya'i chos thams 
[\[133a.3\]]cad snang ba med pa/_rang gi sems snang ba tsam du khong du chud pa'i phyir/_rnam par rtog pa rnam pa mang po log pas bdag gi so so rang gi 'phags pa'i ye shes rtogs pa bzlog pa ni ma yin no/_/blo gros chen po byang chub sems dpa' sems dpa' chen pos don la rton par bya'i/_yi ge 
[\[133a.4\]]la rton par mi bya'o/_/blo gros chen po yi ge'i phyir 'brang ba'i rigs kyi bu'am/_rigs kyi bu mo ni bdag kyang don las nyams par byed cing /_gzhan yang khong du chud par mi byed do/_/chos thams cad dang /_sa'i rang gi mtshan nyid la mi mkhas pa/_tshig dang nges pa'i 
[\[133a.5\]]sgra mngon par mi shes pa'i ngan par rtog ge pa rnams lta ba ngan par lhung ba'i rgyud kyis rang gi phyogs sgrogs par byed do/_/de ste chos thams cad dang /_sa'i rang gi mtshan nyid la mkhas shing /_tshig gi rnam grangs dang /_nges pa'i tshig rtogs par khong du chud de/_dngos po'i don 
[\[133a.6\]]dang /_rigs pa la mkhas par gyur na/_de'i phyir bdag nyid kyang yang dag pa mtshan ma med pa'i bde bas tshim par byed cing /_gzhan yang yang dag par theg pa chen po la 'god do/_/blo gros chen po theg pa chen po yang dag par yongs su bzung na/_sangs rgyas dang /_byang chub 
[\[133a.7\]]sems dpa' dang /_nyan thos dang /_rang sangs rgyas rnams yongs su bzung ba byas pa yin no/_/sangs rgyas dang /_byang chub sems dpa' dang /_nyan thos dang /_rang sangs rgyas rnams yongs su bzung bas sems can rnams yongs su bzung ba byas pa yin no/_/sems can thams 
[\[133b\]]
[\[133b.1\]]cad yongs su bzung bas dam pa'i chos yongs su bzung ba yin no/_/blo gros chen po dam pa'i chos yongs su bzung bas sangs rgyas kyi rigs mi 'chad par byas pa yin no/_/sangs rgyas kyi rigs mi 'chad pa'i phyir skye gnas kyi bye brag rab tu 'thob par shes so/_/de bas na skye gnas 
[\[133b.2\]]dam pa 'thob pa de dag tu byang chub sems dpa' sems dpa' chen po rnams skye ba yongs su 'dzin cing theg pa chen po rab tu bzung ba'i phyir dbang bcus gzugs dang /_cha byad sna tshogs 'dzin par gyur te/_sems can gyi cha byad dang /_bag la nyal gyi mtshan nyid rtogs par khong du 
[\[133b.3\]]chud pas de bzhin nyid du chos ston to/_/de la de bzhin nyid dang /_gzhan ma yin pa nyid dang /_de kho na nyid dang /_blang ba med pa dang /_dor ba med pa'i mtshan nyid dang /_spros pa thams cad nye bar zhi ba ni de kho na nyid ces bya'o/_/blo gros chen po de kho na nyid la yi ge med pa'i phyir 
[\[133b.4\]]rigs kyi bu'am/_rigs kyi bu mos sgra ji bzhin gyi don du chags pa la mkhas par mi bya ste/_sor mo lta ba lta bur mi bya'o/_/'di lta ste/_blo gros chen po la las kha cig la sor mo'i rtse mos ci zhig bstan na/_de sor mo'i rtse mo nyid la lta zhing 'brang ba de bzhin du/_blo gros chen po 
[\[133b.5\]]byis pa so so'i skye bo'i sde rnams byis pa'i rang bzhin can lta bur sgra ji bzhin gyi sor mo'i rtse mo la mngon par chags shing zhen to/_/de ltar sgra'i sor mo'i rtse mo la mngon par chags bzhin du 'chi ba'i dus byed par 'gyur te/_sgra ji bzhin gyi sor mo'i rtse mo'i don spangs la/_don dam pa 
[\[133b.6\]]khong du chud par bya ba ni mi byed do/_/'di lta ste/_blo gros chen po byis pa rnams kyi zas dang /_skom ni g.yos ma byas par su yang za ba med de/_la la g.yos su ma byas par za na yang kha zas mthar gyis g.yos su bya ba mi shes pas de smyon par brtag par 'gyur ro/_/de bzhin du blo 
[\[133b.7\]]gros chen po skye ba med pa dang /_'gog pa med pa yang mngon par 'dus ma byas na mdzes par mi 'gyur gyi/_'di la gdon mi za bar mngon par 'du bya bar 'gyur te/_sor mo'i rtse mo'i don mthong ba bzhin du tshig tsam ni ma yin no/_/des na de'i phyir blo gros chen po don la brtson par bya'o/_
[\[134a\]]
[\[134a.1\]]blo gros chen po don ni rab tu dben pa ste/_mya ngan las 'da' ba'i rgyu'o/_/sgra ni rnam par rtog pa dang 'brel pa ste/_'khor ba 'thob par byed do/_/blo gros chen po don ni mang du thos pa rnams las rnyed par 'gyur ro/_/blo gros chen po mang du thos pa zhes bya ba ni 'di 
[\[134a.2\]]lta ste/_don la mkhas pa yin gyi sgra la mkhas pa ma yin no/_/de la don la mkhas pa ni gang mu stegs byed smra ba thams cad dang ma 'dres par lta ba yin te/_nam bdag kyang mi ltung gzhan yang ltung bar mi byed pa de na/_blo gros chen po de ltar don la mang du thos pa don dang ldan pa yin 
[\[134a.3\]]no/_/de bas na don 'dod pas de dag la bsten par bya'o/_/de las bzlog pa ni sgra ji bzhin gyi don la mngon par chags pa yin te/_de dag ni de kho na nyid tshol bas spang bar bya'o/_/yang blo gros chen po sangs rgyas kyi byin gyi rlabs kyis byin du brlabs pas 'di skad ces gsol to/_/
[\[134a.4\]]skye ba med pa dang /_'gog pa med pa'i lta bas ni bcom ldan 'das kyis bye brag tu bgyis pa gang yang ma mchis so/_/de ci'i slad du zhe na/_bcom ldan 'das mu stegs byed thams cad kyi rgyu rnams kyang ma skyes ma 'gags pa'o/_/bcom ldan 'das khyod kyi yang nam mkha' dang ma 
[\[134a.5\]]brtags par 'gog pa dang /_mya ngan las 'das pa'i dbyings rnams ma skyes ma 'gags pa'o/_/bcom ldan 'das mu stegs byed rnams kyang byed pa dang /_rkyen gyi rgyu las 'gro ba rnams 'byung bar brjod/_bcom ldan 'das kyis kyang rgyu de nyid la rkyen to zhes bgyi bar ming gi bye 
[\[134a.6\]]brag gzhan btags nas mi shes pa dang /_sred pa dang /_las dang /_rnam par rtog pa'i rkyen rnams las 'gro ba rnams skye bar brjod de/_khyod dang de dag phyi rol gyi rkyen rnams kyis phyi rol gyi dngos po skye ba la yang de bzhin te/_bcom ldan 'das de'i phyir smra ba 'di dang mu stegs 
[\[134a.7\]]byed kyi smra bar bye brag ma mchis par 'gyur ro/_/rdul phra mo dang /_gtso bo dang /_dbang phyug dang /_skye dgu'i bdag po la sogs pa rdzas dgu dang bcas pa rnams ma skyes ma 'gags pa ste/_bcom ldan 'das khyod kyi yang dngos po thams cad yod pa dang med pa mi dmigs pas na 
[\[134b\]]
[\[134b.1\]]ma skyes ma 'gags pa'o/_/'byung ba mi 'jig pas na rang gi mtshan nyid mi skye mi 'gag go/_/gang de dag gi rnam par gyur kyang 'byung ba rnams ni 'byung ba nyid de/_'byung ba'i rang bzhin mi 'dor ro/_/bcom ldan 'das de ni 'byung ba'i rnam par rtog pa'i 'gyur bar khyod dang mu stegs 
[\[134b.2\]]byed thams cad kyis rnam par brtags te/_des na de'i phyir smra ba 'di ni bye brag ma mchis te/_gang gis de bzhin gshegs pa gsung ba bye brag tu 'gyur zhing /_mu stegs byed thams cad kyi smra ba ma lags pa'i bye brag bshad du gsol/_bcom ldan 'das rang gi smra ba bye brag ma mchis 
[\[134b.3\]]na ni skye ba med pa dang /_'gog pa med pa rgyur gyur pas mu stegs byed rnams kyang sangs rgyas su 'gyur bar mchi'o/_/bcom ldan 'das kyis 'jig rten gyi khams gcig tu de bzhin gshegs pa mang po 'byung ba ni gnas med de/_skabs ma yin no zhes gsungs na/_'bras bu yod 
[\[134b.4\]]pa dang med pa yongs su bzung bas bdag gi smra ba bye brag ma mchis na ni/_de bzhin gshegs pa mang por 'gyur ro/_/bcom ldan 'das kyis bka' stsal pa/_blo gros chen po nga'i skye ba med pa dang /_'gog pa med pa ni mu stegs byed rnams kyi skye ba med pa dang /_'gog pa med 
[\[134b.5\]]par smra ba dang mi mtshungs te skye ba dang /_mi rtag par smra ba dang yang mtshungs pa ma yin no/_/de ci'i phyir zhe na/_blo gros chen po mu stegs byed rnams kyi ni dngos po'i rang bzhin ma skyes pa/_mi 'gyur ba'i mtshan nyid thob pa yod de/_nga'i ni de ltar yod pa dang /_med pa'i phyogs su 
[\[134b.6\]]lhung ba ma yin no/_/blo gros chen po nga'i ni yod pa dang /_med pa'i phyogs dang bral ba ste/_skye ba dang 'jig pa dang bral ba dngos po yang ma yin/_dngos po med pa yang ma yin te/_sgyu ma dang rmi lam gyi gzugs sna tshogs mthong ba lta bur dngos po med pa'ang ma yin no/_/
[\[134b.7\]]ji ltar dngos po med pa ma yin zhe na/_'di lta ste/_gzugs kyi rang bzhin gyi mtshan nyid gzung du med pa'i phyir ro/_/snang ba dang /_mi snang ba dang /_gzung ba dang /_gzung du med pas des na de'i phyir dngos po thams cad dngos po yang ma yin/_ngo bo med pa'ang ma yin no/_/'di ltar rang 
[\[135a\]]
[\[135a.1\]]gi sems snang ba tsam khong du chud pas rnam par rtog pa mi 'jug pa'i phyir/_'jig rten rang la gnas shing bya ba med pa yin na/_byis pa rnams kyang bya ba dang ldan par rtog ste/_'phags pa rnams ni ma yin no/_/blo gros chen po de ni dri za'i grong khyer dang /_sgyu ma'i skyes 
[\[135a.2\]]bu lta bur yang dag pa ma yin pa'i don la rnam par rtog pas myos pa'o/_/'di lta ste/_blo gros chen po byis pa'i rang bzhin can la la dri za'i grong khyer gyi nang du sgyu ma'i skyes bu sems can 'dron po mang po sna tshogs 'di dag zhugs so/_/'di dag byung ngo zhes 'jug pa dang 'byung bar rtog 
[\[135a.3\]]ste/_de la gang yang zhugs pa dang 'byung ba ni med kyi/_de ltar de dag gi rnam par rtog pa nor ba nyid do/_/de bzhin du 'di ni blo gros chen po skye ba dang /_mi skye bar byis pa rnams kyis nor ba yin te/_sgyu ma'i skyes bu skye ba bzhin du 'di la 'dus byas sam/_'dus ma byas gang yang 
[\[135a.4\]]med do/_/sgyu ma'i skyes bu ni yod pa dang /_med pa ci yang mi byed pas na skye ba'am 'gag pa med do/_/de bzhin du chos thams cad kyang skye ba dang /_'jig pa spangs pa ste/_gzhan du na byis pa rnams log par lhung ba'i 'du shes kyis skye ba dang /_'gag par rtog pa/_'phags pa 
[\[135a.5\]]rnams ni ma yin no/_/de la blo gros chen po log pa zhes bya ba ni ji ltar dngos po'i rang bzhin brtags pa de bzhin du'ang ma yin/_gzhan du'ang ma yin no/_/gzhan du brtags na ni dngos po thams cad kyi ngo bo nyid la chags pa nyid du 'gyur bas dben pa mi mthong ngo /_/dben pa ma mthong 
[\[135a.6\]]na rnam par rtog pa ldog par mi 'gyur ro/_/de bas na de'i phyir blo gros chen po mtshan ma med pa mthong ba ni dge ba yin te/_mtshan ma mthong ba ni ma yin no/_/mtshan ma ni skye ba'i rgyu yin pas mi dge ba'o/_/blo gros chen po mtshan ma med pa ni rnam par rtog pa mi 'jug pa yin te/_
[\[135a.7\]]mi skye ba mya ngan las 'das par bshad do/_/de la blo gros chen po mya ngan las 'das pa ni yang dag pa gnas pa ji lta ba bzhin du mthong bas rnam par rtog pa sems dang /_sems las byung ba mang po shin tu gyur pas/_sngar drangs pa de bzhin gshegs pa 'phags pa bdag gis so 
[\[135b\]]
[\[135b.1\]]so rang gi ye shes kyis thugs su chud pa ni mya ngan las 'das pa zhes bshad do/_/de la 'di skad ces bya ste/_skye ba rnam par bzlog pa'i phyir/_/mi skye ba ni rab tu bsgrub/_/rgyu med smra ba bshad pa ni/_/byis pa rnams kyis mi rig go/_/'di dag thams cad ma skyes pa/_/dngos 
[\[135b.2\]]po med cing rgyun kyang med/_/rmi lam sgyu 'dra dri za'i grong /_/rgyu med pa yi dngos po yod/_/ma skyes rang bzhin med pa dang /_/ji ltar stong pa'ang bdag la gsungs/_/'dus pa dag ni ma gtogs par/_/blo yis dngos po mi rig go/_/de phyir ma skyes stong pa ste/_/rang bzhin 
[\[135b.3\]]med pa ngas bshad do/_/de bzhin 'dus pa re rer yang /_/snang ba med pas yod ma yin/_/'dus pa mu stegs lta ba ltar/_/'jig pa med par 'gyur ba min/_/rmi lam skra shad 'dzings pa dang /_/sgyu ma smig rgyu dri za'i grong /_/rgyu med pa dag snang ba ltar/_/'jig rten sna 
[\[135b.4\]]tshogs de bzhin no/_/rgyu med smra bas brtsad bya ste/_/ma skyes pa yang rab tu bsgrub/_/skye ba med par rab bsgrubs na/_/nga yi tshul ni mi 'jig go/_/rgyu med smra ba bstan na ni/_/ji ltar ci las ci dag gis/_/gang du rgyu med skyer 'gyur zhes/_/mu stegs can rnams 
[\[135b.5\]]'jigs pa skye/_/rgyu las ma yin rgyu med par/_/nam zhig 'dus byas mthong ba na/_/de na skye 'jig smra ba yi/_/lta ba rnam par ldog par 'gyur/_/dngos po med par skye med dam/_/de ste rkyen la brtag pa'am/_/'on te dngos po'i ming lags sam/_/don med pa'am 
[\[135b.6\]]bdag la gsungs/_/dngos med mi skye ma yin te/_/rkyen la brtags pa'ang ma yin no/_/dngos po'i ming yang de min te/_/don med pa yang ming ma yin/_/nyan thos dang ni rang rgyal dang /_/sa bdun du ni phyin rnams dang /_/mu stegs spyod yul min pa'o/_/de ni mi skye 
[\[135b.7\]]mtshan nyid do/_/rgyu dang rkyen rnams bzlog pa dang /_/byed pa dag ni dgag pa dang /_/sems tsam du ni rnam gzhag pa/_/skye ba med par ngas bshad do/_/dngos po rgyu las 'byung med pa/_/rtog dang brtags pa spangs pa ste/_/yod med phyogs las grol ba ni/_/skye ba med 
[\[136a\]]
[\[136a.1\]]par ngas bshad do/_/sems ni snang las rnam grol ba/_/rang bzhin gnyis kyang spangs pa ste/_/gnas rnams rab tu gyur pa ni/_/skye ba med par ngas bshad do/_/phyi rol dngos po dngos med min/_/sems kyang yongs su gzung ba med/_/lta ba thams 
[\[136a.2\]]cad rab spangs pa/_/de ni skye med mtshan nyid do/_/de bzhin stong pa rang bzhin med/_/de la sogs pa'i tshig kun brtags/_/nam yang stong pas stong ma yin/_/skye ba med pa'i stong pa'o/_/rkyen gyi rnam par 'dus pa las/_/rab tu 'jug cing ldog par 'gyur/_/'dus pa 
[\[136a.3\]]las ni logs shig na/_/skye ba med cing 'gag pa'ang med/_/gcig pa dang ni tha dad du/_/ji ltar mu stegs can rtog bzhin/_/dngos po tha dad ma yin dang /_/'dus las gud na gang na'ang med/_/yod med dngos po mi skye ste/_/med min yod min gang na'ang med/_/de 
[\[136a.4\]]phyir gzhan du 'dus pa ni/_/rab tu 'jug cing ldog par 'gyur/_/'di ni brtags pa tsam nyid de/_/phan tshun ltos pa 'brel pa'o/_/rkyen rnams 'brel las logs shig na/_/bskyed par bya ba'i don med do/_/bskyed pa med pas skye ba med/_/mu stegs can gyi skyon gyis 
[\[136a.5\]]spangs/_/'brel pa tsam du ngas bshad de/_/byis pa rnams kyis mi rig go/_/gang na 'brel las logs shig na/_/dngos po bskyed pa yod ces pa/_/'brel pa rnam par 'jig pa ste/_/rgyu med smra bar shes par bya/_/gang na 'brel las logs shig na/_/dngos po su la yod 
[\[136a.6\]]na ni/_/mar me bzhin du rdzas rigs rnams/_/'brel pa snang bar byed par 'gyur/_/'brel pa dag las logs shig tu/_/chos gang mi mkhas rtog pa ni/_/ma skyes ngo bo nyid med de/_/rang bzhin nam mkha' lta bu'o/_/'phags pas thob pa'i chos nyid ni/_/skye ba 
[\[136a.7\]]med pa gzhan yin te/_/gang de'i skye ba mi 'byung ba/_/de ni mi skye'i bzod pa yin/_/nam zhig 'jig rten 'di dag kun/_/'di ni 'brel pa tsam mo zhes/_/'brel pa nyid du mthong ba na/_/de na sems kyang mnyam par 'jog_/mi shes sred pa las la sogs/_/'brel pa 
[\[136b\]]
[\[136b.1\]]dag ni nang gi yin/_/'khor lo chu shing 'jim la sogs/_/sa bon 'byung sogs phyi rol lo/_/'brel pa tsam ni 'di dag min/_/gang na dngos po rkyen gzhan las/_/kha cig skye bar 'dod na ni/_/rigs dang lung la de mi gnas/_/gal te bskyed bya'i dngos med na/_/blo yang 
[\[136b.2\]]gang gi rkyen las byung /_/'di dag phan tshun bskyed pa ste/_/de phyir de dag rkyen du shes/_/drod gsher sra dang g.yo ba yi/_/chos rnams byis pas rnam brtags te/_/'dus pa 'di ni chos ma yin/_/de phyir ngo bo nyid med do/_/nad pa'i dbang du sman pa dag_/bya ba tha dad ston 
[\[136b.3\]]mod kyi/_/de la gtsug lag tha dad med/_/nad kyis phye ba tha dad do/_/de bzhin ngas kyang sems can rgyud/_/nyon mongs nyes pa'i skyon chags pa/_/dbang po dag gis stobs shes nas/_/byis pa dag la tshul bshad do/_/nyon mongs dbang po tha dad pas/_/nga yi bstan 
[\[136b.4\]]pa dbyer mi phyed/_/yan lag brgyad ldan zhi ba yi/_/lam ni theg pa gcig yin no/_/de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das mi rtag pa nyid do/_/mi rtag pa nyid do zhes mu stegs 
[\[136b.5\]]byed thams cad kyis rnam par brtags te/_khyod kyis kyang bstan pa brjod pa thams cad las/_kye ma 'du byed mi rtag ste/_/skye zhing 'jig pa'i chos can no/_/zhes gsungs na/_de ci bcom ldan 'das yang dag pa'am/_log pa'am/_bcom ldan 'das mi rtag pa 
[\[136b.6\]]nyid la rnam pa du mchis/_bcom ldan 'das kyis bka' stsal pa/_blo gros chen po mu stegs byed thams cad kyis rnam pa brgyad du rnam par brtags te ngas ni ma yin no/_/rnam pa brgyad gang zhe na/_de la blo gros chen po la la ni rab tu rtsom pa las rnam par ldog pa mi rtag pa 
[\[136b.7\]]nyid ces zer te/_blo gros chen po rab tu rtsom pa zhes bya ba ni skye ba yin te/_mi skye ba ni mi rtag pa nyid do/_/kha cig ni dbyibs rnam par ldog pa mi rtag pa nyid ces zer ro/_/kha cig ni gzugs nyid mi rtag pa zhe'o/_/kha cig ni gzugs 'gyur ba'i bye brag gzhan ni mi rtag pa 
[\[137a\]]
[\[137a.1\]]nyid yin te/_chos thams cad bar chad med par rgyun du rang gi ngang gis 'jig pa 'grol ba/_'o ma las zhor 'gyur ba'i bye brag tha dad pa bzhin du dngos po thams cad la'ang mi mthong ba dang /_zhig pa'i mi rtag pa nyid 'jug ce'o/_/kha cig ni dngos po mi rtag 
[\[137a.2\]]par rtog go/_/kha cig ni dngos po'i dngos po med par mi rtag par rtog go/_/kha cig ni mi rtag pa yang de'i nang du 'dus pa'i phyir chos thams cad skye ba med pa'i mi rtag pa zhe'o/_/de la blo gros chen po dngos po'i dngos po med pa mi rtag pa nyid ces bya ba ni 'di lta ste/_'byung ba 
[\[137a.3\]]dang 'byung ba las gyur pa'i rang gi mtshan nyid 'jig cing mi dmigs pa dang /_'byung ba'i ngo bo nyid mi 'jug pa'o/_/de la skye ba med pa'i mi rtag pa zhes bya ba ni 'di lta ste/_rtag tu mi rtag pa dang /_yod pa dang /_med pa las mi 'byung ba dang /_chos thams cad mi mthong ba 
[\[137a.4\]]dang /_rdul phra mo'i bar du brtags na/_mi mthong ba 'di ni mi skye ba'i tshig [{]bla dgas [,]bla dwags [}]kyi skye ba ni ma yin no/_/blo gros chen po de ni mi skye ba mi rtag pa nyid kyi mtshan nyid de/_de khong du ma chud pas mu stegs byed thams cad skye ba mi rtag par smra bar lhung ngo /_/gzhan yang 
[\[137a.5\]]blo gros chen po gang dngos po mi rtag par 'dod pa ni rang gi blos rnam par brtags pa ste/_dngos po rtag pa yang ma yin mi rtag pa yang ma yin no/_/de ci'i phyir zhe na/_'di lta ste/_blo gros chen po mi rtag pa ni rang mi 'jug go/_/'di la blo gros chen po dngos po thams cad kyi dngos 
[\[137a.6\]]po med pa ni mi rtag pa'i 'bras bu'o/_/mi rtag pa med par dngos po thams cad ngo bo med pa mi dmigs te/_dbyig pa dang /_rdo ba dang /_tho ba gang yang rung bas bcag par bya ba dang /_gcog pa bzhin phan tshun du bye brag med par snang ba mthong ngo /_/de'i phyir mi rtag pa nyid ni rgyu dngos 
[\[137a.7\]]po thams cad kyi ngo bo med pa ni 'bras bu ste/_'di ni mi rtag pa nyid do/_/'di ni 'bras bu'o zhes rgyu dang 'bras bu bye brag med pa'i phyir rgyu dang 'bras bu yang bye brag med do/_/dngos po rgyu med pa'i phyir dngos po thams cad rtag pa'o/_/blo gros chen po dngos po thams cad ngo bo med pa ni rgyu med pa 
[\[137b\]]
[\[137b.1\]]yin te/_byis pa so so'i skye bo rnams kyis khong du mi chud do/_/rgyu ni 'bras bu mi 'dra ba mi skyed do/_/de ste skyed du zin na dngos po de dag thams cad mi rtag pa'i 'bras bu mi 'dra bar 'gyur te/_rgyu dang 'bras bu bye brag med par 'gyur na rgyu dang 'bras bu'i bye brag kyang mthong ngo /_/gal te de 
[\[137b.2\]]dag gi mi rtag pa nyid dngos po yin na ni bya ba dang /_rgyu'i ngo bo dang /_mtshan nyid du lhung bar 'gyur ro/_/dngos po gcig gam dngos po thams cad du rdzogs par yang 'gyur ro/_/bya ba'i rgyu dang dngos po'i mtshan nyid du lhung ba'i phyir mi rtag pa bdag nyid mi rtag par 'gyur ro/_/mi rtag 
[\[137b.3\]]pa nyid mi rtag pas na dngos po thams cad rtag par yang 'gyur te/_rtag pa nyid du 'gyur ro/_/de ste mi rtag pa dngos po thams cad kyi nang du song ba yin na ni/_de'i phyir dus gsum du lhung bar 'gyur te/_de la gang 'das pa'i gzugs de ni de dang lhan cig tu zhig go/_/ma 'ongs 
[\[137b.4\]]pa yang gzugs mi skye ba'i phyir ma skyes pa'o/_/da ltar yang gzugs dang mtshan nyid tha mi dad de/_gzugs ni 'byung ba chen po rnams kyi gnas kyi bye brag go/_/'byung ba rnams kyi 'byung ba las gyur pa'i rang bzhin ni mi 'jig go/_/mu stegs byed gcig dang tha dad pa spangs pa'i phyir 
[\[137b.5\]]'byung ba rnams kyi 'byung ba las gyur pa'i rang bzhin ni mi 'jig go/_/mu stegs byed thams cad kyi 'byung ba thams cad ni mi 'jig pa'i phyir srid pa gsum po thams cad ni 'byung ba dang /_'byung ba las gyur pa yin te/_de la skye ba dang /_gnas pa dang /_'gyur bar gdags so/_/
[\[137b.6\]]gang la mu stegs byed rnams kyis mi rtag pa nyid du brtag pa 'byung ba dang /_'byung ba las gyur pa dang /_tha dad pa'i mi rtag pa gzhan gang yod/_'byung ba ni rang bzhin gyi mtshan nyid mi 'jig pas na 'jug pa'ang med/_ldog pa'ang med do/_/de la rab tu rtsom pa las ldog pa mi rtag 
[\[137b.7\]]pa nyid ces bya ba ni 'byung ba rnams 'byung ba gzhan mi rtsom mo/_/phan tshun mi 'thun pa'i rang gi mtshan nyid pas na bye brag mi rtsom mo/_/de dag de'i bye brag med pa dang /_yang mi rtsom pa dang /_rnam pa gnyis dang ldan pa'i phyir mi rtsom pa la mi rtag pa'i blor 'gyur ro/_/de la dbyibs 
[\[138a\]]
[\[138a.1\]]rnam par ldog pa'i mi rtag pa zhes bya ba ni 'di lta ste/_'byung ba dang 'byung ba las gyur pa rab tu 'jig pa'i bar du mi 'gyur ro/_/blo gros chen po rab tu 'jig pa zhes bya ba ni rdul phra mo'i bar du rab tu 'byed cing yongs su rtog pa'o/_/'jig pa ni 'byung ba dang /_'byung 
[\[138a.2\]]ba las gyur pa'i dbyibs gzhan du mthong ba'i phyir ring thung mi dmigs pa yin te/_'byung ba rnams 'jig pa'i phyir rdul phra mo 'byung ba rnams la ni ma yin no/_/dbyibs rnam par ldog par lta bas grangs can gyi smra bar lhung ngo /_/de la dbyibs mi rtag pa nyid ces bya ba ni 'di lta ste/_
[\[138a.3\]]su la gzugs nyid mi rtag pa de la dbyibs nyid mi rtag pa nyid de/_'byung ba rnams kyi ma yin no/_/de ste 'byung ba rnams mi rtag pa nyid na ni 'jig rten gyi spyod pa med par 'gyur ro/_/'jig rten gyi spyod pa med pa na ni dngos po thams cad tshig tsam dang /_yang rang gi mtshan nyid yang skye 
[\[138a.4\]]ba mthong ba'i phyir 'jig rten rgyang pan pa'i lta bar lhung bar 'gyur ro/_/de la 'gyur ba'i mi rtag pa zhes bya ba ni 'di lta ste/_gzugs gzhan du 'gyur ba mthong ba ste/_'byung ba rnams ni ma yin no/_/gser gyi dbyibs dang /_rgyan 'gyur ba mthong ba bzhin te/_gser ni gser gyi 
[\[138a.5\]]dngos po las gzhan zhig pa med mod kyi/_rgyan gyi dbyibs zhig pa yin no/_/gang rnam par 'gyur ba lhung ba de la sogs pa gzhan dag tu de la sogs pa'i rnam pas mu stegs byed rnams mi rtag par lta ba la rnam par rtog go/_/'byung ba rnams ni mes bsregs kyang rang gi mtshan 
[\[138a.6\]]nyid yin pa'i phyir/_gcig gis gcig mi tshig go/_/blo gros chen po rang gi mtshan nyid med par gyur pas 'byung ba dang /_'byung ba las gyur pa'i dngos po chad par 'gyur ro/_/blo gros chen po nga'i ni rtag pa'ang ma yin/_mi rtag pa'ang ma yin no/_/de ci'i phyir zhe na/_phyi 
[\[138a.7\]]rol gyi dngos po khas mi len pa dang /_srid pa gsum sems tsam du bstan pa dang /_mtshan nyid sna tshogs ma bstan pa'i phyir ro/_/'byung ba chen po'i gnas kyi bye brag ni 'jug pa'ang med/_ldog pa'ang med do/_/'byung ba dang 'byung ba las gyur pa rnam par rtog pa gnyis su mi 
[\[138b\]]
[\[138b.1\]]'jug ste/_gzung ba dang /_'dzin pa'i mtshan nyid med pa dang /_rnam par rtog pa'i 'jug pa gnyis yongs su shes pa dang /_phyi rol gyi dngos po dang /_dngos po med par lta ba dang bral ba dang /_rang gi sems tsam du khong du chud pa'i phyir rnam par rtog pa ni rtog pa'i mngon par 'du 
[\[138b.2\]]byed pas 'jug gi_/mngon par 'du ma byas pas ni ma yin no/_/sems dang /_rnam par rtog pa dang /_dngos po dang /_dngos po med pa dang bral zhing rang gi sems snang ba tsam du khong du chud pa'i phyir 'jig rten pa dang /_'jig rten las 'das pa dang /_'jig rten las 'das 
[\[138b.3\]]pa mchog gi chos thams cad ni rtag pa nyid kyang ma yin/_mi rtag pa nyid kyang ma yin no/_/rang gi rnam par rtog pa khong du ma chud pa'i phyir/_lta ba ngan pa mtha' gnyis su lhung ba'i bsam pas mu stegs byed gtam gyi skyes bu sngon ma grub pa thams cad mi rtag pa nyid du rtog go/_/
[\[138b.4\]]blo gros chen po mu stegs byed thams cad dang /_'jig rten pa dang /_'jig rten las 'das pa dang /_'jig rten las 'das pa'i mchog gi tshig tu rnam par rtog pa las byung ba'i chos thams cad kyi mtshan nyid rnam pa gsum ste/_byis pa lta bu'i so so'i skye bo rnams kyis khong 
[\[138b.5\]]du mi chud do/_/de la 'di skad ces bya ste/_rab tu rtsom pa rnam ldog dang /_/dbyibs kyi rnam pa gzhan gyur dang /_/gzugs dang dngos po mi rtag par/_/mu stegs can rnams myos shing rtog_/'byung ba 'byung bas nyid gnas pas/_/dngos po rnams la 'jig pa 
[\[138b.6\]]med/_/lta ba sna tshogs bying bas na/_/mu stegs can dag mi rtag rtog_/mu stegs can dag gang la yang /_/'jig pa med cing 'byung ba'ang med/_/'byung ba 'byung ba'i dngos rtag na/_/ci la mi rtag nyid du rtog_/'di dag thams cad sems tsam ste/_/gzung 
[\[138b.7\]]dang 'dzin pa'i dngos por ni/_/rnam pa gnyis su sems 'jug ste/_/bdag dang bdag gi yong med do/_/tshangs la sogs pa gnas kyi bar/_/sems tsam du ni ngas bshad de/_/sems tsam po ni ma rtogs par/_/tshangs la sogs pa 'grub pa min/_/lang 
[\[139a\]]
[\[139a.1\]]kar gshegs pa las mi rtag pa'i le'u ste gsum pa'o//_//de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/'gog pa'i [{]go rims kyi [,]go rim gyi [}]mtshams sbyor ba'i mtshan nyid la mkhas 
[\[139a.2\]]pa gang gis bdag dang /_byang chub sems dpa' sems dpa' chen po gzhan rnams 'gog pa'i bde ba la snyoms par 'jug pa'i sgor rmongs par mi 'gyur zhing /_nyan thos dang /_rang sangs rgyas dang /_mu stegs byed rnams rmongs par mi ltung bar 'gyur ba byang chub sems dpa' dang /_
[\[139a.3\]]nyan thos dang /_rang sangs rgyas thams cad kyi 'gog pa'i [{]go rims kyi [,]go rim gyi [}]mtshams sbyor ba'i mtshan nyid bcom ldan 'das kyis bdag la bshad du gsol/_bcom ldan 'das kyis bka' stsal pa/_blo gros chen po shin tu legs par nyon la yid la zung shig dang ngas khyod la bshad 
[\[139a.4\]]do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/blo gros chen pos drug nas bzung ste/_byang chub sems 
[\[139a.5\]]dpa' sems dpa' chen po rnams dang /_nyan thos dang /_rang sangs rgyas rnams 'gog pa la snyoms par 'jug ste/_sa bdun la ni sems skad cig sems skad cig la byang chub sems dpa' sems dpa' chen po rnams dngos po thams cad kyi ngo bo nyid kyi mtshan nyid bsal bas 
[\[139a.6\]]snyoms par 'jug ste/_nyan thos dang /_rang sangs rgyas rnams ni ma yin no/_/nyan thos dang /_rang sangs rgyas de dag gi 'gog pa la snyoms par 'jug pa ni mngon par 'du byed pa can gyi gzung ba dang /_'dzin pa'i mtshan nyid du lhung ba'o/_/de bas na de dag gi chos thams 
[\[139a.7\]]cad kyi thob pa bye brag med pa'i mtshan nyid dang /_sna tshogs kyi mtshan nyid med par gyur na mi rung bas sa bdun la ni sems skad cig sems skad cig la snyoms par 'jug go/_/chos thams cad kyi dge ba dang mi dge ba'i rang gi mtshan nyid khong du ma chud pas snyoms par 'jug pa yin no/_/
[\[139b\]]
[\[139b.1\]]de bas na sa bdun la ni gang gis snyoms par 'jug par 'gyur ba'i sems skad cig sems skad cig la snyoms par 'jug pa mkhas pa med do/_/blo gros chen po sa brgyad la ni byang chub sems dpa' rnams dang /_nyan thos dang /_rang sangs rgyas rnams kyi sems dang /_yid 
[\[139b.2\]]dang /_yid kyi rnam par shes pa'i rnam par rtog pa dang 'du shes ldog par 'gyur ro/_/sa dang po dang sa drug la ni khams gsum pa sems dang /_yid dang /_yid kyi rnam par shes pa tsam ste/_bdag dang bdag gi med pa rang gi rnam par rtog pa las byung ba phyi rol gyi 
[\[139b.3\]]dngos po'i mtshan nyid sna tshogs su lhung ba ma yin par mngon par rjes su mthong ngo /_/gzhan du na byis pa rnams kyi rang gi sems nyid gzung ba dang /_'dzin pa'i dngos por rnam pa gnyis su 'gyur te/_thog ma med pa'i dus nas spros pa'i gnas ngan len gyi bag chags kyis 
[\[139b.4\]]bsgos pa rnams kyi mi shes pas khong du mi chud do/_/blo gros chen po sa brgyad la ni nyan thos dang /_rang sangs rgyas dang /_byang chub sems dpa' rnams kyi mya ngan las 'das pa yin te/_byang chub sems dpa' rnams ni gang gis yongs su mya ngan las mi 'da' bar ting nge 'dzin 
[\[139b.5\]]gyi sangs rgyas rnams kyis ting nge 'dzin gyi bde ba de las rnam par 'dzin to/_/gal te ma bzung du zin na de bzhin gshegs pa'i sa yongs su ma bskangs pa'i phyir/_sems can gyi bya ba'ang rgyun chad par 'gyur/_de bzhin gshegs pa'i rigs kyi gdung yang chad par 'gyur bas 
[\[139b.6\]]na/_sangs rgyas bcom ldan 'das de dag sangs rgyas kyi che ba nyid bsam gyis mi khyab pa'ang ston te/_de'i phyir de dag yongs su mya ngan las mi 'da'o/_/nyan thos dang /_rang sangs rgyas rnams ni ting nge 'dzin gyi bde bas 'phrogs par 'gyur te/_de bas na de dag ni de la 
[\[139b.7\]]mya ngan las 'da' ba'i blor 'gyur ro/_/blo gros chen po sa bdun la byang chub sems dpa' sems dpa' chen po rnams rang dang /_spyi'i mtshan nyid mi shes shing sa'i [{]go rims [,]go rim [}]dang /_mtshams sbyar ba la mi mkhas pas mu stegs byed kyi lta ba dang lam du lhung na mi rung ngo /_/
[\[140a\]]
[\[140a.1\]]zhes sems dang /_yid dang /_yid kyi rnam par shes pa'i mtshan nyid 'dris par bya ba la mkhas pa dang /_bdag dang bdag gir 'dzin pa dang /_chos dang /_gang zag la bdag med pa dang /_'jug pa dang /_ldog pa dang /_rang dang /_spyi'i 
[\[140a.2\]]mtshan nyid la 'dris par bya ba dang /_so so yang dag par rig pa rnam par gdon mi za ba la mkhas pa dang /_dbang la chags pa'i bde ba dang /_sa'i [{]go rims [,]go rim [}]la rjes su 'jug pa dang /_byang chub kyi phyogs kyi chos rnam par dbye ba ngas byas so/_/de'i phyir sa'i [{]go rims [,]go rim [}]
[\[140a.3\]]rnam par gzhag pa byas te/_blo gros chen po 'di la gang yang 'jug pa'am/_ldog pa med do/_/gzhan du na 'di lta ste/_sa'i [{]go rims [,]go rim [}]dang /_mtshams sbyar ba khams gsum pa sna tshogs su btags pa 'di ni rang gi sems snang ba tsam ste/_byis pa rnams kyis ni khong du 
[\[140a.4\]]mi chud do/_/byis pa rnams kyis khong du ma chud pas khams gsum pa sna tshogs su btags pa 'di ni sa'i [{]go rims kyi [,]go rim gyi [}]mtshams sbyar ba bstan pa dang /_nga dang sangs rgyas de dag gis rnam par bzhag go/_/gzhan yang blo gros chen po nyan thos dang /_rang sangs rgyas rnams 
[\[140a.5\]]ni byang chub sems dpa'i sa brgyad la 'gog pa'i snyoms par 'jug pa'i bde ba'i myos pas myos te/_rang gi sems snang ba tsam la mi mkhas pas rang dang /_spyi'i mtshan nyid kyi sgrib pa'i bag chags dang /_gang zag dang /_chos la bdag med par 'dzin pa'i lta bar lhung bas 
[\[140a.6\]]rnam par rtog pa de la mya ngan las 'das pa mos pa'i blor 'gyur te/_rab tu dben pa'i chos la mos pa'i blo ni ma yin no/_/blo gros chen po byang chub sems dpa' rnams ni 'gog pa'i ting nge 'dzin gyi bde ba'i sgo mthong nas sngon gyi smon lam dang /_snying brtse ba dang /_snying rje dang 
[\[140a.7\]]ldan zhing mthar thug pa'i gnas kyi 'jug pa rnam par dbye ba shes pas yongs su mya ngan las mi 'da' ste/_de dag ni rnam par rtog pa mi 'jug pas/_mya ngan las 'das pa yang yin no/_/de dag gi gzung ba dang /_'dzin pa'i rnam par rtog pa ni rnam par log go/_/chos 
[\[140b\]]
[\[140b.1\]]thams cad rang gi sems tsam du khong du chud pas rnam par rtog pa mi 'jug kyang sems dang /_yid dang /_yid kyi rnam par shes pa dang /_phyi rol gyi dngos po'i ngo bo nyid dang /_mtshan nyid la mngon par chags pa'i rnam par rtog pa dang bral ba rnams ni sangs rgyas kyi chos kyi phyir mi 
[\[140b.2\]]'jug pa yang ma yin te/_de bzhin gshegs pa'i bdag gi so so rang gis khong du chud par bya ba'i phyir ye shes sngon du 'gro bas skyes bu rmi lam na chu bo las rgal ba bzhin du 'jug go/_/'di lta ste/_blo gros chen po la la nyal ba'i rmi lam na 'bad pa dang /_brtson pa chen pos chu bo chen 
[\[140b.3\]]po la bdag nyid rgal ba las de ma rgol bar sad do/_/sad nas ji 'di bden nam/_'on te [{]brdzun [,]rdzun [}]snyam du rtog go/_/de 'di ltar 'di ni bden pa yang ma yin/[ {]brdzun [,]rdzun [}]pa'ang ma yin te/_gzhan du na mthong ba dang /_thos pa dang /_bye brag phyed pa dang /_rnam par rig pa dang /_
[\[140b.4\]]myong ba'i rnam par rtog pa'i bag chags sna tshogs kyi gzugs dang /_dbyibs su lhung ba yin te/_yod pa dang med par rnam par rtog pa yongs su spangs pa'i yid kyi rnam par shes pas myong ba'i rmi lam na snang ba mthong ngo snyam mo/_/de bas na blo gros chen po byang chub sems dpa' 
[\[140b.5\]]sems dpa' chen po rnams kyang byang chub sems dpa'i sa brgyad la rnam par rtog pa mi 'jug par mthong ba dang /_sa dang po nas bdun du 'pho ba dang /_chos thams cad mngon par rtogs pa dang /_sgyu ma la sogs pa'i chos dang mtshungs pas chos thams cad la brtson pa dang /_gzung 
[\[140b.6\]]ba dang /_'dzin pa rnam par rtog pa dang bral ba'i sems dang sems las byung ba'i rnam par rtog pa rgyu ba mthong nas sangs rgyas kyi chos rnams la rab tu sbyor ro/_/blo gros chen po 'di ni byang chub sems dpa' rnams kyi mya ngan las 'das pa'i phyir khong du ma chud pa khong du chud par bya ba'i 
[\[140b.7\]]sbyor ba yin te/_rnam par 'jig pa ni ma yin no/_/sems dang /_yid dang /_yid kyi rnam par shes pa dang /_rnam par rtog pa dang /_'du shes med par gyur pas mi skye ba'i chos la bzod pa thob par 'gyur te/_blo gros chen po snang ba med pa rnam par rtog pas dben pa'i 
[\[141a\]]
[\[141a.1\]]chos bstan pa'i phyir don dam pa 'di la [{]go rims [,]go rim [}]dang /[ {]go rims kyi [,]go rim gyi [}]mtshams sbyar ba med do/_/de la 'di skad ces bya ste/_sems tsam dang ni snang med dang /_/sangs rgyas sa dang gnas rnams ni/_/de dag sangs rgyas rnams kyis bshad/_/'chad 
[\[141a.2\]]cing 'chad par 'gyur ba'o/_/sa bdun dag ni sems yin te/_/'di la snang med brgyad pa'o/_/'dir ni sa gnyis gnas yin te/_/sa gzhan nga yi rang bzhin no/_/bdag dang so so rang rig pa/_/sa 'di nga yi rang bzhin te/_/dbang phyug chen po'i gnas kyi mchog_/
[\[141a.3\]]'og min shin tu rnam par mdzes/_/me yi ji lta de bzhin du/_/de yi 'od zer sna tshogs pa/_/yid 'ong zhi ba rab tu 'byung /_/de dag srid gsum sprul par byed/_/srid pa gsum po kha cig sprul/_/kha cig snga nas sprul pa ste/_/der ni theg pa rnams ston pa/_/
[\[141a.4\]]de ni nga yi rang bzhin sa/_/bcu po pa ni dang po yin/_/dang po pa ni brgyad pa yin/_/dgu po yang ni bdun pa ste/_/bdun po pa yang brgyad po yin/_/gnyis po pa ni gsum po yin/_/bzhi po yang ni lnga po yin/_/gsum po yang ni drug yin te/_/snang med pa la rim ci 
[\[141a.5\]]yod/_/mngon par rtogs pa'i le'u ste bzhi pa'o//_//de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[141a.6\]]rgyas rtag gam/_de ste mi rtag gam ci lags/_bcom ldan 'das kyis bka' stsal pa/_blo gros chen po de bzhin gshegs pa ni rtag pa'ang ma yin/_mi rtag pa'ang ma yin no/_/de ci'i phyir zhe na/_'di lta ste/_gnyi gar yang nyes par 'gyur ba'i phyir ro/_/blo gros 
[\[141a.7\]]chen po gnyi gar yang nyes par 'gyur ba ni rtag tu zin na ni rgyur 'gyur ro/_/blo gros chen po mu stegs byed thams cad kyi rgyu rnams ni ma byas pa rtag pa ste/_de bas na ma byas pa rtag pa'i phyir de bzhin gshegs pa ni rtag pa'ang ma yin no/_/mi rtag na ni byas pa mi rtag par 'gyur ro/_/
[\[141b\]]
[\[141b.1\]]phung po dang mtshan dang /_mtshan gyi gzhi med pa'i phyir phung po zhig pas chad par 'gyur te/_de bzhin gshegs pa ni chad pa ma yin no/_/blo gros chen po byas pa thams cad ni mi rtag pa yin te/_rdza ma dang /_ras dang /_re lde dang /_rtswa dang /_shing dang /_pha gu bzhin 
[\[141b.2\]]du thams cad kyang mi rtag par 'gyur ro/_/byis pa'i phyir thams cad mkhyen pa'i ye shes kyi tshogs kyang don med par 'gyur ro/_/bye brag gi gtan tshigs med pas na byis pa thams cad kyang de bzhin gshegs par 'gyur ro/_/de lta bas na blo gros chen po de bzhin gshegs 
[\[141b.3\]]pa ni rtag pa'ang ma yin/_mi rtag pa'ang ma yin no/_/gzhan yang blo gros chen po de bzhin gshegs pa ni rtag pa ma yin te/_de ci'i phyir zhe na/_nam mkha' bzhin du tshogs don med par gyur pa'i phyir ro/_/'di lta ste/_blo gros chen po nam mkha' ni rtag pa'ang ma yin/_
[\[141b.4\]]mi rtag pa'ang ma yin te/_rtag pa dang /_mi rtag pa spangs pas gcig pa dang /_tha dad pa dang /_gnyis ka dang /_gnyis ka ma yin pa dang /_rtag pa dang /_mi rtag pa'i nyes pas brjod par bya ba ma yin no/_/gzhan yang blo gros chen po skye ba med pa rtag pas ri bong dang /_
[\[141b.5\]]rta dang /_bong bu dang /_rnga mo dang /_sbal pa dang /_sbrul dang /_bya dang /_nya'i rwa dang mtshungs par 'gyur te/_skye ba med pa rtag par 'gyur ba'i phyir de bzhin gshegs pa ni rtag pa yang ma yin no/_/gzhan yang blo gros chen po rnam grangs gang gis de bzhin gshegs pa 
[\[141b.6\]]rtag pa de lta bu'i rnam grangs kyang yod do/_/de ci'i phyir zhe na/_'di lta ste/_mngon par rtogs pa thugs su chud pa'i ye shes rtag pas na de bzhin gshegs pa ni rtag pa'o/_/blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams kyi 
[\[141b.7\]]mngon par rtogs pa thugs su chud pa'i ye shes ni rtag pa ste/_de bzhin gshegs pa rnams byung yang rung /_ma byung yang rung ste/_nyan thos dang /_rang sangs rgyas dang /_mu stegs byed thams cad kyis mngon par rtogs pa rnams la chos nyid dang /_chos mi 'gyur ba nyid 
[\[142a\]]
[\[142a.1\]]dang /_chos gnas pa nyid 'di ni 'dug pa ste/_nam mkha' la ni chos gnas pa mi 'gyur na byis pa so so'i skye bo rnams kyis ni khong du mi chud do/_/blo gros chen po de bzhin gshegs pa rnams kyis thugs su chud pa'i ye shes ni shes rab dang /_ye shes kyis rab tu 
[\[142a.2\]]phye ba ste/_blo gros chen po de bzhin gshegs pa ni sems dang /_yid dang /_yid kyi rnam par shes pa dang /_phung po dang /_khams dang /_skye mched dang /_ma rig pa'i bag chags kyis rab tu phye ba ni ma yin no/_/blo gros chen po srid pa gsum po thams cad ni yang 
[\[142a.3\]]dag pa ma yin par rnam par rtog pa las byung ste/_de bzhin gshegs pa rnams ni yang dag pa ma yin par yongs su rtog pa las byung ba ma yin no/_/blo gros chen po gnyis po yod na rtag pa dang /_mi rtag pa nyid du 'gyur te/_gnyis su med pa la ni ma yin no/_/blo gros chen 
[\[142a.4\]]po chos thams cad gnyis su med pa dang /_ma skyes pa'i mtshan nyid pas na gnyis po dben pa'o/_/des na de'i phyir blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni rtag pa yang ma yin/_mi rtag pa'ang ma yin te/_blo gros chen po 
[\[142a.5\]]ji srid du tshig gi rnam par rtog pa 'jug pa de srid du rtag pa dang mi rtag pa'i nyes par 'gyur ro/_/blo gros chen po rnam par rtog pa'i blo zad pas byis pa rnams kyi rtag pa dang mi rtag par lta ba bzlog ste/_dben pa'i blo zad pa'i phyir ni ma yin no/_/de la 'di skad ces bya ste/_rtag dang mi rtag rnam grol zhing /_/
[\[142a.6\]]rtag dang mi rtag rab phye bar/_/gang gis sangs rgyas rtag mthong ba/_/de dag lta ba'i dbang mi 'gro/_/rtag pa dang ni mi rtag la/_/yang dag bsdu ba don med 'gyur/_/rnam par rtog pa'i blo med pas/_/mi rtag pa dang rtag pa bzlog_/ji srid du yang dam 'cha' ba/_/de srid thams cad 
[\[142a.7\]]'dres pa can/_/rang sems tsam du blta bya ste/_/rtsod pa brtsam par mi bya'o/_/de bzhin gshegs pa rtag pa dang mi rtag par 'gyur ba zhes bya ba'i le'u ste lnga pa'o//_//de nas yang byang chub sems dpa' sems dpa' chen po blo gros chen pos bcom ldan 'das la gsol 
[\[142b\]]
[\[142b.1\]]ba btab pa/_bcom ldan 'das kyis phung po dang /_khams dang /_skye mched rnams 'jug pa dang ldog pa bdag la bshad du gsol/_bde bar gshegs pas bdag la bshad du gsol/_bdag ma mchis na gang zhig 'jug pa'am/_ldog par gyur na byis pa rnams ni 'jug pa dang ldog pa 
[\[142b.2\]]la gnas pas sdug bsngal zad pa khong du ma chud pa'i phyir mya ngan las 'das pa rab tu mi shes so/_/bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_blo 
[\[142b.3\]]gros chen po byang chub sems dpa' sems dpa' chen po bcom ldan 'das la slar nyan pa dang /_de la bcom ldan 'das kyis 'di skad ces bka' stsal to/_/blo gros chen po de bzhin gshegs pa'i snying po dge ba dang mi dge ba'i rgyur gyur pa/_skye ba dang /_'gro ba thams cad byed pa bdag 
[\[142b.4\]]dang bdag gi spangs pa ni gar mkhan bzhin du 'gro ba nyam nga bar 'jug ste/_de khong du ma chud pas gsum 'dus pa'i rkyen gyi bya ba dang ldan par 'jug na/_rgyu la mngon par chags shing zhen pa'i mu stegs can rnams kyis ni khong du mi chud do/_/thog ma med pa'i dus kyi spros 
[\[142b.5\]]pa'i gnas ngan len gyi bag chags rnam pa mang po bsgos pas/_kun gzhi rnam par shes pa zhes bsgrags pa/_ma rig pa'i gnas kyis las skyes pa'i rnam par shes pa bdun dang lhan cig tu rgya mtsho chen po'i rlabs bzhin du rtag tu lus rgyun mi 'chad pa mi rtag pa'i nyes pa 
[\[142b.6\]]dang bral ba/_bdag tu smra ba las rnam par log pa/_shin tu rang bzhin gyi yongs su dag pa 'jug go/_/de ma yin pa'i rnam par shes pa skyes nas 'jig pa yid dang /_yid kyi rnam par shes pa la sogs pa bdun po skad cig pa yin te/_yang dag pa ma yin par 
[\[142b.7\]]yongs su rtog pa'i rgyu las skyes pa dbyibs kyi bya ba dang bye brag la dmigs pa/_ming dang mtshan ma la mngon par chags shing zhen pa/_rang gi sems snang ba'i gzugs dang mtshan nyid khong du ma chud pa bde ba dang /_sdug bsngal mi myong bar thar pa'i rgyu ma yin par ming dang mtshan ma dang /_
[\[143a\]]
[\[143a.1\]]kun nas ldang ba'i 'dod chags kyis bskyod cing skyed par byed pa de'i rgyu la dmigs pa'o/_/zin pa'i dbang po zhes bya ba de dag yongs su zad cing 'gags nas de ma thag tu mi skye zhing gzhan dag kyang mi 'jug pa'i phyir/_rang gi blo'i rnam par rtog pa'i 
[\[143a.2\]]bde ba dang /_sdug bsngal mi myong ba 'du shes dang /_tshor ba 'gog pa'i snyoms par 'jug pa la snyoms par zhugs pa/_bsam gtan bzhi dang /_bden pa dang /_rnam par thar pa la mkhas pa'i rnal 'byor can rnams ni rnam par thar pa'i blor 'gyur ro/_/de bzhin 
[\[143a.3\]]gshegs pa'i snying po zhes bsgrags pa kun gzhi rnam par shes pa rab tu ma gyur na/_'jug pa'i rnam par shes pa bdun rnams 'gag pa med do/_/de ci'i phyir zhe na/_rnam par shes pa rnams de'i rgyu dang de la dmigs par zhugs pa dang /_nyan thos dang /_
[\[143a.4\]]rang sangs rgyas dang /_mu stegs can gyi rnal 'byor la rnal 'byor pa thams cad kyi yul ma yin pa'i phyir te/_gang gis gang zag la bdag med par rtogs pa dang /_phung po dang /_khams dang /_skye mched rnams kyi rang dang spyi'i mtshan nyid yongs su bzung bas 
[\[143a.5\]]de bzhin gshegs pa'i snying po 'jug ste/_chos lnga dang /_rang bzhin dang /_chos la bdag med par mthong bas sa'i rim pa mtshams sbyar ba gzhan du 'phos na ldog par 'gyur te/_gzhan mu stegs can gyi lam la lta ba rnams kyis bskyod mi nus so/_/de'i 
[\[143a.6\]]phyir byang chub sems dpa'i sa mi g.yo ba la rab tu gnas pa ni ting nge 'dzin bden pa'i sgo'i lam bcu rab tu thob par 'gyur te/_ting nge 'dzin gyi sangs rgyas rnams kyis yang dag par bzung ba de'i phyir sangs rgyas kyi chos bsam gyis mi khyab pa dang /_rang gi smon lam 
[\[143a.7\]]la rnam par lta bas ting nge 'dzin gyi sgo yang dag pa'i mtha' las bzlog nas bdag gi 'phags pa so so rang gis rig pas shes par bya ba nyan thos dang /_rang sangs rgyas dang /_mu stegs byed thams cad dang thun mong ma yin pa'i rnal 'byor gyi lam gyis 'phags pa'i rigs kyi 
[\[143b\]]
[\[143b.1\]]lam bcu dang /_ye shes dang /_yid kyi lus dang /_ting nge 'dzin mngon par 'du byed pa med pa rab tu thob par 'gyur ro/_/de lta bas na blo gros chen po khyad par 'dod pa'i byang chub sems dpa' sems dpa' chen po rnams kyis de bzhin gshegs pa'i snying po kun 
[\[143b.2\]]gzhi rnam par shes pa zhes bsgrags pa rnam par sbyang bar bya'o/_/blo gros chen po gal te kun gzhi rnam par shes pa zhes bsgrags pa de bzhin gshegs pa'i snying po de la med du zin na/_blo gros chen po de bzhin gshegs pa'i snying po kun gzhi rnam par shes pa zhes 
[\[143b.3\]]bsgrags pa med pas 'jug pa'ang med ldog pa'ang med par 'gyur na/_blo gros chen po byis pa dang /_'phags pa rnams la 'jug pa dang /_ldog pa yang yod de/_rnal 'byor can brtson pa mi 'dor ba rnams bdag gi so so rang gis rig pa tshe 'di la bde bar spyod pas 
[\[143b.4\]]gnas so/_/blo gros chen po de bzhin gshegs pa'i snying po kun gzhi rnam par shes pa'i spyod yul de ni nyan thos dang /_rang sangs rgyas dang /_mu stegs can rnams dpyod pa'i lta ba can rnams kyis khong du chud par dka'o/_/rang bzhin yongs su dag pa yin mod 
[\[143b.5\]]kyi blo bur gyi nyon mongs pas nye bar nyon mongs pa'i phyir de rnams la ma dag pa ltar snang ste/_de bzhin gshegs pa rnams la ni ma yin te/_blo gros chen po de bzhin gshegs pa rnams la ni lag mthil na skyu ru ra'i 'bru bzhin du mngon sum gyi spyod yul du 'gyur ro/_/
[\[143b.6\]]blo gros chen po de nyid lha mo dpal gyi phreng ba'i phyir bstan pa brjod pa dang /_blo rnam par dag cing zhib mo yangs pa mkhas pa'i byang chub sems dpa' gzhan rnams kyi ched du de bzhin gshegs pa'i snying po kun gzhi rnam par shes par bsgrags pa rnam par shes pa bdun dang 
[\[143b.7\]]bcas pa/_'jug pa la mngon par chags pa'i nyan thos rnams la chos bdag med pa bstan pa'i phyir/_lha mo dpal gyi phreng ba'i ched du de bzhin gshegs pa'i yul bshad de/_nyan thos dang /_rang sangs rgyas dang /_mu stegs byed gzhan rnams kyis rtogs 
[\[144a\]]
[\[144a.1\]]pa'i yul ma yin no/_/gzhan du na blo gros chen po de bzhin gshegs pa'i snying po kun gzhi rnam par shes pa'i yul ni de bzhin gshegs pa'i yul te/_khyod lta bu zhib cing mkhas pa'i mos pa dang /_blos rab tu 'byed pa'i byang chub sems 
[\[144a.2\]]dpa' sems dpa' chen po don la rton pa rnams kyi'ang yul te/_bstan pa brjod pa la sgra ji bzhin du mngon par chags pa'i mu stegs can gzhan dang /_nyan thos dang /_rang sangs rgyas thams cad kyi ni ma yin no/_/de lta bas na blo gros chen po khyod dang /_byang chub 
[\[144a.3\]]sems dpa' sems dpa' chen po gzhan dag gis de bzhin gshegs pa thams cad kyi yul de bzhin gshegs pa'i snying po kun gzhi rnam par shes pa yongs su shes par bya ba 'di la brtson par bya ste/_thos pa tsam gyis ni chog par mi bya'o/_/de la 'di skad ces bya 
[\[144a.4\]]ste/_de bzhin gshegs pa'i snying po ni/_/rnam shes bdun dang ldan par yang /_/'dzin pa gnyis kyis rab 'jug ste/_/yongs su shes pas ldog par 'gyur/_/gzugs brnyan bzhin du sems snang ste/_/thog ma med nas yongs su bsgos/_/yang 
[\[144a.5\]]dag ji bzhin rnam bltas na/_/don dang 'dra yang don med do/_/ji ltar byis pa sor mo'i rtser/_/'dzin cing zla ba mi lta bar/_/de bzhin yi ger 'brel ba rnams/_/nga yi yang dag nyid mi shes/_/sems ni gar mkhan bzhin du gnas/_/yid ni bzhad 
[\[144a.6\]]gad pa 'dra ste/_/lnga dang bcas pa'i rnam par shes/_/snang ba tshon dang 'dra bar rtog/_//'phags pa lang kar gshegs pa/_bam po bdun pa/_de nas yang bcom ldan 'das la byang chub sems dpa' sems dpa' chen po blo gros chen 
[\[144a.7\]]pos gsol ba btab pa/_bdag med pa gnyis rab tu dbye ba rtogs pa'i mtshan nyid gang gis bdag dang /_byang chub sems dpa' sems dpa' chen po gzhan rnams thams cad kyi rim pa mtshams sbyar ba dag tu chos 'di dag rnam par sgom par 'gyur ba 
[\[144b\]]
[\[144b.1\]]dang /_chos de dag gis ci nas kyang sangs rgyas kyi chos thams cad kyi rjes su 'jug par 'gyur ba dang /_sangs rgyas kyi chos thams cad kyi rjes su zhugs pas de bzhin gshegs pa bdag gi so so rang gi sa'i bar du 'jug par 'gyur ba'i chos lnga dang /_rang bzhin dang /_
[\[144b.2\]]rnam par shes pa dang /_bdag med pa gnyis rab tu dbye ba rtogs pa'i mtshan nyid bcom ldan 'das kyis bdag la bshad du gsol/_bde bar gshegs pas bdag la bshad du gsol/_bcom ldan 'das kyis bka' stsal pa/_blo gros chen po de'i phyir shin tu legs 
[\[144b.3\]]par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/blo gros 
[\[144b.4\]]chen po chos lnga dang /_rang bzhin dang /_rnam par shes pa dang /_bdag med pa gnyis kyi rab tu dbye ba rtogs pa'i mtshan nyid khyod la bshad do/_/'di lta ste/_ming dang /_mtshan ma dang /_rnam par rtog pa dang /_yang dag pa'i ye shes dang /_de bzhin nyid dang /_de bzhin 
[\[144b.5\]]gshegs pa'i bdag gi 'phags pa so so rang gis rig pa la 'jug pa/_rtag pa dang /_chad pa dang /_yod pa dang /_med pa'i lta ba rnam par spangs pa/_tshe 'di la bde ba'i sgor snyoms par 'jug pa/_bde bar gnas pa rnal 'byor can rnams la mngon sum du 'gyur ba'o/_/
[\[144b.6\]]de la blo gros chen po chos lnga dang /_rang bzhin dang /_rnam par shes pa dang /_bdag med pa gnyis dang /_rang gi sems dang /_phyi rol gyi dngos po dang /_dngos po med par khong du ma chud pa'i phyir byis pa rnams kyi rnam par rtog pa 'jug gi 'phags pa rnams kyi ni 
[\[144b.7\]]ma yin no/_/blo gros chen pos gsol pa/_bcom ldan 'das yang ji ltar na byis pa rnams kyi rnam par rtog pa 'jug cing /_'phags pa rnams kyi ma lags/_bcom ldan 'das kyis bka' stsal pa/_blo gros chen po ming dang /_'du shes dang /_brda la chags 
[\[145a\]]
[\[145a.1\]]pas byis pa rnams sems kyi rjes su 'brang ste/_rjes su 'brang bas mtshan nyid sna tshogs su 'dod pas/_bdag dang bdag gir lta bar lhung ba'i bsam pa can rnams kha dog rgyas pa la mngon par chags par byed de/_mngon par chags nas mi shes pas 
[\[145a.2\]]bsgribs pa rnams shin tu 'dod chags so/_/shin tu 'dod chags pa'i rnams 'dod chags dang /_zhe sdang dang /_gti mug las byung ba'i las mngon par 'du byed do/_/mngon par 'dus byas nas phyir phyir zhing dar gyi srin bu bzhin du rang gi rnam par rtog pas yongs su 
[\[145a.3\]]dkris pa'i blo can rnams 'gro ba'i rgya mtsho dang /_dgon par lhung zhing zo ba'i 'khrul 'khor bzhin du mi 'da' yang gti mug pa'i phyir/_sgyu ma dang /_smig rgyu dang /_chu'i zla ba'i rang bzhin dang 'dra bar/_bdag dang bdag gi dang bral ba'i chos thams cad yang dag pa ma yin par 
[\[145a.4\]]rnam par rtog pa las byung ba/_mtshan gyi gzhi dang /_mtshan ma dang bral ba/_skye ba dang /_gnas pa dang /_'jig pa 'jug pa rnam par log pa/_rang gi sems kyi rnam par rtog pa las byung ba/_dbang phyug dang /_dus dang /_rdul phra mo dang /_gtso bo las 
[\[145a.5\]]byung ba ma yin par ni mi shes te/_blo gros chen po ming dang mtshan mas g.yengs pa'i phyir/_byis pa rnams mtshan ma'i rjes su 'jug pas mtshan ma'i rjes su 'brang ngo /_/de la blo gros chen po mtshan ma ni mig gi rnam par shes pa'i snang bar 'gyur ba yin te/_
[\[145a.6\]]gzugs zhes bya ba'o/_/de bzhin du rna ba dang /_sna dang /_lce dang /_lus dang /_yid kyi rnam par shes pa rnams la sgra dang /_dri dang /_ro dang /_reg bya dang /_chos zhes bya ba ste/_'di ni mtshan ma zhes bshad do/_/de la blo gros chen po rnam par rtog pa ni 
[\[145a.7\]]gang gis ming du brjod cing /_'di ni glang po dang /_rta dang shing rta dang /_rkang thang dang /_skyes pa dang /_bud med la sogs pa zhes bya ba yin te/_de bzhin gyi 'di ni gzhan du ma yin no/_/zhes mtshan ma gsal bar byed pa de ni rnam par rtog pa'o/_/blo gros chen po 
[\[145b\]]
[\[145b.1\]]yang dag pa'i ye shes ni gang gis ming dang /_mtshan ma mi dmigs shing /_phan tshun blo bur du 'byung ba'i phyir rnam par shes pa mi 'jug pa/_rtag pa med pa/_chad pa med pa'i phyir/_mu stegs byed dang /_nyan thos dang /_rang sangs rgyas thams cad kyi sar lhung bar mi byed 
[\[145b.2\]]pas yang dag pa'i ye shes zhes bya'o/_/gzhan yang blo gros chen po yang dag pa'i ye shes des/_byang chub sems dpa' sems dpa' chen po ming dang dngos por mi byed/_mtshan ma dngos po med par yang mi byed do/_/sgro 'dogs pa dang /_skur pa'i mtha' gnyis 
[\[145b.3\]]su ngan par lta ba rnam par spangs pa/_ming dang mtshan ma'i don mi 'jug par shes pa de lta bu ni de bzhin nyid 'di yin par bshad do/_/blo gros chen po de bzhin nyid la gnas pa'i byang chub sems dpa' sems dpa' chen po ni snang ba med pa'i rtogs pa'i spyod yul thob 
[\[145b.4\]]pa'i phyir/_byang chub sems dpa'i sa rab tu dga' ba 'thob ste/_des byang chub sems dpa'i sa rab tu dga' ba thob nas/_mu stegs can dang /_ngan song gi 'gro ba thams cad las rnam par ldog pa yin te/_'jig rten las 'das pa'i chos rtogs pa la yang 
[\[145b.5\]]dag par zhugs pa/_rtog ge'i lta ba la ltad mo dang rnam par bral bas mtshan nyid la 'dris pa'i phyir sgyu ma la sogs pa sngon du 'gro ba'i chos kyi tshul rnam par sgom zhing /_mthar gyis bdag gi 'phags pa so so rang gis rig pa'i chos kyi mtshan nyid chos kyi sprin gyi sa'i 
[\[145b.6\]]bar du 'thob par 'gyur ro/_/chos kyi sprin gyi sa'i 'og tu ting nge 'dzin dang /_stobs dang /_dbang dang /_mngon par shes pa'i me tog shin tu rgyas pa/_de bzhin gshegs pa'i sa'i bar du rab tu thob par 'gyur ro/_/des thob nas sems can yongs su smin par bya 
[\[145b.7\]]ba'i phyir sprul pa'i 'od zer sna tshogs kyis rnam par mdzes te/_chu'i zla ba bzhin du thug pa med pa'i gnas la shin tu 'brel ba'i chos can mos pa tha dad pa'i sems can rnams la chos ston te/_blo gros chen po byang chub sems dpa' sems dpa' chen po rnams de bzhin nyid 
[\[146a\]]
[\[146a.1\]]la zhugs pa'i phyir yid dang /_rnam par rig pa dang bral ba'i lus de yang thob par 'gyur ro/_/yang blo gros chen pos gsol pa/_bcom ldan 'das rang bzhin gsum po rnams chos lnga'i nang du 'dus sam/_'on te rang gi mtshan nyid du grub pa'am ci lags/_bcom ldan 'das 
[\[146a.2\]]kyis bka' stsal pa/_blo gros chen po 'di nyid kyi nang du rang bzhin gsum dang /_rnam par shes pa brgyad dang bdag med pa gnyis kyang 'dus so/_/de la ming dang mtshan ma ni yongs su kun brtags pa'i rang bzhin du shes par bya'o/_/gang yang blo gros chen po de la gnas shing zhugs pa'i rnam par rtog 
[\[146a.3\]]pa sems dang sems las byung ba zhes bsgrags pa nyi ma dang 'od zer lhan cig pa bzhin dus gcig tu byung ba sna tshogs kyi mtshan nyid rang gi rnam par rtog pa khong du chud par byed pa'i rang bzhin ni blo gros chen po gzhan gyi dbang zhes bya'o/_/blo gros chen po yang dag pa'i ye shes dang de bzhin nyid ni mi 'jig 
[\[146a.4\]]pa'i phyir rang bzhin yongs su grub pa shes par bya'o/_/gzhan yang blo gros chen po rang gi sems snang ba la mngon par chags pas ni rnam par rtog pa brgyad du phye ste/_mtshan ma yang dag pa ma yin pa'i mtshan nyid la kun brtags pa'i phyir/_bdag dang bdag gir 'dzin pa gnyis rnam par zhi bas bdag 
[\[146a.5\]]med pa gnyis skye'o/_/blo gros chen po chos lnga po 'di rnams kyi nang du sangs rgyas kyi chos thams cad dang sa rnam par dbye ba'i mtshams sbyar ba dang /_nyan thos dang /_rang sangs rgyas dang /_byang chub sems dpa' dang de bzhin gshegs pa rnams kyi bdag gi 'phags pa so so rang gis rig pa'i ye shes rtogs 
[\[146a.6\]]pa la 'jug pa rnams kyang 'dus so/_/gzhan yang blo gros chen po chos lnga rnams ni mtshan ma dang /_ming dang /_rnam par rtog pa dang /_de bzhin nyid dang yang dag pa'i ye shes te/_blo gros chen po de la mtshan ma ni gang /_dbyibs dang /_rnam pa dang /_khyad par dang /_byad dang gzugs la 
[\[146a.7\]]sogs pa'i mtshan nyid du snang ba de ni mtshan ma'o/_/gang mtshan ma de nyid la rdza ma la sogs par ming btags te/_'di ni de bzhin gyi gzhan du ma yin no zhes bya ba de ni ming ngo /_/blo gros chen po gang gis bde ba zhe'am/_go cha zhes ming de brjod cing mtshan ma gsal bar byed pa 
[\[146b\]]
[\[146b.1\]]sems dang sems las byung bar bsgrags pa de ni rnam par rtog pa'o/_/chos de dag phan tshun du myong ba med cing kun brtags pa'ang ma yin pa'i phyir/_gang blo rab tu zhig gi bar du ming dang /_mtshan ma shin tu mi dmigs pa ni de bzhin nyid de kho na nyid yang dag par nges pa 
[\[146b.2\]]mthar thug pa/_rang bzhin dang /_ngo bo nyid dang /_mi dmigs pa de bzhin nyid kyi mtshan nyid du nga dang /_de bzhin gshegs pa gzhan dag gis kyang thugs su chud de/_ji lta ba bzhin du bshad do/_/btags so/_/bkrol lo/_/gsal bar byas so/_/gang gis 
[\[146b.3\]]khongs su chud cing yang dag par rtogs pa dang /_gang chad pa med pa dang /_rtag pa med pa'i phyir rnam par rtog par mi 'jug pa/_bdag gi 'phags pa so so rang gi ye shes dang 'thun pa/_pha rol gyi phyogs su mu stegs byed dang /_nyan thos dang /_rang sangs rgyas 
[\[146b.4\]]rnams kyi spyod yul ma yin pa de ni yang dag pa'i ye shes te/_blo gros chen po de dag ni chos rnam pa lnga'o/_/'di dag nyid kyi nang du rang bzhin gsum dang /_rnam par shes pa brgyad dang /_bdag med pa gnyis dang /_sangs rgyas kyi chos thams cad kyang 'dus te/_
[\[146b.5\]]blo gros chen po de la khyod kyis rang gi blo la mkhas par bya'o/_/gzhan yang byed du gzhug cing gzhan gyi dring la gzhog par mi bya'o/_/de la 'di skad ces bya ste/_chos lnga dag dang rang bzhin dang /_/rnam shes brgyad po nyid dag dang /_/bdag med rnam pa gnyis par 
[\[146b.6\]]ni/_/theg chen thams cad 'dus pa yin/_/ming dang mtshan ma kun brtags pa/_/rang bzhin gnyis kyi mtshan nyid de/_/yang dag ye shes de bzhin nyid/_/yongs su grub pa'i mtshan nyid do/_/de nas yang bcom ldan 'das la byang chub sems dpa' sems dpa' 
[\[146b.7\]]chen po blo gros chen pos 'di skad ces gsol to/_/gang 'di skad du bcom ldan 'das kyis bstan pa brjod pa las de bzhin gshegs pa 'das pa dang /_ma byon pa dang /_da ltar gyi gang gA'i klung gi bye ma snyed do zhes gsung na/_bcom ldan 'das 'di la sgra ji bzhin gyi don 
[\[147a\]]
[\[147a.1\]]gzung bar bgyi'am/_'on te don gyi bye brag gzhan zhig mchis sam ci lags/_bcom ldan 'das kyis de bka' stsal du gsol/_bcom ldan 'das kyis bka' stsal pa/_blo gros chen po sgra ji bzhin gyi don du gzung bar mi bya ste/_blo gros chen po gang 
[\[147a.2\]]gA'i klung gi bye ma'i tshad kyis ni dus gsum gcig gi sangs rgyas kyi tshad du'ang mi 'gyur te/_de ci'i phyir zhe na/_blo gros chen po 'di lta ste/_'jig rten gyi phul las 'das pa dang 'dra ba dag dang /_mi 'dra ba'i phyir dpe ni dpe ma yin no/_/blo gros chen po de bzhin gshegs pa dgra 
[\[147a.3\]]bcom pa yang dag par rdzogs pa'i sangs rgyas rnams ni 'jig rten gyi phul las 'das pa dang 'dra bas mi 'dra ba'i dpe mi ston te/_blo gros chen po gzhan du na rtag pa dang /_mi rtag pa la mngon par zhen pa'i byis pa so so'i skye bo mu stegs byed kyi lta ba ngan pas brlag pa/_'khor ba 
[\[147a.4\]]srid pa'i 'khor lo'i rjes su 'brang ba'i rnams skyo bar bya ba'i phyir ji ltar 'di dag srid pa'i 'gro ba srid pa'i 'khor lo nyam nga ba de las skyo bar gyur te/_khyad par 'dod pas khyad par du rtsom par 'gyur zhing /_sangs rgyas thob pa sla bar bstan pa'i phyir de bzhin gshegs pa 
[\[147a.5\]]rnams skye ba ni u dum ba ra'i me tog lta bu yin no zhes brtson 'grus rtsom par 'gyur bas/_de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed ces bya ba 'di ni dpe tsam du bzhag pa'o/_/bstan pa brjod pa las ngas 'dul 
[\[147a.6\]]ba'i skye bo rnams bltas nas de bzhin gshegs pa rnams 'byung ba ni u dum bA ra'i me tog bzhin du rnyed par dka'o zhes bshad mod kyi/_blo gros chen po u dum bA ra'i me tog ni sngon sus kyang ma mthong zhing mthong bar mi 'gyur na/_blo gros chen po de bzhin gshegs pa 
[\[147a.7\]]rnams ni 'jig rten du mthong zhing da ltar yang snang ste/_rang gi tshul so sor gzhag pa'i gtam gyi dbang du bya bar de bzhin gshegs pa rnams 'byung ba ni u dum bA ra'i me tog bzhin rnyed par dka'o zhes ni ma bshad do/_/blo gros chen po rang gi tshul so sor gzhag pa'i 
[\[147b\]]
[\[147b.1\]]gtam bshad na 'jig rten gyi phul las 'das pa'i dpe rigs pa rnams mi bya ste/_yid ches par mi rung bas na byis pa so so'i skye bo rnams dad par mi 'gyur ro/_/de kho na nyid ni sems dang /_yid dang /_yid kyi rnam par shes pa las 'das pa'i phyir bdag gi 'phags pa so so rang 
[\[147b.2\]]gi ye shes kyi spyod yul la ni dpe rnams mi 'jug go/_/de kho na nyid ni de bzhin gshegs pa rnams yin te/_de'i phyir na de dag la dpe rnams gzhag par mi bya mod kyi/_blo gros chen po 'on kyang 'di ni dpe tsam du byas pa 'di lta ste/_de bzhin gshegs pa rnams ni gang gA'i klung 
[\[147b.3\]]gi bye ma snyed dang mnyam ste/_mi rtog rnam par mi rtog pas na mnyam zhing mi mnyam pa med do/_/blo gros chen po 'di lta ste/_gang gA'i klung gi bye ma rnams ni nya dang /_ru sbal dang /_chu srin byis pa gsod dang /_mi dang /_ma he dang /_seng ge dang /_glang po dang /_rta la 
[\[147b.4\]]sogs pas dkrugs kyang dkrugs so zhe'am/_ma dkrugs so zhes mi rtog rnam par mi rtog cing dang sa la dri ma dang bral te rnam par rtog pa med do/_/de bzhin du blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams kyi bdag gi 'phags 
[\[147b.5\]]pa so so rang gi ye shes ni gang gA'i klung gi stobs dang /_dbang dang /_mngon par shes pa'i bye ma rnams byis pa mu stegs byed pha rol rgol ba'i nya thams cad kyis dkrugs kyang de bzhin gshegs pa rnams kyis sngon gyi smon lam btab pa'i phyir mi rtog rnam par mi rtog ste/_bde 
[\[147b.6\]]ba'i snyoms par 'jug pa thams cad yongs su rdzogs pas sems can rnams la mi rtog rnam par mi rtog go/_/de bas na de bzhin gshegs pa de dag ni mdza' ba dang /_khong khro ba med pa'i phyir gang gA'i klung gi bye ma dang mnyam ste/_bye brag med do/_/'di lta ste/_blo gros chen po 
[\[147b.7\]]gang gA'i klung gi bye ma rnams ni sa'i mtshan nyid kyi rang bzhin yin pas bskal pa 'tshig pa nas ni bsregs kyang sa'i rang bzhin mi 'dor ro/_/blo gros chen po me'i khams dang 'brel pa'i phyir sa ni mi 'tshig ste/_gzhan du na byis pa so so'i skye bo rnams log par ltung ba'i blos 
[\[148a\]]
[\[148a.1\]]'tshig par rtog mod kyi/_de ni me'i rgyu las byung bas na mi 'tshig go/_/de bzhin du blo gros chen po de bzhin gshegs pa rnams kyi chos kyi sku yang gang gA'i klung gi bye ma dang mnyam ste mi 'jig go/_/'di lta ste/_blo gros chen po gang gA'i klung gi bye 
[\[148a.2\]]ma rnams ni tshad med de/_de bzhin du blo gros chen po de bzhin gshegs pa rnams kyi 'od zer snang ba tshad med pa yang sems can yongs su smin par bskul ba'i phyir de bzhin gshegs pa rnams kyis sangs rgyas thams cad kyi 'khor gyi dkyil 'khor du gtong ngo /_/'di 
[\[148a.3\]]lta ste/_blo gros chen po gang gA'i klung gi bye ma rnams rang bzhin gzhan du mi rtsom ste/_bye ma rnams ni bye ma'i gnas nyid do/_/de bzhin du blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni srid pa thams cad du 'jug pa'i 
[\[148a.4\]]rgyu chad pa yin pas na 'khor bar 'jug pa yang med/_ldog pa yang med do/_/'di lta ste/_blo gros chen po gang gA'i klung gi bye ma rnams ni phri yang mngon pa med de/_bsnan kyang mngon pa med do/_/de bzhin du blo gros chen po chos la lus med pa'i phyir de bzhin gshegs 
[\[148a.5\]]pa'i ye shes kyang sems can yongs su smin par bya ba'i sbyor bas mi zad mi 'phel lo/_/blo gros chen po chos ni lus med de lus dang ldan pa la ni 'jig pa yod kyi lus dang mi ldan pa la ni ma yin no/_/'di lta ste/_blo gros chen po gang gA'i klung gi bye ma rnams ni mar dang 'bru mar 'dod pas 
[\[148a.6\]]rab tu btsir kyang mar dang 'bru mar med pa de bzhin du/_blo gros chen po de bzhin gshegs pa rnams ni sems can gyi sdug bsngal dag gis rab tu gzir kyang snying rje chen po dang ldan pa'i phyir de bzhin gshegs pa rnams kyis sems can thams cad mya ngan las ma bzlas kyi bar du chos kyi 
[\[148a.7\]]dbyings kyi rang gi ngang gi smon lam gyi bde ba mi 'dor ro/_/'di lta ste/_blo gros chen po gang gA'i klung gi bye ma rnams ni 'bab pa'i rgyun du 'thun par 'bab ste/_chu med par ni ma yin no/_/de bzhin du blo gros chen po de bzhin gshegs pa rnams kyi chos bstan pa thams cad kyang mya ngan las 
[\[148b\]]
[\[148b.1\]]'das pa 'bab pa'i rgyun du 'thun par 'jug ste/_de'i phyir de bzhin gshegs pa rnams gang gA'i klung gi bye ma dang mnyam zhes bya'o/_/blo gros chen po 'gro ba'i don 'di ni de bzhin gshegs pa rnams la mi 'jug go/_/blo gros chen po 'jug pa ni 'gro ba'i don yin te/_blo gros 
[\[148b.2\]]chen po 'khor ba'i thog ma'i mtha' shes pa yang med de/_mi shes na ji ltar 'gro ba'i don du bshad/_blo gros chen po 'gro ba'i don ni chad pa yin na/_byis pa so so'i skye bo rnams kyis ni rab tu mi shes so/_/blo gros chen pos gsol pa/_bcom ldan 'das de gal te/_
[\[148b.3\]]sems can rnams 'khor ba'i thog ma'i mtha' shes pa yang med na/_de ji ltar srog chags rnams thar par shes/_bcom ldan 'das kyis bka' stsal pa/_blo gros chen po rang gi sems snang ba phyi rol gyi don yongs su shes pas thog ma med pa'i dus kyi spros pa/_gnas 
[\[148b.4\]]ngan len gyi rnam par rtog pa'i bag chags kyi rgyu rnam par log cing rang gi gnas shin tu gyur pa ni thar pa yin te/_blo gros chen po 'jig pa ni ma yin no/_/de bas na blo gros chen po mtha' med pa'i gtam ni cir yang dgos pa ma yin no/_/blo gros chen po mtha' med pa'i mtha' zhes 
[\[148b.5\]]bya ba 'di ni rnam par rtog pa'i rnam grangs te/_'di la blos yongs su brtags na rnam par rtog pa las phyi'am nang gi sems can gzhan gang yang med do/_/blo gros chen po chos thams cad ni shes pa dang shes par bya bas dben pa yin te/_gzhan du na rang gi sems snang ba'i rnam par 
[\[148b.6\]]rtog pa yongs su mi shes pa'i phyir rnam par rtog pa 'jug ste/_de khong du chud pas ldog par 'gyur ro/_/de la 'di skad ces bya ste/_gang gis gang gA'i bye mnyam du/_/'jig med tshul gyi mthar thug pa/_/'dren pa rab tu mthong ba ni/_/de dag 'dren pa mthong ba'o/_/gang gA'i 
[\[148b.7\]]bye ma ji bzhin du/_/nyes pa thams cad rnam spangs te/_/'bab phyogs 'thun zhing rtag pa ltar/_/de bzhin sangs rgyas sangs rgyas nyid/_/de nas yang bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das 
[\[149a\]]
[\[149a.1\]]bde bar gshegs pas chos thams cad skad cig tu 'gyur bas 'jig pa bdag la bshad du gsol/_de bzhin gshegs pa dgra bcom pa yang dag par rdzogs pa'i sangs rgyas kyis bdag la bshad du gsol/_bcom ldan 'das ji ltar na chos thams cad 
[\[149a.2\]]skad cig pa lags/_bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po 
[\[149a.3\]]bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/blo gros chen po chos thams cad chos thams cad ces bya ba ni 'di lta ste/_dge ba dang /_mi dge ba dang /_'dus byas dang /_'dus ma byas dang /_'jig rten pa dang /_
[\[149a.4\]]'jig rten las 'das pa dang /_kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_zin pa dang /_ma zin pa rnams yin te blo gros chen po mdor na nye bar len pa'i phung po lnga sems dang /_yid dang /_yid kyi rnam par 
[\[149a.5\]]shes pa'i bag chags kyi rgyu las byung ba rnams ni sems dang /_yid dang /_yid kyi rnam par shes pa'i bag chags rgyas pa'i byis pa so so'i skye bo rnams kyis dge ba dang /_mi dge bar yongs su brtags so/_/blo gros chen po ting nge 'dzin gyi bde ba dang /_snyoms par 'jug 
[\[149a.6\]]pa rnams ni tshe 'di la bde bar gnas pa'i dngos pos 'phags pa rnams kyi dge ba zag pa med pa zhes bya'o/_/blo gros chen po yang dge ba dang mi dge ba ni 'di lta ste/_rnam par shes pa brgyad rnams so/_/brgyad gang zhe na 'di lta ste/_de bzhin gshegs pa'i snying po kun gzhi rnam par 
[\[149a.7\]]shes pa zhes bsgrags pa dang /_yid dang /_yid kyi rnam par shes pa dang /_mu stegs byed kyis brjod pa'i rnam par shes pa 'dus pa lnga rnams so/_/blo gros chen po de la rnam par shes pa 'dus pa lnga rnams yid kyi rnam par shes pa dang bcas pa dge ba dang /_mi dge ba'i skad cig ma 
[\[149b\]]
[\[149b.1\]]gcig nas gcig tu dbye bas tha dad du gyur pa/_rgyud kyi rgyun gyis lus tha mi dad pa 'byung ngo /_/byung nas kyang 'jig par 'gyur ro/_/rang gi sems snang ba ma rtogs pa'i phyir 'gags ma thag tu rnam par shes pa gzhan 'byung ste/_dbyibs byad kyi bye brag 'dzin pa'i yid kyi rnam par shes pa 
[\[149b.2\]]'byung ngo /_/rnam par shes pa 'dus pa lnga dang ldan par 'byung bar 'gyur te/_skad cig gi dus su mi gnas pa de ni skad cig pa'o zhes ngas bshad do/_/blo gros chen po kun gzhi rnam par shes pa de bzhin gshegs pa'i snying po zhes bsgrags pa yid dang lhan cig pa ni/_'jug 
[\[149b.3\]]pa'i rnam par shes pa'i bag chags kyis skad cig pa yin te/_zag pa med pa'i bag chags kyis ni skad cig pa ma yin no/_/byis pa so so'i skye bo skad cig mar smra ba la chags pa rnams kyis ni chos thams cad kyi skad cig pa dang /_skad cig pa ma yin pa 'di mi rtogs so/_/de 
[\[149b.4\]]ma rtogs pa'i phyir chad par lta bas 'dus ma byas pa'i chos rnams kyang 'jig par byed do/_/blo gros chen po rnam par shes pa 'dus pa lnga rnams ni 'khor ba yang ma yin/_bde ba dang sdug bsngal myong ba yang ma yin/_mya ngan las 'da' ba'i rgyu yang ma yin no/_/blo gros chen 
[\[149b.5\]]po de bzhin gshegs pa'i snying po ni bde ba dang sdug bsngal mi myong ba'i rgyu dang bcas pa bag chags bzhi dang ldan pas 'jug cing ldog ste/_byis pa skad cig mar lta ba'i rnam par rtog pas bsgos pa'i blo can dag gis ni mi rtogs so/_/blo gros chen po gzhan yang gser dang /_
[\[149b.6\]]rdo rje dang /_rgyal ba'i ring bsrel dang /_thob pa dang khyad par dag ni mi 'jig pa yin te/_blo gros chen po gal te mngon par rtogs pa 'thob pa skad cig pa yin na ni/_'phags pa rnams 'phags pa ma yin par 'gyur te/_'phags pa rnams ni 'phags pa ma yin par mi 
[\[149b.7\]]'gyur ro/_/blo gros chen po gser dang /_rdo rje ni bskal par gzhal kyang de bzhin 'dug ste/_mi 'bri mi skye na/_byis pa ldem po ngag tu bshad pa la mi mkhas pa dag gis phyi nang gi chos thams cad skad cig pa'i don du ji ltar brtag_/yang blo gros chen pos gsol pa/_gang yang 
[\[150a\]]
[\[150a.1\]]bcom ldan 'das kyis 'di skad du pha rol tu phyin pa drug yongs su rdzogs par byas na sangs rgyas thob par 'gyur ro zhes bka' stsal to/_/pha rol tu phyin pa de dag gang lags/_ji ltar na yongs su rdzogs par 'gyur/_bcom ldan 'das kyis bka' stsal 
[\[150a.2\]]pa/_blo gros chen po pha rol tu phyin pa'i bye brag ni 'di gsum ste/_gsum gang zhe na 'di lta ste/_'jig rten pa dang 'jig rten las 'das pa dang /_'jig rten las 'das pa'i mchog go/_/blo gros chen po de la 'jig rten pa'i pha rol tu phyin pa'i bdag dang /_bdag gir 'dzin pa la 
[\[150a.3\]]mngon par chags shing zhen pas mtha' gnyis su 'dzin pa srid par skye ba'i gnas sna tshogs kyi phyir gzugs la sogs pa'i yul 'dod pa dag sbyin pa'i pha rol tu phyin pa yongs su rdzogs par byed do/_/de bzhin du blo gros chen po byis pa rnams tshul khrims dang /_bzod pa dang /_brtson 
[\[150a.4\]]'grus dang /_bsam gtan dang /_shes rab kyi pha rol tu phyin pa yongs su rdzogs par byed de/_tshangs par skye bar bya ba'i phyir mngon par shes pa dag kyang mngon par sgrub bo/_/de la 'jig rten las 'das pa'i pha rol tu phyin pa rnams kyis ni byis pa rnams bdag bde ba mya ngan las 
[\[150a.5\]]'das pa 'dod pa bzhin du nyan thos dang /_rang sangs rgyas rnams mya ngan las 'das pa 'dod par lhung ba'i bsam pa can rnams sbyin pa la sogs pa la rab tu sbyor ba'o/_/blo gros chen po 'jig rten las 'das pa'i mchog rnams ni/_byang chub sems dpa' sems dpa' chen po rnal 
[\[150a.6\]]'byor dam pa la rnal 'byor pa rnams rang gi sems snang ba tsam du 'dzin pa dang /_rang gi sems gnyis su rtogs pa dang /_rnam par rtog pa mi 'jug pa dang /_len pa la 'dzin pa med pa dang /_rang gi sems dang /_gzugs kyi mtshan nyid la mngon par ma chags pas sems 
[\[150a.7\]]can thams cad la phan pa dang /_bde ba'i phyir sbyin pa'i pha rol tu phyin pa 'byung bar 'gyur ro/_/gang dmigs pa de nyid la rnam par rtog par mi 'jug par sgom pa de ni tshul khrims te/_pha rol tu phyin pa'ang de'o/_/gang gzung ba dang 'dzin pa yongs su shes pas rnam par rtog pa de nyid 
[\[150b\]]
[\[150b.1\]]mi 'jug par bzod pa de ni bzod pa'i pha rol tu phyin pa'o/_/brtson 'grus gang gis nam gyi cha stod dang /_nam gyi cha smad la brtson par byed cing rnal 'byor dang 'thun par mthong bas rnam par rtog pa ldog pa'i phyir de ni brtson 'grus kyi pha rol tu phyin pa'o/_/gang rnam par rtog pa bzlog pa'i 
[\[150b.2\]]phyir mu stegs can gyi mya ngan las 'das pa 'dzin par mi ltung ba de ni bsam gtan gyi pha rol tu phyin pa'o/_/de la shes rab kyi pha rol tu phyin pa ni nam rang gi sems kyi rnam par rtog pa med pa dang /_blo rab tu 'byed pa'i bar du rab tu phye na mtha' gnyis su mi ltung zhing gnas gyur pa sngon du 'gro 
[\[150b.3\]]ba mi 'jig pas bdag gi 'phags pa'i so so rang gis rig pa thob par bya ba'i phyir/_rab tu sbyor ba de ni shes rab kyi pha rol tu phyin pa'o/_/blo gros chen po de dag ni pha rol tu phyin pa rnams yin te/_'di ni pha rol tu phyin pa'i don to/_/de la 'di skad ces bya ste/_stong pa mi rtag skad 
[\[150b.4\]]cig par/_/'dus byas la ni byas pa rtog_/'bab chu mar me sa bon dpes/_/skad cig pa yi don du rtog_/byed pa med cing skad cig pa/_/dben pa byed pa spangs pa dang /_/chos rnams skye ba med pa ni/_/skad cig don du ngas bshad do/_/skyes ma thag tu 'jig par ni/_/
[\[150b.5\]]byis pa rnams la'ang nga mi 'chad/_/dngos po rnams kyi rnam rtog pa/_/bar chad med par 'gro bar g.yo/_/sems de 'byung bar byed pa yi/_/rgyu ni ma rig de yin te/_/ji srid gzugs dag mi shes pa/_/de srid bar du de gnas ci/_/zhig par gyur ma thag tu ni/_/
[\[150b.6\]]sems ni gzhan rnams rab 'byung ste/_/gzugs ni dus su mi gnas na/_/ci la dmigs te 'byung bar 'gyur/_/gang las gang du 'jug pa yi/_/sems ni log pa'i rgyu las byung /_/de ni rab tu ma grub na/_/ji ltar skad cig 'jig par rig_/rnal 'byor can gyi 
[\[150b.7\]]snyoms 'jug dang /_/gser dang rgyal ba'i ring bsrel dang /_/'od snang gnas kyi gzhal med khang /_/'jig rten rgyu yis 'jig pa med/_/gnas pa rnams dang thos pa'i chos/_/sangs rgyas ye shes phun sum tshogs/_/dge slong nyid dang shes thob rnams/_/skad cig mar ni 
[\[151a\]]
[\[151a.1\]]ji ltar mthong /_/sgyu ma dri za'i grong la sogs/_/gzugs rnams ji ltar skad cig pa/_/'byung ba ma yin gzugs rnams dang /_/'byung po de dag gang du song /_/skad cig ma'i le'u ste drug pa'o//_//de nas yang bcom ldan 'das la byang 
[\[151a.2\]]chub sems dpa' sems dpa' chen po blo gros chen pos 'di skad ces gsol to/_/ci'i slad du bcom ldan 'das kyis dgra bcom pa rnams bla na med pa yang dag par rdzogs pa'i byang chub tu 'gyur ba dang /_sems can yongs su mya ngan las mi 'da' ba'i chos can rnams de bzhin 
[\[151a.3\]]gshegs par 'gyur bar yang lung bstan/_de bzhin gshegs pa gang gi nub mo bla na med pa yang dag par rdzogs pa'i byang chub tu mngon par rdzogs par sangs rgyas pa nas/_gang gi nub mo yongs su mya ngan las 'das pa de'i bar du bcom ldan 'das kyis yi ge gcig kyang ma 
[\[151a.4\]]gsungs ma bshad/_de bzhin gshegs pa rnams ni rtag tu mnyam par bzhag pa lags te/_mi rtog mi dpyod par 'phrul pa dag kyang sprul nas/_de dag gis de bzhin gshegs pa'i bya ba mdzad pa/_rnam par shes pa rnams kyang skad cig ma gcig nas gcig tu tha dad 
[\[151a.5\]]pa'i mtshan nyid du bshad/_lag na rdo rje yang khor mor rtag tu zhabs 'bring du 'brang /_thog ma'i mthar mi 'dogs la/_mya ngan las 'das par 'dogs/_bdud dang bdud kyi las rnams dang /_las kyi rgyu rnams dang /_bram ze'i bu mo tsan tsa dang /_mdzes ma kun tu 
[\[151a.6\]]rgyu dang /_lhung bzed bkrus bzhin pa la sogs pa las kyi sgrib pa dag gda' na/_bcom ldan 'das de ji ltar bcom ldan 'das kyis nongs pa dag ma spangs par/_rnam pa thams cad mkhyen pa nyid thob/_bcom ldan 'das kyis bka' stsal pa/_blo gros chen po de'i phyir shin 
[\[151a.7\]]tu legs par nyon la yid la zung shig dang ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la slar nyan pa dang /_bcom ldan 'das kyis de la 'di skad ces bka' stsal to/_/
[\[151b\]]
[\[151b.1\]]phung po'i lhag ma ma lus pa'i mya ngan las 'das pa'i dbyings la'ang dgongs nas/_byang chub sems dpa'i spyod pa spyad pa rnams kyang rab tu spro bar bya ba'i phyir te/_blo gros chen po sangs rgyas kyi zhing 'di dang /_gzhan dag na byang chub sems dpa'i spyod pa spyad pa rnams gang 
[\[151b.2\]]dag nyan thos kyi theg pas yongs su mya ngan las 'da' bar 'dod pa yod de/_de dag nyan thos kyi theg pa 'dod pa las bzlog par bya ba dang /_theg pa chen po la rab tu spro bar bya ba'i phyir sprul pa'i nyan thos rnams la sprul pa'i sku dag gis lung bstan gyi/_chos nyid kyi sangs rgyas 
[\[151b.3\]]rnams kyis ni ma yin no/_/blo gros chen po de la dgongs nas nyan thos lung bstan to/_/blo gros chen po rnam par grol ba ro gcig pa'i phyir nyan thos dang /_rang sangs rgyas rnams nyon mongs pa'i sgrib pa spangs pa ni bye brag med mod kyi/_shes bya'i sgrib pa spangs pa ni ma 
[\[151b.4\]]yin no/_/blo gros chen po shes bya'i sgrib pa ni chos la bdag med pa mthong ba'i bye brag gis rnam par dag par 'gyur ro/_/nyon mongs pa'i sgrib pa ni gang zag la bdag med par mthong ba'i bye brag gis rnam par dag par 'gyur ro/_/nyon mongs pa'i sgrib pa ni yid kyi rnam par 
[\[151b.5\]]shes pa bzlog pa'i phyir/_gang zag la bdag med pa mthong ba la sgom pa sngon du 'gro bas spang bar 'gyur ro/_/chos kyi sgrib pa rnam par grol ba de ni kun gzhi rnam par shes pa'i bag chags bzlog pa'i phyir rnam par dag par 'gyur ro/_/sngon gyi chos kyi lugs la dgongs te/_
[\[151b.6\]]sngon dang phyis med pa mi 'byung ba'i phyir sngon bshad pa'i yi ge de dag nyid kyis de bzhin gshegs pa mi rtog mi dpyod par chos 'chad de/_mkhyen bzhin du mdzad pa dang /_dran pa nyams pa med pa dang /_bag chags kyis gzhi spangs pa dang /_shi 'pho gnyis dang bral ba dang /_
[\[151b.7\]]nyon mongs pa dang shes bya'i sgrib pa gnyis spangs pa'i phyir mi rtog mi dpyod do/_/blo gros chen po yid dang /_yid kyi rnam par shes pa dang /_mig gi rnam par shes pa la sogs pa bdun rnams ni dge ba zag pa med pa'i phyogs dang bral ba mi 'khor ba yin te/_bag chags kyi rgyu 
[\[152a\]]
[\[152a.1\]]las 'byung ba'i phyir skad cig ma'o/_/blo gros chen po de bzhin gshegs pa'i snying po ni 'khor zhing mya ngan las 'das pa dang /_bde ba dang sdug bsngal ba'i rgyu yin te/_byis pa so so'i skye bo stong pa nyid kyis g.yengs pa'i blo can dag ni rnam par dag pa nyid mi shes 
[\[152a.2\]]so/_/yang blo gros chen po lag na rdo rje ni 'phrul pas sprul pa'i de bzhin gshegs pa rnams kyi drung na 'dug gi_/de bzhin gshegs pa dgra bcom pa yang dag par rdzogs pa'i sangs rgyas ngo bo rnams kyi drung na ni ma yin no/_/blo gros chen po de bzhin gshegs pa ngo bo ni byis pa so 
[\[152a.3\]]so'i skye bo dang /_nyan thos dang /_rang sangs rgyas dang /_mu stegs can thams cad kyi tshad ma dang /_dbang po las rnam par log pa yin te/_tshe 'di la bde bar gnas pa dag mthong bar rtogs pa'i chos shes pa'i bzod pas de rtogs par byed de/_de bas na lag 
[\[152a.4\]]na rdo rje de'i zhabs 'bring na mi 'brang ngo /_/sprul pa'i sangs rgyas thams cad ni las las byung ba ma yin te/_de dag la yang de bzhin gshegs pa med/_de las gzhan na yang de bzhin gshegs pa med de/_rdza mkhan gyi dmigs pa la sogs pa'i sbyor ba lta bus bya ba 
[\[152a.5\]]thams cad byed cing mtshan dang ldan pa yang ston mod kyi rang gi tshul so sor gzhag pa'i gtam bdag gi 'phags pa so so rang gis rig pa'i spyod yul ni mi ston to/_/blo gros chen po gzhan yang byis pa so so'i skye bo rnams ni rnam par shes pa 'dus pa drug 'gags pas chad par 
[\[152a.6\]]lta ba la brten to/_/kun gzhi ma rtogs pa'i phyir rtag par lta bar 'gyur ro/_/blo gros chen po rang gi blo'i rnam par rtog pa'i thog ma'i mtha' shes par mi rung ste/_rang gi blo'i rnam par rtog pa nyid bzlog pas thar par yang shes so/_/bag chags bzhi spangs pa'i phyir 
[\[152a.7\]]nyes pa thams cad spangs par 'gyur ro/_/de la 'di skad ces bya ste/_theg pa gsum dang theg med dang /_/sangs rgyas mya ngan 'das med dang /_/thams cad sangs rgyas lung bstan cing /_/nyes pa dang yang bral bshad dang /_/mngon par rtogs mtha'i ye shes 
[\[152b\]]
[\[152b.1\]]dang /_/de bzhin len med rtogs pa dag_/zhum pa rnams kyang spro bya'i phyir/_/de dag dgongs te bshad pa'o/_/sangs rgyas dag gis ye shes bskyed/_/de dag nyid kyis lam yang bshad/_/gzhan nas ma yin de nas 'gro/_/de phyir mya ngan de mi 'da'/_/srid pa'i 
[\[152b.2\]]'dod gzugs lta rnams kyis/_/bag chags rnam pa bzhir 'gyur te/_/yid kyi rnam par shes las byung /_/kun gzhi dang ni yid la gnas/_/yid kyi rnam shes mig la sogs/_/mi rtag phyir ni chad par ston/_/thog ma med pas rtag pa dang /_/mya ngan 'da' 
[\[152b.3\]]mos lta bar 'gyur/_/de nas byang chub sems dpa' sems dpa' chen po blo gros chen pos bcom ldan 'das la tshigs su bcad pa rnams kyis zhus nas/_yang bcom ldan 'das la gsol ba btab pa/_gang gis ma 'ongs pa dang da ltar byung ba'i dus na/_bdag dang 
[\[152b.4\]]byang chub sems dpa' sems dpa' chen po gzhan rnams kyis sems can sha za ba la sogs pa'i bag chags kyis bsgos pa/_sha'i zas la chags pa'i sems can rnams kyi ro la sred pa spang ba'i slad du ci nas kyang sems can de dag ro'i sred pa bsal te/_chos kyi ro'i 
[\[152b.5\]]zas la mos pas sems can thams cad la bu gcig lta bur sdug pa dang ldan zhing phan tshun du byams pa thob pa dang /_thob nas kyang byang chub sems dpa'i sa rnams su byang bar byas te/_myur du bla na med pa yang dag par rdzogs pa'i byang chub tu mngon par 'tshang rgya ba dang /_nyan thos 
[\[152b.6\]]dang rang sangs rgyas kyi sar ngal bso ste/_de bzhin gshegs pa'i sa bla na med pa 'thob par 'gyur ba'i chos bshad par sha za ba nyes par lta ba bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis bdag la bshad du gsol/_
[\[152b.7\]]bcom ldan 'das mu stegs can gzhan ngan par bshad pa'i chos can 'jig rten rgyang pan gyi lta ba la mngon par zhen pa dang /_yod pa dang med pa'i phyogs dang /_rtag pa dang chad par smra ba rnams kyis kyang sha 'tshal ba bkag ste/_bdag kyang mi 'tshal na 'jig rten gyi mgon po 
[\[153a\]]
[\[153a.1\]]khyod kyis bstan pa thugs rjes ro gcig tu gyur pa yang dag par rdzogs pa'i sangs rgyas kyis gsungs pa la rang sha 'tshal ba dang /_'tshal ba mi bzlog pa lta cis 'byung /_ci nas kyang bdag dang byang chub sems dpa' sems dpa' chen po gzhan rnams kyis 
[\[153a.2\]]sems can rnams la de bzhin nyid du chos bstan par bgyi ba de bcom ldan 'das 'jig rten thams cad la thugs brtse ba thams cad du bu gcig pa dang mtshungs par gzigs nas thugs rje chen po can gyis thugs brtse ba'i slad du sha 'tshal ba'i nongs pa legs par bshad du gsol/_
[\[153a.3\]]bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang /_ngas khyod la bshad do/_/legs so bcom ldan 'das zhes gsol nas/_byang chub sems dpa' sems dpa' chen po blo gros chen po bcom ldan 'das la 
[\[153a.4\]]phyir nyan pa dang /_bcom ldan 'das kyis de la 'di skad ces bka' stsal to/_/blo gros chen po byang chub sems dpa' snying brtse ba'i bdag nyid can gyis rgyu tshad med pa'i phyir sha thams cad bza' bar mi bya ste/_de dag la phyogs tsam zhig bshad par bya'o/_/de la blo gros 
[\[153a.5\]]chen po srog chags yun ring po nas 'khor ba rnams la gang pha'am/_ma'am/_spun nam/_sring mo'am/_bu'am/_bu mo'am/_gnyen bshes sam/_gnyen nam/_gnyen lta bur gang yang rung bar ma gyur pa'i sems can de ni rnyed par sla ba'i rnam pa gang yang med do/_/
[\[153a.6\]]gnyen dang gnyen lta bur gyur pa de dag tshe gzhan du lus brjes pa [{]ri dgas [,]ri dwags [}]dang /_phyugs dang /_bya'i skye gnas gang yang rung bar gyur la/_byang chub sems dpa' sems dpa' chen po sangs rgyas kyi chos 'dod pa 'byung po thams cad bdag dang 'dra bar gyur par 'dod pas 
[\[153a.7\]]skye bo srog chags su gyur pa thams cad las byung ba'i sha ji skad du bza' bar bya/_blo gros chen po srin po rnams kyang de bzhin gshegs pa rnams kyi chos kyi chos nyid bzang po 'di thos nas sha za ba las rnam par ldog cing srin po'i rang bzhin dang bral nas snying rje can du 'gyur na/_chos 
[\[153b\]]
[\[153b.1\]]'dod pa'i skye bo rnams lta ci smos/_de ltar na blo gros chen po tshe rabs 'phos pa de dang de dag tu sems can thams cad gnyen bshes dang /_gnyen du gyur pa'i 'du shes kyis sems can thams cad la bu gcig gi 'du shes su bsgom pa'i phyir byang chub sems dpa' snying brtse ba'i bdag nyid 
[\[153b.2\]]can gyis sha thams cad mi bza'o/_/blo gros chen po spyod pa dang ldan pa'i byang chub sems dpa' ni sha bzar mi rung ba dang /_'khrul pa'i phyir yang sha thams cad mi bza' ste/_blo gros chen po bong bu dang /_rnga mo dang /_khyi dang /_glang dang /_mi'i sha la sogs pa ni 'jig 
[\[153b.3\]]rten gyis bza' ba ma yin na/_'di ltar shan pa dag rin gyi phyir bzar rung ngo zhes zer zhing srang gi dbus dag tu 'tshong bar byed pas de'i phyir yang blo gros chen po byang chub sems dpas sha thams cad mi bza'o/_/blo gros chen po gtsang bar 'dod pa'i phyir yang byang chub sems dpas sha ni 
[\[153b.4\]]khu chu dang khrag las byung ba'i phyir sha mi bza'o/_/'byung po rnams dngang bar byed pa'i phyir yang blo gros chen po byang chub sems dpa' byams par 'dod pa rnal 'byor can gyis sha thams cad bza' bar mi bya'o/_/'di lta ste/_blo gros chen po sme sha can dang /_gdol pa dang /_
[\[153b.5\]]nya pa la sogs pa khyi'i sha za ba'i sems can rnams ni rgyang ma nas mthong yang khyi rnams 'jigs pas zugs te/_la la ni bdag cag kyang bsad du 'ong ngo zhes shi la thug par 'gyur ro/_/de bzhin du blo gros chen po nam mkha' dang /_sa dang chu la gnas pa'i 'gro ba shin tu phra ba gzhan 
[\[153b.6\]]yod pa de dag kyang sha za ba rnams rgyang ma nas mthong ma thag tu sna'i dbang po rnon pos dri tshor nas srin po las mi dag myur du 'byol ba bzhin te/_la la ni shi dogs par yang 'gyur ro/_/blo gros chen po de'i phyir dngang bar 'gyur bas byang chub sems dpa' byams pa la gnas pas sha 
[\[153b.7\]]mi bza'o/_/blo gros chen po 'phags pa ma yin pa'i skye bos bsnyen cing dri mi zhim la mi snyan par byed pa dang /_'phags pa'i skye bos rnam par spangs pa'i phyir yang byang chub sems dpas sha mi bza'o/_/blo gros chen po 'phags pa'i skye bo ni drang srong gi zas za ste/_khrag dang sha mi 
[\[154a\]]
[\[154a.1\]]za bas/_de'i phyir yang byang chub sems dpas sha mi za'o/_/blo gros chen po skye bo mang po'i sems rjes su bsrung ba'i phyir bstan pa la skur pa spang bar 'dod pa'i byang chub sems dpa' snying rje'i bdag nyid can gyis sha mi bza'o/_/de 'di lta ste/_blo gros 
[\[154a.2\]]chen po 'jig rten na bstan pa la skur par smra ba dag yod de/_kye ma 'di dag gi dge sbyong nyid ni ci zhig yod/_'di dag gi tshangs par 'jug pa'ang ga la yod de/_de ltar 'di dag ni sngon gyi drang srong gi zas bor nas sha zan bzhin du sha'i zas kyis lto gang zhing nam mkha' dang /_
[\[154a.3\]]sa dang /_chu la gnas pa'i 'gro ba phra mo skrag par byed pa rnams 'jig rten 'di dag kun tu rgyu'o/_/'di dag gi dge sbyong nyid ni nyams so/_/'di dag gi sdig pa spangs pa nyid ni zhig go/_/'di dag la ni chos kyang med 'dul ba'ang med do zhes de ltar sdang ba'i sems 'chang 
[\[154a.4\]]ba rnams rnam pa du mas bstan pa la skur to/_/de'i phyir blo gros chen po skye bo mang po'i sems rjes su bsrung ba'i phyir bstan pa la skur pa spang bar 'dod pa'i byang chub sems dpa' snying brtse ba'i bdag nyid can gyis sha thams cad mi bza'o/_/blo gros chen po shi ba'i ro dri 
[\[154a.5\]]mi zhim zhing mi 'phrod pa dang mtshungs pa'i phyir yang byang chub sems dpas sha mi bza'o/_/blo gros chen po mi shi ba'i sha bsregs pa dang /_de ma yin pa srog chags gzhan gyi sha bsregs par yang dri'i khyad par gang yang med de/_de gnyis ka dri mi zhim par 
[\[154a.6\]]mtshungs so/_/de'i phyir yang blo gros chen po rnal 'byor can gtsang bar 'dod pa'i byang chub sems dpas sha thams cad mi bza'o/_/blo gros chen po dur khrod pa rnams dang /_dgon pa nags 'dab mi ma yin pa rgyu ba bas mtha'i mal stan la gnas pa'i rnal 'byor pa/_
[\[154a.7\]]rnal 'byor la spyod pa byams pa la gnas pa rnams dang /_rig sngags 'chang ba/_rig sngags grub par 'dod pa rnams kyi rig sngags sgrub pa dang /_thar pa la bgegs byed pa'i phyir theg pa chen po la zhugs pa'i rigs kyi bu dang /_rigs kyi bu mo rnams kyi rnal 'byor 
[\[154b\]]
[\[154b.1\]]sgrub pa thams cad kyi bar chad byed par 'gyur bar rjes su mthong nas bdag dang gzhan gyi lus la phan par 'dod pa'i byang chub sems dpas sha thams cad mi bza'o/_/gzugs la dmigs pa rnam par shes pa'i rkyen gyis chags pa skyed pa'i phyir yang 'byung po thams cad bdag tu 
[\[154b.2\]]gyur pa snying brtse ba'i/_bdag nyid can gyi byang chub sems dpas sha thams cad mi bza'o/_/blo gros chen po de la lha rnams kyang spong ba'i phyir byang chub sems dpa' snying brtse ba'i bdag nyid can gyis sha thams cad mi bza'o/_/blo gros chen po tshe 'di nyid la'ang de'i kha 
[\[154b.3\]]shin tu dri mi zhim par 'gyur ba'i phyir byang chub sems dpas sha thams cad mi bza'o/_/sdug bsngal zhing nyal ba dang /_sdug bsngal zhing sad pa dang /_sdig pa'i rmi lam spu g.yo bar byed pa mthong ba dang /_khyim stong pa na 'dug cing gcig pu dben par gnas pa'i tshe 
[\[154b.4\]]yang de la mdangs 'phrog pa'i mi ma yin pa rnams mdangs 'phrog pa dang /_bar bar sngang ba dang /_blo bur du 'jigs shing skrag par 'gyur ba dang /_zas kyi tshod mi zin te zos pa dang /_'thungs pa dang /_'chos pa dang /_myangs pa'i bcud legs par 'ju ba'i 'tshag tu 
[\[154b.5\]]mi 'gyur ba dang /_lto srin bu skyes pa dang /_mdze mang po'i gzhir 'gyur ba/_nad mang bar byed pa yin/_mi 'phrod pa'i 'du shes kyang mi 'thob ste/_ngas kha zas ni bu'i sha dang /_sman bzhin du bshad la/_blo gros chen po 'phags pa ma yin pa'i skye bos bsnyen pa/_
[\[154b.6\]]'phags pa'i skye bos rnam par spangs pa/_nyes pa du ma thob par byed pa/_yon tan du mas rnam par spangs pa/_drang srong ma yin pa'i zas mi bsod pa mi rung ba'i zas/_sha dang khrag rnams ji ltar slob ma rnams la gnang bar bya/_blo gros chen po/_ngas 
[\[154b.7\]]ni 'phags pa'i skye bos rnam par ma spangs pa/_yon tan mang po 'thob par byed pa/_nyes pa mang po rnam par spangs pa/_sngon gyi drang srong gi kha zas bsod pa/_'bras dang /_nas dang /_gro dang /_sran ma sde'u dang /_bal sran dang /_
[\[155a\]]
[\[155a.1\]]sran chung la sogs pa dang /_mar dang /_'bru mar dang /_sbrang rtsi dang /_hwags dang /_bu ram dang /_kha 'da' dang /_sha kha ra la sogs pa'i zas rnams 'os shing brtags pa yin zhes gnang na/_blo gros chen po ma 'ongs pa'i dus na/_skyes bu blun po 
[\[155a.2\]]'dul ba la rnam par rtog pa/_rnam pa mang po smra ba sha zan gyi rigs kyi bag chags kyis bsgos pa ro la sred pa la shin tu chags pa/_kha cig ni 'di bsod pa'i kha zas yin par 'dzin te/_blo gros chen po sngon gyi rgyal ba la bya ba byas pa/_dge ba'i rtsa ba bskyed pa/_dad 
[\[155a.3\]]pa can rnam par rtog pa mi mnga' ba/_shAkya'i rigs kyi bu/_mi'i rigs kyi bu dang /_rigs kyi bu mo lus dang /_srog dang /_longs spyod la ma chags pa/_ro la ma zhen pa/_ro la mi brkam pa/_snying rje can/_'byung po thams cad bdag bzhin du red par 'dod pa/_sems 
[\[155a.4\]]can thams cad la bu gcig bzhin du sdug par lta ba'i byang chub sems dpa' sems dpa' chen po rnams ni de snyam du 'dzin par bshad do/_/blo gros chen po sngon 'das pa'i dus na/_rgyal po seng ge 'bangs [{]bzangs [,]bzang [}]zhes bya ba zhig byung ste/_de zas su sha zos zhing ma 'os par 
[\[155a.5\]]bsten pas ro la sred cing chags pa la 'dun pa'i phyir mi'i sha'ang zos par gyur nas/_de'i phyir mdza' bo dang /_blon po dang /_gnyen dang /_gnyen 'dab kyi skye bo'i tshogs kyis kyang spangs par gyur na/_/grong khyer ba dang /_yul gyi 'gro ba rnams kyis lta ci smos te/_
[\[155a.6\]]bdag gi srid dang yul yongs su btang ba'i phyir rab tu nyon mongs par gyur to/_/blo gros chen po dbang pos kyang sngon lha'i dbang po thob par gyur nas sha za ba'i bag chags kyi nyes pas khra'i gzugs su byas nas las kun pa bya thi ba'i gzugs dang cha byad 'chang ba shin tu gtses 
[\[155a.7\]]par gyur te/_rgyal po zhi ldan nyes pa med pa 'byung po la snying brtse ba can nyid kyang srang la btab cing sdug bsngal chen po thob par byas so/_/blo gros chen po de ltar tshe du mar goms shing lha'i dbang po brgya byin du gyur kyang bdag dang gzhan la nyes pa 'thob par byed par 'gyur na 
[\[155b\]]
[\[155b.1\]]gzhan dag lta ci smos/_blo gros chen po mi'i dbang por gyur pa gzhan rnams kyang rta shugs chen pos khyer nas 'brog dgon pa na 'khyam 'khyam pa las srog gi rim gro'i phyir seng ge mo dang 'tshogs par gyur te/_bu dag kyang skyes par gyur to/_/seng ge dang 'grogs pa'i 
[\[155b.2\]]rgyus rgyal po'i bu rkang bkra la sogs pa'ang sngon gyi tshe rabs la sha za ba'i nyes pa'i bag chags kyis mi'i dbang por gyur kyang sha za bar gyur to/_/blo gros chen po tshe 'di nyid la'ang khyim bdun pa'i grong na sha la shin tu brkam zhing mi 'os par bsten na/_mi sha za ba'i phra men pha 
[\[155b.3\]]dang /_phra men ma ma rungs pa dag tu skye'o/_/blo gros chen po de dag tshe rjes nas kyang sha'i ro la chags pa de nyid kyis seng ge dang /_stag dang /_gzig dang /_spyang ki dang /_ta rak+Sha dang /_byi la dang /_wa dang /_'ug pa sha mang po za ba'i skye gnas dang /_sha mang du za ba'i 
[\[155b.4\]]srin po la sogs pa shin tu gtum pa'i skye gnas su yang ltung bar byed do/_/der lhung ba rnams mi'i skye gnas kyang 'thob par dka' na mya ngan las 'das pa lta ci smos te/_blo gros chen po sha za ba'i nyes pa yang de dag la sogs pa yin na/_shin tu bsnyen pa rnams lta la 
[\[155b.5\]]los kyang skye mod/_phyir bzlog pas na yon tan shin tu mang na/_blo gros chen po byis pa so so'i skye bo rnams kyis ni yon tan dang /_nyes pa 'di dag dang /_gzhan yang khong du mi chud do/_/blo gros chen po yon tan dang nyes pa 'di dag la sogs pa mthong ba'i phyir 
[\[155b.6\]]byang chub sems dpa' snying brtse ba'i bdag nyid can gyis sha thams cad mi bza' bar bshad do/_/blo gros chen po gal te ji ltar yang su'ang sha mi za na ni de'i phyir srog chags rnams kyang gsod par mi 'gyur na/_blo gros chen po srog chags nyes pa med par rin gyi phyir bsad pa ni 
[\[155b.7\]]phal che'i de las gzhan gyi phyir ni nyung ngo /_/blo gros chen po ro la sred pa ni shin tu mi bzad pa yin te/_de la shin tu bsnyen pas mi'i sha dag kyang mis bza' bar gyur na/[ {]ri dgas [,]ri dwags [}]dang /_phyugs dang /_bya dang /_srog chags las byung ba'i sha de dag lta ci smos/_blo gros chen 
[\[156a\]]
[\[156a.1\]]po sha'i ro la sred pas gzir ba rnams kyis rgya dang 'khrul 'khor 'di dag de lta de ltar bca' ste de dag gis ni bya ba dang /_shan pa dang /_nya pa la sogs pas nam mkha' la rgyu ba dang /_sa la 'gro ba dang /_chu la rgyu ba'i srog chags nyes pa med pa rnams rnam 
[\[156a.2\]]pa du mas gsod par byed do/_/blo gros chen po 'on kyang rngon par gyur pa'i sems gtum pa can srin po ltar snying rje med pa rnams ni srog chags su 'du shes pas gsod cing za yang snying rje nam yang mi skye'o/_/blo gros chen po gang nye bar bzung ste nyan thos rnams la gnang bar 
[\[156a.3\]]bya ba ma byas pa dang /_byed du ma bcug pa dang /_ma brtags pa zhes bya ba'i sha yang rung ba med na/_blo gros chen po ma 'ongs pa'i dus na nga nyid kyi bstan pa la rab tu byung zhing shAkya'i sras kyi yin no zhes khas len pa ngur smrig gi rgyal mtshan thogs pa/_skyes bu glen pa 
[\[156a.4\]]log pa'i rtog ges sems nyams par gyur pa/_'dul ba la rnam pa mang por rnam par rtog pa/_smra ba'i 'jig tshogs la lta ba rgyas pa/_ro'i sred pa la chags pa rnams sha za ba'i gtan tshigs su snang ba/_de dang de dag ston te/_nga la yang yang dag 
[\[156a.5\]]pa ma yin par skur pa 'debs par sems so/_/don byung ba'i gleng gzhi de dang de dag la brtags nas smra ste/_don byung ba 'di ni gleng gzhi las bcom ldan 'das kyis sha'i zas gnang ste rung ba'ang ma yin/_kha zas bsod par yang gsungs te/_de bzhin 
[\[156a.6\]]gshegs pa nyid kyis kyang gsol ce'o zhes zer ro/_/blo gros chen po mdo gang las bsnyen par gnang ba med de/_zas bsod pa'i nang du'ang rung bar ma bshad do/_/blo gros chen po gal te ngas gnang bar bya bar 'dod dam/_nga'i nyan thos rnams kyis 
[\[156a.7\]]bsnyen par rung ba zhig yin na ni/_byams pas gnas pa'i rnal 'byor can dur khrod pa rnams dang /_theg pa chen po la yang dag par zhugs pa'i rigs kyi bu dang /_rigs kyi bu mo rnams la sems can thams cad bu gcig bzhin du 'du shes bsgom pa'i phyir sha thams 
[\[156b\]]
[\[156b.1\]]cad za ba gcod par yang byas so/_/blo gros chen po ngas ni rigs kyi bu dang rigs kyi bu mo chos 'dod pa theg pa thams cad la rab tu zhugs pa rnams dang /_dur khrod pa byams pa la gnas pa dgon pa pa rnal 'byor la spyod pa rnams kyi rnal 'byor thams cad sgrub pa dang /_
[\[156b.2\]]sems can thams cad bu bzhin du 'du shes bsgom pa'i phyir/_sha thams cad gcod par yang byas so/_/bstan pa brjod pa de dang de la bslab pa'i gzhi rim pas bca' ba skas kyi gdang bu bre ba'i tshul du rnam gsum bcas nas de'i ched du byas pa rnams kyang bkag 
[\[156b.3\]]ste de'i phyir rang bzhin gyis shi ba bcu'i sha ni ma bkag mod kyi/_'dir ni thams cad kyi thams cad du kun thabs med par ril gyis bkag ste/_de ltar blo gros chen po/_ngas sha'i zas ni su la'ang ma gnang /_mi gnang /_gnang bar mi 'gyur te/_blo 
[\[156b.4\]]gros chen po rab tu byung ba rnams la sha'i zas ni mi rung bar bshad do/_/blo gros chen po gang yang nga la de bzhin gshegs pas kyang gsol to zhes skur pa 'debs par sems pa de yang blo gros chen po skyes bu blun po rang gi las kyi nyes pa'i sgrib pa la gnas pa de dag la yun 
[\[156b.5\]]ring por don med pa dang /_gnod pa dang /_mi bde ba sgrub par 'gyur ro/_/blo gros chen po nga'i 'phags pa nyan thos rnams ni kha zas tha mal pa'ang mi za na sha dang khrag gi zas mi rung ba lta ci smos/_blo gros chen po nga'i nyan thos dang /_rang sangs rgyas dang /_byang chub 
[\[156b.6\]]sems dpa' rnams ni chos kyi zas za ste/_zang zing gi zas ni ma yin na/_de bzhin gshegs pa rnams lta ci smos/_blo gros chen po de bzhin gshegs pa rnams ni chos kyi sku/_chos kyi zas kyis gnas pa yin te/_zang zing gi sku ma yin/_zang zing gi zas thams 
[\[156b.7\]]cad kyis gnas pa ma yin te/_srid pa dang srid pa'i yo byad la sred pas tshol ba'i bag chags thams cad spangs shing nyon mongs pa'i nyes pa'i bag chags thams cad med pa/_sems dang shes rab shin tu rnam par grol ba/_thams cad mkhyen pa/_thams 
[\[157a\]]
[\[157a.1\]]cad gzigs pa/_sems can thams cad la bu gcig pa dang mtshungs par gzigs shing thugs rje chen po dang ldan pa'o/_/de ltar blo gros chen po nga ni sems can thams cad la bu gcig bzhin gyi 'du shes dang ldan pa yin na/_ji ltar bdag gi 
[\[157a.2\]]bu'i sha bza' bar nyan thos rnams la gnang bar bya/_rang gis bza' ba lta ci smos te/_ngas nyan thos rnams la gnang ba dang /_bdag nyid kyis zos so zhes bya ba 'di ni blo gros chen po gnas med do/_/de la 'di skad ces bya ste/_byang chub sems dpa' 
[\[157a.3\]]sems chen gyis/_/chang dang sha dang sgog btsong dag_/bza' zhing btung bar mi bgyi ba/_/rgyal ba khyu mchog bshad du gsol/_/dri nga 'phags pa min pas bsnyen/_/mi snyan par yang byed pa ste/_/sha ni gcan gzan rnams kyi zas/_/bzar mi rung 
[\[157a.4\]]bar thub chen gsungs/_/zos na nyes pa gang yin dang /_/ma zos pa yi yon tan dag_/sha za de la gang yod pa/_/blo gros chen pos shes par gyis/_/'khrul ba dang ni gnyen bshes dang /_/khu chu khrag las byung ba'i phyir/_/'byung po rnams ni 
[\[157a.5\]]dngang 'gyur bas/_/rnal 'byor can gyis sha mi bza'/_/sha rnams dang ni sgog btsong dag_/chang dag rnam pa sna tshogs dang /_/ke'u dang sgog skya de bzhin te/_/rnal 'byor can gyis rtag tu spang /_/'bru mar gyis kyang byug pa spang /_/khri la rten 
[\[157a.6\]]'cha'i sems can rnams/_/bu ga bu gar 'jig 'gyur phyir/_/khri la nyal bar mi bya'o/_/zas las dregs pa skye bar 'gyur/_/rtog pa dregs las byung ba ste/_/rtog pas 'dod chags rab tu bskyed/_/de yi phyir na bzar mi bya/_/rtog pa las ni 'dod 
[\[157a.7\]]chags bskyed/_/'dod chags kyis ni sems rmongs byed/_/rmongs pas 'du bar rab tu 'gyur/_/skye ste 'grol bar mi 'gyur ro/_/khe yi phyir ni sems can gsod/_/sha yi phyir ni nor sbyin byed/_/de dag gnyis ka sdig las can/_/'o dod 'bod la sogs 
[\[157b\]]
[\[157b.1\]]par btso/_/gang gis thub pa'i tshig 'das te/_/bsam pa ngan pa sha za na/_/'jig rten gnyis ni gzhig pa'i phyir/_/shAkya'i bstan las brtul zhugs blangs/_/shin tu mi bzad dmyal bar yang /_/sdig gi las can de dag 'dong /_/ma rungs 'o dod 'bod 
[\[157b.2\]]sogs su/_/sha za de dag btso bar 'gyur/_/rnam gsum dag pa'i sha rnams ni/_/ma brtags pa dang ma bslangs dang /_/ma bskul ba yang yod med pas/_/de bas sha ni mi bza'o/_/rnal 'byor can gyis sha mi bza'/_/nga dang sangs rgyas dag gis 
[\[157b.3\]]bshad/_/sems can gcig la gcig za ba/_/sha zan dag gi rigs su skye/_/dri mi zhim zhing smad pa dang /_/smyon pa rnams su skye bar 'gyur/_/gdol pa sme sha can rigs dang /_/btso blag mkhan du yang yang skye/_/phra men rigs kyi skye gnas dang /_/sha 
[\[157b.4\]]za'i rigs su skye bar 'gyur/_/mi yi tha ma de dag ni/_/srin dang byi la'i mngal du skye/_/glang po'i rtsal dang sprin chen dang /_/mya ngan 'das dang sor phreng dang /_/lang kar gshegs pa'i mdo las kyang /_/ngas ni sha yang rnam par smad/_/sangs rgyas byang 
[\[157b.5\]]chub sems dpa' dang /_/nyan thos rnams kyis smad pa la/_/ngo mi tsha bar za ba ni/_/rtag tu smyon par skye bar 'gyur/_/sha la sogs pa spangs pa'i phyir/_/bram ze'i rigs sam rnal 'byor can/_/shes rab can dang nor ldan par/_/de dag rnams ni skye bar 'gyur/_/
[\[157b.6\]]mthong dang thos dang dogs pa yis/_/sha rnams thams cad rnam par smad/_/sha zan rigs su skyes pa yi/_/rtog ge pa rnams mi shes so/_/ji ltar 'dod chags thar pa las/_/bar chad byed par 'gyur ba bzhin/_/de ltar sha dang chang la sogs/_/bar chad 
[\[157b.7\]]byed par 'gyur ba'o/_/ma 'ongs pa yi dus na ni/_/sha za gti mug smra ba dag_/sha ni sdig med rung ba'o zhes/_/sangs rgyas kyis ni bshad ces zer/_/zas la sman dang 'dra ba dang /_/bu yi sha dang mtshungs pa yang /_/ran pa dang ni mi 'phrod par/_/rnal 'byor 
[\[158a\]]
[\[158a.1\]]can gyis zas la spyod/_/seng ge dag dang stag rnams dang /_/wa la sogs dang 'grogs bya ba/_/ngas ni byams pas gnas pa la/_/rtag par rnam pa kun tu smad/_/thar pa'i chos dang 'gal ba'i phyir/_/mi rnams dngang bar 'gyur ba'i sha/_/de phyir 
[\[158a.2\]]bza' bar mi bya ste/_/'di ni 'phags pa'i rgyal mtshan no/_/lang kar gshegs pa sangs rgyas thams cad kyi gsung rab kyi snying po las sha mi za ba'i le'u ste bdun pa'o//_//de nas bcom ldan 'das kyis byang chub sems dpa' blo gros chen po la bka' stsal pa/_gang 
[\[158a.3\]]'das pa dang /_ma byon pa dang /_da ltar byung ba'i sangs rgyas bcom ldan 'das rnams kyis bshad pa dang /_'chad pa dang /_'chad par 'gyur ba dang /_da ngas kyang chos smra ba rnams yongs su gzung ba'i phyir bshad kyis/_lang kar gshegs pa'i sngags kyi tshig khyod 
[\[158a.4\]]kyis zung shig_/'di lta ste/_tud Te tud Te/_bud Te bud Te/_pad Te pad Te/_kad Te kad Te/_a ma le/_a ma le/_bi ma le/_bi ma le/_ni me ni me/_hi me hi me/_ba me ba me/_ka le ka le/_ka la ka le/_ad Te/_mad Te/_bad Te/_tud Te/_rnyad Te/_spud Te/_kad Te/_lad Te/_
[\[158a.5\]]pad Te/_hi me hi me/_di me di me/_tsa le tsa le/_pa tse pa tse/_b+han de b+han de/_an tshe man tse/_Tu DA re/_d+hu DA re/_pa DA re/_ag ke_/ag ke_/mag ke_/mag ke_/tsag kre/_tsag kre/_di me di me/_hi me hi me/_Tu Tu Tu Tu/_Thu Thu Thu Thu/_Du Du Du Du/_T+Tu T+Tu T+Tu T+Tu/_swA hA/_
[\[158a.6\]]blo gros chen po lang kar gshegs pa'i mdo'i sngags kyi tshig ni 'di dag yin no/_/rigs kyi bu'am/_rigs kyi bu mo gang la la sngags kyi tshig 'di dag 'dzin pa dang /_'chang ba dang /_klog pa dang /_kun chub par byed par 'gyur ba de las sus kyang skabs mi rnyed de/_
[\[158a.7\]]lha'am/_lha mo'am/_klu'am/_klu mo'am/_gnod sbyin nam/_gnod sbyin mo'am/_lha ma yin nam/_lha ma yin mo'am/_nam mkha' lding ngam/_nam mkha' lding mo'am/_mi'am ci'am/_mi'am ci mo'am/_lto 'phye chen po'am/_lto 'phye chen po mo'am/_dri za'am/_dri 
[\[158b\]]
[\[158b.1\]]za mo'am/_'byung po'am/_'byung po mo'am/_grul bum mam/_grul bum mo'am/_sha za'am/_sha za mo'am/_gnon po'am/_gnon mo'am/_brjed byed dam/_brjed byed mo'am/_srin po'am/_srin mo'am/_phra men pha'am/_phra men ma'am/_mdangs 'phrog pho'am/_mdangs 
[\[158b.2\]]'phrog mo'am/_lus srul po'am/_lus srul mo'am/_mi'am/_mi ma yin pa de dag thams cad kyis kyang de la glags mi rnyed de/_gal te gdon drag po zhig byung na de la brgya rtsa brgyad du bsngags pas ngu 'bod cing phyogs gcig tu blta ste 'gro bar 'gyur ro/_/blo gros chen po 
[\[158b.3\]]yang sngags kyi tshig gzhan dag kyang bshad par bya'o/_/'di lta ste/_pad me/_pad ma/_de be/_he ne hi na hi ne/_tsu le tsu lA tsu le/_hu le hu la hu le/_yu le yu la yu le/_pa le pa la pa le/_mun tse/_tshin d+he/_b+hin d+he/_b+han tshe/_marde pra marde di na ka re swA hA/_blo gros chen po 
[\[158b.4\]]rigs kyi bu'am/_rigs kyi bu mo gang la la sngags kyi tshig 'di dag 'dzin pa dang /_'chang ba dang /_klog pa dang /_kun chub par byed na/_lha'am/_lha mo'am/_klu'am/_klu mo'am/_gnod sbyin nam/_gnod sbyin mo'am/_lha ma yin nam/_lha ma yin mo'am/_
[\[158b.5\]]nam mkha' lding ngam/_nam mkha' lding mo'am/_mi'am ci'am/_mi'am ci mo'am/_lto 'phye chen po'am/_lto 'phye chen mo'am/_dri za'am/_dri za mo'am/_'byung po'am/_'byung mo'am/_grul bum mam/_grul bum mo'am/_sha za'am/_sha za mo'am/_
[\[158b.6\]]gnon po'am/_gnon mo'am/_brjed byed dam/_brjed byed mo'am/_srin po'am/_srin mo'am/_phra men pha'am/_phra men ma'am/_mdangs 'phrog pha'am/_mdangs 'phrog ma'am/_lus srul po'am/_lus srul mo'am/_mi'am mi ma yin pa de dag 
[\[158b.7\]]thams cad kyis kyang glags mi rnyed do/_/gang sngags kyi tshig 'di dag klog par byed pa des lang kar gshegs pa'i mdo thams cad bklags par 'gyur ro/_/sngags kyi tshig 'di dag ni bcom ldan 'das kyis srin po rnams bzlog pa'i phyir gsungs so//_//
[\[159a\]]
[\[159a.1\]]'phags pa lang kar gshegs pa bam po brgyad pa/_de nas bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/'jig rten 'di ni skye 'jig bral/_/nam mkha'i me tog rab tu 'dra/_/khyod kyi 
[\[159a.2\]]shes rab thugs rje yis/_/yod dang med par ma dmigs so/_/'jig rten rtag dang chad spangs pa/_/khor zug rmi lam 'dra ba ste/_/khyod kyi shes rab thugs rje yis/_/yod dang med par ma dmigs so/_/chos rnams thams cad sgyu ma bzhin/_/sems dang rnam par 
[\[159a.3\]]shes pa spangs/_/khyod kyi shes rab thugs rje yis/_/khyod kyis yod dang med ma dmigs/_/chos dang gang zag bdag med dang /_/khyod kyi nyon mongs shes bya'i rnams/_/khyod kyi shes rab thugs rje dang /_/mtshan ma med pas rtag tu dag_/mya ngan mi 'da' 'da' 
[\[159a.4\]]la min/_/khyod la mya ngan 'da' mi gnas/_/blo dang rig par bgyi dang bral/_/yod dang med pa'i phyogs kyang spangs/_/de ltar skye 'jig spangs pa yi/_/thub pa zhi ba sus mthong ba/_/de dag 'di dang slad mar yang /_/chags med nyer len med par 'gyur/_/sems 
[\[159a.5\]]slu ba yi smig rgyu ba/_/ji ltar dpyid ka g.yo ba na/_/[{]ri dgas [,]ri dwags [}]rnams ni chur 'dzin te/_/de la dngos po yod pa min/_/de bzhin rnam shes sa bon yang /_/lta ba'i yul la rab tu g.yo/_/byis pa rnams ni skye bar 'dzin/_/rab rib can gyi rab rib bzhin/_/bsam 
[\[159a.6\]]gtan bsam bya bsam gtan pa/_/spong dang bden pa mthong ba dang /_/de dag rtog pa tsam yin par/_/gang gis rtogs pa de 'grol lo/_/chos 'di dag ni snying po med/_/rlom sems las ni byung ba yin/_/gang gis stong zhes snyems pa yi/_/snyems pa de yang stong 
[\[159a.7\]]pa'o/_/phung po rnam par shes dang lnga/_/chu la shing gi grib ma bzhin/_/snang ba sgyu ma rmi lam 'dra/_/rnam par rig par ma rtog shig_/sgyu ma ro langs 'khrul 'khor dang /_/rmi lam glog dang sprin lta bur/_/nam yang rgyud gsum rnam 'chad par/_/skye bos mthong na rnam 
[\[159b\]]
[\[159b.1\]]par 'thar/_/tshul bzhin ma yin rnam rtog pas/_/sna tshogs rnam pa brgyad dam dgur/_/rnam par shes pa 'jug 'gyur te/_/ji ltar rgya mtsho'i rlabs bzhin no/_/rtag tu bag chags dag gis bskyed/_/rtsa ba zug cing gnas kyang brtan/_/spyod yul dag tu sems 
[\[159b.2\]]'khyam ste/_/khab long gis ni lcags bzhin no/_/sems can kun la gnas pa ste/_/rigs kyi sa ni rtog pa spangs/_/shes rab shes bya rnam spangs shing /_/byed las grol na rnam par ldog_/sa bcu las ni rnam byung ba/_/sgyu ma lta bu'i ting 'dzin dang /_/'du 
[\[159b.3\]]shes rnam shes spangs pa yi/_/sems kyi rgyal po blta bar bya/_/sems ni nam zhig gyur pa na/_/pad mo 'dra ba'i gzhal med khang /_/sgyu ma'i spyod yul 'byung ba na/_/de yi tshe na ther zug gnas/_/de na gnas par gyur nas ni/_/lhun gyis grub pa'i spyod rig 
[\[159b.4\]]pas/_/sna tshogs gzugs kyi nor bu bzhin/_/sems can kun gyi don byed do/_/rnam par rtog las gud na ni/_/'dus byas 'dus ma byas med na/_/mo sham rmi lam bu bzhin no/_/byis pa phyogs bslad 'dzin par byed/_/rang bzhin med dang mi skye dang /_/gang 
[\[159b.5\]]zag dang ni phung po'i rgyud/_/rkyen dang khams dang shes bya dang /_/stong pa srid dang mi srid rnams/_/ngas ni thabs su bshad pa ste/_/nga ni mtshan nyid mi 'chad na/_/mtshan gyi gzhi dang mtshan nyid du/_/byis pa rnams ni dngos por 'dzin/_/thams cad mkhyen 
[\[159b.6\]]kyang thams cad mkhyen pa min/_/thams cad kyi yang dbus la thams cad med/_/byis pa 'jig rten sangs rgyas 'di zhes rtog_/shes par mi byed ston par yang mi byed/_/btags pa 'di ni ming tsam ste/_/mtshan nyid kyis ni med pa'o/_/gang la de ni rnam 
[\[159b.7\]]brtag pa'i/_/phung po skra shad 'dzings pa 'dra/_/med las 'byung ba [{]chung zad [,]cung zad [}]med/_/rkyen rnams kyis ni 'jig mi 'gyur/_/nam mkha'i me tog mo sham bu/_/de ltar 'dus byas nam mthong ba/_/de tshe gzung dang 'dzin pa ni/_/nor bar mthong nas ldog par 'gyur/_/
[\[160a\]]
[\[160a.1\]]mtshan nyid dang ni bya ba dang /_/dngos por mya ngan nga mi 'das/_/rnam rtog rnam shes bzlog pa na/_/nga ni mya ngan 'das pa'o/_/ji ltar chu chen zad pa'i tshe/_/rlabs rnams 'byung bar mi 'gyur ba/_/de bzhin 'gags par gyur na ni/_/rnam shes 
[\[160a.2\]]sna tshogs mi 'byung ngo /_/stong pa ngo bo nyid med pa/_/sgyu ma bzhin du ma skyes rnams/_/yod dang med pa ma yin te/_/dngos po 'di dag rmi lam bzhin/_/nga ni rang bzhin gcig 'chad pa/_/rtog ge mtshan ma rigs spangs pa/_/'phags pa'i lha yi spyod yul te/_/
[\[160a.3\]]rang bzhin rnam gnyis spangs pa'o/_/'dzin pa med cing gzung ba med/_/thar pa med cing 'ching ba med/_/sgyu ma dang ni smig rgyu 'dra/_/rmi lam rab rib ji bzhin du/_/gang tshe yang dag don 'dod pa/_/rnam par mi rtog chags med pas/_/mthong ba de la rnal 'byor zhugs/_/
[\[160a.4\]]the tsom med par nga yang mthong /_/de la rnam rig gang yang med/_/ji ltar nam mkha'i smig rgyu bzhin/_/chos rnams de ltar shes na ni/_/ci yang shes pa med pa'o/_/khams rnams rab tu 'khrugs pa'i phyir/_/srin bu me khyer lta bu dag_/med kyang myos la sna tshogs snang /_/
[\[160a.5\]]de bzhin 'jig rten rang bzhin ni/_/rtswa dang shing dang gyo mo las/_/sgyu ma rnam par mdzes gyur kyang /_/sgyu ma de ni med pa ste/_/chos kyi rang bzhin de bzhin no/_/rkyen rnams yod dang med pa las/_/chos rnams 'byung ba med pa ste/_/khams gsum na ni nor ba yi/_/de phyir sna 
[\[160a.6\]]tshogs snang bar 'gyur/_/'jig rten rmi lam ngo bo nyid mtshungs te/_/de na sna tshogs kyi yang gzugs rnams snang /_/reg dang longs spyod lus kyi mthar 'gro dang /_/'jig rten gtso dang byed pa rnams mtshungs so/_/sems 'di khams gsum skye gnas gyur pa yin/_/sems 
[\[160a.7\]]'khrul 'di dang pha rol snang ba'o/_/'jig rten med phyir de la brtag mi bya/_/'jig rten de 'dra'i rang bzhin rtogs nas ni/_/mi gtsang gnas kyi tha mar phyin par 'gyur/_/byis pa rnams ni gti mug phyir/_/'byung ba dang ni 'jig pa mthong /_/shes rab ldan pa rnams dag ni/_/
[\[160b\]]
[\[160b.1\]]'byung ba 'jig pa mthong ba med/_/lha yi pho brang 'og min no/_/sdig pa thams cad rnam spangs par/_/rtag tu rnam par mi rtog ldan/_/sems dang sems las byung ba spangs/_/stobs dang mngon shes dbang thob pa/_/de dag ting 'dzin dbang rnyed nas/_/rdzogs pa'i sangs rgyas 
[\[160b.2\]]der 'tshang rgya/_/sprul pa rnams ni 'dir 'tshang rgya/_/sangs rgyas rnams kyi sprul pa dag_/bye ba dpag med 'byung bar 'gyur/_/byis pa kun ni de dag las/_/brag ca 'dra chos bsam yas nyon/_/thog ma dbus dang mtha' las grol/_/dngos po dang ni dngos med spangs/_/khyab pa 
[\[160b.3\]]mi g.yo dag pa ste/_/sna tshogs med la sna tshogs 'byung /_/rnam par rig pa'i rigs kyis g.yogs/_/lus can kun la gnas pa ste/_/sgyu ma nor ba yod mod kyi/_/sgyu ma nor ba'i rgyu ma yin/_/'jig rten dag na sems slu ba/_/cung zad tsam ni gang yod pa/_/rang bzhin gnyis 
[\[160b.4\]]dang 'brel ba ste/_/kun gzhi rnam par shes pas sprul/_/rnam rig tsam gyi lta shwa dang /_/gang zag chos su spyod par yang /_/'jig rten de ltar rnam bsgoms nas/_/nam zhig shin tu gyur pa na/_/de tshe nga yi bu yin te/_/rdzogs pa'i chos rnams rab ston pa/_/drod dang 
[\[160b.5\]]gsher dang sra g.yo bar/_/chos rnams byis pas rnam par brtags/_/yang dag ma yin sgro btags te/_/mtshan nyid med cing mtshan gzhi med/_/rgyun rnams kyi ni lus 'di la/_/'di ni rdzas brgyad gzugs yin te/_/lus kyi dbyibs dang dbang por ni/_/byis pa nor ba 
[\[160b.6\]]rnams rtog go/_/rgyu dang rkyen rnams tshogs pa las/_/byis pa 'byung bar rtog par byed/_/tshul 'di dag ni mi shes pas/_/srid pa gsum gyi gnas na 'khyam/_/dngos po thams cad rang bzhin med pa ste/_/rtog pa me yi tshig yin de yang med/_/srid pa rmi lam sprul bzhin 
[\[160b.7\]]brtags byas nas/_/'khor bar mi bya mya ngan 'das mi bya/_/sna tshogs sa bon zhes bya'i sems/_/sems kyi spyod yul la snang ste/_/snang nas rtog pa gnyis dag gi/_/byis pa rnams ni skye bar rtog_/mi shes pa dang sred dang las/_/sems dang sems las byung gnas te/_/
[\[161a\]]
[\[161a.1\]]gang phyir de las 'byung bas na/_/de ni gzhan gyi dbang du 'dod/_/de dag gang dngos rtog pa ni/_/sems kyi spyod yul nor ba ste/_/rtog pas grub pa ma yin no/_/log par nor ba rnam par brtags/_/rkyen rnams dang ni 'brel pa las/_/lus can rnams 
[\[161a.2\]]kyi sems 'byung ngo /_/rkyen rnams las ni rnam grol zhing /_/rang gi mtshan nyid rnam spangs te/_/nam zhig lus la mi gnas na/_/de phyir nga yi spyod yul min/_/ji ltar rgyal po tshong dpon dag_/[{]ri dgas [,]ri dwags [}]'dra ba sna tshogs kyis/_/bu brid khyim na rtser bcug nas/_/
[\[161a.3\]]nags kyi [{]ri dgas [,]ri dwags [}]phrad pa bstan/_/de ltar ngas ni chos rnams kyi/_/gzugs brnyan tsam nyid sna tshogs kyis/_/so so rang rig yang dag mtha'/_/bu rnams la ni nga 'chad do/_/ji ltar rgya mtsho'i rlabs rnams ni/_/rlung gi rkyen gyis byung ba dag_/gar byed rab tu 'jug par 
[\[161a.4\]]'gyur/_/rgyun kyang chad par mi 'gyur ro/_/de bzhin kun gzhi chu bo yang /_/rtag tu yul gyi rkyen gyis byung /_/rnam shes dba' rlabs sna tshogs kyis/_/gar byed rab tu 'dud par 'gyur/_/gzung dang 'dzin pa'i dngos por ni/_/lus can rnams kyi sems 'jug go/_/
[\[161a.5\]]ji ltar byis pas brtags pa ltar/_/snang ba yi ni mtshan nyid med/_/kun gzhi rnam shes dam pa ni/_/rnam par rig ste kun gzhi yang /_/gzung dang 'dzin pa spangs pa'i phyir/_/de bzhin nyid du ngas bshad do/_/phung po rnams la bdag med de/_/srog kyang med cing 
[\[161a.6\]]gang zag med/_/rnam par shes pa skye bar 'gyur/_/rnam par shes ni 'gags par 'gyur/_/ji ltar ri mo mthon dman du/_/snang yang yod pa ma yin pa/_/de bzhin dngos po rnams la yang /_/dngos nyid snang yang yod pa min/_/ji ltar dri za'i grong khyer dang /_/
[\[161a.7\]]ji lta bur ni smig rgyu dag_/de ltar snang ba rtag mthong yang /_/shes rab kyis ni yod ma yin/_/tshad ma dbang po rnam par log_/'bras bu med cing rgyu yang med/_/blo dang rig par bya dang bral/_/mtshan dang mtshan gyi gzhi yang spangs/_/phung por rten cing sangs rgyas pa/_/
[\[161b\]]
[\[161b.1\]]gang na'ang sus kyang ma mthong ste/_/gang na sus gang ma mthong ba/_/de la ji ltar rnam par bsgom/_/rkyen dang gtan tshigs dpe rnams dang /_/dam 'cha' ba dang rgyu rnams kyis/_/rmi lam dri za'i 'khor lo dang /_/smig rgyu nyi ma zla ba dang /_/[{]myi [,]mi [}]gu 'od sogs dpe rnams kyis/_/
[\[161b.2\]]skye ba de dag ngas bzlog go/_/'gro ba rmi lam sgyu ma 'dra/_/stong pa dang ni brtags pa ste/_/'jig rten gsum la mi gnas shing /_/phyi nang du yang de bzhin te/_/srid pa ma skyes mthong bas na/_/mi skye bzod pa 'byung bar 'gyur/_/sgyu ma lta bu'i ting nge 'dzin/_/lus kyang sgyu 
[\[161b.3\]]ma lta bu ste/_/mngon shes dbang dang stobs rnams kyang /_/de yi sems la sna tshogs 'gyur/_/gang gi dngos po ma skyes pa/_/stong pa shin tu rang bzhin med/_/de dag la ni rkyen rnams kyis/_/nor ba skye zhing 'gag par 'gyur/_/phyi rol snang ba'i gzugs can gyis/_/sems 
[\[161b.4\]]dang sems ni snang bar 'gyur/_/ji ltar byis pas brtags pa ltar/_/mthong bar bya ba gzhan med do/_/'brel ba rnams dang sangs rgyas gzugs/_/'byung ba rnams ni 'jig pa dang /_/shin tu bslabs pas rnam rig gis/_/'gro ba sna tshogs byin gyis rlob/_/lus dang gnas 
[\[161b.5\]]dang longs spyod rnams/_/gzung ba rnam rig gsum po ste/_/yid dang 'dzin pa'i rnam rig dang /_/rnam par rtog ni 'dzin pa gsum/_/rnam par rtog dang rnam brtag pa/_/ji srid yi ge'i spyod yul ba/_/rtog can rtog ges nor pa'i phyir/_/de srid yang dag mi mthong ngo /_/gang 
[\[161b.6\]]gi tshe na shes rab kyis/_/dngos po rang bzhin med par shes/_/de yi tshe na rnal 'byor can/_/mtshan med gnas shing ngal yang bso/_/bya gag snag tsas bskus pa la/_/de nyid thi bar mi shes 'dzin/_/mi shes pa yi byis pa dag_/theg pa gsum la'ang de bzhin no/_/'di la 
[\[161b.7\]]nyan thos gang yang med/_/rang rgyal ba dag de bzhin te/_/nyan thos dang ni rang rgyal ba'i/_/gang gzugs 'di dag snang ba ni/_/byang chub sems dpa' snying brtse can/_/de dag sprul pa ston pa'o/_/srid pa gsum ni rnam rig tsam/_/rang bzhin gnyis ni brtags pa ste/_/chos 
[\[162a\]]
[\[162a.1\]]dang gang zag 'phos pa'i phyir/_/de gyur pa ni de bzhin nyid/_/nyi ma zla ba mar me'i 'od/_/de bzhin 'byung ba nor bu rnams/_/rnam par mi rtog shin tu 'byung /_/de bzhin sangs rgyas sangs rgyas nyid/_/ji ltar rab rib can dag gis/_/skra shad log par 'dzings 
[\[162a.2\]]pa ltar/_/de bzhin dngos por rtog pa 'di/_/byis pas log pa rnam par brtags/_/nyon mongs rnam byang dngos po rnams/_/skra shad 'dzings pa lta bu ste/_/gnas dang 'jig dang skye dang bral/_/rtag dang mi rtag spangs pa'o/_/ji ltar la las d+ha tur zos/_/gser lta 
[\[162a.3\]]bur ni 'gro ba mthong /_/de na gser yod ma yin yang /_/sa dag kyang ni gser du snang /_/thog ma med sems sems byung bas/_/de ltar byis pa nyams par byas/_/srid pa sgyu ma smig rgyu skyes/_/yang dag nyid du 'dzin par byed/_/sa bon gcig dang sa bon med/_/mnyam 
[\[162a.4\]]dang shas che sa bon can/_/sa bon kun kyang de bzhin no/_/sna tshogs gyur gyi sems la ltos/_/nam dag pa na sa bon gcig_/shin tu gyur pa sa bon med/_/mi rtog pas na mnyam pa'o/_/shas che bas na tshe rabs 'dres/_/sa bon sna tshogs 'debs pas na/_/de ni 
[\[162a.5\]]sa bon kun ces bya/_/'di la rkyen gyis mi skye ste/_/gang yang 'gag par mi 'gyur ro/_/brtags pa yi ni rkyen rnams nyid/_/skye ba dang ni 'gag par 'gyur/_/srid pa gsum ni btags tsam ste/_/ngo bo nyid kyis dngos po med/_/btags pa dngos po'i ngo bor ni/_/rtog ge 
[\[162a.6\]]pa dag rtog par 'gyur/_/dngos po'i rang bzhin shes 'dod la/_/nor pa dag ni mi rtogs so/_/dngos po'i rang bzhin mi skye ba/_/de ltar mthong nas rnam par 'grol/_/sgyu ma med dang chos mtshungs pas/_/dngos po rnams ni yod brjod bzhin/_/log pa glog ltar mgyogs 
[\[162a.7\]]pas na/_/de phyir sgyu ma lta bur rig_/bskyed pa med cing skyes pa med/_/rkyen rnams kyang ni gang na yang /_/gang yang yod pa ma yin te/_/kha cig gis ni spyod par brjod/_/rkyen gyi skye 'jig 'brel ba ni/_/bzlog par bya ba ma yin te/_/rang bzhin med cing rnam rig med/_/rkyen rnams 
[\[162b\]]
[\[162b.1\]]kyis ni byis pa dag_/gang la rtog pa de bzlog go/_/rang bzhin med cing rnam rig med/_/kun gzhi med cing dngos med na/_/byis pa ngan pa'i rtog ge pa/_/ro dang 'dra bas 'di dag brtags/_/nam zhig 'jig rten sems tsam du/_/rgyal ba'i sras kyis mthong ba na/_/
[\[162b.2\]]de tshe ris su gtogs pa'i lus/_/byis pa'i 'du byed spangs pa ste/_/stobs dang mngon par shes pa dang /_/dbang dang ldan pa rab tu 'thob/_/thams cad gzugs su snang ba yi/_/sems de nam zhig byung ba na/_/'di la sems med gzugs med kyi/_/nor sems 
[\[162b.3\]]thog ma med ces pa/_/de tshe rnal 'byor can gyi rnams/_/shes pas 'gro ba snang med mthong /_/mtshan ma dngos po rnam rig dang /_/gang rig rnam par g.yos pa las/_/nga yi bu rnams 'das nas ni/_/de dag rnam par mi rtog spyod/_/sgyu ma dri za'i grong khyer dang /_/skra 
[\[162b.4\]]shad 'dzings pa'i smig rgyu dag_/med bzhin du ni yod par snang /_/de bzhin dngos po dngos nyid do/_/dngos po thams cad ma skyes te/_/nor ba tsam ni snang bar 'gyur/_/byis pa rtog gnyis dga' ba dang /_/nor pa las ni skyes par rtog_/sna tshogs bag chags las byung ba'i/_/
[\[162b.5\]]skye ba'i char ni gtogs pa'i sems/_/chu bo'i rlabs bzhin shin tu 'byung /_/de chad nas ni mi 'byung ngo /_/rnam pa sna tshogs dmigs pa'i sems/_/sna tshogs la ni 'jug pa bzhin/_/de bzhin nam mkha' rtsig pa la/_/ci yi phyir na 'jug mi 'gyur/_/mtshan ma zhig la dmigs nas ni/_/
[\[162b.6\]]gal te sems ni 'jug 'gyur na/_/sems kyang rkyen gyis bskyed 'gyur te/_/sems tsam du ni mi rung ngo /_/sems kyis su ni sems la gzung /_/rgyu dang bcas pa gang yang med/_/sems kyi chos nyid dag pa ste/_/nam mkha' la ni bag chags med/_/rang gi sems la mngon chags 
[\[162b.7\]]pas/_/sems ni shin tu 'byung bar 'gyur/_/phyi rol snang ba yod med de/_/de yi phyir na sems tsam mo/_/sems ni kun gzhi rnam shes te/_/ngar sems nyid ni yid yin no/_/gang gis yul rnams 'dzin pa ni/_/de ni rnam par shes zhes bya/_/sems ni rtag tu lung ma bstan/_/
[\[163a\]]
[\[163a.1\]]yid ni gnyi gar rgyu ba ste/_/rnam par shes pa 'byung ba yang /_/de ni dge dang mi dge'o/_/lus dang gnas dang longs spyod ni/_/gzung ba'i rnam rig gsum pa'o/_/yid dang 'dzin pa'i rnam rig dang /_/rnam par rtog pa 'dzin pa gsum/_/rnam rig gnyis po spangs 
[\[163a.2\]]pa ni/_/dam pa'i don gyi sgo yin te/_/snang ba med la 'dug na ni/_/theg pa gsum gzhag ga la yod/_/sems tsam dang ni snang med dang /_/sangs rgyas sa dang gnas rnams ni/_/de dag sangs rgyas rnams kyis bshad/_/'chad cing 'chang bar 'gyur ba'o/_/sa bdun dag ni 
[\[163a.3\]]sems yin te/_/snang ba med pa brgyad pa'o/_/'dir ni sa gnyis gnas yin te/_/sa gzhan nga yi rang bzhin no/_/ngag dang so so rang rig pa/_/sa 'di nga yi rang bzhin te/_/dbang phyug chen po'i gnas kyi mchog_/'og min shin tu rnam par mdzes/_/me yi ji lta de bzhin 
[\[163a.4\]]du/_/de yi 'od zer sna tshogs pa/_/yid 'ong zhi ba rab tu 'byung /_/de dag srid gsum sprul par byed/_/srid pa gsum po kha cig sprul/_/kha cig snga nas sprul pa ste/_/der ni theg pa rnams ston pa/_/de ni nga yi rang bzhin sa/_/zhing du 'pho dang rtogs pa la/_/sa rnams kyi 
[\[163a.5\]]ni dus med de/_/sems tsam las kyang 'das nas ni/_/snang med gnas pa'i 'bras bu'o/_/rnam pa sna tshogs yod pa dang /_/med pa dag kyang snang bar 'gyur/_/byis pa 'dzin pas rnam bslad de/_/sna tshogs pa ni phyin ci log_/nam zhig mi rtog ye shes ni/_/dngos po yod 
[\[163a.6\]]par mi rung ngo /_/gang phyir sems ni gzugs min pas/_/de phyir de ni rnam mi rtog_/dbang po rnams ni sgyu ma bzhin/_/yul rnams kyang ni rmi lam 'dra/_/byed dang las dang bya ba 'di/_/rnam pa kun tu yod pa min/_/bsam gtan rnams dang tshad med dang /_/gzugs med pa dang ting 
[\[163a.7\]]'dzin dang /_/'du shes 'gog pa ma lus par/_/sems tsam la ni yod pa min/_/rgyun du zhugs pa'i 'bras bu dang /_/lan cig phyir 'ong 'bras bu dang /_/phyir mi 'ong ba'i 'bras bu dang /_/dgra bcom nyid ni sems nor pa'o/_/byis pa rnams ni 'dus byas la/_/mi rtag skad cig 
[\[163b\]]
[\[163b.1\]]stong par rtog_/sa bon 'bab chu mar me dpes/_/skad cig pa yi don du rtog_/byed pa med cing skad cig pa/_/dben par bya ba spangs pa dang /_/chos rnams kyis ni mi skye ba/_/skad cig don du ngas bshad do/_/yod dang med las skyes par ni/_/khyad par pa dang grangs can shes/_/
[\[163b.2\]]lung du ma bstan thams cad kyang /_/de dag nyid kyis bshad pa'o/_/lung bstan pa ni rnam bzhi ste/_/mgo gcig dang ni dri ba dang /_/rnam par dbye dang gzhag pa rnams/_/mu stegs smra ba bzlog pa'o/_/kun rdzob tu ni thams cad yod/_/dam pa'i don du yod ma yin/_/chos rnams 
[\[163b.3\]]rang bzhin med pa la/_/dam pa'i don du 'dod na ni/_/dmigs pa rang bzhin med pa la/_/de phyir kun rdzob bstan pa yin/_/dngos po brjod pa'i rgyus byung ba/_/gal te rang bzhin yod na ni/_/brjod pa dag las byung ba yi/_/dngos po med ces bya ba med/_/brjod pa 'di na dngos med de/_/
[\[163b.4\]]kun rdzob tu yang yod ma yin/_/phyin ci log ni yod min pas/_/dmigs pa yod pa ma yin no/_/gal te phyin ci log yod na/_/ngo bo nyid med med par 'gyur/_/phyin ci log ni bzhi yi phyir/_/gang dang gang dag dmigs gyur pa/_/de ni rang bzhin med par 'gyur/_/thams cad du yang med pa 
[\[163b.5\]]yin/_/gang 'di sna tshogs snang ba ni/_/gnas ngan len gyis bsgos pa'i sems/_/gzugs su snang ba 'dzin pa ste/_/phyi rol dag ni sems 'khrul ba/_/rtog pa dang ni mi rtog pas/_/rnam rtog rab tu spong 'gyur te/_/mi rtog rnam par rtog pa'i sa/_/stong pa nyid ni yang dag mthong /_/sgyu ma 
[\[163b.6\]]glang po sna tshogs ltar/_/lo ma rnams dang gser bzhin du/_/mi shes pas ni sems bsgos pas/_/de bzhin mi la snang ba mngon/_/'phags pas nor ba mi mthong ste/_/yang dag nyid kyang skabs der min/_/gang phyir skabs der yang dag na/_/nor pa yang dag nyid du 'gyur/_/
[\[163b.7\]]nor ba thams cad spangs nas kyang /_/gal te mtshan ma skyer zin na/_/de nyid de yi nor ba ste/_/rab rib yongs su ma dag bzhin/_/rab rib can rnams bslad pa yis/_/skra shad mthong ba ji bzhin du/_/de bzhin byis pa rnams kyi yang /_/'dzin pa yul la shin tu 'jug_/
[\[164a\]]
[\[164a.1\]]srid gsum 'di ni skra shad 'dra/_/smig rgyu chu ltar nor ba ste/_/rmi lam sgyu ma lta bur ni/_/rnam par bsgoms na grol bar 'gyur/_/rnam par rtog dang rnam brtag dang /_/rnam par rtog pa 'jug pa dang /_/'ching dang bcing bya bcings pa dang /_/drug po 'di dag thar 
[\[164a.2\]]pa'i rgyu/_/sa rnams med cing bden pa med/_/zhing rnams med cing sprul pa med/_/sangs rgyas rnams dang rang sangs rgyas/_/nyan thos rnams kyang brtags pa'o/_/gang zag rgyu dang phung po'i rnams/_/de bzhin rkyen dang rdul phran dang /_/gtso bo dbang phyug byed po rnams/_/
[\[164a.3\]]sems tsam la ni rnam par rtog_/sems ni thams cad thams cad du/_/thams cad lus la 'jug pa ste/_/rnam pa drug gis sna tshogs 'dzin/_/sems kyi rigs ni mtshan nyid med/_/phung po rnams la bdag med de/_/bdag kyang phung po rnams la med/_/de dag brtags 
[\[164a.4\]]pa bzhin du med/_/de dag med pa'ang ma yin no/_/ji ltar byis pas brtags pa bzhin/_/dngos po thams cad yod pa ste/_/de dag mthong bzhin yod na ni/_/thams cad yang dag mthong bar 'gyur/_/dngos po thams cad med pa'i phyir/_/kun nas nyon mongs dag 
[\[164a.5\]]pa med/_/ji ltar mthong bzhin de med de/_/de dag med pa'ang ma yin no/_/kun rtog nor ba'i mtshan ma ste/_/gzhan gyi dbang gi mtshan nyid do/_/mtshan nyid de la ming btags pa/_/de ni rnam brtags mtshan nyid do/_/rkyen dang ming gi brda dag las/_/kun rtog nor 
[\[164a.6\]]ba'i mtshan ma dag_/nam zhig de la mi 'byung na/_/yongs su grub pa'i mtshan nyid do/_/rnam par smin pa'i sangs rgyas dang /_/sprul pa yi ni rgyal ba dang /_/byang chub sems dpa' sems can dang /_/phyogs phyogs kyi ni zhing rnams dang /_/sgyu 'dra'i chos dang 'phrul pa dang /_/
[\[164a.7\]]rgyal ba gang rnams sprul pa dag_/de kun snang ba mtha' yas kyi/_/bde ba can nas byung ba'o/_/gang yang sprul pas bshad pa dang /_/rnam smin skyes pas gang bshad pa/_/mdo sde shin tu rgyas pa'i tshul/_/de yi dgongs pa shes par gyis/_/gang yang rgyal ba'i bus bshad 
[\[164b\]]
[\[164b.1\]]dang /_/gang yang 'dren pa rnams kyis bshad/_/sprul pa dag gis gang bshad pa/_/rnam smin rgyal bas ma yin no/_/chos 'di rnams ni ma skyes pa/_/de dag pa yang ma yin te/_/dri za'i grong khyer sgyu ma dang /_/rmi lam sprul pa rnams dang 'dra/_/sna tshogs sems ni 'jug pa ste/_/
[\[164b.2\]]sems ni rnam par grol bar 'gyur/_/'gog par 'gyur ba'ang sems nyid de/_/sems nyid skye yi gzhan ma yin/_/mi yi sna tshogs brtags pa'i sems/_/don du snang ba mngon pa ste/_/'di ni sems tsam don kyang med/_/rnam par mi rtog grol bar 'gyur/_/thog ma med 
[\[164b.3\]]dus spros pa yis/_/gnas ngan len rnams rab tu bsdus/_/rnam par rtog pa bsgos pas na/_/de phyir log par snang ba 'byung /_/don du snang la rnam shes te/_/ye shes yang dag spyod yul can/_/shin tu gyur pa snang med de/_/de ni 'phags pa'i spyod yul lo/_/don rab 
[\[164b.4\]]'byed pa'i bsam gtan dang /_/byis pa nyer spyod bsam gtan dang /_/de bzhin nyid dmigs bsam gtan pas/_/de bzhin gshegs pa'i bsam gtan dge/_/kun brtags pa yi rang bzhin gyis/_/thams cad chos ni ma skyes pa/_/gzhan gyi dbang la gnas nas ni/_/
[\[164b.5\]]mi yi rnam rtog 'khyam pa yin/_/nam zhig gzhan gyi dbang dag nas/_/rnam par rtog dang bral ba na/_/shin tu gyur pa de bzhin nyid/_/rtog pa spangs par gnas pa'o/_/rnam rtog bden par yod min gyis/_/rnam par rtog pas ma rtog cig_/gzung dang 'dzin pa'i mtshan nyid 
[\[164b.6\]]du/_/nor pa de dag rnam rtog na/_/phyi rol don mthong brtags pa ni/_/kun tu brtags pa'i rang bzhin no/_/de dag thams cad spangs nas ni/_/nam zhig snang ba med gyur na/_/de tshe sangs rgyas lha yi phyag_/zhing rnams kun nas byung ba'i sa/_/de yi mgo la nyug mdzad de/_/
[\[164b.7\]]de bzhin nyid kyi rjes 'gro ltas/_/gang phyir blo yis rab gzhigs na/_/rang bzhin dag ni mi dmigs te/_/de phyir de dag brjod du med/_/ngo bo nyid kyang med par bshad/_/rkyen gyis bskyed pa'i don la ni/_/yod dang med pa yod ma yin/_/rkyen du gtogs pa'i dngos po la/_/
[\[165a\]]
[\[165a.1\]]yod dang med pa gang rtog par/_/mu stegs lta ba can dag ni/_/bstan las ring du gyur par shes/_/dngos po kun gyi smra ba la/_/rtag tu tshe rabs gzhan song tshe/_/phan tshun rnam par rtog pa yis/_/goms shing goms par byed pa'o/_/ming ni brjod par 
[\[165a.2\]]ma byas na/_/'jig rten thams cad rmongs par 'gyur/_/de bas rmongs pa bsal ba'i phyir/_/ming du gdags par bya ba yin/_/ming dang nor ba'i rnam rtog dang /_/rkyen rnams kyis ni bskyed pa yi/_/rnam par rtog pa gsum dag gis/_/byis pa rnams ni dngos por 
[\[165a.3\]]rtog/_/'gags pa med cing ma skyes te/_/rang bzhin gyis ni nam mkha' 'dra/_/dngos po med pa'i rang bzhin gang /_/de dag rnam brtags mtshan nyid do/_/mig yor 'dra zhing sgyu ma bzhin/_/smig rgyu rmi lam mgal me bskor/_/dri za'i grong khyer brag ca 'dra/_/chos de rkyen 
[\[165a.4\]]las byung ma yin/_/de bzhin nyid dang gnyis su med/_/stong pa chos nyid yang dag mtha'/_/rnam par mi rtog bshad pa ni/_/gang de grub pa'i mtshan nyid do/_/lus dang ngag gi spyod yul [{]brdzun[,]rdzun[}]/_/shes rab mi rtog bden pa ste/_/sems ni gnyis kyi mthar lhung 
[\[165a.5\]]bas/_/de phyir shes rab rnam mi rtog_/ji srid sems kyi spyod yul ba/_/yod dang med pa'i mtha' gnyis yin/_/spyod yul spangs par gyur na ni/_/de tshe sems kyang yang dag 'gag_/rkyen las skyes pa'i rang bzhin la/_/rtog pa gang gis rtog byed pa/_/phyi rol 
[\[165a.6\]]don mthong log pa ste/_/don med sems ni 'ba' zhig go/_/rigs pas rnam par gzhigs na ni/_/gzung ba dang ni 'dzin pa 'gag_/ji ltar byis pas brtags pa ltar/_/phyi rol gyi ni don med do/_/bag chags kyis ni dkrugs pa'i sems/_/don du snang ba shin tu 
[\[165a.7\]]'byung /_/rtog pa'i rnam pa gnyis 'gags na/_/yang dag spyod yul ye shes te/_/'phags pa'i spyod yul bsam mi khyab/_/snang ba med par 'byung bar 'gyur/_/ming dang mtshan ma kun rtog ni/_/rang bzhin gnyis kyi mtshan nyid do/_/yang dag ye shes de 
[\[165b\]]
[\[165b.1\]]bzhin nyid/_/yongs su grub pa'i mtshan nyid do/_/pha ma phrad par gyur pa'i phyir/_/kun gzhi yid dang ldan pa ni/_/mar gyi bum pa'i byi ba bzhin/_/khu chu dang ni lhan cig skyes/_/sla gar rman bu 'bras mi sdug_/las kyis rnam pa sna tshogs byas/_/
[\[165b.2\]]las rlung 'byung ba chen po yis/_/shing tog bzhin du 'byung bar 'gyur/_/lnga dang lnga dang lnga nyid dang /_/rma yang dgu po nyid rnams dang /_/so dang sen mo spus g.yogs nas/_/'gul zhing rab tu skyes par 'gyur/_/mi gtsang srin bu skyes ma thag_/mi 
[\[165b.3\]]dag nyal las sad pa bzhin/_/mig ni gzugs las mched par byed/_/rtog pa dag kyang rnam par 'phel/_/mchu gnyis dang ni rkan tshogs las/_/rnam par rtog pas rig nas kyang /_/mi yi tshig gi rnam brtag pa/_/ne co bzhin du 'jug par 'gyur/_/
[\[165b.4\]]mu stegs smra ba bsten pa ste/_/theg pa chen po mi gnas pa/_/de ni sems can bsam bzhin zhugs/_/ngan par lta ba'i gnas med de/_/so so rang rig theg pa ni/_/rtog ge pa yi spyod yul min/_/mgon po 'das pa'i 'og tu ni/_/'dzin par 
[\[165b.5\]]su 'gyur bshad du gsol/_/bde gshegs mya ngan 'das pa'i 'og_/tshul rnams 'dzin par 'gyur ba ste/_/dus dag 'das nas 'byung ba ni/_/blo gros chen po khyod shes byos/_/lho phyogs be da'i yul du ni/_/dge slong dpal ldan cher grags pa/_/
[\[165b.6\]]de ming klu zhes bod pa ste/_/yod dang med pa'i phyogs 'jig pa/_/nga yi theg pa 'jig rten du/_/bla med theg chen rab bshad nas/_/rab tu dga' ba'i sa bsgrubs te/_/bde ba can du de 'gro'o/_/'gro ba kun tu rab 'khor bas/_/srid pa 
[\[165b.7\]]las ni skyo ba'i yid/_/zhi ba zhi lam song nas kyang /_/rnal 'byor sna tshogs dag la brtson/_/rnal 'byor can gyis brtson byas na/_/nyi ma zla ba'i dbyibs dang 'dra/_/'od dang pad mo lta bu dang /_/ri mo nam mkha'i me 'dra 
[\[166a\]]
[\[166a.1\]]mthong /_/mtshan ma sna tshogs de dag ni/_/mu stegs can lam khrid par byed/_/nyan thos dag dang rang rgyal gyi/_/spyod yul du yang ltung bar byed/_/yul la 'dzin pa med pa'i phyir/_/'gog pa med pa ma yin te/_/'phags pa rnams kyi spyod yul ltar/_/de bzhin nyid kyi dngos 
[\[166a.2\]]po yod/_/mkhas pa rnams la snang ba ltar/_/byis pa rnams la mi snang ste/_/ji ltar chos kun ma skyes shing /_/mtshan nyid med par snang ba'o/_/gser min gser ltar snang ba yi/_/ra gan spungs la byis pa rnams/_/gser du ji ltar rtog pa bzhin/_/ngan pa'i rtog ges chos de bzhin/_/rkyen 
[\[166a.3\]]gyis yod dang med pa las/_/gang gi ma byung skye ba dang /_/byung nas kyang ni 'jig ces pa/_/nga yi bstan la de mi gnas/_/yongs su gyur dang dus dang dbyibs/_/'byung ba'i dngos dang dbang po dang /_/bar ma do dag bsdu ba ni/_/gang rtog de dag mkhas ma yin/_/'jig rten rten cing 
[\[166a.4\]]'brel 'byung bar/_/rgyal ba dag ni mi gsung gi/_/'jig rten 'di na rkyen nyid de/_/dri za yi ni grong khyer 'dra/_/'di yod na ni 'di zhes bya/_/'di ni chos kyi brda yin te/_/brda las tha dad gyur pa ni/_/ma skyes 'gag par mi 'gyur ro/_/mig dang chu dang me long dang /_/snod rnams 
[\[166a.5\]]dang ni nor bu la/_/de dag la ni gzugs brnyan snang /_/gzugs brnyan gang na'ang yod pa min/_/ji ltar nam mkhar smig rgyu ba/_/dngos por snang sems de bzhin te/_/rmi lam mo sham bu bzhin te/_/rnam pa sna tshogs gzugs su snang /_/theg chen nga yi theg pa min/_/yi ge med 
[\[166a.6\]]cing sgra yang med/_/bden pa ma yin thar pa min/_/snang med spyod yul ma yin no/_/'on kyang theg chen theg pa ste/_/ting nge 'dzin la dbang byed pa/_/yid kyi lus ni sna tshogs pa/_/dbang gi me tog rnams kyis brgyan/_/dngos po dag ni rkyen rnams dang /_/gcig dang tha dad ma yin te/_/skye ba 
[\[166a.7\]]dag ni mdor bshad de/_/'gog pa dag ni rgyas par ro/_/ma skyes stong pa gcig yin te/_/skyes pa'i stong pa nyid kyang gcig_/ma skyes stong pa mchog yin te/_/skyes pa'i stong pa 'jig par 'gyur/_/stong pa de bzhin nyid dang mtha'/_/mya ngan 'das dang chos kyi dbyings/_/yid kyi 
[\[166b\]]
[\[166b.1\]]lus ni sna tshogs pa/_/rnam grangs dag gis ngas bshad do/_/mdo sde 'dul ba chos mngon pas/_/don gyis ma yin tshig rnams kyis/_/rnam par dag pa gang rtog pa/_/bdag med pa la de mi gnas/_/nga dang sangs rgyas rnams dang ni/_/mu stegs can dag gang gis kyang /_/rkyen gyis yod pa nam 
[\[166b.2\]]bsgrubs na/_/ji lta bur ni yod par 'gyur/_/rkyen rnams kyis ni yod par yang /_/su yis bsgrubs na gang med bsgrubs/_/skye bar smra ba ngan lta bas/_/yod dang med par rnam par rtog_/gang gi ci yang mi skye la/_/ci yang 'gag par mi 'gyur ba/_/'gro ba dben par mthong bas na/_/
[\[166b.3\]]de la yod med nyer mi 'gro/_/snang ba ri bong rwa bzhin te/_/mi rnams kyi ni rnam rtog yod/_/smig rgyu la ni [{]ri dgas [,]ri dwags [}]bzhin/_/gang rnams rtog pa de dag nor/_/rnam rtog mngon par chags pa yis/_/rnam par rtog pa shin tu 'byung /_/skye ba dang ni 'jig las grol/_/snang ba med la rab tu 
[\[166b.4\]]spyod/_/zab yangs rgya che ye shes dang /_/phun sum tshogs pa'i zhing rnams ni/_/rgyal ba'i sras po rnams la bshad/_/nyan thos rnams la mi rtog pa/_/srid gsum mi rtag stong pa ste/_/bdag dang bdag gi rnam spangs dang /_/rgyu med pa yi rnam rtog ni/_/rnam par rtog ces byar mi rung /_/ji lta bur 
[\[166b.5\]]ni smig rgyu la/_/chu med par ni chur 'dzin 'gyur/_/de bzhin snang la byis pa rnams/_/'phags pa rnams ni bye brag tu/_/'phags pa'i lta ba dag pa ste/_/rnam par thar pa gsum las byung /_/rang dang spyi yi mtshan nyid rnams/_/nyan thos rnams la rab tu bshad/_/thams cad chos la 
[\[166b.6\]]ma chags dang /_/gcig pu dben par spyod pa dang /_/ma brtags pa yi 'bras bu ni/_/rang rgyal sras po dag la bshad/_/phyi rol brtags pa'i rang bzhin te/_/gzhan dbang rang gi gzhi las skyes/_/bdag las skyes pa'i 'khrul ma mthong /_/de phyir sems rnams rab tu 'jug_/bcu po pa ni 
[\[166b.7\]]dang po yin/_/dang po pa ni brgyad po yin/_/dgu po yang ni bdun pa ste/_/bdun po pa yang brgyad po yin/_/gnyis po pa ni gsum pa yin/_/bzhi po yang ni lnga po yin/_/gsum po yang ni drug yin te/_/snang med pa la rim ci yod/_/dngos po rnams ni snang med tshe/_/rnal 'byor can la 
[\[167a\]]
[\[167a.1\]]dngos med med/_/dngos dang dngos med mnyam pas ni/_/'phags pa rnams ni 'bras bu skye/_/ji ltar dngos rnams dngos po med/_/ji ltar mnyam pa nyid du byed/_/gang gi tshe na phyi nang gi/_/g.yo ba yi ni sems mi shes/_/de tshe 'jig par byed pa ste/_/sems kyi mnyam pa 
[\[167a.2\]]nyid kyang mnyam/_/thog ma med ldan 'khor ba na/_/byis pa dngos 'dzin gyis g.yogs pa/_/gzer gyis gzer la ji bzhin du/_/brid nas 'dzin pa rnam par bzlog_/de yi rgyu can de la dmigs/_/yid kyi 'jug pa'i gnas yin te/_/sems kyi rgyu yang 'byin par byed/_/rnam 
[\[167a.3\]]par shes kyang de la gnas/_/rnam par smin skyes byin rlabs dang /_/ris dang 'gro ba rnams kyang 'byung /_/rmi lam du ni gang rnyed dang /_/mngon par shes pa rnam bzhi ste/_/gang yang rmi lam rnyed pa dang /_/gang yang sangs rgyas gnang ba dang /_/gang ris 'gro dang rigs kyi rnams/_/
[\[167a.4\]]mngon shes rnam smin skyes de min/_/bag chags kyis ni bsgos pa'i sems/_/dngos por snang ba shin tu 'jug_/byis pas gang tshe mi shes pa/_/de tshe skye bar bshad par bya/_/dngos po mtshan nyid ldan par ni/_/phyi rol ji srid rnam rtog cing /_/rang gi nor pa ma mthong na/_/de srid du ni 
[\[167a.5\]]sems rgyas byed/_/ci yi phyir ni skye brjod la/_/de yi phyir ni snang ba brjod/_/snang ba dag ni snang ba min/_/gang gi ci la ci zhig brjod/_/sems ni rang bzhin dang ba ste/_/rnyog par byed pa yid yin no/_/rnam par shes dang bcas pa'i yid/_/rtag tu bag chags 'debs 
[\[167a.6\]]par byed/_/kun gzhi yis ni 'dor bar byed/_/yid ni 'gro la smon par byed/_/rnam shes yul du snang ba yi/_/nor pa mthong nas rab tu chags/_/nga yi sems ni snang ba ste/_/phyi rol gyi ni don med par/_/nor pa la ni de ltar bsgoms/_/de bzhin nyid kyang dran 
[\[167a.7\]]par gyis/_/bsam gtan pa yi yul dang las/_/sangs rgyas rnams kyi che ba nyid/_/de gsum bsam gyis mi khyab ste/_/rnam shes spyod yul bsam mi khyab/_/ma 'ongs pa dang 'das pa dang /_/nam mkha' gang zag mya ngan 'das/_/kun rdzob tu ni de dag bshad/_/dam pa'i 
[\[167b\]]
[\[167b.1\]]don du yi ge med/_/ris su gtogs dang mu stegs can/_/lta ba gcig la gnas pa ste/_/sems tsam la ni rmongs pas na/_/phyi rol gyi ni dngos la rtog_/rmi lam na ni dbang bskur dang /_/rang rgyal dang ni sangs rgyas dang /_/dgra bcom sangs rgyas mthong na ni/_/byang chub 
[\[167b.2\]]sa bon 'phel ba yin/_/gang na de dag ji lta bur/_/gang las ci yi phyir ba dang /_/sgyu ma'i sems kyi rnam pa zhi/_/yod med phyogs bshad bdag la gsungs/_/sems tsam la ni rmongs pa la/_/sgyu ma bzhin du yod med bshad/_/skye ba dang ni 'jig par ldan/_/mtshan dang 
[\[167b.3\]]mtshan gyi gzhir yang shes/_/yid ces bya ba rnam rtog pa/_/rnam shes lnga dang lhan cig tu/_/gzugs brnyan chu bo'i chu 'dra ba/_/sems kyi sa bon dag las 'byung /_/gang gi tshe na sems dang yid/_/rnam par shes pa mi 'jug pa/_/de yi tshe na yid lus dang /_/sangs rgyas sa yang 
[\[167b.4\]]thob par 'gyur/_/rkyen dang khams dang phung po dang /_/chos rnams kyi ni rang bzhin nyid/_/btags dang sems dang gang zag rnams/_/rmi lam skra shad 'dzings pa 'dra/_/'jig rten rmi lam sgyu ma ltar/_/mthong nas yang dag gnas par gyis/_/de bzhin nyid ni mtshan 
[\[167b.5\]]nyid bral/_/rig pa dang ni gtan tshigs spangs/_/'phags pa'i so so rang rig pa/_/spyod pa rtag tu dran par gyis/_/rigs pa dang ni rgyu rmongs pa'i/_/'jig rten de bzhin nyid la khod/_/spros pa thams cad zhi ba'i phyir/_/shes rab nor par mi 'jug ste/_/ji srid nor 
[\[167b.6\]]par rnam rtog pa/_/de srid rmongs pas sems 'jug go/_/rang bzhin med dang dngos po dang /_/stong pa rtag dang mi rtag rnams/_/skye bar smra ba'i lta ba ste/_/mi skye smra ba'i ma yin no/_/'gro gcig tha dad gnyis kar yang /_/dbang phyug dang ni 'dod rgyal dang /_/dus dang gtso dang 
[\[167b.7\]]rdul phran dang /_/rkyen rnams kyis ni brtag pa yin/_/'khor ba'i sa bon rnam par shes/_/sa bon yod na 'byung bar 'gyur/_/rtsig pa yod na ri mo bzhin/_/yongs su shes nas 'gag par 'gyur/_/ji ltar sgyu ma'i skyes bu bzhin/_/mi dag 'chi dang skye bar 'gyur/_/de bzhin byis pa 
[\[168a\]]
[\[168a.1\]]rmongs pa'i phyir/_/bcings dang thar pa shin tu 'byung /_/phyi dang nang gi rnam gnyis te/_/chos rnams dang ni rkyen rnams so/_/rnal 'byor de la rab bsgom zhing /_/snang ba med la gnas par bya/_/bag chags dag gis sems dbye ste/_/sems dang bag chags tha mi dad/_/
[\[168a.2\]]sems ni tha dad ma yin mtshan/_/bag chags rnams kyis yongs su dkris/_/yid kyi shes las byung ba yi/_/bag chags dri ma bzhin du ltos/_/sems ni ras yug dkar po 'dra/_/bag chags rnams kyis mi mdzes so/_/ji ltar ngas ni nam mkha' la/_/dngos dang dngos med ma yin bshad/_/
[\[168a.3\]]de bzhin lus la kun gzhi ni/_/dngos dang dngos po med pas spangs/_/rnyog pa spangs pa'i sems nyid ni/_/yid kyi rnam shes bzlog pa ste/_/chos rnams thams cad shes pa'i phyir/_/sems ni sangs rgyas shes nga 'chad/_/rgyud gsum rnam par 'chad pa ste/_/yod pa dang ni med pa spangs/_/
[\[168a.4\]]mtha' bzhi dag las rnam par grol/_/srid pa rtag tu sgyu ma bzhin/_/sems las byung ba'i sa bdun rnams/_/ngo bo nyid ni gnyis su 'gyur/_/sa gzhan dang ni sangs rgyas sa/_/de dag shin tu rdzogs pa yin/_/gzugs can dang ni gzugs med khams/_/'dod pa'i khams dang 
[\[168a.5\]]mya ngan 'das/_/sems kyi spyod yul thams cad kyang /_/lus 'di nyid du bshad pa yin/_/gang tshe ji srid dmigs gyur pa/_/de srid nor pa 'jug par 'gyur/_/nor pa rang gi sems rtogs na/_/'jug pa med cing ldog pa med/_/skye ba med la rgyu yang med/_/dngos pos 'khor ba 
[\[168a.6\]]kun 'dzin te/_/rgyu la sogs dang 'drar mthong na/_/mtshan nyid la ni mi brtag go/_/byis pa zhan pa'i blo can la/_/theg pa gcig dang theg gsum dang /_/theg pa med pa rang 'chad do/_/'phags pa rnams la dben pa nyid/_/mtshan nyid dang ni rtog pa de/_/nga yi skye ba rnam gnyis 
[\[168a.7\]]so/_/tshul bstan pa ni rnam bzhi ste/_/rigs pa bstan dang grub pa'i mtha'/_/dbyibs dang byad kyi khyad par gyis/_/nor ba mthong nas rnam par rtog_/ming dang dbyibs dang bral gyur nas/_/rang bzhin 'phags pa'i spyod yul gtsang /_/ji srid rnam par rtog pas rtog_/de 
[\[168b\]]
[\[168b.1\]]srid brtags pa'i mtshan nyid de/_/brtag bya rtog pa med pa'i phyir/_/rang bzhin 'phags pa'i spyod yul lo/_/rtag pa ther zug yang dag nyid/_/rigs dang dngos po'i ngo bo nyid/_/de bzhin nyid ni sems las grol/_/rtog pa rnams kyang spangs pa'o/_/dngos po med na dag mi 'gyur/_/
[\[168b.2\]]nyon mongs pa yang su la'ang med/_/gang phyir sems ni dag gyur pas/_/kun nas nyon mongs snang bar 'gyur/_/de phyir rnam dag 'phags pa'i yul/_/yang dag nyid ni dngos por 'gyur/_/sems ni rkyen gyis bskyed pa ste/_/rtog pa dag gis rnam par spel/_/rmi lam sgyu ma la 
[\[168b.3\]]sogs ltar/_/mthong na rnam par 'tshang rgya 'gyur/_/bag chags sna tshogs gnas ngan len/_/sems dang lhan cig rab tu ldan/_/mi la phyi rol rnams snang ste/_/sems kyi chos nyid ma yin no/_/sems kyi chos nyid dag pa ste/_/sems ni nor las byung ba yin/_/nor pa gnas 
[\[168b.4\]]ngan len pa ste/_/de yi phyir na sems mi mthong /_/de bzhin nyid ni nor pa tsam/_de bzhin nyid ni gud na med/_/'du byed la min gud na'ang min/_/'on kyang 'du byed mthong bas so/_/nam zhig 'dus byas rnams la ni/_/mtshan dang mtshan gzhi bral mthong na/_/'gro ba rang 
[\[168b.5\]]gi sems mthong bas/_/de yi phyir ni spangs par 'gyur/_/sems tsam la ni gnas nas ni/_/phyi rol don la mi brtag go/_/yang dag dmigs la gnas nas ni/_/sems tsam las ni 'da' bar bya/_/sems tsam las ni 'das nas ni/_/snang ba med las 'da' bar bya/_/rnal 
[\[168b.6\]]'byor snang ba med gnas na/_/theg pa chen po mi mthong ngo /_/lhun gyis grub rtogs zhi ba ste/_/smon lam dag gis rnam par sbyangs/_/bdag med ye shes mchog yin te/_/snang ba med tshe mi mthong ngo /_/sems kyi spyod yul blta bar bya/_/ye shes kyi yang spyod yul blta/_/shes 
[\[168b.7\]]rab spyod yul mthong na ni/_/mtshan nyid la ni rmongs mi 'gyur/_/sdug bsngal bden pa sems kyi ste/_/kun 'byung ye shes spyod yul lo/_/bden pa gnyis dang sangs rgyas sa/_/de la shes rab shin tu 'jug_/'bras bu thob dang mya ngan 'das/_/de bzhin yan lag brgyad pa'i lam/_/
[\[169a\]]
[\[169a.1\]]chos rnams thams cad rtogs pa'i phyir/_/sangs rgyas ye shes rnam dag 'gyur/_/mig dang gzugs dang snang ba dang /_/yid dang nam mkha' de bzhin te/_/de dag gis ni mi rnams kyi/_/kun gzhi las byung rnam shes te/_/gzung dang 'dzin dang 'dzin byed pa/_/
[\[169a.2\]]ming dang dngos min med pa dang /_/rnam par rtog pa rgyu med par/_/gang sems de dag mkhas ma yin/_/don las ming ni ma byung ste/_/ming las don kyang de bzhin no/_/rgyu dang rgyu med las byung ba'i/_/rnam par rtog pa ma rtog cig_/dngos po thams cad rang bzhin med/_/
[\[169a.3\]]tshig kyang de bzhin med pa yin/_/stong pa dang ni stong pa'i don/_/byis pa ma mthong rnam par rgyug_/rlom sems bden dgod mthong bas ni/_/btags pa yi ni bshad pa'o/_/gcig po rnam pa lngar grub pas/_/bden pa po 'di spong bar 'gyur/_/spros pa bdud kyis bzung ba yin/_/
[\[169a.4\]]yod dang med las 'da' bar bya/_/log pa'i 'du shes bdag med par/_/mthong bas srid la 'dun mi bya/_/brtag pa byed dang bcas pa ni/_/rtsod pa tsam zhig 'jug pa ste/_/bden pa'i mchog ni smrar med pa/_/'gags na chos ni mthong ba yin/_/kun gzhi la ni rten bcas nas/_/yid 
[\[169a.5\]]kyang shin tu 'jug par 'gyur/_/sems dang yid la rten bcas nas/_/rnam par shes pa 'jug par 'gyur/_/sgro btags pa dang sgro 'dogs pa/_/sems kyi chos nyid de bzhin nyid/_/rnal 'byor pas ni de bsgoms na/_/sems tsam shes pa thob par 'gyur/_/yid dang mtshan 
[\[169a.6\]]nyid dngos po la/_/rtag dang mi rtag rlom sems med/_/skye dang mi skyer rnal 'byor la/_/rnal 'byor pa ni rlom sems med/_/kun gzhi las byung rnam shes ni/_/don gnyis la ni rtog par byed/_/de las byung ba'i don gcig la/_/sems gnyis kyis ni mi shes 'gyur/_/smra ba med 
[\[169a.7\]]cing tshig med de/_/sems mthong phyir ni stong ma yin/_/rang gi sems ni ma mthong phyir/_/lta ba'i dra ba 'jug par 'gyur/_/rkyen rnams 'ong ba med pa ste/_/dngos po dag ni gang yang med/_/khams rnams med cing phung po med/_/'dod chags med cing 'dus byas med/_/las dang 
[\[169b\]]
[\[169b.1\]]me med sngon yang med/_/byas pa med cing 'dus byas med/_/mtha' yang med cing chags pa med/_/thar pa med cing bcings pa med/_/lung ma bstan la dngos po med/_/chos dang chos ma yin pa med/_/dus med mya ngan 'das pa med/_/chos nyid dag kyang med pa yin/_/sangs rgyas med cing bden rnams med/_/'bras 
[\[169b.2\]]bu med cing rgyu rnams med/_/log dang mya ngan 'das pa med/_/'byung ba dang ni 'jig pa med/_/yan lag bcu gnyis yod ma yin/_/mtha' dang mtha' med pa yang med/_/lta ba thams cad spang ba'i phyir/_/sems tsam du ni ngas bshad do/_/lus dang nyon mongs las lam dang /_/
[\[169b.3\]]byed pa po dang 'bras bu rnams/_/rmi lam dang ni smig rgyu 'dra/_/dri za yi ni grong khyer bzhin/_/sems tsam du ni rnam bzhag pas/_/dngos po'i mtshan las rnam par ldog_/sems tsam la ni gnas pa'i phyir/_/rtag dang chad pa mthong bar 'gyur/_/mya ngan 'das la phung po med/_/
[\[169b.4\]]bdag kyang med cing mtshan nyid med/_/sems tsam la ni 'jug pa yis/_/thar pa 'dzin las log par 'gyur/_/sa snang rgyus byung nges pa ni/_/mi rnams la ni phyi rol snang /_/sems ni snang ba med las byung /_/de yi phyir na sems mi snang /_/mi rnams kyis ni bag chags rnams/_/lus 
[\[169b.5\]]dang longs spyod gnas ltar snang /_/sems ni dngos min dngos med min/_/bag chags dag gis mi mdzes so/_/dkar po la ni dri ma snang /_/dri ma la ni dkar mi snang /_/nam mkha' la ni sprin bzhin du/_/de bzhin sems kyang mi snang ngo /_/sems ni las kyang sogs par byed/_/ye shes kyis ni 
[\[169b.6\]]rnam par sel/_/shes rab kyis ni snang med dang /_/mthu yang rab tu thob par byed/_/sems ni yul dang 'brel pa ste/_/shes pa rtog ge dag la 'jug_/snang ba med dang khyad par la/_/shes rab dag la shin tu 'jug_/sems dang yid dang rnam shes dang /_/'du shes rtog pa spangs pa ste/_/
[\[169b.7\]]rnam par mi rtog chos thob pas/_/nyan thos dag ni rgyal sras min/_/zhi ba bzod pa'i khyad par la/_/de bzhin gshegs kyi ye shes dge/_/kun tu spyod pa spangs pa ni/_/khyad par phyir ni skye bar 'gyur/_/kun tu brtags pa'i rang bzhin yod/_/gzhan gyi dbang ni med pa ste/_/nor pa dag 
[\[170a\]]
[\[170a.1\]]gis brtags pa 'dzin/_/gzhan gyi dbang ni mi rtag go/_/thams cad 'byung 'gyur gzugs med de/_/'byung las ma gyur gzugs yod do/_/dri za'i grong khyer rmi lam dang /_/sgyu ma smig rgyu 'byung 'gyur min/_/nga yi shes rab rnam gsum ste/_/gang gis 'phags pa rab phye ba/_/gang gis yang dag mtshan 
[\[170a.2\]]nyid rtog_/gang gis dngos po 'byed pa'o/_/nyan thos shes rab snang spangs pa/_/theg pa gnyis dang bral ba ni/_/dngos po yod par chags pas na/_/shin tu 'jug par 'gyur ba yin/_/sems tsam la ni 'jug pa yin/_/bde gshegs shes rab dri ma med/_/yod pa dang ni med pa las/_/rkyen gyis 
[\[170a.3\]]gal te skyer zin na/_/gcig dang tha dad lta ba la/_/gdon mi za bar de dag gnas/_/yan lag mang pos bsgrubs pa yi/_/sgyu ma bsgrub par mi 'gyur bar/_/de bzhin mtshan ma sna tshogs kyang /_/brtags na 'grub par mi 'gyur ro/_/mtshan ma gnas ngan len pa yi/_/'ching ba sems las byung ba ste/_/kun 
[\[170a.4\]]tu brtags pa mi shes pas/_/gzhan gyi dbang zhes rtog par 'gyur/_/gang brtags pa yi dngos po 'di/_/gzhan gyi dbang yang de nyid do/_/brtags pa sna tshogs snang ba yang /_/gzhan gyi dbang gis rtog par byed/_/kun rdzob dang ni dam pa'i don/_/rgyu las skyes pa gsum du med/_/brtags pa kun 
[\[170a.5\]]rdzob ces bya ste/_/de chad 'phags pa'i spyod yul lo/_/rnal 'byor can gyi dngos po ltar/_/sna tshogs gcig tu rnam par mdzes/_/de la rnam pa sna tshogs med/_/brtags pa'i mtshan kyang de bzhin no/_/ji ltar rab rib can dag gis/_/gzugs mthong ba la sna tshogs rtog_/rab rib gzugs min 
[\[170a.6\]]gzugs med min/_/mkhas pas gzhan dbang de bzhin no/_/ji ltar gser ni dag pa dang /_/chu yang rnyog pa spangs pa dang /_/nam mkha' la ni sprin med ltar/_/rnam rtog dag pa de bzhin no/_/nga yi nyan thos rnam gsum ste/_/sprul dang smon lam las skyes pa/_/'dod chags zhe sdang spangs pa yi/_/chos 
[\[170a.7\]]las byung ba'i nyan thos so/_/byang chub sems dpa' 'ang rnam gsum ste/_/sangs rgyas la ni mtshan nyid med/_/sems can dag gi sems sems la/_/sangs rgyas gzugs ni rab tu snang /_/brtags pa yi ni dngos po med/_/gzhan gyi dbang ni yod pa ste/_/sgro 'dogs pa dang skur pa ni/_/rnam par 
[\[170b\]]
[\[170b.1\]]brtags na 'jig par 'gyur/_/gal te brtags pa'i dngos med la/_/gzhan gyi dbang gi dngos yod na/_/dngos po med par dngos por 'gyur/_/dngos po dngos med las byung 'gyur/_/kun tu brtags la gnas bcas te/_/gzhan gyi dbang ni dmigs par 'gyur/_/ming dang mtshan ma 'brel pa las/_/
[\[170b.2\]]kun tu brtags pa 'byung bar 'gyur/_/brtags pa shin tu ma grub na/_/gzhan las byung ba ma yin no/_/dam pa'i don gyi ngo bo nyid/_/dag pa de tshe shes par 'gyur/_/kun tu rtog pa rnam pa bcu/_/gzhan gyi dbang ni rnam pa drug_/so so rang rig de bzhin nyid/_/de yi phyir na khyad med do/_/chos lnga de bzhin nyid 
[\[170b.3\]]yin te/_/rang bzhin gsum yang de bzhin no/_/rnal 'byor can gyis de bsgoms na/_/de bzhin nyid las mi 'da'o/_/skar ma dang ni sprin lta bur/_/nyi ma zla ba 'dra ba dang /_/bag chags las byung snang 'dra ba/_/mi rnams kyi ni sems snang ngo /_/'byung ba 'di dag lus ma red/_/mtshan nyid med cing mtshan 
[\[170b.4\]]gzhi med/_/ji ste 'byung ba'i 'byung yin la/_/gzugs ni 'byung las gyur yin na/_/'byung ba chen po yang dag min/_/'byung ba 'byung las gyur pa med/_/'byung ba chen po rgyu yin te/_/'bras bu sa dang chu la sogs/_/rdzas dang btags dang gzugs rnams dang /_/sgyu ma'i rnam byas de bzhin te/_/rmi lam dri za'i 
[\[170b.5\]]grong gi gzugs/_/smig rgyu ba dang lnga yin no/_/'dod pa can ni rnam lnga dang /_/rigs kyang de bzhin lnga yin te/_/theg pa lnga dang theg pa med/_/mya ngan 'das pa rnam drug yin/_/phung po tha dad nyi shu bzhi/_/gzugs kyang rnam pa brgyad du 'gyur/_/sangs rgyas nyi shu rtsa bzhi yin/_/rgyal ba'i sras ni rnam 
[\[170b.6\]]pa gnyis/_/tshul yang brgya po rtsa brgyad de/_/de bzhin nyan thos rnam gsum mo/_/sangs rgyas rnams kyi zhing gcig ste/_/de bzhin sangs rgyas gcig tu 'gyur/_/rnam par grol ba de bzhin gsum/_/sems kyi rgyud ni rnam pa bzhi/_/nga yi bdag med rnam pa drug_/shes par bya ba'ang rnam pa bzhi/_/rgyu rnams 
[\[170b.7\]]dang ni bral gyur pa/_/lta ba'i nyes pa rnam par spangs/_/so so rang rig mi g.yo ba/_/theg pa chen po bla na med/_/skye ba dang ni mi skye ba/_/rnam pa brgyad dang rnam dgur 'gyur/_/gcig dang rim gyis rtogs pa ste/_/grub pa'i mtha' yang gcig nyid do/_/gzugs med khams ni rnam pa brgyad/_/bsam 
[\[171a\]]
[\[171a.1\]]gtan tha dad rnam pa drug_/rang rgyal sras po rnams kyis ni/_/'byung ba rnam pa bdun du 'gyur/_/dus gsum po yang yod ma yin/_/rtag pa dang ni mi rtag med/_/byed dang las dang 'bras bu rnams/_/rmi lam gyi ni bya ba bzhin/_/sangs rgyas nyan thos rgyal ba'i sras/_/thog ma tha mar 'byung ba 
[\[171a.2\]]med/_/sems kyi snang dang bral ba ste/_/rtag tu sgyu ma'i chos dang 'dra/_/rum dang 'khor lo skye de bzhin/_/'byung dang dga' ldan gyi gnas dang /_/zhing kun tu ni gshegs par yang /_/snang yang mngal nas skye ba min/_/'pho dang rgyu dang sems can dang /_/de bzhin ston dang mya ngan 'das/_/bden pa 
[\[171a.3\]]dang ni zhing rtogs pa/_/rkyen rnams kyis ni 'phangs pa yin/_/'jig rten dang ni nags tshal gling /_/mu stegs 'pho dang bdag med dang /_/bsam gtan theg gnas thob pa dang /_/'bras bu'i spyod yul bsam mi khyab/_/zla ba skar ma'i rigs rnams dang /_/rgyal po'i rigs dang lha yi rnams/_/
[\[171a.4\]]gnod sbyin dri za'i rigs rnams ni/_/las las skyes shing srid las byung /_/bsam gyis mi khyab 'gyur ba na/_/shi 'pho bag chags ldan pa ste/_/shi 'phor snang ba chad na ni/_/nyon mongs dra ba 'gag par 'gyur/_/ba lang lug dang bran rnams dang /_/de bzhin glang po rta la sogs/_/nor dang 'bru 
[\[171a.5\]]dang gser rnams dang /_/zhing gi dngos por rnam par rtog_/khri dag la yang nyal mi bya/_/sa la yang ni mi bsku'o/_/gser dang dngul dang khar ba dang /_/zangs kyi lhung bzed mi bcang ngo /_/snam bu sngon por btsos pa dang /_/ba lang lci ba ngur smrig dang /_/sa dang 'bras bu lo ma yis/_/rnal 'byor 
[\[171a.6\]]rtag tu dkar po bsgyur/_/lcags dang rdo dang kham pa dang /_/dung dang shel las byas pa yi/_/ma ga d+hA yi bre gang tshad/_/lhung bzed rnal 'byor can gyis bcang /_/dgu po gos dra'i gri yang ni/_/sor bzhi pa yi tshad du bya/_/rnal 'byor gzhol ba'i rnal 'byor pas/_/bzo yi rig pa mi bslab bo/_/
[\[171a.7\]]rnal 'byor zhugs pa'i rnal 'byor pas/_/nyo dang btsong bar mi bya'o/_/kun dga'i khyim pas de byas te/_/de ni chos su ngas bshad do/_/dbang po bsdams shing don shes pas/_/mdo dang 'dul la de bzhin te/_/khyim pa dang ni ma 'dres par/_/rnal 'byor can la de ngas bshad/_/stong pa'i khyim 'am 
[\[171b\]]
[\[171b.1\]]dur khrod dam/_/shing gi drung dang phug rnams dang /_/bla gab med pa'am sog khrod du/_/rnal 'byor can gyis gnas bca'o/_/dur khrod du 'am gzhan gang du'ang /_/rtag par gos gsum bgo bar bya/_/gang yang bde bar byin pa dag_/gos kyi phyir ni sbyar bar bya/_/slongs mo'i zas la gzhol byas te/_/
[\[171b.2\]]gnya' shing gang du blta bar bya/_/me tog la ni bung ba ltar/_/de ltar bsod snyoms spyad par bya/_/mang po'i tshogs dang 'dres pa dang /_/dge slong ma dang gang 'dres pa/_/'dres par gyur pa'i 'tsho ba de/_/rnal 'byor can la rung ma yin/_/rnal 'byor gzhol ba'i rnal 'byor pas/_/rgyal po dang ni rgyal 
[\[171b.3\]]po'i bu/_/de bzhin blon po tshong dpon la/_/zas kyi phyir ni bsten mi bya/_/shing dang btsas pa'i khyim zas dang /_/dga' dang mdza' dang ldan pa dang /_/dge slong dge slong ma dang 'dres/_/rnal 'byor can la de mi rung /_/du ba gar 'thul gtsug lag khang /_/cho ga bzhin du rtag 'tshed dang /_/bdag gi 
[\[171b.4\]]phyir ni gang byas pa/_/rnal 'byor can la de mi rung /_/'jig rten mtshan gzhi mtshan ldan la/_/skye dang 'jig las grol ba dang /_/yod dang med kyi phyogs spangs pa/_/rnal 'byor can gyis rnal 'byor bsgoms/_/gal te skye bar mi rtog na/_/ting nge 'dzin dang stobs rnams dang /_/mngon par shes 
[\[171b.5\]]dang dbang ldan gyis/_/rnal 'byor par ni myur du 'gyur/_/rdul phran dus dang gtso bo dang /_/byed pa las kyang mi brtag go/_/'jig rten rgyu rkyen las byung bar/_/rnal 'byor pas ni mi brtag go/_/'jig rten rang gi rtog pas brtags/_/sna tshogs bag chags dag las byung /_/srid pa sgyu ma rmi 'dra bar/_/
[\[171b.6\]]rnal 'byor can gyis rtag tu ltos/_/sgro 'dogs pa dang skur pa yis/_/spangs par lta ba rtag tu ste/_/zhi ba'i lam ni dger song nas/_/rnal 'byor sna tshogs rtsom par byed/_/lus dang longs spyod gnas 'dra bar/_/srid pa gsum la ma rtogs shig_/zas kyi bya ba byas pa dang /_/bsam pa med par 
[\[171b.7\]]lus bsrang nas/_/sangs rgyas dang ni byang chub la/_/yang dang yang du phyag 'tshal te/_/rnal 'byor shes pas mdo 'dul dang /_/'thad pas yang dag bsdus nas ni/_/chos lnga dang ni rang sems dang /_/bdag med pa la rnam par sgoms/_/so so rang rig chos nyid gtsang /_/sa rnams dang ni sangs rgyas sa/_/rnal 
[\[172a\]]
[\[172a.1\]]'byor can gyis de bsgoms na/_/pad mo che la dbang bskur 'gyur/_/'gro ba kun tu rab 'khyams pas/_/srid pa la ni skyo ba'i yid/_/rnal 'byor can gyis brtson byas na/_/nyi ma zla ba'i dbyibs 'dra dang /_/'od dang pad mo lta bu dang /_/ri mo nam mkha'i me 'dra mthong /_/
[\[172a.2\]]mtshan ma sna tshogs de dag ni/_/mu stegs can lam khrid par byed/_/nyan thos dag dang rang rgyal gyi/_/spyod yul du yang ltung bar byed/_/'di dag thams cad rnam spangs shing /_/snang ba med par nam gyur pa/_/de tshe sangs rgyas lha yi phyag_/thams cad zhing nas byung ba yis/_/de yi mgo la nyug mdzad 
[\[172a.3\]]de/_/yang dag rjes su 'gro ba'i ltas/_/rgyu med pa las dngos po ni/_/rtag dang chad pa spangs pa yi/_/yod med phyogs bral yod do zhes/_/dbu mar rnam par rtog par 'gyur/_/rgyu med par ni smra bas ni/_/rgyu med chad par lta bar rtog_/phyi rol dngos po ma rtogs phyir/_/dbu ma 'jig par byed 
[\[172a.4\]]par 'gyur/_/chad pa'i lta bar 'gyur snyam pas/_/dngos po 'dzin pa mi gtong ste/_/skur pa dang ni sgro 'dogs pas/_/dbu ma dag ni ston par 'gyur/_/sems tsam du ni rtogs pa dang /_/phyi rol dngos po rnam bsal bas/_/rnam par rtog pa rnam ldog ste/_/lam de nyid ni dbu ma'o/_/sems tsam 
[\[172a.5\]]yin te snang ba med/_/snang ba med pas mi skye ste/_/dbu ma yi ni lam 'di yang /_/nga dang gzhan dag gis kyang bshad/_/skye ba dang ni mi skye dang /_/dngos dang dngos med stong pa dang /_/dngos po rang bzhin med pa ni/_/gnyis po de dag rnam mi brtag_/rnam par rtog pa 'jug med pas/_/byis pa rnams ni thar par 
[\[172a.6\]]rtog_/sems 'jug pa ni ma rtogs pas/_/'dzin pa gnyis ni spong mi 'gyur/_/rang gi sems snang rtogs pa'i phyir/_/'dzin pa rnam gnyis spong bar 'gyur/_/spong dang yongs su 'dzin pa ni/_/rnam rtog 'jig par byed ma yin/_/sems snang yongs su shes pa'i phyir/_/rnam par rtog pa mi 'jug go/_/
[\[172a.7\]]rnam par rtog pa mi 'jug pa/_/de bzhin nyid ni sems spangs pa'o/_/mu stegs can gyi nyes spangs pa/_/'jug pa gal te snang gyur na/_/ldog pa 'jug par mi byed pas/_/mkhas pa dag gis de bzung ngo /_/de rtogs phyir ni sangs rgyas su/_/nga dang sangs rgyas gzhan gyis bshad/_/rnam pa gzhan du rtog na ni/_/
[\[172b\]]
[\[172b.1\]]mu stegs can gyi smra bar 'gyur/_/mi skye ba la skye ba mang /_/shi 'phos med cing 'chi 'phor 'gyur/_/zhing rnams bye bar cig car yang /_/chu yi zla ba bzhin du snang /_/gcig dang mang por gyur nas ni/_/me yang 'bar zhing char yang 'bebs/_/sems la sems kyir gyur nas ni/_/de dag sems tsam du yang 
[\[172b.2\]]smra/_/sems rnams la ni sems tsam dang /_/sems med par ni sems las byung /_/rnam pa sna tshogs gzugs dang dbyibs/_/sems tsam du ni rtogs par rig_/thub dbang dang ni nyan thos gzugs/_/rang rgyal dang yang 'dra ba dang /_/rnam pa mang po'i gzugs gzhan gyis/_/sems tsam du ni de 
[\[172b.3\]]dag smra/_/gzugs med pas ni gzugs med gzugs/_/dmyal ba pa la dmyal ba'i gzugs/_/sems tsam gyi ni rgyu dag kyang /_/sems can rnams la ston par byed/_/de dag shin tu gyur nas ni/_/sgyu ma 'dra ba'i ting 'dzin dang /_/yid kyi lus kyang de bzhin te/_/dbang dang sa bcu rnams kyang 'thob/_/
[\[172b.4\]]rang gi rnam rtog phyin ci log_/spros pa dang ni g.yo ba dang /_/thos mthong shes dang rtogs pa dang /_/'du shes dag gis bus pa bcings/_/gzhan gyi dbang ni mtshan ma ste/_/gang ming de ni kun brtags pas/_/kun rtog pa dang mtshan ma ni/_/gzhan gyi dbang las shin tu 'byung /_/blo yis rab tu gzhig 
[\[172b.5\]]nas ni/_/brtag pa med cing dbang yang med/_/grub pa'i dngos po yod med na/_/ji ltar blo yis rnam par brtag_/yod dang med pa spangs pa yi/_/grub pa yi ni dngos po yod/_/dngos po yod med rnam grol ba'i/_/rang bzhin gnyis su ji ltar 'gyur/_/
[\[172b.6\]]kun tu brtags pa'i rang bzhin la/_/rang bzhin dag ni gnyis gnas te/_/brtags pa rnam pa sna tshogs snang /_/rnam dag 'phags pa'i spyod yul lo/_/brtags pa sna tshogs snang ba la/_/gzhan gyi dbang zhes rtog byed de/_/rnam pa gzhan du 
[\[172b.7\]]rtog na ni/_/mu stegs smra la gnas par 'gyur/_/rtog pas brtags shes bshad pa ste/_/mthong phyir rgyu las byung ba yin/_/rnam rtog gnyis las grol ba ni/_/rdzogs pa nyid kyang de yin no/_/
[\[173a\]]
[\[173a.1\]]'phags pa lang kar gshegs pa/_bam po dgu pa ste tha ma/_zhing dang sangs rgyas sprul pa dang /_/theg pa gcig dang de bzhin gsum/_/mya ngan 'das dang nga med de/_/thams cad stong pa skye spangs pa'o/_/sangs rgyas bye brag sum cu drug_/bye brag dag ni bcu po dang /_/
[\[173a.2\]]sems can so so'i sems rgyud rnams/_/de dag zhing gi snod yin no/_/ji ltar brtags pa'i dngos po ni/_/sna tshogs blta bar snang mod kyi/_/sna tshogs nyid ni de la med/_/'gro ba de bzhin chos sangs rgyas/_/chos kyi sangs rgyas sangs rgyas yin/_/lhag ma de yi sprul pa'o/_/sems can 
[\[173a.3\]]rang gi sa bon rgyud/_/sangs rgyas snang bar mthong ba'o/_/mtshan ma 'brel las nor ba yi/_/rnam par rtog pa rab tu 'jug_/_rtog las de bzhin nyid gzhan min/_/mtshan ma las kyang rnam rtog min/_/rang bzhin gyi dang rdzogs longs spyod/_/'phrul pa dang ni sprul pa gang /_/sangs rgyas 
[\[173a.4\]]mang po sum cu drug_/rang bzhin gyi ni sangs rgyas yin/_/sngon po dmar po lan tshwa dang /_/dung dang 'o ma kha ra dang /_/bska ba'i 'bras bu me tog sogs/_/ji ltar nyi las 'od zer dang /_/rgya mtsho rlabs dang ldan pa ni/_/mi gcig tha dad ma yin te/_/sems dang lhan cig ldan pa yi/_/rnam 
[\[173a.5\]]shes bdun po de bzhin no/_/rgya mtsho yongs su gyur pa ni/_/dba' rlabs sna tshogs de dag ste/_/rnam par shes zhes bya ba ste/_/kun gzhi de bzhin sna tshogs 'byung /_/sems dang yid dang rnam shes pa/_/mtshan nyid don du rab tu brtag_/brgyad po tha dad ma yin mtshan/_/mtshan gyi gzhi med 
[\[173a.6\]]mtshan nyid med/_/rgya mtsho dang ni dba' rlabs rnams/_/ji ltar khyad par med pa ltar/_/de bzhin sems la rnam shes dag_/yongs su gyur pa mi rnyed do/_/sems kyis las rnams sogs par byed/_/yid kyis kyang ni rnam par sogs/_/rnam par shes pas rnam par rig_/lnga pa 
[\[173a.7\]]snang la rtag par byed/_/sngon po dmar po'i rnam par ni/_/mi yi rnam par shes par gda'/_/dba' rlabs sems dang chos 'thun pa/_/ji srid thub chen bshad du gsol/_/sngon po dmar po'i rnam pa rnams/_/dba' rlabs dag la ma mchis la/_/mtshan nyid don du byis pa la/_/
[\[173b\]]
[\[173b.1\]]sems kyi 'jug pa dag kyang bshad/_/de la 'jug pa med pa ste/_/rang gi sems ni gzung ba spangs/_/gzung ba yod na 'dzin pa yang /_/dba' rlabs 'thun par bsgrub par 'gyur/_/lus dang longs spyod gnas lta bur/_/mi yi rnam par shes pa snang /_/de phyir de yi 'jug pa ni/_/
[\[173b.2\]]dba' rlabs dag dang 'dra bar snang /_/dba' rlabs dngos por rgya mtsho ni/_/gar byed rnam par rig 'gyur na/_/kun gzhi 'jug pa de bzhin du/_/ci yi phyir ni blos mi rig_/byis pa blo dang mi ldan pas/_/kun gzhi rgya mtsho ji bzhin du/_/dba' rlabs 'byung ba'i chos 'thun phyir/_/
[\[173b.3\]]dpe yis nye bar sbyar ba yin/_/bzang ngan bar ma'i skye bo la/_/gdugs 'char 'gyur ba ji bzhin du/_/de bzhin 'jig rten sgron ma khyod/_/byis pa rnams la yang dag ston/_/chos la rab tu zhugs mdzad cing /_/ji slad de bzhin nyid mi gsung /_/de ste de bzhin nyid gsung na/_/
[\[173b.4\]]sems la de bzhin nyid ma mchis/_/ji ltar rgya mtsho'i dba' rlabs dang /_/me long rmi lam ji bzhin du/_/cig cha'i dus su snang ba ltar/_/de bzhin sems kyang rang yul la/_/yul rnams dang ni mi ldan pas/_/rim gyis 'jug pas rab tu 'byung /_/rnam par shes pas rnam par rig_/
[\[173b.5\]]yid kyis kyang ni rlom sems byed/_/lnga po rnams la snang bar mngon/_/mnyam par bzhag la rim pa med/_/ri mo'i mkhan po la la 'am/_/ri mo'i slob ma ji lta bur/_/ri mo'i don du tshon 'gyed pa/_/nga yi bshad pa de dang 'dra/_/tshon la ri mo yod pa min/_/pir la med cing snod la 
[\[173b.6\]]med/_/sems can rnams ni drang ba'i phyir/_/tshon gyi ri mo rnam par brtag_/yang dag yi ge spangs pa ste/_/bshad pa dag ni 'khrul pa'o/_/chos rnams la ni gnas bcas shing /_/rnal 'byor can la yang dag bstan/_/so so rang rig yang dag nyid/_/rtog dang brtag bya spangs 
[\[173b.7\]]pa ni/_/rgyal sras rnams la bstan pa yi/_/byis pa rnams la rnam gzhan bshad/_/ji ltar sgyu ma sna tshogs dag_/snang yang yod pa ma yin pa/_/bshad pa sna tshogs 'khrul pa yang /_/de bzhin du na bshad pa yin/_/gzhan la gang zhig bstan pa de/_/gzhan la bshad pa 
[\[174a\]]
[\[174a.1\]]ma yin te/_/ji ltar nad pa nad pa la/_/sman pas sman rnams gtong ba ltar/_/sangs rgyas de bzhin sems can la/_/sems tsam du yang rab tu gsung /_/phyi rol bag chags sa bon gyis/_/rnam par rtog pa rab tu 'byung /_/gang gis 'dzin pa dbang yin te/_/gang bzung de 
[\[174a.2\]]ni brtags pa yin/_/phyi rol dmigs pa bzung byas shing /_/sems la'ang brten te skye bar 'gyur/_/nor pa rnam pa gnyis 'byung ste/_/gsum pa yi ni rgyu med do/_/gang las nor pa 'byung ba dang /_/gang la brten te 'byung ba ni/_/sems la bcu gnyis [{]bcwa [,]bco [}]brgyad drug_/de yi phyir 
[\[174a.3\]]ni ngas bshad do/_/bdag gi sa bon gzung 'brel las/_/bdag tu 'dzin pa rab tu 'byung /_/sems ni brtag byar 'jug pa yis/_/chos su 'dzin pa spong bar 'gyur/_/kun gzhi rnam par shes pa las/_/rnam par shes pa gang 'byung ba/_/nang gi skye mched rnams yin te/_/snang 
[\[174a.4\]]ba gang yin phyi rol te/_/ji ltar mi mkhas pa rnams kyis/_/ska dang skrar gzung rmi lam gzugs/_/'dus byas pa dang 'dus ma byas/_/rtag par rtog ste de med do/_/ji ltar dri za'i grong khyer dang /_/sgyu ma dang ni smig rgyu'i chu/_/med bzhin du ni snang ba ltar/_/de bzhin gzhan gyi dbang 
[\[174a.5\]]yin no/_/bdag dang dbang por gdags pa ni/_/ngas ni sems la mi bshad de/_/sems dang yid dang rnam shes pa/_/rang gi mtshan nyid bral ba'o/_/sems dang yid dang rnam shes dang /_/de bzhin bdag med rnam gnyis dang /_/chos lnga dag dang rang bzhin rnams/_/de ni 
[\[174a.6\]]sangs rgyas spyod yul yin/_/mtshan nyid kyis ni gsum du 'gyur/_/bag chags gcig gi rgyu las byung /_/ji ltar tshon rtsi gcig pu yang /_/rtsig pa la ni sna tshogs snang /_/sems dang bdag med gnyis po dang /_/yid dang rnam par shes pa dang /_/rang bzhin rnams dang chos 
[\[174a.7\]]lnga po/_/de dag nga yi rigs la med/_/sems kyi mtshan nyid bral ba dang /_/rnam par shes dang yid spangs shing /_/chos kyi rang bzhin med pa ni/_/de bzhin gshegs pa'i rigs yin no/_/lus dang ngag dang yid rnams kyis/_/de la dge bar bya ba yin/_/de bzhin 
[\[174b\]]
[\[174b.1\]]gshegs rigs dag pa ste/_/kun tu rgyu ba spangs pa'o/_/mngon par shes dang dbang gis dag_/ting nge 'dzin dang stobs kyis brgyan/_/yid kyi lus ni sna tshogs pa/_/de bzhin gshegs pa'i dge ba'i rigs/_/so so rang rig dri ma med/_/rgyu yi mtshan nyid spangs pa ste/_/sa 
[\[174b.2\]]brgyad pa dang sangs rgyas sa/_/de bzhin gshegs pa'i rigs yin no/_/legs pa'i blo gros ring du song /_/chos sprin de bzhin gshegs pa yang /_/de dag sangs rgyas rnams kyi rigs/_/lhag ma theg pa gnyis 'thob byed/_/sems can rgyud kyi bye brag dang /_/mtshan nyid 
[\[174b.3\]]phyir yang byis pa la/_/sems kyi dbang du 'gro ba'i sa/_/bdun po sangs rgyas rnams kyis bshad/_/ngag lus sems kyi gnas ngan len/_/sa bdun la ni mi 'jug ste/_/sa brgyad la ni de yi gnas/_/rmi lam chu bo mtshungs shing 'dra/_/sa brgyad dang ni lnga pa la/_/bzo dang rig dang sgyu rtsal 
[\[174b.4\]]rnams/_/rgyal sras rnams ni shes byed cing /_/srid pa'i gnas na rgyal po'ang byed/_/skye dang mi skye stong mi stong /_/blo ldan gyis ni brtag mi bya/_/rang bzhin nyid dang rang bzhin med/_/sems tsam la ni yod pa min/_/yang dag 'di 'o yang dag 'di/_/'di ni log ces brtag bya ba/_/
[\[174b.5\]]rang rgyal nyan thos rnams la bshad/_/rgyal ba'i sras la ma yin no/_/sems tsam la ni yod min te/_/yod dang med pa yod las min/_/skad cig pa dang mtshan nyid med/_/brtags pa dang ni rdzas kyang med/_/kun rdzob tu ni dngos rnams yod/_/don dam du ni rang bzhin med/_/
[\[174b.6\]]rang bzhin med la gang nor ba/_/de ni kun rdzob bden pa yin/_/chos rnams thams cad med pa la/_/nga yis rab tu gdags pa byas/_/byis pa rnams kyi brjod spyod ni/_/yang dag rnam par spangs pa yin/_/brjod pa las byung dngos po yi/_/don gyi spyod yul yod pa'o/_/brjod 
[\[174b.7\]]pa las byung dngos po dag_/lta bas yod pa ma yin no/_/rtsig pa med par ri mo dang /_/sdong dum la sogs spangs grib ltar/_/de bzhin kun gzhi dag pa ni/_/rlabs kyis rnam par mi mdzes so/_/sems ni gar mkhan bzhin du gnas/_/yid ni bzhad gad pa 'dra ste/_/
[\[175a\]]
[\[175a.1\]]lnga dang bcas pa'i rnam par shes/_/snang ba tshon dang 'dra bar rtog_/chos bstan rgyu dang 'dra ba dang /_/rgyu dang 'dra bas gang sprul pa/_/de dag ngo bo'i sangs rgyas yin/_/lhag ma sprul pa'i sku yin no/_/snang ba rnam pa sna tshogs med/_/sems ni snang bas rab tu rmongs/_/
[\[175a.2\]]lus dang longs spyod gnas 'dra bar/_/mi rnams la ni kun gzhi snang /_/sems dang yid dang rnam shes dang /_/rang bzhin dang ni chos lnga dang /_/bdag med gnyis po dag pa ni/_/rnam par 'dren pa rab tu 'chad/_/rdzogs pa'i sangs rgyas gang 'chad pa/_/so so rang rig spyod yul ni/_/
[\[175a.3\]]rtog ge can gyi yul ma yin/_/nyan thos rnams kyi'ang ma yin no/_/ring dang thung las sogs 'brel pa/_/gcig gis gcig ni rab tu 'jug_/yod par sgrub pa med pa ste/_/med par sgrub pa yod pa yin/_/rdul phran du ni rdzas gzhigs shing /_/gzugs la rnam par mi rtog go/_/sems 
[\[175a.4\]]tsam du ni rnam gzhag pa/_/lta ba ngan pas mi dad do/_/stong pa rnam par rtog tsam 'am/_/stong pa ma yin zhes pa ni/_/de nyid yod dang med rtog pa/_/brtag par bya ba'i don med do/_/yon tan rdul phran rdzas 'dus pas/_/byis pa rnams ni gzugs la rtog_/rdul phran re re yod pa min/_/de 
[\[175a.5\]]yi phyir yang don med do/_/rang gi sems ni snang ba'i dbyibs/_/mi rnams la ni phyi rol snang /_/phyi rol gyi ni snang ba med/_/de yi phyir yang don med do/_/sna tshogs skra shad 'dzings dang sgyu/_/rmi lam dri za'i grong khyer dang /_/mgal me dang ni smig rgyu rnams/_/med kyang mig la rab tu snang /_/
[\[175a.6\]]rtag dang mi rtag de bzhin gcig_/gnyis dang gnyis min de bzhin te/_/thog ma med kyi nyes 'brel pa/_/byis pa gti mug rtog par byed/_/theg pa rnam par gzhag med de/_/theg pa gcig tu ngas bshad do/_/byis pa rnams ni drang ba'i phyir/_/theg pa tha dad ngas bshad do/_/de 
[\[175a.7\]]bzhin rnam par grol gsum dang /_/chos la bdag med pa nyid dang /_/mnyam nyid ye shes nyon mongs min/_/de dag rnam par grol bas spangs/_/ji ltar shing ni rgya mtsho la/_/rlabs kyis rnam par g.yeng ba ltar/_/de bzhin nyan thos rmongs pa yang /_/mtshan nyid kyis kyang rnam par 
[\[175b\]]
[\[175b.1\]]g.yengs/_/mthar phyin pa ni de la med/_/phyir yang ldog par mi 'gyur te/_/ting nge 'dzin gyi lus thob nas/_/bskal pa'i bar du mi sad do/_/bag chags nyon mongs pa dang 'brel/_/kun nas ldang dang rnam par bral/_/de dag ting 'dzin myos pas myos/_/zag med pa yi dbyings na 'khod/_/
[\[175b.2\]]ji ltar skyes bu ra ro ba/_/chang med nas ni sangs 'gyur ltar/_/nga yi sangs rgyas chos kyi sku/_/de dag de tshe 'thob par 'gyur/_/ji ltar glang po 'dam bying ba/_/phan tshun du ni mi rgyug ltar/_/ting nge 'dzin gyi 'dam bying ba'i/_/nyan thos rnams ni de bzhin 'khod/_/mi yi dbang po 
[\[175b.3\]]byin rlabs las/_/dbang bskur ting 'dzin dag la sogs/_/smon lam dag gis rnam sbyangs pa/_/dang po dang ni bcu por 'byung /_/ri bong rwa dang nam mkha' dang /_/mo sham bu yang de bzhin te/_/med bzhin tshig tu brjod pa ltar/_/dngos la rtog pa'ang de bzhin no/_/'jig rten 
[\[175b.4\]]bag chags rgyu las byung /_/gang na'ang med min yod med min/_/bdag med chos mkhas gang dag gis/_/mthong na rnam par grol bar 'gyur/_/ming ni btags pa'i rang bzhin te/_/gzhan las byung ba dbang las skyes/_/de bzhin nyid ni grub par ngas/_/mdo dang mdo las rtag tu bshad/_/
[\[175b.5\]]tshig dang yi ge mang po dang /_/ming dag la yang bye brag tu/_/byis pa blo ngan chags pa ni/_/ji ltar 'dam la glang chen bzhin/_/lha yi theg pa tshangs theg dang /_/nyan thos kyi yang de bzhin du/_/rang rgyal de bzhin gshegs pa'i ste/_/theg pa de rnams ngas bshad do/_/ji srid 
[\[175b.6\]]sems 'jug bar du ni/_/theg pa rnams la thug pa med/_/sems ni rab tu gyur pa ni/_/theg pa med cing 'gro ba'ang med/_/sems dang rnam rtog rnam rig dang /_/yid dang rnam shes nyid kyang ste/_/kun gzhi srid gsum g.yo ba rnams/_/de dag sems kyi rnam grangs yin/_/tshe dang 
[\[175b.7\]]drod dang rnam shes dang /_/kun gzhi srog gi dbang po dang /_/yid dang yid kyi rnam shes pa/_/rnam par rtog pa'i bye brag go/_/sems kyis su ni lus 'dzin te/_/yid ni rtag tu rlom sems byed/_/rnam par shes pa sems yul la/_/rnam shes bcas pas bye brag 'byed/_/sred 
[\[176a\]]
[\[176a.1\]]pa dag ni mar bshad de/_/ma rig pa yang phar shes so/_/rnam shes yul rnams rig pas na/_/sangs rgyas su ni de ngas bstan/_/bag la nyal ni dgra bcom ste/_/phung po lnga 'dus dge 'dun no/_/mtshams med par ni mtshams bcad pas/_/de ni mtshams med las yin 
[\[176a.2\]]no/_/bdag med gnyis dang nyon mongs rnams/_/de bzhin sgrib pa gnyis po dang /_/shi 'pho bsam gyis mi khyab pa/_/thob pas de bzhin gshegs pa yin/_/grub pa'i mtha' dang tshul rnams dang /_/so so rang rig bstan pa yang /_/bye brag shes pa sus mthong ba/_/de dag rtog pa'i dbang 
[\[176a.3\]]mi 'gro/_/ji ltar byis pas brtags pa ltar/_/dngos po la ni bden med na/_/dngos po med par mthar min par/_/rtog ge can dag cis mi 'dod/_/skye dang 'jig par 'brel pa yi/_/'dus byas rab tu mthong ba ni/_/lta ba gnyis po rgyas par byed/_/rkyen rnams shes pa ma yin no/_/mya 
[\[176a.4\]]ngan 'das pa yid spangs pa/_/gcig pu de ni bden pa yin/_/'jig rten brtags pa sgyu ma dang /_/chu skyes phung ltar blta bar bya/_/'dod chags dang ni zhe sdang dang /_/gti mug yod de gang zag med/_/phung po rnams ni srid las byung /_/rmi lam dag dang 'dra ba yod/_/gang gi nub mo thugs su chud/_/
[\[176a.5\]]gang la yongs su mya ngan 'das/_/ngas ni de yi bar du yang /_/cung zad bstan pa'ang ma yod do/_/so so rang chos lugs rnams la/_/dgongs nas rab tu ngas bshad de/_/nga dang sangs rgyas de dag gis/_/cung zad bye brag byas pa med/_/bdag ni rdzas dang 'dra bar yod/_/phung po rnams ni mtshan nyid 
[\[176a.6\]]spangs/_/dngos por phung po yod pa ste/_/de dag la ni bdag med do/_/nyon mongs bag la nyal bcas pas/_/so sor rnam par sgom pa dang /_/'gro ba rang gi sems mthong na/_/sdug bsngal kun las thar bar 'gyur/_/gang gi rgyu dang rkyen rnams dang /_/mtha' bzhi yi ni rigs pa yis/_/
[\[176a.7\]]'jig rten rab du 'byung zhes pa/_/de dag nga yi tshul mi mkhas/_/'jig rten yod dang med mi skye/_/med min yod min gang na'ang med/_/rgyu dang rkyen rnams dag gis kyang /_/byis pa rnams ni ji ltar rtog_/gang gi tshe na 'jig rten rnams/_/yod min med min yod med min/_/mthong na de tshe 
[\[176b\]]
[\[176b.1\]]sems ldog ste/_/bdag med pa yang rtogs par 'gyur/_/gang phyir rkyen las byung bas na/_/dngos po thams cad ma skyes pas/_/rkyen rnams thams cad 'bras bu ste/_/'bras bu la ni sred mi 'byung /_/'bras bu las ni gnyis 'gyur phyir/_/'bras bu las ni 'bras mi 'byung /_/gnyis su 
[\[176b.2\]]'gyur ba'i skyon gyi phyir/_/'bras bu las ni dngos mi dmigs/_/gang gi tshe na 'dus byas rnams/_/dmigs dang dmigs par bye bral zhing /_/sems med sems tsam mthong ba la/_/sems tsam du ni ngas bshad do/_/sems ni ngo bo nyid kyi dbyibs/_/rkyen dang dngos po spangs pa ste/_/
[\[176b.3\]]mthar phyin ngo bo tshangs pa'i mchog_/de la ngas ni tsam zhes bshad/_/bdag ni brtags pa'i bden pa ste/_/rdzas su yod pa ma yin no/_/phung po phung po nyid de bzhin/_/brtags pas yin gyi rdzas su med/_/mnyam pa nyid ni rnam bzhi ste/_/mtshan nyid rgyu dang dngos las skyes/_/
[\[176b.4\]]bdag med pa yi mnyam nyid de/_/rnal 'byor zhugs pa'i bzhi pa'o/_/lta ba thams cad rnam bzlog pa/_/brtag par bya dang rtog pa spangs/_/dmigs pa med cing skye med la/_/sems tsam du ni ngas bshad do/_/dngos min dngos po med pa'ang min/_/dngos dang dngos med spangs pa 
[\[176b.5\]]yi/_/de bzhin nyid ni sems bral ba/_/sems tsam du ni ngas bshad do/_/stong pa mtha' dang de bzhin nyid/_/mya ngan 'das dang chos kyi dbyings/_/yid kyi lus ni sna tshogs pa/_/sems tsam du ni ngas bshad do/_/rnam par rtog pa'i bag chags 'brel/_/sems las byung ba sna 
[\[176b.6\]]tshogs pa/_/mi la phyi rol snang ba ni/_/'jig rten pa yi sems tsam mo/_/phyi rol gyi ni snang ba med/_/lus dang longs spyod gnas lta bur/_/sems ni sna tshogs par snang ba/_/sems tsam du ni ngas bshad do/_/nyan thos zad pa'i ye shes dang /_/sangs rgyas rnams kyi skye 'byung 
[\[176b.7\]]dang /_/rang rgyal sangs rgyas rnams kyi ni/_/nyon mongs med pas shin tu 'byung /_/phyi rol gyi ni gzugs med de/_/rang gi sems ni phyi rol snang /_/sems ni khong du mi chud phyir/_/byis pa rnams ni 'dus byas rtog_/rang sems sna tshogs snang ba yi/_/phyi rol don rnams mi 
[\[177a\]]
[\[177a.1\]]shes pas/_/mtha' bzhin sbyar ba'i gtan tshigs kyis/_/blun po dag gis zlog par byed/_/gtan tshigs med de mtha' yang med/_/dpe dang yan lag rnams kyang med/_/rang gi sems ni don rgyud de/_/gal te shes na mkhas pa yin/_/gang zhig rtog 
[\[177a.2\]]pas brtag bya ba/_/de ni brtags pa'i mtshan nyid de/_/brtag pa la ni rten bcas te/_/rnam par rtog pa rab tu 'jug_/phan tshun ma gyes 'brel pa yi/_/bag chags gcig gi rgyu las byung /_/gnyis po blo bur byung ba'i phyir/_/mi rnams kyi ni sems mi skye/_/srid pa gsum na gnas pa 
[\[177a.3\]]yi/_/sems dang sems byung rnam rtog yin/_/gang zhig don snang 'jug pa ni/_/brtags pa'i rang bzhin de yin te/_/snang ba'i sa bon ldan pa'i phyir/_/skye mched rnams ni bcu gnyis so/_/gnas dang dmigs bya ldan pa'i phyir/_/lo rgyus su ni ngas bshad do/_/ji ltar me long gzugs 
[\[177a.4\]]brnyan dang /_/rab rib can la skra 'dzings pa/_/de bzhin bag chags kyis g.yogs sems/_/byis pa rnams kyis mthong ba yin/_/bdag gis rtog pas brtags don la/_/rnam par rtog pa rab tu 'jug_/mu stegs can gyis brtags pa ltar/_/phyi rol gyi ni don med de/_/ji ltar thag par ma 
[\[177a.5\]]shes nas/_/byis pa sbrul du 'dzin pa bzhin/_/rang gi sems don ma shes pas/_/phyi rol gyi ni don du rtog_/de ltar thag pa thag nyid du/_/gcig dang tha dad spangs mod kyi/_/gang gis thag par rnam rtog pa/_/de ni rang sems nyes pa yin/_/gang la gang gi dngos por yang /_/brtags na 
[\[177a.6\]]mi dmigs ma yin pa/_/de ni med par shes mi bya/_/chos kyi chos nyid de yin no/_/yod pa'i zla drangs med pa ste/_/med pa'i zla drangs yod pa yin/_/de phyir med par shes mi bya/_/yod pa nyid du'ang mi brtag go/_/gang 'di kun tu brtags pa la/_/brtags na de yi bdag nyid 
[\[177a.7\]]min/_/de yi bdag nyid min mthong zhing /_/ji ltar rnam par rtog pa 'jug_/gzugs ni gzugs kyi bdag nyid med/_/de bzhin bum pa ras la sogs/_/snang ba yod pa ma yin pas/_/khyod kyi rnam rtog mi 'byung ngo /_/thog ma med ldan 'dus byas la/_/gal te khyod kyi rtog nor na/_/
[\[177b\]]
[\[177b.1\]]dngos po dngos nyid su zhig gis/_/'khor byas thub chen bdag la gsungs/_/dngos po dngos nyid med pa ste/_/sems tsam po ni snang ba yin/_/rang gi sems ni ma mthong bas/_/rnam par rtog pa rab tu 'jug_/ji ltar byis pas brtags pa yi/_/brtags pa gal te yod med cing /_/
[\[177b.2\]]de las rnam pa gzhan yod na/_/blos kyang rtog par mi rung ngo /_/'phags la gal te de yod na/_/de ni byis pas brtags ma yin/_/gal te 'phags las de log na/_/'phags dang byis pa mnyam par gyur/_/gang phyir sems ni rnam sbyangs pas/_/'phags pa rnams la nor pa med/_/
[\[177b.3\]]sems kyi rgyud ni ma dag pa'i/_/byis pa brtags la rtog par byed/_/ji ltar bu la ma zhig ni/_/mkha' la shing thog len byed cing /_/'di re bu gcig ma ngu bar/_/shing thog sna tshogs 'di yang long /_/de bzhin sems can kun la ngas/_/brtags pa'i 'bras bu sna tshogs kyis/_/bris 
[\[177b.4\]]nas yod dang med pa yi/_/phyogs spangs tshul ni rab tu bshad/_/gang gi ma byung rkyen rnams kyis/_/'byung ste 'brel las ma yin na/_/sngon ma skyes pa da skyes te/_/bdag nyid du yang red pa med/_/bdag nyid ma red skyes pa med/_/rkyen med par yang gang na'ang med/_/skyes pa'i dngos 
[\[177b.5\]]po de dag kyang /_/rkyen med par yang gang na'ang med/_/de lta bu yi mdor mthong na/_/gang na'ang med min yod min min/_/dngos po rkyen las skye bar ni/_/mkhas pa rnams kyis mi brtag go/_/mu stegs can rnams byis pa la/_/rkyen gyis gcig dang tha dad gtam/_/zer yang 'gro 
[\[177b.6\]]ba rmi lam dang /_/sgyu ma 'dra bar mi shes so/_/brjod pa'i yul gyi theg pa ni/_/theg pa chen po bla na med/_/ngas ni don kyang legs par bstan/_/byis pa rnams kyis mi shes so/_/gang dag 'jungs pa'i nyan thos dang /_/mu stegs can gyis byas pa ni/_/gang phyir rtog gis bshad pas 
[\[177b.7\]]na/_/de dag don la 'khrul pa'o/_/mtshan nyid dang ni dngos dbyibs dang /_/ming ni rnam pa bzhi po yang /_/de dag la ni dmigs byas shing /_/rnam par rtog pa rab tu 'jug_/gang rnams gcig dang du ma dang /_/tshangs pa'i ris la dbang sgyur zhing /_/nyi ma zla ba'i 'od dag kyang /_/
[\[178a\]]
[\[178a.1\]]gang 'jig byed pa sras ma yin/_/'phags pa'i mthong ba phun sum tshogs/_/yang dag ji bzhin rtogs rig cing /_/'du shes zlog la mkhas pa rnams/_/rnam par rtog pa'i mchog phyin cing /_/de ni nga yi bstan pa la/_/sras po grol ba'i phyag rgya ste/_/dngos dang dngos 
[\[178a.2\]]med rnam grol zhing /_/'ong dang 'gro ba rnam spangs pa'o/_/gzugs kyi rnam shes phyir ldog nas/_/gal te las ni 'jig 'gyur na/_/rtag dang mi rtag par mi 'gyur/_/'khor ba dag kyang med 'gyur ro/_/ldog pa'i tshe ni zhig gyur pa/_/gzugs kyi yul las phyir ldog ste/_/yod med nyes 
[\[178a.3\]]dang bral ba'i las/_/kun gzhi la ni rab tu gnas/_/srid pa'i gnas su rnam shes dang /_/gzugs lhung rab tu 'jig pa ste/_/gzugs dang rnam shes 'brel pa yi/_/las ni 'jig par mi 'gyur ro/_/gal te de dag dang 'brel pa'i/_/mi yi las ni 'jig 'gyur na/_/las kyi 'brel 
[\[178a.4\]]pa zhig pa'i phyir/_/'khor med mya ngan 'da' ba'ang med/_/zhig kyang de dang lhan cig tu/_/gal te 'khor bar skye 'gyur na/_/gzugs ni de dang 'brel pa'i phyir/_/tha mi dad pas 'byung bar 'gyur/_/sems ni gzugs su rnam rtog las/_/gcig pa ma yin tha dad min/_/yod dang med 
[\[178a.5\]]pa'i phyogs spangs phyir/_/dngos po rnams la 'jig pa med/_/kun tu brtags dang gzhan gyi dbang /_/phan tshun mtshan nyid tha mi dad/_/gzugs kyi mi rtag nyid bzhin te/_/gcig la gcig kyang skyed byed pa'o/_/gcig dang tha dad rnam grol ba'i/_/brtags pa khong du mi chud na/_/yod dang 
[\[178a.6\]]med par ji ltar 'gyur/_/gzugs kyi mi rtag nyid bzhin no/_/brtags pa shin tu mthong 'gyur na/_/gzhan gyi dbang ni mi skye'o/_/gzhan gyi dbang ni rab mthong na/_/brtags pa de bzhin nyid du 'gyur/_/rtog pa rnam par 'jig pa na/_/nga yi tshul kyang rnam 'jig byed/_/nga yi bstan pa 'di 
[\[178a.7\]]la ni/_/sgro 'dogs skur pa 'debs pa yin/_/gang na gang tshe de 'dra ba/_/chos la sun 'byin yod pa'i rnams/_/nga yi tshul ni 'jig par byed/_/de dag kun dang 'grogs mi bya/_/gang zhig sgro 'dogs skur pa 'debs/_/brtags pa rnam par 'jig byed dang /_/mkhas pa dag tu gtam mi bya/_/
[\[178b\]]
[\[178b.1\]]dge slong don la spang bar bya/_/skra shad 'dzings dang sgyu 'dra dang /_/rmi lam 'dra zhing dri za 'dra/_/rtog pa smig rgyu snang 'dra la/_/gang dag yod dang med lta ba/_/de dag sdud par su spyod pa/_/sangs rgyas kyi la de mi slob/_/de dag mtha' gnyis lhung ba ste/_/gzhan yang rnam 
[\[178b.2\]]par 'jig par byed/_/brtags pa'i dngos po rab dben zhing /_/dngos dang dngos med rnam grol ba/_/rnal 'byor can ni sus mthong ba/_/de dag bsdu bar spyad par gyis/_/mu tig nor bu gser 'byung ba'i/_/'byung khungs 'jig rten na yod pa/_/sna tshogs las kyi rgyus ma byung /_/
[\[178b.3\]]bus pa rnams kyi 'tsho ba ltar/_/de bzhin sems can rigs rnams ni/_/rnam pa sna tshogs las kyis spangs/_/snang ba med phyir las med do/_/las las byung ba'i 'gro ba'ang med/_/ji ltar 'phags pas rnam sgom ltar/_/dngos po'i dngos nyid med mod kyi/_/ji ltar byis pas brtags 
[\[178b.4\]]pa ltar/_/dngos po dag ni yod pa'o/_/ji ltar byis pas brtags pa ltar/_/gal te dngos po med na ni/_/dngos po thams cad med pas na/_/su la'ang nyon mongs par 'gyur te/_/dngos po sna tshogs nyon mongs las/_/'khor ba dbang po nyer 'gro ba/_/mi shes pa dang srid 'brel 
[\[178b.5\]]ni/_/lus can rnams kyi 'byung bar 'gyur/_/ji ltar byis pas brtags pa ltar/_/gang gi dngos po yod min pa/_/de dag dbang po 'jug pa med/_/rnal 'byor nyid kyang 'jug pa yin/_/bcom ldan gal te 'khor ba yi/_/rgyu yi dngos po ma mchis na/_/byis pa nan tan ma bgyis 
[\[178b.6\]]par/_/byed pa spangs pa'i thar par 'gyur/_/khyod kyi 'phags pa byis pa'i khyad/_/dngos po med na ji ltar mchis/_/rnam par thar pa gsum spyod pa'i/_/'phags pa dag la dngos po med/_/phung po gang zag chos rnams dang /_/rang dang spyi yi mtshan nyid med/_/dbang po rnams 
[\[178b.7\]]dang rkyen gyi rnams/_/nyan thos dag la ngas bshad do/_/rgyu med pa dang sems tsam dang /_/'byor pa rnams dang sa rnams dang /_/so so rang gi de bzhin nyid/_/dag pa rgyal ba'i sras la bshad/_/nga yi bstan la sun 'byin pa/_/ngur smrig gi ni gos bgos shing /_/'bras bu yod dang 
[\[179a\]]
[\[179a.1\]]med smra ba/_/ma 'ongs pa yi dus na 'byung /_/dngos po med de rkyen rnams kyis/_/yod pa 'phags pa'i spyod yul lo/_/brtags pa'i dngos po shin tu med/_/rtog ge pa rnams rtog par byed/_/ma 'ongs pa yi dus na ni/_/byis pa'i rang bzhin gzegs zan 'byung /_/
[\[179a.2\]]'bras bu med smra'i lta ngan pas/_/skye bo mang po rlag par byed/_/rdul phran las ni 'gro ba 'byung /_/rdul phran rnams ni rgyu med de/_/rdzas dgu rnams kyang rtag pa'o zhes/_/lta ba ngan pas ston par 'gyur/_/rdzas rnams kyis ni rdzas brtsams te/_/yon tan gyis kyang yon tan no/_/dngos po 
[\[179a.3\]]dag gi dngos nyid gzhan/_/yod pa dag ni 'jig par byed/_/gal te ma byung 'byung 'gyur na/_/'jig rten thog ma yod par 'gyur/_/'khor ba sngon gyi mtha' ma ni/_/ngas ni med par bshad pa yin/_/srid gsum thams cad bgrang ba dag_/de ste ma byung 'byung na ni/_/khyi dang rnga 
[\[179a.4\]]mo bong bu la'ang /_/rwa skyer 'gyur ba the tsom med/_/gal te gzugs dang rnam shes dang /_/mig ni ma skyes skye 'gyur na/_/cod pan re lde ras la sogs/_/'jim pa bsgongs las 'byung bar 'gyur/_/ras la re lde yod pa min/_/rtsi skyang la yang ras med do/_/gcig po las ni 
[\[179a.5\]]gcig 'byung na/_/rkyen rnams kyis kyang cir mi 'byung /_/'tsho ba de dang lus de dang /_/gang yang ma byung skye ba ni/_/de dag thams cad gzhan smra ba/_/ngas kyang de dag shin tu bshad/_/snga ma'i phyogs ni brjod bya ste/_/de dag blo ni bzlog par bya/_/de dag blo ni bzlog byas nas/_/bdag gi 
[\[179a.6\]]phyogs ni ngas bshad do/_/nga yi slob ma rmongs pa'i sde/_/yod med phyogs la gnas 'ong zhes/_/de phyir mu stegs smra ba dag_/ngas ni brjod par byas pa yin/_/yan lag ser skya blo ngan pa'ang /_/'gro ba gtso las skyes pa dang /_/yon tan rnam par 'gyur ba yang /_/slob ma rnams la 
[\[179a.7\]]rab tu ston/_/rkyen gyis byung dang ma byung min/_/rkyen rnams yod pa ma yin te/_/rkyen rnams dngos po med pa'i phyir/_/ma byung ba ni mi 'byung ngo /_/yod dang med pa'i phyogs bral zhing /_/rgyu dang rkyen rnams spangs pa dang /_/skye dang 'jig pa med pa dang /_/rang gi phyogs te mtshan gzhi 
[\[179b\]]
[\[179b.1\]]spangs/_/sgyu ma rmi lam 'dra ba yi/_/'jig rten rgyu dang rkyen spangs pa/_/rtag tu rgyu med par mthong na/_/rnam par rtog pa mi 'jug go/_/dri za'i grong khyer smig rgyu 'dra/_/rtag par skra shad 'dzings pa bzhin/_/yod dang med pa'i phyogs bral zhing /_/rgyu dang rkyen gyis spangs pa yi/_/srid 
[\[179b.2\]]pa rgyu med par mthong na/_/sems kyi rgyu ni rnam par 'dag_/gang gi dngos po med pa dang /_/sems tsam po yang med 'gyur na/_/dngos po med par ji ltar sems/_/sems tsam du yang mi rung ngo /_/dngos po la ni dmigs byas shing /_/mi rnams sems kyang skye bar 'gyur/_/rgyu med par ni 
[\[179b.3\]]ji ltar sems/_/sems tsam du ni mi rung ngo /_/'phags pa'i dngos po'i tshul la ni/_/de bzhin nyid dang sems tsam yod/_/yod pa'ang min pa de dag ni/_/nga yi tshul la mi mkhas pa'o/_/gzung dang 'dzin pa'i dngos por ni/_/gal te sems ni 'jug 'gyur na/_/de ni 'jig rten pa 
[\[179b.4\]]yi sems/_/sems tsam du yang mi rung ngo /_/lus dang longs spyod gnas 'dra dang /_/gal te rmi lam 'dra skye na/_/sems ni rnam pa gnyis su 'gyur/_/sems la gnyis kyi mtshan nyid med/_/ji ltar ral gri rang so dang /_/ji ltar mdzub mo rang rtse la/_/mi gcod reg par mi 
[\[179b.5\]]'gyur ba/_/de bzhin sems kyis rang blta'o/_/gzhan dag med cing dbang yang med/_/brtags pa yi ni dngos po med/_/chos lnga rnams dang sems gnyis kyang /_/snang ba med la med pa'o/_/skye bar bya dang skye byed dang /_/dngos po'i mtshan nyid rnam gnyis te/_/skye bar byed las dgongs 
[\[179b.6\]]byas nas/_/rang bzhin med par ngas bshad do/_/rnam pa sna tshogs don dbyibs su/_/gal te rnam par rtog skye na/_/ri bong rwa dang nam mkha' yang /_/don du snang ba 'byung bar 'gyur/_/gal te ma brtags don yod na/_/sems kyang don du snang bar 'gyur/_/sems dang tha dad brtags 
[\[179b.7\]]pa yi/_/don ni shin tu mi dmigs so/_/thog ma med ldan 'khor ba na/_/don ni gang na'ang med pa ste/_/sems ni rgyas par ma gyur na/_/ji ltar don du snang bar 'jug_/gal te med pas rgyas 'gyur na/_/ri bong rwa yang der 'gyur ro/_/dngos po med pas rgyas gyur pa'i/_/rnam 
[\[180a\]]
[\[180a.1\]]par rtog pa mi 'byung ngo /_/ji ltar de ltar med pa bzhin/_/sngon kyang de ni yod pa min/_/don med par ni don 'brel sems/_/ji lta bur na 'jug par 'gyur/_/de bzhin nyid dang stong nyid mtha'/_/mya ngan 'das dang chos kyi dbyings/_/chos rnams skye ba med pa ni/_/don dam gyi 
[\[180a.2\]]ni rang bzhin no/_/rgyu dang rkyen la rtog pa yis/_/srid pa rgyu med ma byung bar/_/rab tu shes par ma gyur pas/_/byis pa yod dang med par lhung /_/snang ba med par sems mngon te/_/bye brag thog ma med rgyus 'byung /_/thog ma med nas don med na/_/bye brag ci yis skye bar 'gyur/_/gal 
[\[180a.3\]]te med pas rgyas 'gyur na/_/dbul po dag kyang nor ldan 'gyur/_/don med ji ltar sems skye ba/_/thub pas bdag la bshad du gsol/_/'di dag thams cad rgyu med de/_/sems kyang med cing spyod yul med/_/sems kyang rgyas par mi 'gyur te/_/srid pa gsum ni byed spangs pa'o/_/
[\[180a.4\]]skye ba rnam par bzlog pa'i phyir/_/mi skye ba ni rab tu bsgrub/_/rgyu med smra ba bshad pa ni/_/byis pa rnams kyis mi rig go/_/'di dag thams cad ma skyes pa/_/dngos po med pa'ang ma yin te/_/rmi lam sgyu 'dra dri za'i grong /_/rgyu med pa yi dngos po yod/_/ma skyes rang bzhin med pa dang /_/ci 
[\[180a.5\]]phyir stong pa'ang bdag la gsungs/_/'dus pa dag ni ma gtogs par/_/nam zhig dngos po mi snang ba/_/de tshe ma skyes stong pa ste/_/rang bzhin med par ngas bshad do/_/rmi lam skra shad sgyu ma dang /_/dri za'i grong khyer smig rgyu rnams/_/rgyu med par yang snang gyur pa/_/'jig rten 
[\[180a.6\]]sna tshogs de bzhin no/_/de bzhin 'dus pa re rer yang /_/snang ba med pas yod ma yin/_/'dus pa mu stegs lta ba ltar/_/'jig pas rnam par 'gyur ba min/_/rgyu med smra bas brtsad byas te/_/ma skyes pa yang rab tu bsgrub/_/skye ba med pa rab bsgrubs na/_/nga yi tshul ni mi 'jig go/_/
[\[180a.7\]]rgyu med smra ba bstan na ni/_/ji ltar ci las ci dag gis/_/gang du rgyu med skyer 'gyur zhes/_/mu stegs can rnams 'jigs pa skye/_/rgyu las ma yin rgyu med par/_/nam zhig 'dus byas mthong ba na/_/de yi skye 'jig smra ba yi/_/lta ba rnam par ldog par 'gyur/_/dngos po med pa skye 
[\[180b\]]
[\[180b.1\]]med dam/_/de ste rkyen la brtags pa'am/_/'on te dngos po'i ming lags sam/_/don med pa yang bdag la gsungs/_/dngos med mi skye ma yin te/_/rkyen la brtag pa'ang ma yin no/_/dngos po'i ming yang de min te/_/don med pa yang ming ma yin/_/nyan thos dang ni rang rgyal dang /_/sa bdun 
[\[180b.2\]]du ni phyin rnams dang /_/mu stegs spyod yul ma yin pa/_/de ni mi skye mtshan nyid do/_/rgyu dang rkyen rnams bzlog pa dang /_/byed pa dag ni dgag pa dang /_/sems tsam du ni rnam gzhag pa/_/skye ba med par ngas bshad do/_/dngos po rgyu las 'byung med pa/_/rtog dang brtag pa spangs pa ste/_/
[\[180b.3\]]yod med phyogs las grol ba ni/_/skye ba med par ngas bshad do/_/sems ni snang dang rnam bral ba/_/rang bzhin gnyis kyang spangs pa ste/_/gnas rnams rab tu gyur pa ni/_/skye ba med par ngas bshad do/_/phyi rol dngos po dngos med min/_/sems kyang yongs su gzung ba med/_/lta ba 
[\[180b.4\]]thams cad rab spangs pa/_/de ni skye med mtshan nyid do/_/de bzhin stong pa rang bzhin med/_/de las bsags pa'i tshig kun brtag_/nam yang stong pas stong ma yin/_/skye ba med pa'i stong pa'o/_/rkyen gyi rnam pa 'dus pa las/_/rab tu 'jug cing ldog par 'gyur/_/'dus pa las ni logs 
[\[180b.5\]]shig na/_/skyes pa med cing 'gags pa'ang med/_/gcig pa dang ni tha dad du/_/ji ltar mu stegs can rtog bzhin/_/dngos po tha dad ma yin dang /_/'dus las gud na gang na'ang med/_/yod med dngos po mi skye ste/_/med min yod min gang na'ang med/_/de phyir gzhan du 'dus 
[\[180b.6\]]pa ni/_/rab tu 'jug cing ldog par 'gyur/_/'di ni brda tsam nyid yin te/_/phan tshun ltos pa 'brel ba yin/_/rkyen rnams 'brel las logs shig na/_/bskyed par bya ba'i don med do/_/bskyed pa med pas skye ba med/_/mu stegs can gyi skyon gyis spangs/_/'brel pa tsam du ngas bshad de/_/
[\[180b.7\]]byis pa rnams kyis mi rig go/_/gang na 'brel las logs shig na/_/dngos po bskyed pa yod ces pa/_/'brel pa rnam par 'jig pa ste/_/rgyu med smra bar shes par bya/_/gang na 'brel las logs shig na/_/dngos po su la yod na ni/_/mar me bzhin du rdzas rigs rnams/_/'brel 
[\[181a\]]
[\[181a.1\]]pa snang bar byed par 'gyur/_/'brel ba dag las logs shig tu/_/chos gang mi mkhas rtog pa ni/_/ma skyes ngo bo nyid med de/_/rang bzhin nam mkha' lta bu'o/_/'phags pas thob pa'i chos nyid ni/_/skye ba med pa gzhan yin te/_/gang de'i skye ba med pa ni/_/de ni 
[\[181a.2\]]mi skye bzod pa yin/_/nam zhig 'jig rten 'di dag kun/_/'di ni 'brel pa tsam mo zhes/_/'brel pa nyid du mthong ba na/_/de na sems kyang mnyam par 'jog_/mi shes sred pa las la sogs/_/'brel pa dag ni nang gi yin/_/'khor lo 'jim shing srub la sogs/_/sa bon 
[\[181a.3\]]'byung sogs phyi rol lo/_/'di ni 'brel ba tsam yin te/_/gang gi dngos po rkyen gzhan las/_/gang yang skye bar 'dod pa ni/_/'thad dang lung la de mi gnas/_/gal te bskyed bya'i dngos med na/_/blo yang gang gi rkyen las byung /_/'di dag phan tshun rkyen gyur pas/_/de phyir de 
[\[181a.4\]]dag rkyen du shes/_/drod gsher sra dang g.yo ba yi/_/chos rnams byis pas rnam brtags te/_/de ni 'dus pa chos ma yin/_/de phyir ngo bo nyid med do/_/nad pa'i dbang du sman pa dag_/bya ba tha dad ston mod kyi/_/de la gtsug lag tha dad med/_/nad kyis phye bas tha dad do/_/de bzhin 
[\[181a.5\]]ngas kyang sems can rgyud/_/nyon mongs nyes pa'i skyon chags pa/_/dbang po dag gi stobs shes nas/_/byis pa dag la tshul bshad do/_/nyon mongs dbang po tha dad pas/_/nga yi bstan pa dbyer mi phyed/_/yan lag brgyad ldan zhi ba yi/_/lam ni theg pa gcig yin no/_/rdza dang 
[\[181a.6\]]snam bu cod pan rwa/_/ri bong rwa ni med pa'i rgyu/_/gang rgyu tshogs las byung ba de/_/khyod kyis med par shes mi bya/_/yod pa'i rgyus ni med pa ste/_/med pa med par mi rung ngo /_/yod pa med pa'i zla las byung /_/phan tshun zla yi rgyu yin no/_/ci zhig la ni gnas bcas shing /_/ci zhig snang 
[\[181a.7\]]bar sus bsams pa/_/gang la rten pa ci zhig ni/_/rgyu med pa ste rgyu med min/_/gal te gzhan la de rten cing /_/de yang gzhan la snang gyur na/_/thug pa med par rab 'gyur te/_/ci zhig ci yang med par 'gyur/_/ji ltar lo ma shing sogs la/_/rten cing sgyu ma snang ba ltar/_/de bzhin 
[\[181b\]]
[\[181b.1\]]dngos la brten byas shing /_/mi rnams la ni sna tshogs snang /_/sgyu ma'i dra ba lo ma min/_/gyo mo ma yin shing ma yin/_/byis pa rnams kyis sgyu mar mthong /_/sgyu ma byed pas gnas mthong ngo /_/de bzhin dngos la brten bcas te/_/ci zhig bye brag tu 'gyur na/_/snang ba'i tshe na 
[\[181b.2\]]gnyis med par/_/ci zhig tu ni ji ltar brtag_/rnam par rtog la rnam brtags med/_/rnam par rtog pa'ang med pa ste/_/rnam par rtog la med pas na/_/mya ngan 'das med 'khor ba med/_/rnam par rtog pa med pas na/_/rnam par rtog pa mi 'jug go/_/ma zhugs na ni ji ltar 
[\[181b.3\]]sems/_/sems tsam du ni mi rung ngo /_/bsam pa du ma tha dad phyir/_/bstan pa la ni snying po med/_/snying po med phyir thar pa med/_/'jig rten rnam pa sna tshogs med/_/ji ltar byis pas brtags pa yi/_/phyi rol gyi ni snang ba med/_/sems ni gzugs brnyan bzhin du snang /_/bag 
[\[181b.4\]]chags kyis ni mgo yung bslang /_/yod med ma byung med pas na/_/dngos po thams cad ma skyes te/_/'di dag thams cad sems tsam mo/_/rtog pa rnams kyis rnam par spangs/_/byis pa rkyen gyis dngos por 'chad/_/mkhas pa dag ni ma yin no/_/rang bzhin sems dang bral ba ste/_/sems ni 
[\[181b.5\]]'phags par nyer 'gro zhing /_/grangs can gcer bu khyad par can/_/de bzhin bram ze phyugs bdag rnams/_/yod dang med pa'i lta bar lhung /_/rnam par dben pa'i don gyis spangs/_/rang bzhin med dang ma skyes dang /_/stong pa sgyu ma dri med rnams/_/sangs rgyas rnams dang khyod kyis kyang /_/
[\[181b.6\]]su yi phyir ni de dag bshad/_/rnal 'byor can ni sems btsal la/_/lta ba rtog ge rnam spangs pa'i/_/sangs rgyas rnams kyis rnal 'byor bshad/_/ngas kyang rab tu bshad pa yin/_/gal te 'di kun sems yin na/_/'jig rten ci la rab tu gnas/_/ci phyir mi rnams 'ong 'gro bar/_/sa la 
[\[181b.7\]]rab tu snang bar gyur/_/ji ltar bya rnams nam mkha' la/_/rtog pas kun tu bskyod pas na/_/gnas med rten pa med bzhin du/_/sa yi steng bzhin de dag spyod/_/de bzhin lus can thams cad kyang /_/rnam par rtog pas bskyod pas na/_/de dag bdag gi sems la rgyu/_/nam mkha' 
[\[182a\]]
[\[182a.1\]]la ni bya bzhin no/_/lus dang longs spyod gnas snang ba'i/_/sems ni rab tu 'jug bshad pa/_/snang dang 'jug pa ji ltar cis/_/sems tsam po ni bdag la gsungs/_/lus dang longs spyod gnas rnams dang /_/snang dang 'jug pa bag chags dang /_/snang dang 'jug 
[\[182a.2\]]par rnam rtog pas/_/mi brtson rnams la skye bar 'gyur/_/dngos po rnam par brtags pa yul/_/sems ni yul las byung ba ste/_/snang ba'i sems ni yongs shes pas/_/rnam par rtog pa mi 'jug go/_/btags pa'i ming ni ming bral dang /_/blo dang rig bya spangs par ni/_/'dus 
[\[182a.3\]]byas nam zhig mthong gyur pa/_/de yi tshe na grol bar 'gyur/_/ming la ming ni rnam sgom par/_/shes par bya ba de tsam ste/_/gang dag gzhan du shes byed pa/_/de dag mi shes shes byed min/_/chos lnga rnams dang rang bzhin dang /_/rnam par shes pa brgyad rnams dang /_/bdag 
[\[182a.4\]]med gnyis kyi nang du ni/_/theg pa chen po thams cad 'dus/_/gang gi tshe na 'gro ba dag_/blo dang rig byas dben mthong ba/_/de tshe ming la ming rtog pa/_/mngon par 'jug par mi 'gyur ro/_/sems mthong phyir ni bya ba dang /_/yi ge rtog pa phyir ldog go/_/rang gi sems ni ma 
[\[182a.5\]]mthong phyir/_/rnam par rtog pa rab tu 'jug_/gzugs med pa yi phung po bzhin/_/de dag las ni bgrang ba med/_/'byung ba tha dad mtshan gyi gzugs/_/ji ltar gzugs rnams mang por 'gyur/_mtshan nyid yongs su btang ba'i phyir/_/'byung las gyur min 'byung ba min/_/
[\[182a.6\]]'on te mtshan nyid gzhan gzugs na/_/phung po rnams kyis cir mi skye/_/phung po skye mched rnam grol ba/_/gang tshe mtshan nyid med mthong zhing /_/chos la bdag med mthong ba'i phyir/_/de tshe sems ni ldog par 'gyur/_/yul dang dbang po tha dad phyir/_/rnam par shes pa 
[\[182a.7\]]brgyad du skye/_/mtshan nyid kyis ni gsum yin te/_/snang ba med la ldog par 'gyur/_/kun gzhi yid kyi bdag yin te/_/shes pa nyid ni bdag gi yin/_/gnyis su 'dzin pas rab tu 'jug_/yongs su rtog na ldog par 'gyur/_/gcig dang tha dad rnam grol 
[\[182b\]]
[\[182b.1\]]zhing /_/rgyu ba med par nam mthong ba/_/de tshe bdag dang bdag gir yang /_/gnyis su rtog par mi 'gyur ro/_/ma zhugs par ni rgyas mi 'gyur/_/rnam par shes pa'i rgyu yang min/_/rgyu dang 'bras bu spangs pa yi/_/'gags pa 'jug par mi 'gyur ro/_/ci yi 
[\[182b.2\]]phyir na 'jig rten rnams/_/rnam rtog sems tsam bdag la gsungs/_/rgyu dang rnam par 'brel pa yi/_/mtshan dang mtshan gzhi rnam spangs pa/_/rang gi sems ni sna tshogs snang /_/mthong ba lta bur rnam par brtags/_/sems kyi snang ba shes pa dang /_/sems kyi don gzhan gzung 
[\[182b.3\]]ba'i phyir/_/blo yis gang tshe ma mthong na/_/med pa'i lta bar 'gyur ba ni/_/sems su 'dzin par gyur pa'i phyir/_/ji ltar de yi yong mi 'byung /_/rnam rtog dngos min dngos med min/_/de phyir yod pa mi skye ste/_/sems snang yongs su shes pa'i phyir/_/rnam rtog 'jug par mi 'gyur 
[\[182b.4\]]ro/_/rnam par rtog pa mi 'jug pa/_/rab tu gyur pa gnas med pa'o/_/bzhi yi phyogs rnams phyir bzlog cing /_/gal te dngos po rgyu can na/_/ming gi bye brag gzhan de byas/_/de ni bsgrubs pa ma yin no/_/rgyu dang rkyen rnams 'dus pa dang /_/rgyu ni bkag par gyur pa'i phyir/_/de 
[\[182b.5\]]dag don gyis dpog par 'gyur/_/yang na rgyu las byung bar 'gyur/_/gal te rkyen rnams mi rtag na/_/rtag pa'i nyes pa bzlog par 'gyur/_/byis pa rnams ni mi rtag phyir/_/'byung ba med cing 'jig pa med/_/gang yang 'jig par 'gyur bzhin du/_/rgyur gyur pa ni mi snang 
[\[182b.6\]]ngo /_/mi mthong ba ni ji ltar cis/_/mi rtag pa las srid mi 'byung /_/bsdu ba dag gis sems can gdul/_/tshul khrims kyis ni dbang du bya/_/shes rab dag gis lta ba gzhig_/rnam par thar pas shin tu spel/_/'di kun 'jig rten rgyang pan te/_/mu stegs can gyis 
[\[182b.7\]]gang bshad [{]brdzun[,]rdzun[}]/_/rgyu dang 'bras bu yod lta bas/_/rang gi grub pa'i mtha' yang med/_/nga 'dra gcig pu rang grub mtha'/_/rgyu dang 'bras bu rnam par spangs/_/'jig rten rgyang pan rnam bral ba/_/slob ma'i sde la bshad par bya/_/sems tsam ste ni snang ba med/_/rtag dang 
[\[183a\]]
[\[183a.1\]]chad pa spangs pa yi/_/gzung dang 'dzin pa'i dngos po ru/_/sems ni rnam pa gnyis su snang /_/ji srid sems ni 'jug pa'i bar/_/de srid 'jig rten rgyang pan yin/_/'jig rten rang gi sems mthong na/_/rnam par rtog pa mi 'jug go/_/'du ba 'bras bu don grub 
[\[183a.2\]]pa/_/zad pa 'bras bu ma mthong ba/_/'du dang zad pa yongs shes na/_/rnam par rtog pa mi 'jug go/_/rtag dang mi rtag byas pa dang /_/ma byas pa dang gzhan min gzhan/_/de la sogs pa thams cad ni/_/'jig rten rgyang pan tshul yin no/_/lha dang lha ma yin dang mi/_/
[\[183a.3\]]byol song [{]yi dgas [,]yi dwags [}]gshin rje'i gnas/_/gang du lus can skye ba yi/_/'gro ba rnam pa drug tu bshad/_/rab 'bring tha ma'i las rnams kyis/_/de dag tu ni skye bar 'gyur/_/dge ba thams cad bsrungs na ni/_/khyad par du yang thar par 'gyur/_/khyod kyis dge slong sde rnams la/_/
[\[183a.4\]]skad cig skad cig dag la yang /_/tshe dang skye dang 'chi bshad pa/_/dgongs pa bdag la bshad du gsol/_/ji ltar gzugs las gzugs gzhan bzhin/_/sems kyang 'dus nas 'jig par 'gyur/_/de'i phyir slob ma rnams la ni/_/skad cig gcig nas gcig skye bshad/_/
[\[183a.5\]]gzugs dang gzugs la rnam rtog pa/_/'byung dang 'jug pa de bzhin no/_/rnam par rtog pa skye ba yin/_/rnam par rtog pa gzhan med do/_/skad cig skad cig gang ngas bshad/_/'di ni rkyen du bshad pa yin/_/gzugs su 'dzin pa rnam spangs pa/_/skye ba med cing 'jig 
[\[183a.6\]]pa med/_/rkyen dang rkyen las skyes pa rnams/_/ma rig de bzhin nyid la sogs/_/chos gnyis kyis ni 'jug par 'gyur/_/mi gnyis de bzhin yid gnyis so/_/rkyen dang rkyen las skyes pa yi/_/chos rnams gal te khyad med na/_/rtag la sogs pa 'bras bur 'gyur/_/rkyen 
[\[183a.7\]]rnams kyang ni rgyur 'gyur ro/_/rgyu dang 'bras bu bzang ba'i phyir/_/khyod dang sangs rgyas rnams kyi gsung /_/mu stegs can dang khyad med 'gyur/_/de phyir thub chen 'phags ma yin/_/'dom gang tsam gyi lus la ni/_/'jig rten kun 'byung 'jig rten dang /_/'gog par 'gro ba'i 
[\[183b\]]
[\[183b.1\]]lam gyi rnams/_/rgyal sras rnams la rab tu bshad/_/rang bzhin gsum la 'dzin pa yis/_/so so'i skye bo'i gzung 'dzin lta/_/'jig rten 'das dang 'jig rten pa'i/_/chos rnams rnam par rtog par byed/_/de phyir sngon la blta bya ste/_/rang bzhin rnams ni smos par 
[\[183b.2\]]bya/_/lta ba rnams ni bzlog pa'i phyir/_/rang bzhin rnam par mi brtag go/_/nyams pa'i nyes phyir sdom pa med/_/sems kyang 'jug par mi 'gyur ro/_/gnyis su 'dzin phyir 'jug par 'gyur/_/de bzhin nyid ni gnyis med yin/_/mi shes pa dang sred pa las/_/rnam 
[\[183b.3\]]shes la sogs tshul ma skyes/_/mthar thug med dang byas pa dang /_/srid pa byas las mi skye'o/_/dngos po rnams kyi 'jig pa ni/_/mi mkhas rnams kyis rnam bzhir bshad/_/rnam par rtog pa gnyis 'jug phyir/_/dngos po yod dang dngos med med/_/mtha' bzhi dag las grol 
[\[183b.4\]]ba yi/_/lta ba gnyis po rnam spangs pa/_/mthong nas rnam rtog gnyis 'jug ni/_/mngon par 'jug par mi 'gyur ro/_/ma skyes pa yi dngos po rnams/_/blo ni rnam par ldang ba'i phyir/_/skyes pa'i dngos po dag la yang /_/de dang 'dra phyir mi brtag go/_/ji ltar bdag dang gzhan 
[\[183b.5\]]rnams ni/_/rtag tu yod med ma 'dres par/_/lta ba rnam gnyis bzlog pa yi/_/rigs pa mgon po bdag la gsungs/_/mu stegs smra dang ma 'dres shing /_/rang rgyal nyan thos rnams spangs pa/_/rgyal sras rnams ni mi 'jig phyir/_/rgyal bas mngon rtogs spyod pa dag_/
[\[183b.6\]]rnam thar rgyu dang rgyu med kyang /_/skye ba med par mtshan nyid gcig_/rnam grangs gzhan gyis de dag slu/_/mkhas pa rnams kyis rtag tu spang /_/sprin dang sprin gyi phung po 'ja' 'dra ba/_/smig rgyu skra shad 'dzings pa sgyu ma 'dra/_/dngos po thams cad rang gi rtog byung ba/_/mu 
[\[183b.7\]]stegs 'gro ba rang gi rgyu yis rtog_/skye ba med dang de bzhin te/_/yang dag mtha' dang stong pa nyid/_/de dag gzugs kyi ming yin te/_/dngos po med par mi rtog go/_/lag dang byed pa 'jig rten na/_/dbang po brgya byin grong 'jig ltar/_/de bzhin dngos po thams cad 
[\[184a\]]
[\[184a.1\]]kyi/_/rang bzhin brtag par mi bya'o/_/gzugs las stong pa gzhan ma yin/_/mi skye ba yang de bzhin te/_/gzhan ma yin phyir mi brtag go/_/lta ba'i nyes par rab tu 'gyur/_/dngos po'i mtshan nyid gzung ba'i phyir/_/kun rtog rnam par rtog pa'o/_/yongs su 
[\[184a.2\]]rtog pa bzung bas na/_/ring thung zlum la sogs pa'o/_/sems ni kun tu rtog pa yin/_/yid ni yongs su rtog pa ste/_/yid kyi rnam shes rnam rtog ni/_/mtshan dang mtshan gyi gzhi spangs pa/_/gang yang mu stegs mi skye dang /_/gang yang nga yi tshul blta bas/_/rtog pa de ni khyad par 
[\[184a.3\]]med/_/lta ba'i nyes par rab tu 'gyur/_/dgongs dang skye ba med pa dang /_/skye ba med pa'i don nyid de/_/rigs pa shes pa sus shes pa/_/de dag nga yi tshul shes so/_/dgos pa lta ba dgongs pa dang /_/mi skye ba ni gnas med pa/_/don gnyis yongs su shes pa ni/_/skye 
[\[184a.4\]]ba med par ngas bshad do/_/dngos po ma skye rnams mchis sam/_/'on tam lags sam thub chen gsungs/_/rgyu med smra dang mi mnyam dang /_/med dang chos rnams 'dres par 'gyur/_/rgyu med smra dang mi skye dang /_/mi mnyam mu stegs lta ba ste/_/yod dang med las 
[\[184a.5\]]rnam grol bas/_/sems tsam du ni ngas bshad do/_/lta ba'i rgyu las byung ba yi/_/skye dang mi skye spang bar byos/_/rgyu med smra bas mi skye dang /_/skye bas rgyu yi gnas su 'gyur/_/lhun gyis grub la bya ba med/_/gal te bya yod lta 'dres 'gyur/_/thabs dang smon lam la sogs pas/_/
[\[184a.6\]]lta ba nyid ni bdag la gsungs/_/chos rnams thams cad med pa'i phyir/_/ji lta bur na dkyil 'khor skye/_/gzung dang 'dzin dang bral ba'i phyir/_/'jug pa med cing ldog pa med/_/dngos po las ni dngos gzhan mthong /_/sems kyang de las byung ba ste/_/chos rnams kyi 
[\[184a.7\]]ni skye med pa/_/de ni ji ltar bdag la gsungs/_/gal te sems tsam mi shes na/_/de yi phyir ni de bshad do/_/thub chen bshad pa thams cad la/_/snga ma dang ni phyi mar 'gal/_/mu stegs lta bas rnam grol ba/_/mi mnyam rgyu med spangs pa yi/_/'jug pa dang 
[\[184b\]]
[\[184b.1\]]ni ldog pa rnams/_/smra ba'i mchog gis bdag la gsungs/_/yod dang med las rnam grol zhing /_/rgyu dang 'bras bu mi 'jig pa'i/_/sa yi rim pa'i mtshams sbyor ba/_/pad mo'i spyan gyis bdag la gsungs/_/'jig rten mtha' gnyis lhung ba ni/_/lta bas rnam par dkrugs 
[\[184b.2\]]gyur pas/_/skye dang mi skye la sogs phyir/_/zhi ba yi ni rgyu mi rtogs/_/nga la dkyil 'khor gang yang med/_/nga ni chos nyid mi 'chad de/_/gnyis yod na ni nyes par 'gyur/_/gnyis ni sangs rgyas rnams kyis sbyangs/_/stong pa skad cig dngos po rnams/_/rang bzhin med 
[\[184b.3\]]cing skye med pa/_/lta ngan smra bas g.yogs pa rtog_/de bzhin gshegs pa rnams kyis min/_/ji ltar rnam pa gang dag gis/_/yul la mngon sum 'gyur ba dang /_/rnam par rtog pa rab 'jug dang /_/ldog pa bdag la bshad du gsol/_/kha dog rgyas dang ldan pa'i 
[\[184b.4\]]phyir/_/spros pa rnams kyis bsdus pa'i gzugs/_/mthong nas phyi rol dag tu yang /_/rnam par rtog pa rab tu 'jug_/de nyid yongs su shes pa dang /_/yang dag ji bzhin don mthong phyir/_/'phags pa'i rigs dang 'thun pa yi/_/sems ni mngon par mi 'jug go/_/
[\[184b.5\]]'byung ba rnams ni ma gtogs par/_/dngos po skye ba med pa ste/_/rtag par 'byung ba 'dra ba'i sems/_/ma skyes par ni rnam par bsgom/_/rnam par rtog la ma rtog shig_/rnam par rtog med mkhas pa'o/_/rnam par rtog la brtags gyur na/_/gnyis min mya ngan 
[\[184b.6\]]'das ma yin/_/mi skye bar ni dam bcas pa'i/_/tshul ni sgyu ma bzhin du snang /_/sgyu ma rgyu med byung ba ste/_/grub mtha' 'das shing nyams par 'gyur/_/thog ma med nas bsgoms pa yi/_/sems ni gzugs brnyan bzhin du snang /_/don lta bu ste don med min/_/
[\[184b.7\]]yang dag ji bzhin rnam par bsgom/_/me long la ni ji ltar gzugs/_/gcig dang tha dad nyid spangs pa/_/snang ste de ni med pa'ang min/_/skye ba'i mtshan nyid de bzhin no/_/dri za sgyu ma la sogs dag_/rgyu dang rkyen la ltos pa ltar/_/de bzhin dngos po thams cad kyi/_/'byung ba 
[\[185a\]]
[\[185a.1\]]yin te mi 'byung med/_/bdag dang chos su brtags pa yis/_/rnam par rtog pa skyes bu ltar/_/'jug pa rnam pa gnyis kyis 'jug_/byis pa rnams kyis mi rtogs so/_/ma tshang ba dang rkyen gyi dbang /_/de bzhin nyan thos dgra bcom 
[\[185a.2\]]pa/_/bdag mthu rag las rgyal ba yang /_/rag lus nyan thos lnga por bshad/_/dus gzhan du ni zhig pa dang /_/don dam du dang phan tshun dang /_/mi rtag pa ni rnam pa bzhi/_/byis pa mi mkhas rtog par byed/_/yon tan rdul phran rang bzhin rgyus/_/byis 
[\[185a.3\]]pa mtha' gnyis lhung ba dag_/yod dang med pa'i phyogs 'dzin phyir/_/thar pa yi ni thabs mi shes/_/ji ltar byis pa sor mo'i rtser/_/zla bar 'dzin te gzhan du min/_/ji ltar yi ger chags pa'i rnams/_/nga yi de bzhin nyid mi rtogs/_/'byung ba mtshan 
[\[185a.4\]]nyid mi 'thun pa/_/gzugs kyi dngos po bskyed pa ste/_/de ni 'byung ba gnas pa yin/_/'byung 'gyur 'byung bas ma byas so/_/me ni gzugs la sreg par byed/_/sprul pa'i rang bzhin chu yi khams/_/rlung ni gzugs la 'dor byed pa/_/'byung bas ji ltar skye 
[\[185a.5\]]bar 'gyur/_/rnam par shes dang gzugs phung po/_/de ni gnyis te lnga ma yin/_/phung po'i rnam grangs tha dad pa/_/ngas ni rnam pa brgyar yang bshad/_/sems dang sems byung bye brag ni/_/'jug pa rab tu 'jug pa yin/_/gzugs kyi rnam par 'dres pa ste/_/
[\[185a.6\]]'byung las gyur min sems gzugs so/_/sngo la sogs pa zla yis dkar/_/dkar la sogs pa'i zla yis sngo/_/rgyu dang 'bras bu bskyed pa dang /_/yod dang med pa stong pa nyid/_/grub byed grub dang bsgrub bya dang /_/grang dro mtshan dang mtshan gzhi dang /_/de la 
[\[185a.7\]]sogs pa thams cad ni/_/rtog ge can gyis ma bsgrubs so/_/sems dang yid dang rnam shes drug_/de dag bdag dang ldan pa ste/_/gcig dang tha dad bral ba yi/_/kun gzhi de ni rab tu 'jug_/grangs can gcer bu khyad par can/_/dbang phyug smras 
[\[185b\]]
[\[185b.1\]]pa'i rtog ge ba/_/yod dang med pa'i phyogs su lhung /_/dben pa'i don gyis rnam par spangs/_/dbyibs dang byad kyi bye brag dag_/'byung las skyes te 'byung ba min/_/mu stegs can ni 'byung 'gyur dang /_/'byung ba rnams kyang skye bar smra/_/de las gang gzhan mu 
[\[185b.2\]]stegs can/_/rgyu las ma skyes rtog par byed/_/yod med phyogs las rten pa'i rnams/_/rmongs pas khong du mi chud do/_/sems dang lhan cig ldan pa ste/_/yid la sogs dang bral ba yin/_/rnam dag mtshan nyid sems can ni/_/ye shes dang ni 
[\[185b.3\]]lhan cig gnas/_/gzugs dang las ni gang yod dang /_/phung po yul gyi rgyus byung dang /_/sems can rnams kyang nyer len med/_/gzugs med pa na mi gnas so/_/sems can med par gyur pa'i phyir/_/sems can smra la bdag med gyur/_/rnam 
[\[185b.4\]]par shes pa'ang mi 'byung phyir/_/bdag med smra ba chad par gyur/_/de yi gnas pa bzhi po rnams/_/gzugs med par ni ji ltar yod/_/phyi nang dngos po med pa'i phyir/_/rnam par shes pa mi 'jug go/_/srid pa bar ma'i phung po rnams/_/rtog ge can rnams 
[\[185b.5\]]'dod pa ltar/_/de bzhin gzugs med par skyes pa'i/_/srid pa'i gzugs ni med dam ci/_/sems can rnam shes med na ni/_/nan tan ma byas thar par 'gyur/_/mu stegs smra ba the tsom med/_/rtog ge can gyis mi shes so/_/de na gzugs kyang yod pa ste/_/
[\[185b.6\]]gzugs med pa la lta ba med/_/de med pas na grub mtha' med/_/theg pa med cing 'gro ba med/_/dbang po rnams dang ldan pa yi/_/bag chags las byung rnam shes pa/_/rnam pa brgyad las phyogs gcig ni/_/skad cig dus su mi 'dzin to/_/ji ltar 
[\[185b.7\]]gzugs ni mi 'jug ltar/_/dbang po rnams dang dbang mi 'jug_/de phyir bcom ldan 'das kyis kyang /_/dbang po la sogs skad cig bshad/_/gzugs ni rtog par ma gyur par/_/rnam par shes par ji ltar 'jug_/rnam par shes par ma zhugs 
[\[186a\]]
[\[186a.1\]]na/_/ji ltar 'khor ba skyes par 'gyur/_/skyes ma thag tu 'jug par ni/_/rnam par 'dren pa mi 'chad do/_/dngos po rnams kyi rnam rtog pa/_/'gro bar bar chad med par g.yo/_/dbang po rnams dang dbang po'i don/_/mkhas la ma yin blun po la/_/
[\[186a.2\]]byis pa rnams ni ming gis 'dzin/_/'phags pa ming gis don la mkhas/_/drug po la ni nyer len med/_/nyer len bcas pa mi zin to/_/yod pa'i nyes dang rnam bral ba/_/bye brag mi 'byed 'phags pa smra/_/shes pa spangs pa'i rtog ge pa/_/rtag dang chad 
[\[186a.3\]]pas 'jigs pa dag_/'dus byas 'dus ma byas la bdag_/byis pa bye brag mi byed do/_/gcig pa la yang sbyin pa yod/_/tha dad pa la'ang yod pa min/_/sems dang lhan cig gcig pa ste/_/yid la sogs dang tha dad do/_/sems dang sems las byung bsgrags 
[\[186a.4\]]pa'i/_/sbyin pa gang tshe nyer len las/_/dbye na de la ji ltar na/_/gcig par khong du chud par bya/_/nyer len bcas pa'i dmigs pa ni/_/las dang tshe dang byed sogs pas/_/'dra dang mi 'dra tshul rnams kyis/_/med bzhin du ni sgrub par byed/_/ji ltar bsreg bya sreg 
[\[186a.5\]]byed la/_/me ni cig car sreg pa bzhin/_/de bzhin nyer len bcas pa'i bdag_/ci phyir rtog ge can mi ston/_/rtag tu skyes dang ma skyes kyang /_/sems ni shin tu 'od gsal na/_/bdag bsgrubs pa yi dpe dag dang /_/ci phyir rtog ge can mi byed/_/rtog ge 
[\[186a.6\]]can ni tshul spangs pa/_/rnam shes thibs por rmongs pa dag_/bdag tu smra bar byed 'dod pas/_/phan tshun dag tu rab tu rgyug_/so so rang rig rtogs bya ba/_/bdag ni rnam dag mtshan nyid de/_/de bzhin gshegs pa'i snying po de/_/rtog 
[\[186a.7\]]ge can gyi spyod yul min/_/nyer len nyer bar len byed kyi/_/bye brag dang ni phung po yi/_/mtshan nyid gal te shes gyur na/_/tshul gyi ye shes skye bar 'gyur/_/mu stegs can gyis brjod pa ni/_/kun gzhi snying po lta bu bsam/_/bdag 
[\[186b\]]
[\[186b.1\]]dang lhan cig ldan pa'i chos/_/rab tu brjod pa ma byas so/_/de dag rab tu phye bas na/_/rnam par thar dang bden mthong na/_/sgom dang mthong bas spang ba yi/_/nyon mongs rnams kyang sbyang ba yi/_/sems ni rang bzhin 'od gsal te/_/de bzhin gshegs 
[\[186b.2\]]pa'i snying po dge/_/sems can rnams kyi nyer len ni/_/mtha' dang mtha' med spangs pa'o/_/byi dor byas pas gser mdog dang /_/sa le sbram dang kha ra dag_/ji ltar mthong ba de bzhin du/_/phung po rnams la sems can no/_/gang zag med cing phung po med/_/
[\[186b.3\]]sangs rgyas ye shes zag med pa/_/rtag tu zhi ba rnams bsgoms te/_/de la bdag ni skyabs su mchi/_/sems kyi rang bzhin 'od gsal ba/_/yid la sogs pa'i nyon mongs dang /_/bdag dang lhan cig ldan par ni/_/smra ba'i mchog gis rab tu bstan/_/sems 
[\[186b.4\]]ni rang bzhin 'od gsal ba/_/de las gzhan pa thog ma med/_/de dag gis ni bsags pa'i las/_/des ni de gnyis nyon mongs 'gyur/_/thog ma med pa'i blo bur gyi/_/nyon mongs rnams dang ldan pas na/_/rang bzhin 'od gsal bdag nyon mongs/_/ras 
[\[186b.5\]]dang 'dra bar dag par 'gyur/_/ji ltar gos sam gser yang rung /_/dri ma med phyir nyes spangs bzhin/_/gnas shing 'jig par mi 'gyur te/_/nyes med bdag nyid de bzhin no/_/rnga 'am dung ngam pi wang la/_/sgra snyan phun sum tshogs pa dag_/mi mkhas la la tshol bar 
[\[186b.6\]]byed/_/de bzhin gang zag phung po la'o/_/sa la gter dang nor bu dang /_/de bzhin du ni chu rnams kyang /_/yod bzhin du yang mi snang ba/_/de bzhin gang zag phung po la'o/_/sems dang sems las byung tshogs dang /_/bdag gi yon tan phung po ldan/_/mi mkhas 
[\[186b.7\]]pas ni mi shes te/_/de bzhin gang zag phung po la'o/_/ji ltar sbrum par gyur pa'i bu/_/yod bzhin du yang mi snang ba/_/de bzhin bdag nyid phung po la/_/rig pa mi shes pas mi mthong /_/ji ltar sman gyi gsod pa dang /_/ji ltar me 
[\[187a\]]
[\[187a.1\]]ni shing rnams la/_/rigs pa mi shes pas mi mthong /_/de bzhin gang zag phung po la'o/_/dngos po rnams la mi rtag dang /_/stong pa nyid kyang yod bzhin du/_/mi mkhas rnams kyis mi mthong ba/_/de bzhin gang zag phung po la'o/_/sa 
[\[187a.2\]]dang dbang dang mngon shes dang /_/bla ma yi ni dbang bskur dang /_/ting nge 'dzin gyi khyad par rnams/_/bdag med na ni med pa yin/_/gang tshe 'jig byed song nas ni/_/gal te yod na ston ces zer/_/rang gi rnam rtog ston cig ces/_/de la mkhas 
[\[187a.3\]]pas bsgo bar bya/_/sangs rgyas chos la gnod byed pa/_/yod med phyogs la lta ba yi/_/bdag med smra dang smra mi bya/_/dge slong las la spang bar bya/_/bdag med nags tshal sreg byed cing /_/mu stegs nyes las rnam grol ba/_/dus mtha'i me ni 'bar ba 
[\[187a.4\]]bzhin/_/bdag tu smra 'di rab tu 'bar/_/kha 'da' sbrang rtsi kha ra dang /_/mar dang til la sogs pa dang /_/de dag rang gi ro yod kyang /_/ma myangs rab tu rtogs mi 'gyur/_/phung po mthong ba rnams la bdag_/rnam pa lngar ni gzung byas kyang /_/
[\[187a.5\]]mi mkhas rnams kyis mi mthong ste/_/mkhas pas mthong nas rnam par 'grol/_/rig sngags la sogs dpe rnams kyis/_/sems ni rtogs par mi nus te/_/gang la gang phyir gang don du/_/'dus pa rnams ni mi rtogs so/_/chos rnams mtshan 
[\[187a.6\]]nyid mi 'dra ste/_/sems gcig po ni mi gzung ngo /_/rgyu med pa dang mi 'jug par/_/rtog ge pa la nyes par 'gyur/_/sems kyi rjes lta rnal 'byor pa/_/sems rnams kyis ni sems mi mthong /_/mthong byed snang las byung ba na/_/snang ba ci yi rgyu 
[\[187a.7\]]las 'byung /_/nga ni kA t+yA ya na'i rigs/_/gtsang ma'i gnas nas byung ba ste/_/mya ngan 'das pa'i grong 'gro ba'i/_/chos ni sems can rnams la ston/_/'di ni sngon gyi lam yin te/_/nga dang de bzhin gshegs rnams kyis/_/stong phrag gsum 
[\[187b\]]
[\[187b.1\]]gyi mdo rnams kyis/_/mya ngan 'das pa shin tu bshad/_/'dod pa'i khams dang gzugs med du/_/sangs rgyas rnam par 'tshang mi rgya/_/gzugs kyi khams kyi 'og min du/_/'dod chags bral khyod 'tshang rgya'o/_/'chi ba'i rgyu ni yul ma yin/_/rgyu ni 
[\[187b.2\]]yul la 'ching ba ste/_/ye shes kyis ni nyon mongs bsad/_/'di ni brtul zhugs ral gri'i so/_/bdag med sgyu ma la sogs pa'i/_/chos rnams ji ltar yod med 'gyur/_/byis pa rnams la yang dag snang /_/bdag med nyid ni ji ltar med/_/
[\[187b.3\]]byas pa dang ni ma byas phyir/_/rgyu ni 'jug par byed pa med/_/'di dag thams cad ma skyes te/_/byis pa rnams kyis mi shes so/_/rgyu yi rnams ni ma skyes te/_/rkyen rnams de dag byas pa'o/_/de gnyis bskyed pa ma yin na/_/rgyu rnams kyis na ji ltar brtag_/
[\[187b.4\]]snga phyi dang ni cig car yang /_/rtog ge rnams kyang rgyur ston to/_/snang dang slob ma rdzas sogs kyis/_/dngos po rnams kyi skye ba 'chad/_/mngon par 'du byed mtshan rnams kyis/_/sangs rgyas mtshan ldan ma yin te/_/de dag 'khor los sgyur yon tan/_/des ni sangs 
[\[187b.5\]]rgyas mi brjod do/_/sangs rgyas mtshan ni ye shes te/_/lta ba'i nyes pas rnam spangs pa/_/so so rang rig lta bas rtogs/_/nyes pa thams cad rnam 'joms pa'o/_/'on lkugs long ba zhar ba dang /_/rgan pa dag ni shar gnyer dang /_/byis pa rnams la bye 
[\[187b.6\]]brag tu/_/tshangs par spyod pa med pa'o/_/bsgribs dang gsal dang lha yi ni/_/mtshan rnams kyis ni 'khor los sgyur/_/gsal ba la la rab tu 'byung /_/gnyis po gzhan ni bag med pa'o/_/rgyas dang gzegs zan khyu mchog dang /_/ser skya shAkya'i gtso bo 
[\[187b.7\]]rnams/_/nga ni mya ngan 'das 'og tu/_/de la sogs pa 'byung bar 'gyur/_/mya ngan nga 'das lo brgya na/_/rgyas dang khur 'phel de bzhin du/_/pan Da ba dang ko'u ra ba/_/dga' bo'i 'og tu mo'u ri 'byung /_/mo'u r+ya dga' bo skyabs 'og tu/_/kla klo 
[\[188a\]]
[\[188a.1\]]rgyal po'i tha shal rnams/_/kla klo'i rjes la mtshon gyis 'khrug_/mtshon gyi rjes la rtsod dus so/_/rtsod pa'i dus kyi tha ma la/_/'jig rten dam chos mi sgom mo/_/de la sogs pa 'das pa dag_/'gro ba 'khor lo bzhin du 'khor/_/me 
[\[188a.2\]]dang nyi mar phrad pa'i phyir/_/'dod pa'i khams ni bsregs nas kyang /_/gang la 'jig rten gnas gyur par/_/phyi nas lha rdzas gnas su 'gyur/_/rigs bzhi mi mgon dbang po dang /_/drang srong rnams dang chos kyang ste/_/rig byed chos sbyin mchod 
[\[188a.3\]]sbyin dang /_/chos kyi rnams ni 'byung bar 'gyur/_/gtam dang srung la sogs pa dang /_/rkyang ba rtogs byed 'grel pa dang /_/'di skad bdag gis thos sogs pas/_/'jig rten shin tu rmongs par 'gyur/_/shin tu bcos shing bcag byas nas/_/
[\[188a.4\]]steng nas kha dog sbyar bar bya/_/sngo dang lci ba 'dam sogs pas/_/snam bu shin tu bri bar bya/_/lus ni gos rnams kyis bkra ba/_/mu stegs mtshan ma spangs pa yi/_/rnal 'byor can gyis bstan pa bshad/_/de ni sangs rgyas rgyal mtshan no/_/
[\[188a.5\]]tshags kyis btsags pa'i chu yang btung /_/rked pa'i srad bu bcing bar bya/_/dus su 'os par gyur pa dang /_/dma' ba spangs pa'i slongs mo zas/_/mtho ris nas ni lha rdzas 'byung /_/gnyis po gzhan ni mi las 'byung /_/rin chen mtshan rnams phun sum 
[\[188a.6\]]tshogs/_/lhar skyes pa yi 'gro ba'i dbang /_/mtho ris phan byed chos ston pa/_/gling bzhi rnams la rab tu spyod/_/shin tu yun ring gling spyad nas/_/sred pas rnam par 'jig par 'gyur/_/byis pa'i dus dang skyabs byung dus/_/gnyis po 
[\[188a.7\]]bzhin dang rtsod pa ste/_/nga dang gzhan ni byas dus la/_/shAkya seng ge rtsod pa'i dus/_/don grub pa dang shAkya'i sras/_/'jug sel rgyas dang dbang phyug dang /_/de la sogs pa'i mu stegs can/_/mya ngan nga 'das 'byung bar 'gyur/_/'di skad 
[\[188b\]]
[\[188b.1\]]bdag gis thos la sogs/_/shAkya seng ge'i bshad pa yin/_/sgrung dang sngan chad byung ba dag_/de dag rgyas pa'i yin par 'gyur/_/'jug sel dang ni dbang phyug kyang /_/'byin par byed pa 'chad par 'gyur/_/mya ngan nga 'das phyin chad ni/_/de lta bu 
[\[188b.2\]]la sogs par 'byung /_/nga yi ma ni nor ldan te/_/pha ni bram ze skye dgu'i bdag_/nga ni kA t+yA ya na'i rigs/_/ming ni rdul med rgyal ba'o/_/yab dang mes dang nga bdag kyang /_/yul ni tsam par skyes pa ste/_/mtshan ni zla ba skyabs zhes bya/_/zla ba'i 
[\[188b.3\]]rigs las de skyes so/_/thar par zhugs shing brtul zhugs spyad/_/tshul yang rnam pa stong bshad nas/_/blo gros chen po dbang bskur te/_/lung bstan byas nas mya ngan 'da'/_/chos la blo ni sbyin par bya/_/chos kyis me khal la la sbyin/_/me khal slob ma zhan pas na/_/
[\[188b.4\]]bskal pa'i mthar ni 'jig par 'gyur/_/'od srung dang ni log dad sel/_/'dren pa gser thub rnam dag dang /_/rdul med nga dang gzhan dag dang /_/de dag thams cad byas dus rgyal/_/de yi 'og tu byas dus la/_/'dren pa blo gros zhes bya ba/_/shes bya 
[\[188b.5\]]lnga rnams ston pa'o/_/dpa' bo chen po 'byung bar 'gyur/_/gnyis gzhan la min skyob byung min/_/rtsod dus phyi ma'i tshe la yang /_/'jig rten mgon po 'byung mi 'gyur/_/byas dus la ni rdzogs 'tshang rgya/_/mi phrog pa dang ngo shes bya/_/ma dras kha tshar bcas 
[\[188b.6\]]pa ste/_/rma bya'i mdongs su 'dra ba yis/_/steng yog ri mo bri bar bya/_/mdongs dang mdongs kyi bar du ni/_/sor gnyis sor gsum tshad du bya/_/de las gzhan du bris na ni/_/byis pa rnams kyang chags par 'gyur/_/rtag par 'dod chags me zhi bya/_/
[\[188b.7\]]ye shes chus ni khrus kyang bya/_/rnal 'byor gyis ni nan tan du/_/dus mtshams gsum dang sdom gsum byas/_/mda' dang rdo dang shing la sogs/_/'phen la sogs pas bskyod pa dang /_/gcig 'phags na ni gcig lhung 'gyur/_/dge dang mi dge de bzhin no/_/
[\[189a\]]
[\[189a.1\]]gcig pu mang po ma yin te/_/mi 'dra'i mtshan phyir gang na'ang med/_/len pa kun ni rlung dang 'dra/_/sbyin pa byed pa zhing bzhin no/_/gal te gcig po mang 'gyur na/_/thams cad ma byas par 'gyur ro/_/byas na rnam par 'jig par 'gyur/_/
[\[189a.2\]]'di ni rtog ge can gyi tshul/_/de ni mar me sa bon 'dra/_/'dra phyir mang du ga la 'gyur/_/de lta bur na mang du 'gyur/_/de ni rtog ge pa yi tshul/_/til las bal sran skye mi 'gyur/_/'bras ni nas kyi rgyu las min/_/gro dang 'bru yi rnam pa dag_/gcig ni 
[\[189a.3\]]ji ltar mang por 'gyur/_/sgra byed pa ni pa Ni ni/_/rkang pa'i mig dang che dbang dang /_/tshangs pa dang ni gar ga dang /_/'jig rten rgyang phan byed pa 'byung /_/kA t+yA ya na mdo byed pa/_/mchod sbyin bal ka de bzhin te/_/b+hu d+hu ka dang skar mkhan dag_/rtsod 
[\[189a.4\]]pa'i dus na 'byung bar 'gyur/_/bsod nams byas pa'i 'jig rten gyi/_/skye dgu'i dpal gyi stobs can 'byung /_/chos kun la ni srung byed pa/_/rgyal po stobs can sa gtong ba'o/_/grog ma'i mkhar dang sran chung mig_/gya gyu can dang rta 'dzin bu/_/
[\[189a.5\]]khyu mchog dpal chen rnam dag kyang /_/ma 'ongs dus na 'byung bar 'gyur/_/don grub pa dang shAkya'i bu/_/yang dag mtha' dang phud bu lnga/_/tshig stobs can dang yid gzhungs pa/_/phyi ma'i dus na 'byung bar 'gyur/_/nags kyi gnas na 'dug pa'i tshe/_/dbyu 
[\[189a.6\]]gu shing dang pags pa dang /_/rked chings dang ni ril ba rnams/_/nga la tshangs pa sbyin par byed/_/rnal 'byor ldan pa chen po ste/_/thub pa rdul med ces bya ba'i/_/thar pa 'chad pa'i ston par 'gyur/_/'di ni thub pa'i rgyal mtshan zhes/_/tshangs pa tshangs pa 
[\[189a.7\]]brgya rnams dang /_/lha rnams mang por bcas pa yis/_/nga la mkha' las 'phags bor nas/_/dbang ldan de nyid mi snang 'gyur/_/dbang po lha dang bcas pa dang /_/'phags skyes po la sogs pa yi/_/sna tshogs gos dang slong snod kun/_/nags kyi gnas su 
[\[189b\]]
[\[189b.1\]]nga la 'bul/_/mi skye smra ba'i rgyur 'dod pa/_/skyes sam skyes par 'gyur yang rung /_/ma skyes pa ni sgrub par 'gyur/_/tshig tsam du ni brjod pa yin/_/sems de 'byung bar byed pa yi/_/rgyu ni ma rig de yin te/_/ji srid gzugs dag mi shes pa/_/de srid bar du de 
[\[189b.2\]]gnas ci/_/zhig par gyur ma thag tu ni/_/sems ni gzhan rnams rab 'byung ste/_/gzugs ni dus su mi gnas na/_/ci la dmigs te 'byung bar 'gyur/_/gang las gang du 'jug pa yi/_/sems ni log pa'i rgyu las byung /_/de ni rab tu ma grub na/_/ji ltar 
[\[189b.3\]]skad cig 'jig par rig_/rnal 'byor can gyi snyoms 'jug dang /_/gser dang rgyal ba'i ring bsrel dang /_/'od snang gnas kyi gzhal med khang /_/'jig rten rgyu yis 'jig par med/_/gnas pa rnams dang thob pa'i chos/_/sangs rgyas ye shes phun sum 
[\[189b.4\]]tshogs/_/dge slong nyid dang shes thob rnams/_/skad cig mar ni ji ltar mthong /_/sgyu ma dri za'i grong sogs kyi/_/gzugs rnams ji ltar skad cig pa/_/'byung ba rnams ni 'byung 'gyur min/_/'gro bar 'byung bcang mi byed/_/sems ni ma rig rgyu las byung /_/
[\[189b.5\]]thog ma med nas bsags pa yin/_/skye bar 'jig dang kun 'brel bar/_/rtog ge pa dag rab tu rtog_/grangs can smra ba rnam gnyis te/_/gtso bo las ni 'gyur ba dag_/gtso bo yod na 'bras bu yod/_/'bras bu bdag nyid rab tu sgrub/_/gtso bo dang ni dngos 
[\[189b.6\]]'jug par/_/yon tan bye brag rab tu bsgrags/_/rgyu dang 'bras bu sna tshogs pa/_/'gyur ba la ni med pa yin/_/ji ltar dngul chu dag pa la/_/dri ma rnams kyis mi chags pa/_/de bzhin lus can thams cad kyi/_/kun gzhi gnas kyang dag pa'o/_/
[\[189b.7\]]shing kun dri dang sgog pa dang /_/sbrum ma'i bur ni mthong ba dang /_/lan tshwa la sogs ro yod dang /_/ci phyir sa bon bzhin mi 'gyur/_/de nyid dang ni tha dad dang /_/de bzhin gnyis ka gnyis ma yin/_/yod pa yi ni rgyu med de/_/'dus byas la med med pa min/_
[\[190a\]]
[\[190a.1\]]bdag ni rta dang 'dra bar yod/_/phung po ba lang ngo bo spangs/_/'dus byas 'dus ma byas pa la/_/smrar med brjod med rang bzhin no/_/lung dang rigs pas ngan par mthong /_/rtog ge'i lta bas dri mar byas/_/phye ba med par bdag tu smra/_/
[\[190a.2\]]rgyu med ma yin gzhan na med/_/de dag gi ni nyes bsags pa/_/phung po bdag tu mi bsgom ste/_/gcig pa dang ni de las gzhan/_/rtog ge can gyis mi shes so/_/me long chu dang mig rnams la/_/ji ltar gzugs brnyan snang 'gyur ba/_/gcig dang tha dad bral ba 
[\[190a.3\]]bzhin/_/de bzhin gang zag phung po la'o/_/bsgom dang rnam bsgom bsam gtan pa/_/lam dang bden dang mthong ba ste/_/de rnams gsum ni rnam bsgoms na/_/lta ba ngan las grol bar 'gyur/_/ji ltar mthong na zhig pa'i glog_/khyim gyi bu ga'i 'khor lo ltar/_/
[\[190a.4\]]de bzhin chos kun 'gyur ba la/_/byis pa bzhin du ma rtog shig_/dngos po med pas mya ngan 'das/_/byis pa'i sems ni rmongs par byed/_/ji ltar 'dug bzhin mthong ba dang /_/'phags pas mthong ba yod pa'i phyir/_/skye ba dang ni 'jig bral zhing /_/dngos po 
[\[190a.5\]]yod dang med spangs pa/_/mtshan nyid mtshan gzhi bral ba yi/_/'gyur ba rnam par bsgom par bya/_/mu stegs can gyi smra dang bral/_/ming dang dbyibs ni spangs gyur pa/_/nang gi lta ba'i gnas rnams kyi/_/'gyur ba rnam par bsgom par gyis/_/reg pa dang 
[\[190a.6\]]ni gzir ba yis/_/lha dang sems can dmyal ba'i lus/_/bar ma do yi srid med de/_/rnam par shes pas bskyed pa yin/_/mngal sgong drod gsher la sogs pa'i/_/srid pa bar mar 'byung ba dag_/sems can mang po sna tshogs bzhin/_/'gro dang 'gro bar 
[\[190a.7\]]rnam par bsgoms/_/lung dang rigs par bral gyur pa/_/nyon mongs phyogs dang zad 'thob byed/_/mu stegs lta ba'i smra ba la/_/blo gros can gyis mi spyad do/_/thog mar nye bar len pa las/_/bdag ni phye bas bye brag dbye/_/ma phye bye brag 'byed 
[\[190b\]]
[\[190b.1\]]pa ni/_/mo sham bu la bye brag 'byed/_/'phrul gyis mthong ba sems can rnams/_/sha'i dang shes rab rnam par spangs/_/lus can kun gyi gzugs yod pa/_/'du byed phung por spangs gyur pa'o/_/kha dog bzang dang ngan gyur cing /_/grol dang ma grol khyad gyur pa/_/
[\[190b.2\]]lha rdzas 'du byed gtogs pa yi/_/'du byed gnas pa rab tu mthong /_/'gro ba'i mtshams su gzugs ldan rnams/_/rtog ge can gyi spyod yul min/_/mi yi yul las nga 'das te/_/ngan pa'i rtog ge can gzhan min/_/bdag med yin la sems 'byung na/_/ci las 
[\[190b.3\]]de ni 'byung bar 'gyur/_/'bab chu me mar sa bon bzhin/_/ci phyir de yi 'byung mi bshad/_/rnam par shes pa ma skyes la/_/mi shes la sogs med pa ste/_/de med par ni rnam shes pa/_/rgyud kyi skye bar ji ltar 'gyur/_/dus gsum dang ni dus med dang /_/
[\[190b.4\]]brjod pa med dang rnam pa lnga/_/de ni sangs rgyas zhes bya bar/_/rtog ge can rnams rab tu brjod/_/shes pa 'du byed rgyus 'byung ba/_/'du byed rnams kyis mi brjod de/_/'du byed bsgrubs pa'i shes pa ni/_/'du byed du ni gtogs par 'dzin/_/'di yod pas ni 'di 'byung ste/_/rkyen rnams 
[\[190b.5\]]la ni rgyu med pa/_/gsal bar byed par rab tu ston/_/de med pas na byed pa med/_/rlung ni me dang sprin dag la/_/skyod pa yin te 'byin pa min/_/bskyod nas des ni zhir 'gyur na/_/ji ltar sems can rab tu bsgrubs/_/'dus byas 'dus ma byas pa ni/_/nyer 
[\[190b.6\]]len rnam par spangs par brjod/_/me ni de la bsgrubs par yang /_/ji ltar byis pa rtog par byed/_/phan tshun stobs dang mthu yi phyir/_/mi rnams kyi ni me 'byung na/_/gang phyir me bzhin brtag bya ba'i/_/sems can gang gis rab tu phyung /_/phung po 
[\[190b.7\]]skye mched tshogs rnams kyi/_/rgyu ni yid la sogs pa ste/_/bdag med rtag tu 'dron mang bzhin/_/sems dang bcas te rab tu 'jug_/'di gnyis rtag tu 'od gsal ba/_/rgyu dang 'bras bu spangs pa'o/_/de dag sgrub pa me ma yin/_/rtog ge 
[\[191a\]]
[\[191a.1\]]can gyis mi shes so/_/sems dang sems can mya ngan 'das/_/rang bzhin gyis ni 'od gsal te/_/yid la sogs pa'i nyes pa yis/_/nyon mongs mkha' bzhin tha dad min/_/glang po'i mal sogs bzhin sngon yod/_/mu stegs lta bas dri mar byas/_/yid kyi rnam 
[\[191a.2\]]par shes pas g.yogs/_/me la sogs pas rnam par sbyangs/_/de yis yang dag ji bzhin mthong /_/mthong nas nyon mongs rnams kyang bshig_/thibs po'i dpe rnams rab spangs te/_/de dag 'phags pa'i spyod yul dong /_/shes dang shes bya'i bye brag gis/_/de 
[\[191a.3\]]gnyis gzhan du mi brtag pa/_/blo ngan rnams kyis mi rtogs te/_/brjod du med pa smra bar byed/_/ji ltar tsan dan byas pa'i rnga/_/byis pa dag ni gzhan du byed/_/de bzhin tsan dan a gar 'dra'i/_/shes pa rtog ge ngan pas so/_/langs nas kha zas phyis mi 
[\[191a.4\]]len/_/lhung bzed gnas dang phying pa can/_/gdong 'gyur la sogs nyes pa can/_/dag pas zas la spyad par bya/_/su zhig tshul 'di rigs pas dpog byed pa/_/dad ldan rnal 'byor brtson zhing mi rtog pa/_/mi gnas don la rten par gyur pa de/_/chos kyi rnam 
[\[191a.5\]]par gser bzhin spyad par bya/_/blun pas srid dang mi srid rkyen rtog pa/_/de ni lta ngan dra ba dri mar bcas/_/'dod chags zhe sdang gti mug bcas pa ldog_/chags med sangs rgyas phyag gis dbang bskur 'gyur/_/mu stegs rgyu yi phyogs kyis bslad/_/gzhan 
[\[191a.6\]]yang rkyen gyis rnam par rmongs/_/gzhan dag rgyu med de 'byung bas/_/don med pa ni chad pa'o/_/yid dang rnam par shes pa dang /_/rnam par smin pa gyur pa ste/_/yid ni kun gzhi las byung ba/_/rnam par shes pa yid las byung /_/kun gzhi las ni 
[\[191a.7\]]sems kun kyang /_/dba' rlabs bzhin du 'byung bar 'gyur/_/thams cad bag chags rgyu las byung /_/rkyen bzhin du ni 'byung ba'o/_/skad cig tha dad 'brel bas sbrel/_/rang gi sems ni don la 'dzin/_/dbyibs kyi mtshan nyid rnam par dag_/yid dang 
[\[191b\]]
[\[191b.1\]]mig la sogs las byung /_/thog ma med nas rnam par 'brel/_/don snang bag chags rnams las byung /_/ji ltar snang ba sems snang ste/_/mu stegs lta ba bzlog pa yi/_/de yi rgyus byung gzhan nyid kyang /_/de la dmigs nas 'jug par 'gyur/_/de las lta ba shes pa dag_/
[\[191b.2\]]'khor bar rab tu 'jug par 'gyur/_/dngos po rmi lam sgyu ma 'dra/_/dri za'i grong khyer rnams bzhin te/_/smig rgyu ba dang chu zla ltar/_/rang gi rnam rtog rnam par sgoms/_/'jug pa'i rnam pas de bzhin nyid/_/yang dag ye shes de yi gnas/_/sgyu ma dpa' bar 'gro la sogs/_/
[\[191b.3\]]ting nge 'dzin ni gzhan rnams dang /_/mngon par shes dang dbang rnams dang /_/ye shes sgyu ma lta bu dang /_/de bzhin gshegs pas dbang bskur ba/_/sa la zhugs nas thob par 'gyur/_/gang tshe 'gro ba rnam rtog mthong /_/de tshe sems ni ldog par 'gyur/_/sa ni rab tu dga' ba 
[\[191b.4\]]dang /_/sangs rgyas sa dang sa rnams 'thob/_/gnas ni rab tu gyur pa'i phyir/_/ji ltar sna tshogs nor bu bzhin/_/sems can rnams kyi don byed de/_/chu la gzugs brnyan ji bzhin no/_/yod dang med pa'i phyogs rnams dang /_/gnyis dang gnyis med pa dang bral/_/nyan thos rang 
[\[191b.5\]]rgyal 'das gyur na/_/sa bdun por ni 'gyur ba yin/_/so so rang chos mthong bas ni/_/yang dag pa yi sa sbyangs te/_/phyi rol mu stegs rnams spangs pa'i/_/theg pa chen po bshad par bya/_/rnam par rtog par rab gyur na/_/shi 'phos 'jig pa rnams spangs pa/_/ri bong spu yi nor bu 
[\[191b.6\]]bzhin/_/grol ba rnams la tshul yang bshad/_/ji ltar tshig la tshig gnas pa/_/gal te rigs la rigs de bzhin/_/de phyir rigs pa'i rigs pa yin/_/de las gzhan du ma rtog cig_/mig dang las dang sred pa dang /_/ma rig de bzhin tshul bzhin min/_/ming dang gzugs dang yid rnams 
[\[191b.7\]]dang /_/rnyog pa'i yid kyang de bzhin no/_/'phags pa lang kar gshegs pa zhes bya ba theg pa chen po'i mdo ji snyed pa rdzogs so//_//bcom ldan 'das kyi ring lugs pa 'gos chos grub kyis rgya'i dpe las bsgyur te gtan la phab pa'o//_//
[\[192a\]]
[\[192a.1\]{D108}]@#/_/'phags pa lang kar gshegs pa rin po che'i mdo las sangs rgyas thams cad kyi gsung gi snying po zhes bya ba'i le'u/_bam po dang po/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus 
[\[192a.2\]]gcig na/_bcom ldan 'das lho phyogs kyi rgya mtsho'i 'gram lang ka'i ri'i rtse mo rin po che'i me tog sna tshogs kyis bkod pa na/_dge slong gi dge 'dun chen po dang /_byang chub sems dpa' sems dpa' chen po'i tshogs sangs rgyas kyi zhing sna tshogs tha dad pa 
[\[192a.3\]]nas 'dus pa dag dang thabs cig tu bzhugs te/_byang chub sems dpa' sems dpa' chen po de dag thams cad kyang tshad med pa'i ting nge 'dzin dang /_dbang po dang /_stobs dang /_mngon par shes pas rnam par rtsen pa sha stag la/_byang chub sems 
[\[192a.4\]]dpa' sems dpa' chen po blo gros chen po ni gtso bor gyur te/_sangs rgyas thams cad kyi phyag gis spyi bo nas dbang bskur bas dbang bskur ba/_rang gi sems snang ba'i spyod yul gyi don la rab tu mkhas pa/_sems can sna tshogs kyi sems dang /_gzugs 
[\[192a.5\]]sna tshogs dang /_'dul ba'i sgo tshad med pa rnams ji lta ba bzhin du kun du ston pa/_chos lnga dang /_rang bzhin dang /_rnam par shes pa dang /_bdag med pa gnyis rtogs par khong du chud pa'o/_/de nas byang chub sems dpa' blo gros chen po/_byang 
[\[192a.6\]]chub sems dpa' blo gros dang /_sangs rgyas kyi zhing thams cad du rgyu ba dag dang lhan cig tu/_sangs rgyas kyi mthus stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_thal mo sbyar te phyag 'tshal 
[\[192a.7\]]nas bcom ldan 'das la tshigs su bcad pa 'di dag gis mngon par bstod do/_/'jig rten skye 'jig yongs bral te/_/nam mkha'i me tog rab tu 'dra/_/ye shes yod med mi dmigs kyang /_/thugs rje chen po rab tu skye/_/chos rnams thams cad sgyu ma 
[\[192b\]]
[\[192b.1\]]bzhin/_/sems dang rnam shes yongs su spangs/_/ye shes yod med mi dmigs kyang /_/thugs rje chen po rab tu skye/_/rtag dang chad pa yongs spangs pa/_/'jig rten khor zug rmi lam 'dra/_/ye shes yod med mi dmigs kyang /_/thugs rje chen po rab tu skye/_/
[\[192b.2\]]gang zag chos la bdag med dang /_/nyon mongs shes bya rab mkhyen cing /_/rtag tu dag cing mtshan med kyang /_/thugs rje chen po rab tu skye/_/kun las mya ngan mi 'da' ste/_/mya ngan 'das sangs rgyas mi dmigs/_/sangs rgyas mya ngan 'da' mi dmigs/_/blo dang 
[\[192b.3\]]rig par bgyi dang bral/_/yod pa dang ni med pa'i phyogs/_/gnyis po de dag shin tu spangs/_/thub pa zhi ba'i rnal 'byor pa/_/skye ba dag ni rab spangs pas/_/de ni len mi mnga' zhes bgyi/_/'di dang gzhan du rnam par dag_/de nas byang chub sems dpa' blo gros chen 
[\[192b.4\]]pos bcom ldan 'das la tshigs su bcad pa de dag gis mngon par bstod nas rang gi rigs dang ming brjod de gsol pa/_bdag ming blo gros chen po ste/_/thos chen khong du chud par rtogs/_/deng 'dir brgya rtsa brgyad kyi don/_/bla ma'i mchog la zhu bar bgyi/_/'jig 
[\[192b.5\]]rten mkhyen pa'i skyes mchog gis/_/tshigs bcad de ni gsan pa dang /_/'khor rnams la ni rnam gzigs nas/_/rgyal sras rnams la bka' stsal pa/_/khyod la sogs pa rgyal sras rnams/_/ci dang ci 'dod dris shig dang /_/so so rang gi spyod yul ni/_/
[\[192b.6\]]ngas ni khyed la bshad par bya/_/de nas byang chub sems dpa' sems dpa' chen po blo gros chen po bcom ldan 'das kyi zhabs la spyi bos gtugs te phyag byas nas thal mo sbyar te tshigs su bcad pas zhu ba zhus pa/_ji ltar dran pa rnam dag 'gyur/_/ji ltar 
[\[192b.7\]]dran pa 'phel bar 'gyur/_/lta rmongs nor pa ji lta bu/_/nor pa ji ltar 'phel bar 'gyur/_/zhing du sprul rnams ci slad du/_/mtshan nyid dang ni mu stegs kyang /_/mtshan med rim pa ji lta bu/_/ci slad mtshan ma med pas bgyi/_/ci slad rgyal ba'i sras zhes 
[\[193a\]]
[\[193a.1\]]bgyi/_/rnam grol gang du mchi bar 'gyur/_/gang la 'ching zhing gang dag dgrol/_/bsam gtan spyod yul ji lta bu/_/ji slad theg pa gsum po mchis/_/bdag la bstan cing bshad du gsol/_/rkyen rnams gang las skye ba lags/_/byed 
[\[193a.2\]]dang byas pa ji lta bu/_/gnyi ga tha dad ci slad bshad/_/ji lta bur na 'phel ba lags/_/gzugs med snyoms par 'jug pa dang /_/'gog pa'i snyoms 'jug ji lta bu/_/'du shes 'gog pa ji lta bu/_/ting nge 'dzin las ji ltar sad/_/ci yi slad du byas pa 
[\[193a.3\]]'byung /_/'gro ba dang ni lus 'dzin ci/_/ji ltar rnam rtog snang bar 'gyur/_/sa rnams ji ltar skye bar 'gyur/_/srid gsum 'jig pa de su zhig_/gnas ni gang lags lus ni ci/_/skye gnas gang du bgrod par 'gyur/_/rgyal ba'i sras su ji ltar 'gyur/_/
[\[193a.4\]]mngon par shes dang dbang rnams dang /_/ting 'dzin rnams ni ji ltar 'thob/_/ting 'dzin sems ni ji lta bu/_/rgyal bas bdag la bshad du gsol/_/ci slad kun gzhi zhes bgyi lags/_/yid dang rnam shes ji lta bu/_/skye dang 'jig pa ji lta bu/_/ji ltar 
[\[193a.5\]]mthong nas slar yang ldog_/ji lta bur na rigs su 'gyur/_/rigs ma mchis dang sems tsam dang /_/sgro 'dogs mtshan nyid ji lta bu/_/bdag med don du ji ltar 'gyur/_/sems can ma mchis ji lta bu/_/kun rdzob bshad pa ji lta bu/_/ji ltar rtag dang chad 
[\[193a.6\]]pa yi/_/lta ba rab tu 'byung mi 'gyur/_/ji ltar sangs rgyas mu stegs dag_/mtshan nyid rnams kyis 'gal mi 'gyur/_/ji ltar ma 'ongs dus dag na/_/sde pa tha dad 'byung bar 'gyur/_/ji ltar stong nyid rgyu ci yis/_/ji ltar skad cig 'jig par 'gyur/_/
[\[193a.7\]]mngal gyi snying por ji ltar skye/_/ji ltar 'jig rten gyis mi g.yos/_/ji ltar sgyu ma rmi lam 'dra/_/de bzhin dri za'i grong khyer dang /_/'jig rten smig rgyu lta bu dang /_/chu zla dang ni 'od dag dang /_/byang chub yan lag ci slad gsungs/_/de bzhin byang chub phyogs 
[\[193b\]]
[\[193b.1\]]rnams kyang /_/yul rnams ci slad 'khrug par 'gyur/_/ci slad srid par lta bar bgyid/_/ji ltar skye 'gag ma mchis shing /_/'jig rten nam mkha' me tog 'dra/_/'jig rten ji ltar thugs su chud/_/ci slad yi ge bral bar gsung /_/rnam rtog spangs pa de su 
[\[193b.2\]]lags/_/ji ltar nam mkha' 'dra ba lags/_/de kho na la du zhig mchis/_/pha rol phyin sems rnam pa du/_/rgyu gang gis ni sa rnams sgrol/_/len ma mchis par su zhig mchi/_/bdag med rnam gnyis gang zhig lags/_/shes bya ji ltar rnam par 'dag_/ye 
[\[193b.3\]]shes dag ni rnam pa du/_/tshul khrims sems can nyid ni du/_/nor bu mu tig la sogs pa'i/_/rigs rnams su yis rab tu bskyed/_/sems can rnam pa sna tshogs dang /_/brjod pa dag ni su yis bskyed/_/rig pa'i gnas dang bzo yi rnams/_/su yis 
[\[193b.4\]]ji ltar rab tu bstan/_/tshigs su bcad pa rnam pa du/_/tshigs bcad ring thung ji lta bu/_/rigs pa rnam pa du zhig mchis/_/ci yi slad du smra zhes bgyi/_/skom dang zas rnams ji ltar 'byung /_/ji ltar sred pa'i 'dod pa 'byung /_/ci slad rgyal po zhes bgyi lags/_/
[\[193b.5\]]'khor los sgyur dang rgyal phran ci/_/yul ni ji ltar bsrung bar bgyi/_/lha yi ris la rnam pa du/_/ci yi slad du sa zhes bgyi/_/gza' skar nyi zla ji lta bu/_/thar pa dang ni rnal 'byor pa/_/de dag rnam pa du zhig mchis/_/slob ma rnam pa du zhig mchis/_/slob 
[\[193b.6\]]dpon du yang ji ltar 'gyur/_/sangs rgyas rnam pa du zhig lags/_/skyes pa'i rabs la rnam pa du/_/bdud dang slob pa'i bye brag rnams/_/de dag la ni rnam pa du/_/rang bzhin dang ni sems rnams kyang /_/de dag la ni du zhig mchis/_/btags pa tsam 
[\[193b.7\]]yang ji lta bu/_/rgyal bas bdag la bshad du gsol/_/nam mkha' sprin rlung ji lta bu/_/dran dang yid gzhungs gsal ba ci/_/nags tshal shing ni ji lta bu/_/'khri shing dag ni ci las gyur/_/glang po rta dang [{]ri dgas [,]ri dwags [}]rnams/_/ji ltar gzung du rung bar 'gyur/_/
[\[194a\]]
[\[194a.1\]]ngan pa'i mi rnams ji lta bu/_/rgyu gang gis ni ngan par 'gyur/_/tshig drug gis ni ji ltar bsdus/_/'dod chen par yang ji ltar 'gyur/_/skyes pa bud med ma ning rnams/_/de dag thams cad ci slad 'byung /_/rnal 'byor las ni ji ltar ldog_/
[\[194a.2\]]rnal 'byor ji ltar skye bar 'gyur/_/rnal 'byor pas ni chos gang gis/_/ci 'dra'i gang zag rnam par 'jog_/sems can 'gro bar skye ba rnams/_/mtshan nyid mtshan ma'i rnam pa ci/_/phyug por gyur pa ji lta bu/_/rgyu gang gis ni phyug por 'gyur/_/shAkya'i rigs 
[\[194a.3\]]ni ji lta bu/_/ci yi rgyu yis shAkya byung /_/bu ram shing pa ji ltar byung /_/bla med gtso bos bshad du gsol/_/yun ring dka' thub drang srong gang /_/des ni ji ltar rjes su ston/_/de bzhin gshegs pa zhing rnams su/_/mtshan dang de bzhin gzugs sna tshogs/_/rgyal 
[\[194a.4\]]ba'i sras kyis bskor ba yang /_/ci yi slad du kun na gda'/_/ci slad sha rnams gsol mi mdzad/_/ci slad sha ni rab tu bkag_/sha za'i rigs su skyes pa rnams/_/rgyu gang gis ni sha 'tshal lags/_/nyi zla'i dbyibs shing ji lta bu/_/ri rab pad+ma 'dra ba dang /_/seng ge 
[\[194a.5\]]mtshan mchog zhing dag dang /_/'jig rten gzur gnas spyi'u tshugs dang /_/dbang po'i dra ba 'dra ba dang /_/kha cig rin chen kun gyi zhing /_/dgu po rgyud [{]mangs [,]mang [}]rnga 'dra dang /_/me tog sna tshogs dbyibs 'dra dang /_/kha cig nyi zla'i 'od dang bral/_/'dri la sogs pa tshad ma 
[\[194a.6\]]mchis/_/sprul pa'i sangs rgyas ji lta bu/_/rnam smin las byung sangs rgyas dang /_/de bzhin nyid kyi sangs rgyas ci/_/ye shes sangs rgyas ji lta bu/_/ci slad 'dod pa'i khams rnams su/_/mngon par rdzogs par 'tshang mi rgya/_/ci yi slad du 'og min pa/_/chags bral 
[\[194a.7\]]khrod du byang chub brnyes/_/bde gshegs mya ngan 'das nas ni/_/yang dag bstan pa su zhig 'dzin/_/lha yi ston pa ji srid bzhugs/_/yang dag chos ni ji srid gnas/_/grub mtha' dang ni lta ba yang /_/de dag la ni rnam pa du/_/'dul ba dang ni dge slong ris/_/ci slad rgyu dang rkyen 
[\[194b\]]
[\[194b.1\]]ni gang /_/rgyal ba'i sras ni de dag dang /_/rang rgyal dang ni nyan thos dag_/rgyu gang gis na 'gyur brgyar 'gyur/_/rgyu gang gis ni snang med brgya/_/'jig rten mngon shes ji lta bu/_/'jig rten 'das kyi'ang ji lta bu/_/sems ni sa rnams bdun por yang /_/ci ltar ci slad bdag la 
[\[194b.2\]]gsungs/_/dge 'dun la ni rnam pa du/_/ji ltar dge 'dun dben du 'gyur/_/sems can gso ba'i bstan bcos rnams/_/de dag rgyu rkyen gang gis lags/_/ci slad thub pa chen po yis/_/'od srung 'khor ba 'jig dang ni/_/gser thub kyang ni nga yin zhes/_/de 
[\[194b.3\]]skad du ni bka' yang stsal/_/ci slad rtag dang chad pa dang /_/de bzhin bdag dang bdag med gsungs/_/ci slad du ni thams cad du/_/yang dag don ni gsung mi mdzad/_/sems can dag gi slad du yang /_/sems tsam du ni dbye ba mdzad/_/ci slad skyes bu na chung tshal/_/
[\[194b.4\]]a ru ra dang skyu ru ra/_/ke la sa dang khor yug ri/_/rdo rje la sogs ri bo rnams/_/rin chen sna tshogs rab brgyan cing /_/drang srong dri zas kun gang ba/_/ji ltar ci slad bdag la gsungs/_/bla med 'jig rten mkhyen pa yis/_/theg chen sgrol ba'i sgo rnams dang /_/
[\[194b.5\]]sangs rgyas kun gyi snying po mchog_/de yi tshigs bcad gsan pa dang /_/legs so dris pa rab tu legs/_/blo gros chen po legs par nyon/_/ngas ni deng 'dir rim bzhin du/_/khyod kyis gang dris bshad par bya/_/skye dang skye ba med pa dang /_/mya ngan 'das 
[\[194b.6\]]stong skad cig ma/_/rang bzhin med la 'jug par 'gyur/_/sangs rgyas pha rol phyin rnams dang /_/rgyal sras dang ni nyan thos dang /_/rang rgyal mu stegs can rnams dang /_/gzugs med pa yi spyod rnams dang /_/de bzhin dngos po sna tshogs rnams/_/ri rab mtsho 
[\[194b.7\]]bran ri rnams dang /_/gling dang zhing dang sa rnams dang /_/gza' skar nyi ma zla ba dang /_/mu stegs lha dang lha ma yin/_/rnam thar dbang dang mngon shes dang /_/stobs dang bsam gtan ting nge 'dzin/_/'gog dang rdzu 'phrul rkang pa dang /_/byang chub yan lag lam gyi phyogs/_/
[\[195a\]]
[\[195a.1\]]bsam gtan rnams dang tshad med dang /_/phung po lus rnams 'gro 'ong dang /_/snyoms par 'jug dang 'gog pa dang /_/ting 'dzin ldang sems bshad pa dang /_/sems dang yid dang rnam shes dang /_/bdag med pa dang chos lnga dang /_/rang bzhin rtog dang 
[\[195a.2\]]brtag pa dang /_/snang dang lta ba gnyis po dang /_/theg pa dang ni rigs rnams dang /_/gser dngul nor bu la sogs dang /_/'dod chen pa dang 'byung chen dang /_/dkrugs ma dag dang sangs rgyas gcig_/shes dang shes bya 'jug thob dang /_/sems can srid dang mi srid dang /_/glang 
[\[195a.3\]]po rta dang [{]ri dgas [,]ri dwags [}]rnams/_/ci yi phyir na gzung du rung /_/dpe dang rgyu dang grub mtha' dang /_/byed pa dang ni byas pa rnams/_/nags tshal nor pa mngon shes dang /_/sems can de ni snang ba med/_/sa rnams rim gyis 'pho ba med/_/'gyur ba brgya po snang med brgya/_/gso ba'i 
[\[195a.4\]]bstan bcos bzo rnams dang /_/sgyu rtsal dang ni rig pa'i gnas/_/ri bo ri rab sa dag dang /_/rgya mtsho nyi ma zla ba'i tshad/_/sems can rab 'bring tha ma yi/_/lus la rdul ni du zhig yod/_/zhing dang zhing la rdul du zhig_/gzhu dang gzhu la ji snyed yod/_/khru dang gom pa rgyang 
[\[195a.5\]]grags dang /_/dpag tshad phyed dang dpag tshad la/_/ri bong nyi zer sro ma dang /_/lug gi dang ni nas kyang du/_/bre gang la ni nas 'bru du/_/bre phyed la yang nas 'bru du/_/bre bo gang dang bcu dag la/_/grangs 'bum dang ni bye ba dang /_/de bzhin du ni shu rdog la/_/de dag 
[\[195a.6\]]grangs ni du zhig yod/_/rdul phran dag ni du zhig yod/_/rdul phran dag ni du zhig la/_/yungs kar 'bru ni gcig tu 'gyur/_/yungs kar 'bru ni du zhig gis/_/'ol ma se ni gcig tu 'gyur/_/'ol ma se ni du zhig la/_/ma sha 'bru ni gcig tu 'gyur/_/ma sha du la nam 
[\[195a.7\]]ni gcig_/nam du la ni srang du 'gyur/_/srang gcig la yang zho du yod/_/rtsis kyi rtsis mgo 'di lta bur/_/ri rab srang ni du yod ces/_/'di la sogs pa'i dri ba'i rigs/_/ci yi phyir na dngos gzhan 'dri/_/nyan thos dang ni rang rgyal dang /_/sangs rgyas rnams dang rgyal sras 
[\[195b\]]
[\[195b.1\]]kyi/_/sku la rdul phran du yod ces/_/de skad ci'i phyir 'dri mi byed/_/me lce la ni rdul phran du/_/rlung la yang ni rdul phran du/_/dbang po gcig cing rdul phran du/_/smin ma spu yi bu ga du/_/nor srung dbang phyug rgyal po dang /_/'khor los sgyur ba'i rgyal po yang /_/rgyal srid dag 
[\[195b.2\]]ni ji ltar bsrung /_/de dag ji ltar thar pa 'gyur/_/tshigs bcad rkyang pa ji ltar smra/_/khyod kyis ji ltar zhus pa bzhin/_/sems can 'khrig pa sna tshogs dang /_/zas skom rnam pa mang po dang /_/ji ltar skyes bu na chung tshal/_/rdo rje lta bur sra ba'i ri/_/ji ltar sgyu ma rmi 
[\[195b.3\]]lam 'dra/_/[{]ri dgas [,]ri dwags [}]skom gyis gdungs pa ltar/_/ji ltar ri bo drang srong lha/_/dri zas rab tu brgyan pa dang /_/grol ba gang du 'gro bar 'gyur/_/bcings pa su zhig gang gis 'grol/_/bsam gtan pa yi yul ni gang /_/sprul pa dang ni mu stegs kyang /_/ci phyir med pa'i 
[\[195b.4\]]rgyu las byed/_/ci'i phyir yod pa'i rgyu las byed/_/yod med rgyu las byed pa dang /_/de bzhin yod med min pa'i rgyu/_/snang ba las ni ji ltar ldog_/rtog ge ji ltar yongs su 'dag_/rtog ge ji ltar 'jug par 'gyur/_/byed pa ci yis 'jug par 'gyur/_/ji ltar 
[\[195b.5\]]'du shes gcad par bya/_/ji ltar ting nge 'dzin las ldang /_/srid gsum bcom pa de su zhig_/gnas gang de yi lus kyang ci/_/ci phyir sems can med bzhin du/_/bdag yod par ni rjod par byed/_/kun rdzob bstan pa ji lta bu/_/rgya cher rab tu dbyer gsol zhes/_/
[\[195b.6\]]mtshan nyid 'dri ba ci yi phyir/_/bdag med 'dri ba ji lta bu/_/ji ltar mngal gyi snying por skye/_/lus ni tha dad sna tshogs dang /_/rtag chad lta ba ji lta bu/_/ji ltar sems ni mnyam par 'jog_/brjod dang de bzhin ye shes dang /_/tshul khrims rigs dang rgyal ba'i sras/_/
[\[195b.7\]]rigs pa dang ni smra ba'ang ci/_/slob dpon slob ma ji lta bu/_/sems can rnam pa sna tshogs dang /_/'di la sogs pa ji lta bu/_/zas dang skom ni ji lta bu/_/yid gzhungs bdud dang btags pa tsam/_/shing dang 'khri shing ci phyir zhes/_/rgyal ba'i sras kyis dri ba'i rigs/_/
[\[196a\]]
[\[196a.1\]]zhing rnams sna tshogs ci yi phyir/_/drang srong yun ring dka' thub dang /_/rigs zhes bya ba ji lta bu/_/bla ma gang las bslab pa blang /_/ci yi phyir na mi dag ngan/_/ci yi phyir na rnal 'byor pa/_/'dod pa'i khams su 'tshang mi rgya/_/'og min du ni grub 
[\[196a.2\]]pa'i mtha'/_/ci phyir mngon shes 'jig rten pa/_/ci phyir dge slong zhes ni brjod/_/sprul pa'i sangs rgyas ji lta bu/_/rnam smin sangs rgyas ji lta bu/_/de bzhin nyid kyi sangs rgyas gang /_/mnyam nyid ye shes sangs rgyas dang /_/dge 'dun rnams kyang ji lta bu/_/rgyal sras de bzhin 
[\[196a.3\]]dri ba'i rigs/_/dgu po rgyud [{]mangs [,]mang [}]me tog rnga/_/zhing dang snang ba spangs pa dang /_/sems tsam sa ni bdun po dag_/dris pa rnams ni yang dag nyid/_/'di dang gzhan yang rab mang ba'i/_/dri ba dag ni rgyal sras dris/_/re re mtshan nyid rab ldan zhing /_/lta ba'i nyes pa rnam spangs pa/_/grub 
[\[196a.4\]]mtha'i brjod dang bral ba ste/_/ngas ni da 'dir bstan par bya/_/[{]go rims [,]go rim [}]rnam par gzhag pa'i tshig_/rgyal ba'i sras kyis legs par nyon/_/tshig brgya rtsa brgyad 'di dag ni/_/sangs rgyas rnams kyis gsungs bzhin bshad/_/de nas byang chub sems dpa' sems dpa' chen po blo 
[\[196a.5\]]gros chen pos bcom ldan 'das la 'di skad ces gsol to/_/bcom ldan 'das tshig brgya po dag gang lags/_/bcom ldan 'das kyis bka' stsal pa/_skye ba'i tshig dang /_mi skye ba'i tshig dang /_rtag pa'i tshig dang /_mi rtag pa'i tshig dang /_mtshan nyid kyi tshig dang /_
[\[196a.6\]]mtshan nyid med pa'i tshig dang /_gnas pa gzhan du 'gyur ba'i tshig dang /_gnas pa gzhan du 'gyur ba ma yin pa'i tshig dang /_skad cig pa'i tshig dang /_skad cig ma yin pa'i tshig dang /_rang bzhin gyi tshig dang /_rang bzhin dang bral ba'i tshig dang /_stong pa nyid kyi tshig dang /_
[\[196a.7\]]stong pa nyid ma yin pa'i tshig dang /_chad pa'i tshig dang /_chad pa ma yin pa'i tshig dang /_sems kyi tshig dang /_sems ma yin pa'i tshig dang /_mtha'i tshig dang /_mtha' ma yin pa'i tshig dang /_dbu ma'i tshig dang /_dbu ma ma yin pa'i tshig dang /_ther zug gi tshig dang /_ther 
[\[196b\]]
[\[196b.1\]]zug ma yin pa'i tshig dang /_rkyen gyi tshig dang /_rkyen ma yin pa'i tshig dang /_rgyu'i tshig dang /_rgyu ma yin pa'i tshig dang /_nyon mongs pa'i tshig dang /_nyon mongs pa ma yin pa'i tshig dang /_sred pa'i tshig dang /_sred pa ma yin pa'i tshig dang /_thabs kyi tshig dang /_thabs 
[\[196b.2\]]ma yin pa'i tshig dang /_mkhas pa'i tshig dang /_mkhas pa ma yin pa'i tshig dang /_dag pa'i tshig dang /_dag pa ma yin pa'i tshig dang /_rigs pa'i tshig dang /_rigs pa ma yin pa'i tshig dang /_dpe'i tshig dang /_dpe ma yin pa'i tshig dang /_slob ma'i tshig dang /_
[\[196b.3\]]slob ma ma yin pa'i tshig dang /_bla ma'i tshig dang /_bla ma ma yin pa'i tshig dang /_rigs kyi tshig dang /_rigs ma yin pa'i tshig dang /_theg pa gsum gyi tshig dang /_theg pa gsum ma yin pa'i tshig dang /_srid pa'i tshig dang /_srid pa ma yin pa'i tshig dang /_smon pa'i 
[\[196b.4\]]tshig dang /_smon pa ma yin pa'i tshig dang /_'khor lo gsum gyi tshig dang /_'khor lo gsum ma yin pa'i tshig dang /_mtshan ma'i tshig dang /_mtshan ma ma yin pa'i tshig dang /_yod pa'i phyogs kyi tshig dang /_yod pa'i phyogs ma yin pa'i tshig dang /_gnyi ga'i tshig 
[\[196b.5\]]dang /_gnyi ga ma yin pa'i tshig dang /_so so rang gi 'phags pa'i ye shes la dmigs pa mthong ba'i chos la bde bar gnas pa'i tshig dang /_mthong ba'i chos la bde bar gnas pa ma yin pa'i tshig dang /_zhing gi tshig dang /_zhing ma yin pa'i tshig dang /_rdul gyi tshig 
[\[196b.6\]]dang /_rdul ma yin pa'i tshig dang /_chu'i tshig dang /_chu ma yin pa'i tshig dang /_gzhu'i tshig dang /_gzhu ma yin pa'i tshig dang /_yang dag pa'i tshig dang /_yang dag pa ma yin pa'i tshig dang /_grangs kyi tshig dang /_grangs ma yin pa'i tshig dang /_rtsis kyi tshig dang /_
[\[196b.7\]]rtsis ma yin pa'i tshig dang /_mngon par gsal ba'i tshig dang /_mngon par gsal ba ma yin pa'i tshig dang /_nam mkha'i tshig dang /_nam mkha' ma yin pa'i tshig dang /_sprin gyi tshig dang /_sprin ma yin pa'i tshig dang /_bzo dang sgyu rtsal dang rig pa'i gnas kyi tshig 
[\[197a\]]
[\[197a.1\]]dang /_bzo dang sgyu rtsal dang rig pa'i gnas ma yin pa'i tshig dang /_rlung gi tshig dang /_rlung ma yin pa'i tshig dang /_sa'i tshig dang /_sa ma yin pa'i tshig dang /_sems kyi tshig dang /_sems ma yin pa'i tshig dang /_gdags pa'i tshig dang /_
[\[197a.2\]]gdags pa ma yin pa'i tshig dang /_rang bzhin gyi tshig dang /_rang bzhin ma yin pa'i tshig dang /_phung po'i tshig dang /_phung po ma yin pa'i tshig dang /_sems can gyi tshig dang /_sems can ma yin pa'i tshig dang /_blo'i tshig dang /_blo ma yin pa'i tshig dang /_mya ngan las 
[\[197a.3\]]'das pa'i tshig dang /_mya ngan las 'das pa ma yin pa'i tshig dang /_shes bya'i tshig dang /_shes bya ma yin pa'i tshig dang /_mu stegs can gyi tshig dang /_mu stegs can ma yin pa'i tshig dang /_khrag khrug gi tshig dang /_khrag khrug ma yin pa'i tshig dang /_sgyu ma'i tshig 
[\[197a.4\]]dang /_sgyu ma ma yin pa'i tshig dang /_rmi lam gyi tshig dang /_rmi lam ma yin pa'i tshig dang /_smig rgyu'i tshig dang /_smig rgyu ma yin pa'i tshig dang /_gzugs brnyan gyi tshig dang /_gzugs brnyan ma yin pa'i tshig dang /_'khor lo'i tshig dang /_'khor lo ma yin pa'i tshig 
[\[197a.5\]]dang /_dri za'i tshig dang /_dri za ma yin pa'i tshig dang /_lha'i tshig dang /_lha ma yin pa'i tshig dang /_zas skom gyi tshig dang /_zas skom ma yin pa'i tshig dang /_'khrig pa'i tshig dang /_'khrig pa ma yin pa'i tshig dang /_lta ba'i tshig dang /_lta ba ma yin pa'i tshig 
[\[197a.6\]]dang /_pha rol du phyin pa'i tshig dang /_pha rol du phyin pa ma yin pa'i tshig dang /_tshul khrims kyi tshig dang /_tshul khrims ma yin pa'i tshig dang /_nyi zla skar ma'i tshig dang /_nyi zla skar ma ma yin pa'i tshig dang /_bden pa'i tshig dang /_bden pa ma yin pa'i tshig dang /_'bras bu'i 
[\[197a.7\]]tshig dang /_'bras bu ma yin pa'i tshig dang /_'gog pa las ldang ba'i tshig dang /_'gog pa las ldang ba ma yin pa'i tshig dang /_gso ba'i tshig dang /_gso ba ma yin pa'i tshig dang /_mtshan nyid kyi tshig dang /_mtshan nyid ma yin pa'i tshig dang /_yan lag gi tshig dang /_
[\[197b\]]
[\[197b.1\]]yan lag ma yin pa'i tshig dang /_rig pa'i gnas la mkhas pa'i tshig dang /_rig pa'i gnas la mkhas pa ma yin pa'i tshig dang /_bsam gtan gyi tshig dang /_bsam gtan ma yin pa'i tshig dang /_nor pa'i tshig dang /_nor pa ma yin pa'i tshig dang /_snang ba'i tshig dang /_
[\[197b.2\]]snang ba ma yin pa'i tshig dang /_bsrung ba'i tshig dang /_bsrung ba ma yin pa'i tshig dang /_rus kyi tshig dang /_rus ma yin pa'i tshig dang /_drang srong gi tshig dang /_drang srong ma yin pa'i tshig dang /_rgyal po'i tshig dang /_rgyal po ma yin pa'i tshig dang /_yongs su gzung ba'i tshig 
[\[197b.3\]]dang /_yongs su gzung ba ma yin pa'i tshig dang /_rin po che'i tshig dang /_rin po che ma yin pa'i tshig dang /_lung bstan pa'i tshig dang /_lung bstan pa ma yin pa'i tshig dang /_'dod chen pa'i tshig dang /_'dod chen pa ma yin pa'i tshig dang /_pho mo dang ma ning gi tshig dang /_
[\[197b.4\]]pho mo dang ma ning ma yin pa'i tshig dang /_bro ba'i tshig dang /_bro ba ma yin pa'i tshig dang /_dngos po'i tshig dang /_dngos po ma yin pa'i tshig dang /_lus kyi tshig dang /_lus ma yin pa'i tshig dang /_rtog ge'i tshig dang /_rtog ge ma yin pa'i tshig dang /_g.yo ba'i 
[\[197b.5\]]tshig dang /_g.yo ba ma yin pa'i tshig dang /_dbang po'i tshig dang /_dbang po ma yin pa'i tshig dang /_'dus byas kyi tshig dang /_'dus byas ma yin pa'i tshig dang /_'dus ma byas kyi tshig dang /_'dus ma byas ma yin pa'i tshig dang /_rgyu dang 'bras bu'i tshig dang /_rgyu dang 
[\[197b.6\]]'bras bu ma yin pa'i tshig dang /_'og min gyi tshig dang /_'og min ma yin pa'i tshig dang /_dus tshigs kyi tshig dang /_dus tshigs ma yin pa'i tshig dang /_shing dang shing gel pa dang 'khri shing gi tshig dang /_shing dang shing gel pa dang 'khri shing ma yin pa'i tshig dang /_
[\[197b.7\]]sna tshogs kyi tshig dang /_sna tshogs ma yin pa'i tshig dang /_bstan pas gzung ba'i tshig dang /_bstan pas gzung ba ma yin pa'i tshig dang /_'dul ba'i tshig dang /_'dul ba ma yin pa'i tshig dang /_dge slong gi tshig dang /_dge slong ma yin pa'i tshig dang /_gnas 
[\[198a\]]
[\[198a.1\]]kyi tshig dang /_gnas ma yin pa'i tshig dang /_yi ge'i tshig dang /_yi ge ma yin pa'i tshig ste/_blo gros chen po tshig brgya rtsa brgyad po 'di dag ni sngon gyi sangs rgyas rnams kyis brjod pa yin te/_khyod dang byang chub sems dpa' 
[\[198a.2\]]sems dpa' chen po rnams kyis bslab par bya'o/_/de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das rnam par shes pa rnams kyi skye ba dang /_gnas pa dang /_'gag pa rnam 
[\[198a.3\]]pa du mchis/_bcom ldan 'das kyis bka' stsal pa/_blo gros chen po rnam par shes pa rnams kyi skye ba dang /_gnas pa dang /_'gag pa la rnam pa gnyis gnyis yod de/_rtog ge pa rnams kyis shes par bya ba ma yin no/_/rnam par shes pa rnams kyi skye ba 
[\[198a.4\]]yang rnam pa gnyis te/_'di lta ste/_rgyun skye ba dang /_mtshan nyid skye ba'o/_/gnas pa yang rnam pa gnyis te/_'di lta ste/_rgyun gnas pa dang /_mtshan nyid gnas pa'o/_/'gag pa yang rnam pa gnyis te/_'di lta ste/_rgyun 'gag pa dang /_mtshan nyid 
[\[198a.5\]]'gag pa'o/_/de la rnam par shes pa rnams kyi mtshan nyid ni rnam pa gsum ste/_'di lta ste/_'jug pa'i mtshan nyid dang /_las kyi mtshan nyid dang /_yang dag pa'i mtshan nyid do/_/blo gros chen po mdor bsdu na ni rnam par shes pa gsum yod do/_/rgyas par 
[\[198a.6\]]bshad na ni mtshan nyid rnam pa brgyad yod de/_rnam pa gsum po dag gang zhe na/_'di lta ste/_yang dag pa'i rnam par shes pa dang /_snang ba'i rnam par shes pa dang /_dngos po so sor rnam par rtog pa'i rnam par shes pa'o/_/blo gros chen po dper na me 
[\[198a.7\]]long rab tu gsal bas gzugs brnyan rnams 'dzin par byed pa de bzhin du snang ba'i rnam par shes pa snang ba yang de bzhin no/_/blo gros chen po snang ba'i rnam par shes pa dang /_dngos po so sor rnam par rtog pa'i rnam par shes pa de gnyis ni 'jig pa dang /_
[\[198b\]]
[\[198b.1\]]mi 'jig pa'i mtshan nyid de gcig gi rgyu gcig go/_/blo gros chen po bsam gyis mi khyab pa'i bag chags yongs su bsgos pa dang /_bsam gyis mi khyab pa'i yongs su 'gyur ba ni snang ba'i rnam par shes pa'i rgyu'o/_/blo gros chen po yul sna tshogs len pa dang /_
[\[198b.2\]]thog ma med pa'i dus kyi rnam par rtog pas yongs su bsgos pa ni dngos po so sor rnam par rtog pa'i rnam par shes pa'i rgyu'o/_/blo gros chen po yang dag pa'i rnam par shes pa de la sgrib par byed pa yang dag pa ma yin pa sna tshogs dang /_spros pa rnams 'gags pas 
[\[198b.3\]]dbang po'i rnam par shes pa thams cad 'gag par 'gyur te/_blo gros chen po 'di ni mtshan nyid 'gag pa zhes bya'o/_/blo gros chen po de la rgyun 'gag pa ni mtshams sbyor ba'i rgyu 'gag pa na rgyun 'gag par 'gyur te/_gang las 'byung ba 'gags pa 
[\[198b.4\]]dang /_gang la dmigs par bya ba 'gags na des rgyun 'gag par 'gyur ro/_/blo gros chen po de ci'i phyir zhe na/_de'i gnas yin pa'i phyir ro/_/de la gnas zhes bya ba ni thog ma med pa'i rnam par rtog pa srid pa gsum gyi sdug bsngal 'gags pa/_mi 
[\[198b.5\]]shes pa dang /_sred pa dang /_las dang /_rkyen rnam par log pa/_rang gi sems snang ba sgyu ma'i yul dang /_rjes su lta ba rnams bshad par bya'o/_/blo gros chen po dge sbyong ngam/_bram ze la la ni sa bon med pa'am/_sa bon yod pa'i rgyu las 'bras bu snang ba dang /_
[\[198b.6\]]dngos po'i dus dang /_gnas pa dang /_rkyen rnams las phung po dang /_khams dang /_skye mched rnams skye ba dang /_gnas pa'am/_yang na skyes nas kyang 'jig par 'gyur bar 'dod de/_blo gros chen po de dag ni rgyun nam/_bya ba'am/_skye ba'am/_srid 
[\[198b.7\]]pa'am/_mya ngan las 'das pa'am/_lam mam/_las sam/_'bras bu'am/_bden pa rnam par 'jig pa'am/_chad par smra bar 'gyur ro/_/de ci'i phyir zhe na/_gang 'di mngon sum du mi dmigs shing thog ma mi mthong ste/_de'i cha ma yin pa'i phyir ro/_/blo 
[\[199a\]]
[\[199a.1\]]gros chen po dper na rdza ma chag nas gyo mor gyur pa ni rdza ma'i bya ba mi byed do/_/sa bon tshig pa yang myu gu'i bya ba mi byed de/_de bzhin du blo gros chen po phung po dang /_khams dang /_skye mched kyi dngos po dag 'gags pa dang /_'gag pa dang /_
[\[199a.2\]]'gag par 'gyur ba ni rang gi sems kyi rnam par rtog pas mthong ste/_rgyu med pa'i phyir de dag ni rim gyis skye ba med do/_/blo gros chen po gal te sa bon med pa'am/_sa bon yod pa las rnam par shes pa rnams rkyen gsum dang phrad pa las skye ba zhig yin na ni rus sbal las 
[\[199a.3\]]spu skye ba dang /_bye ma las kyang 'bru mar 'byung bar 'gyur ba'i rigs te/_'o na ni khyod kyi dam bcas pa las nyams shing nges pa'i don dang yang 'gal bar 'gyur ro/_/sa bon yod pa dang /_sa bon med par bshad pa la nyes pa de lta bu yod pas bya ba dang las byas 
[\[199a.4\]]pa rnams don med par 'gyur ro/_/blo gros chen po mu stegs can de dag rkyen gsum phrad pa las skye zhes bya ba yang bya ba dang /_snang ba 'dus pa las skye ba ma yin gyi/_gud na tha dad pa'i rgyu yod do zhes smra'o/_/blo gros chen po rgyu de ni gtso bo dang /_mchog dang /_skyes 
[\[199a.5\]]bu dang /_dbang phyug dang /_dus dang /_rdul phra mo rnams so/_/gzhan yang blo gros chen po rang bzhin rnam pa bdun yod de/_'di lta ste/_'du ba dngos po'i rang bzhin dang /_mtshan nyid kyi rang bzhin dang /_'byung ba chen po'i dngos po'i rang bzhin dang /_rgyu'i rang bzhin dang /_
[\[199a.6\]]rkyen gyi rang bzhin dang /_mngon par grub pa'i rang bzhin no/_/gzhan yang blo gros chen po don dam pa rnam pa bdun yod de/_'di lta ste/_sems kyi spyod yul dang /_shes rab kyi spyod yul dang /_ye shes kyi spyod yul dang /_lta ba'i spyod yul dang /_lta ba gnyis las 
[\[199a.7\]]'das pa'i spyod yul dang /_sras kyi sa las 'das pa'i spyod yul dang /_de bzhin gshegs pa nyid byon pa'i spyod yul te/_blo gros chen po 'di dag 'das pa dang /_ma 'ongs pa dang /_da ltar gyi de bzhin gshegs pa dgra bcom pa yang dag par rdzogs pa'i sangs rgyas 
[\[199b\]]
[\[199b.1\]]kyi dngos po'i rang bzhin don dam pa'i snying po'o/_/dngos po'i rang bzhin don dam pa'i snying po de dang ldan pas de bzhin gshegs pa rnams 'jig rten pa dang /_'jig rten las 'das pa dang /_'jig rten las 'das pa mchog gi chos 'phags pa'i shes rab kyi spyan yongs su 
[\[199b.2\]]rdzogs nas rang dang spyi'i mtshan nyid rnam par dgod pa la 'jug cing ji lta ba bzhin du rnam par dgod pas mu stegs can gyi smra ba dang /_lta ba ngan pa dang thun mong du mi 'gyur ba yin no/_/blo gros chen po ji ltar na mu stegs can gyi smra ba dang /_lta ba ngan pa dang /_thun mong 
[\[199b.3\]]ma yin zhe na/_'di lta ste/_rang gi yul la rnam par rtog pa'i lta bar khong du ma chud pa dang /_rang gi rnam par shes pa'i sems snang ba tsam du ma rtogs pas/_blo gros chen po byis pa so so'i skye bo rnams dngos po dang /_dngos po med pa'i rang bzhin don dam pa la lta 
[\[199b.4\]]ba gnyis su smra bar gyur to/_/gzhan yang blo gros chen po dus kyi rnam par rtog pas yongs su bsgos pa'o/_/dmigs pa zhes bya ba ni 'di lta ste/_rang gi sems snang ba la rnam par shes pa'i yul du rnam par rtog pa'o/_/blo gros chen po dper na 'jim pa'i gong bu dang /_
[\[199b.5\]]rdul phra rab ni tha dad pa yang ma yin/_tha mi dad pa yang ma yin no/_/gser dang rgyan yang de bzhin te/_/blo gros chen po gal te 'jim pa'i gong bu dang /_rdul phra rab gnyis tha dad pa zhig yin na ni de dag las brtsams pa ma yin par 'gyur na/_de ni yang dag par 
[\[199b.6\]]de dag las brtsams pas na de'i phyir tha dad pa ma yin no/_/ci ste tha mi dad na ni 'jim pa'i gong bu dang /_rdul phra rab bye brag med par 'gyur ro/_/de bzhin du blo gros chen po 'jug pa'i rnam par shes pa rnams kun gzhi rnam par shes pa yang dag pa'i mtshan nyid 
[\[199b.7\]]dang /_gal te tha dad pa zhig yin na kun gzhi rnam par shes pa rgyu ma yin par 'gyur ro/_/de ste tha dad pa ma yin na ni 'jug pa'i rnam par shes pa 'gags na/_kun gzhi rnam par shes pa yang 'gag par 'gyur ba zhig na/_'di ltar rang gi yang dag pa'i mtshan nyid 
[\[200a\]]
[\[200a.1\]]ni nges par 'gag par mi 'gyur te/_de'i blo gros chen po rnam par shes pa rnams kyi rang gi yang dag pa'i mtshan nyid 'gag pa ma yin gyi/_las kyi mtshan nyid 'gag go/_/gal te rang gi yang dag pa'i mtshan nyid kyang 'gag pa yin na ni/_kun 
[\[200a.2\]]gzhi rnam par shes pa yang 'gag par 'gyur te/_blo gros chen po kun gzhi rnam par shes pa 'gag par 'gyur ba yin na ni/_mu stegs can chad par smra ba dang /_tha mi dad par 'gyur ro/_/blo gros chen po mu stegs can de dag ni 'di skad du smra ste/_'di lta ste/_'di ltar 
[\[200a.3\]]yul rnams la 'dzin pa 'gags par gyur na/_rnam par shes pa'i rgyun 'gag par 'gyur ro zhes zer te/_gal te rnam par shes pa'i rgyun 'gags pa yin na ni/_thog ma med pa'i dus kyi rgyun kyang chad par 'gyur ba'i rigs so/_/blo gros chen po mu stegs can rnams 
[\[200a.4\]]rgyun skye ba'i rgyu ni mig gi rnam par shes pa gzugs dang /_thabs ni rgyu dang 'bras bu'i rang gi mtshan nyid du yod la 'das pa dang /_ma 'ongs pa dang /_da ltar byung ba ni sa bon yod pa dang /_sa bon med pa'i mtshan nyid do zhes zer te/_de ni sngon gcig nas gcig tu rigs pa'i 
[\[200a.5\]]dngos po brgyud de 'ongs pa rtog ge pa'i rjes su 'jug cing rang gi lta ba'i nyes pa'i bag chags kyis bsgos pas de skad du ston te/_blo gros chen po de ltar byis pa so so'i skye bo rnams lta ba ngan pas zin pa log pa'i gya gyus rab tu rmongs pa dang myos pa'i mi shes pa rnams [{]brdzun [,]rdzun [}]du 'di 
[\[200a.6\]]ni thams cad mkhyen pas bstan to zhes zer ro/_/blo gros chen po gal te yang dge sbyong ngam/_bram ze gang la la chos thams cad rang bzhin dang bral ba sprin dang mgal me'i 'khor lo dang /_dri za'i grong khyer dang mtshungs pa dang /_ma skyes pa sgyu ma dang /_smig rgyu dang /_chu'i 
[\[200a.7\]]zla ba dang /_rmi lam lta bu dang /_nang dang phyi rol du sems snang ba rnam par rtog pa dang /_thog ma med pa'i dus kyi rnam par spros pa rang gi sems kyi rnam par rtog pa las logs shig na med pa dang /_rgyu dang rkyen 'gags shing zad par gyur na/_rnam par rtog pa dang bral bar 
[\[200b\]]
[\[200b.1\]]mthong ba dang /_rjod pa dang /_brjod par bya ba dang /_brtag pa dang /_brtag par bya ba dang bral ba/_longs spyod dang /_lus su kun gzhi rnam par shes pa rnam par gzhag pa dang /_rnam par shes pa'i yul gzung ba dang /_'dzin pa dang /_mi 'thun pa dang /_snang ba med pa'i 
[\[200b.2\]]spyod yul skye ba dang /_gnas pa dang /_'jig pa spong ba dang /_rang gi sems las byung ba tsam du rjes su 'jug cing rnam par 'byed na/_blo gros chen po byang chub sems dpa' de dag ni ring por mi thogs par 'khor ba dang /_mya ngan las 'das pa mnyam pa nyid dang /_
[\[200b.3\]]snying rje chen po dang /_thabs la mkhas pa dang /_rtsol ba med pa'i sbyor ba 'thob par 'gyur ro/_/blo gros chen po sems can gyi khams de dag thams cad sgyu ma dang mtshungs pa dang /_rgyu dang rkyen la mi brtson pa dang /_phyi nang gi yul las rnam par dben pa dang /_sems 
[\[200b.4\]]las phyi rol du mi mthong bas rim gyis mtshan ma med pa'i gnas su 'jug pa dang /_rim gyis sa nas sar ting nge 'dzin gyi spyod yul la 'jug pa dang /_khams gsum sgyu ma lta bur shin tu mos shing so sor rab tu rtog pas sgyu ma lta bu'i ting nge 'dzin rab tu 'thob par 'gyur ro/_/
[\[200b.5\]]rang gi sems snang ba las 'das shing snang ba med pa la 'jug pas shes rab kyi pha rol tu phyin pa la gnas pa rjes su thob par byed pa dang /_de dag gi sbyor ba skyed pa rab tu spangs pas rdo rje lta bu'i ting nge 'dzin thob nas de bzhin gshegs pa'i sa la 'jug par 'gyur ro/_/
[\[200b.6\]]de bzhin nyid kyi rjes su 'jug pa'i sprul pa mngon par shes pa dang /_dbang dang /_snying rje dang /_thabs kyis rab tu brgyan pa/_sangs rgyas kyi zhing thams cad du cig car 'jug pa/_mu stegs can gyi gnas su nye bar 'gro ba/_sems dang yid dang /_rnam par shes 
[\[200b.7\]]pa dang bral bas byang chub sems dpa' de gnas gyur pa'i rim gyis de bzhin gshegs pa'i sku 'thob par 'gyur ro/_/blo gros chen po de bas na de bzhin gshegs pa'i rjes su 'jug pa'i sku'ang 'thob par 'dod pa rnams kyis phung po dang /_khams dang /_skye mched dang /_
[\[201a\]]
[\[201a.1\]]sems dang /_rgyu dang /_rkyen dang /_bya ba dang /_sbyor ba dang /_skye ba dang /_gnas pa dang /_'jig pa dang /_rnam par rtog pa'i spros pa rnams yongs su spang bar bya'o/_/sems tsam gyis drang por rtsol bas thog ma med pa'i dus kyi spros pa'i nyes pa 
[\[201a.2\]]la so sor rtog cing /_rnam par rtog pa'i bag chags kyi rgyu dang /_srid pa gsum po dag snang ba med pa dang /_sangs rgyas kyis skye ba med par mjal bas rang gis rig pa 'phags pa'i bgrod par phyin pa dang /_rang gi sems la dbang sgyur zhing rtsol ba med pa'i spyod pa rtogs par 
[\[201a.3\]]khong du chud pa/_gzugs sna tshogs kyi rjes su 'jug pa'i nor bu dang mtshungs pa dang /_sems can gyi sems shin tu phra ba'i rjes su 'jug cing sprul pa'i lus kyis sems kyi mos pa ji lta ba bzhin du yongs su dgrol bar byed pas sa rnams rim gyis mtshams sbyor ba rnam par 
[\[201a.4\]]gzhag par 'gyur ro/_/de lta bas na blo gros chen po rang gi grub pa'i mtha' la mkhas pa rab tu bsgrub par bya'o/_/de nas byang chub sems dpa' blo gros chen pos yang bcom ldan 'das la 'di skad ces gsol to/_/bcom ldan 'das sems dang yid dang /_rnam par shes pa 
[\[201a.5\]]dang /_chos lnga dang /_rang bzhin gyi mtshan nyid bshad du gsol/_'di ni sangs rgyas dang byang chub sems dpa' thams cad kyis bgrod par bgyi ba/_rang gi sems kyis mthong ba la sogs pas dmigs par bgyi ba'i spyod yul dang 'phrod pa ma lags pa/_brjod pa'am/_
[\[201a.6\]]rigs pa dang /_de kho na nyid kyi mtshan nyid thams cad rab tu ston pa/_sangs rgyas thams cad kyi gsung gi snying po'o/_/bcom ldan 'das lang ka'i grong rdal dang /_ma la ya'i ri dang /_rgya mtsho la gnas pa'i byang chub sems dpa' sems dpa' chen po rnams kyi slad du de 
[\[201a.7\]]bzhin gshegs pa rnams kyis rab tu bsngags pa/_rgya mtsho'i dba' rlabs lta bu'i kun gzhi rnam par shes pa'i spyod yul dang /_chos kyi sku bshad du gsol/_de nas bcom ldan 'das kyis byang chub sems dpa' blo gros chen po la 'di skad ces bka' stsal to/_/blo gros 
[\[201b\]]
[\[201b.1\]]chen po rkyen rnam pa bzhi'i phyir mig gi rnam par shes pa 'jug ste/_bzhi gang zhe na/_'di lta ste/_rang gi sems snang ba 'dzin par khong du ma chud pa dang /_thog ma med pa'i dus nas spros pa'i gnas ngan len gyi gzugs kyi bag chags la mngon par zhen pa 
[\[201b.2\]]dang /_rnam par shes pa'i rang bzhin gyi ngo bo nyid dang /_gzugs rnam pa sna tshogs kyi mtshan nyid mthong bar 'dun pa'o/_/blo gros chen po 'di ni rgyu rkyen bzhi po chu klung gi gnas dang /_kun gzhi rnam par shes pa las 'jug pa'i rnam par shes pa'i rlabs 'byung ba 
[\[201b.3\]]zhes bya'o/_/blo gros chen po mig gi rnam par shes pa ji lta ba bzhin du dbang po thams cad kyi rdul phra rab dang /_spu'i khung bu lhan cig skye ba dang /_rim gyis yul gyi rjes su skye ba yang de bzhin te/_ji ltar me long rab tu gsal ba'i nang du gzugs brnyan snang ba 
[\[201b.4\]]bzhin no/_/blo gros chen po dper na/_rlung rab tu drag pos rgya mtsho chen po'i chu rab tu skyod par byed pa de bzhin du/_phyi rol gyi yul gyi rlung gis kyang sems kyi rgya mtsho bsgul bas rnam par shes pa'i rlabs rnams rgyun mi 'chad de/_rgyu dang bya ba'i mtshan nyid tha dad pa dang /_
[\[201b.5\]]tha dad ma yin pa gcig tu 'dres pa/_las dang skye ba'i mtshan nyid la shin tu mngon par zhen pa dang /_gzugs la sogs pa'i rang gi ngo bo nyid mi rtogs pas de'i phyir rnam par shes pa'i tshogs lnga 'jug go/_/blo gros chen po rnam par shes pa'i tshogs lnga po de dag dang lhan 
[\[201b.6\]]cig pa'i rgyu la bye brag gis rnam pa'i mtshan nyid khong du chud par byed pas yid kyi rnam par shes pa'i rgyu ni de'i lus kyi rjes su 'jug pa yin par rig par bya'o/_/de dag 'di snyam du bdag cag ni phan tshun gcig gi rgyu gcig byed do snyam du mi sems te/_'on kyang 
[\[201b.7\]]rang gi sems snang ba la rnam par rtog pas mngon par zhen pa 'jug cing de dag so so nas 'jig pa'i mtshan nyid dang lhan cig tu 'jug go/_/yul gyi rnam pa'i bye brag 'byed pa ni 'di lta ste/_de dag 'jug pa'o/_/blo gros chen po ji ltar rnal 'byor pa dag 
[\[202a\]]
[\[202a.1\]]bsam gtan dang ting nge 'dzin la mnyam par bzhag pa bag chags shin du phra rab 'jug pa rnams mi shes pa de dag 'di snyam du/_bdag cag rnam par shes pa bkag nas snyoms par zhugs so snyam du sems kyang yang dag par rnam par shes pa 
[\[202a.2\]]bkag nas snyoms par zhugs pa ma yin te/_'di ltar bag chags kyi sa bon shin tu phra ba ma 'gags pa'i phyir ma 'gags pa'o/_/yul la 'jug cing 'dzin pa dang mi ldan pa'i phyir ni 'gags pa'o/_/blo gros chen po de ltar shin tu phra ba'i kun gzhi rnam par shes pa de mthar 
[\[202a.3\]]thug par rtogs pa ni de bzhin gshegs pa dang /_sa la rab tu gnas pa'i byang chub sems dpa' rnams ma gtogs par gzhan nyan thos dang /_rang sangs rgyas dang /_mu stegs can gyi rnal 'byor pa rnams kyis thob pa'i ting nge 'dzin dang /_shes rab kyi stobs kyis kyang 
[\[202a.4\]]rtogs par mi nus so/_/gzhan du na sa'i mtshan nyid dang /_shes rab dang /_ye shes dang /_thabs la mkhas pa rnam par 'byed pa dag tshig gi don rab tu dbye ba la rnam par gdon mi za ba rgyal ba mtha' yas pa rnams las dge ba'i rtsa ba yongs su bsags pa dang /_rang gi sems 
[\[202a.5\]]snang ba la rnam par rtog pa'i spros pa dang bral ba ri dang nags tshal stug po dang /_shing khrod na gnas shing rnal 'byor tha ma dang /_'bring dang /_rab tu bsgoms pa rnams kyis rang gi sems kyi rnam par rtog pa'i rgyud mthong ba dang /_zhing tshad med pa'i sangs rgyas rnams kyis dbang 
[\[202a.6\]]bskur ba dang /_dbang dang stobs dang /_mngon par shes pa dang /_ting nge 'dzin dang /_dge ba'i bshes gnyen sangs rgyas kyi sras kyi 'khor rnams kyang 'thob par 'gyur te/_des sems dang /_yid dang /_rnam par shes pa dang /_rang gi sems snang ba'i rang 
[\[202a.7\]]bzhin gyi spyod yul spros pa'i mtshan nyid rig cing 'khor ba srid pa'i rgya mtsho dang /_las dang /_sred pa dang /_mi shes pa la sogs pa'i rgyu las rgyal bar nus so/_/de lta bas na/_blo gros chen po rnal 'byor pa rnams kyis dge ba'i bshes gnyen rgyal ba rnams la 
[\[202b\]]
[\[202b.1\]]bsten par bya'o/_/de nas bcom ldan 'das kyis don de nyid yang bstan pa'i phyir/_tshigs su bcad pa 'di dag gsungs so/_/dper na rgya mtsho'i dba' rlabs rnams/_/de dag rlung drag dbang gis byung /_/rlabs chen rgya mtsho rab bskyod pas/_/rgyun ni rnam par chad 
[\[202b.2\]]pa med/_/kun gzhi rgya mtsho rtag gnas pa/_/yul gyi rlung gis rab bskyod nas/_/sna tshogs rnam shes dba' rlabs rnams/_/gar cing rab tu 'jug par 'gyur/_/sngon po dmar po sna tshogs gzugs/_/dung dang 'o ma kha ra dang /_/bska ba me tog 'bras bu dang /_/nyi zla dang 
[\[202b.3\]]ni 'od zer dang /_/gcig pa ma yin tha dad min/_/rgya mtsho rlabs rnams rab tu bskyed/_/de bzhin rnam shes bdun po yang /_/sems dang lhan cig rab tu skye/_/ji ltar rgya mtsho yongs gyur nas/_/dba' rlabs sna tshogs 'jug pa ltar/_/rnam shes bdun po de bzhin te/_/sems dang lhan 
[\[202b.4\]]cig rab tu skye/_/kun gzhi rnam shes gnas las ni/_/rnam shes sna tshogs rab 'jug ste/_/'di ltar yid dang rnam shes des/_/mtshan nyid don la rab tu sems/_/mi 'jigs mtshan nyid brgyad yod de/_/mtshan ma med pa'ang mtshan ma med/_/rgya mtsho dang ni dba' 
[\[202b.5\]]rlabs rnams/_/ji ltar bye brag med pa bzhin/_/rnam shes sems dang de bzhin du/_/tha dad pa yang mi dmigs so/_/sems ni las sogs byed ces bya/_/yid kyi rgya cher sogs pa ste/_/rnam shes dag ni rnam par rig_/snang ba'i yul ltos sngar bshad do/_/de nas byang 
[\[202b.6\]]chub sems dpa' blo gros chen pos tshigs su bcad pas zhu ba zhus pa/_sngon po dmar po'i gzugs rnams ni/_/sems can rnam shes skyed par bgyid/_/rlabs dang mtshungs pa'i sna tshogs chos/_/ci slad bdag la bshad du gsol/_/de nas bcom ldan 'das kyis 
[\[202b.7\]]tshigs su bcad de bka' stsal pa/_/sngon po dmar po sna tshogs gzugs/_/dba' rlabs dag ni yod ma yin/_/las sogs sems su bshad pa yang /_/skye bo rtogs par bya phyir ro/_/las de yang ni yod ma yin/_/rang gi sems ni gzung dang bral/_/gzung ba 
[\[203a\]]
[\[203a.1\]]med pas 'dzin pa'ang med/_/dba' rlabs de dang rab tu mtshungs/_/longs spyod lus dag rnam gzhag pa/_/sems can snang ba'i rnam shes yin/_/de las las rnams snang bar byed/_/dper na rgya mtsho'i rlabs dang mtshungs/_/de nas byang chub 
[\[203a.2\]]sems dpa' blo gros chen pos yang tshigs su bcad de gsol pa/_rgya mtsho'i dba' rlabs dngos po ni/_/gar bgyid g.yo bas rig 'gyur la/_/kun gzhi las kyang de ltar na/_/ci yi slad du blos mi rig_/de nas bcom ldan 'das kyis tshigs su bcad de bka' stsal pa/_
[\[203a.3\]]byis pa blo dang mi ldan pas/_/kun gzhi rgya mtsho 'dra ba dang /_/las kyi mtshan nyid rlabs lta bu'i/_/dpe la brten nas rtogs par 'gyur/_/de nas byang chub sems dpa' blo gros chen pos yang tshigs su bcad de gsol pa/_skye bo bzang ngan bar ma la/_/gdugs ni mnyam par 
[\[203a.4\]]shar ba bzhin/_/bde gshegs 'jig rten snang mdzad pa'ang /_/byis pa rnams la yang dag chos/_/rab tu rnam 'byed gsung rigs na/_/ci slad yang dag gsung mi mdzad/_/de nas bcom ldan 'das kyis tshigs su bcad de bka' stsal pa/_ci ste yang dag bshad du ni/_/
[\[203a.5\]]de yi sems la yang dag med/_/ji ltar rgya mtsho'i dba' rlabs dang /_/me long gzugs brnyan rmi lam dag_/de dag thams cad cig car snang /_/sems kyi spyod yul de bzhin no/_/yul rnams dang ni mi ldan phyir/_/rim gyis las dag 'jug cing skye/_/rnam par shes pas 
[\[203a.6\]]rnam par rig_/yid ni de bzhin sems par byed/_/lnga po dag ni snang bar 'gyur/_/de la [{]go rims [,]go rim [}]nges pa med/_/ji ltar ri mo'i mkhan po dang /_/ri mo mkhan gyi slob ma dag_/ri mo'i don du tshon 'gyed ltar/_/nga yi bshad pa'ang de bzhin no/_/tshon la ri mo yod ma yin/_/
[\[203a.7\]]smyig gu dang ni gzhi la med/_/sems can dga' ba bskyed pa'i phyir/_/tshon gyis ri mo mngon par bsgrubs/_/bshad pa dag ni gzhan phyir spyod/_/yang dag nyid ni yi ge spangs/_/rnam 'byed las ni dang po pa/_/rnal 'byor pa la yang dag bstan/_/so so rang rig yang dag 
[\[203b\]]
[\[203b.1\]]ni/_/rtog dang brtag par rab tu spangs/_/rgyal ba'i sras la 'di bstan gyi/_/byis pa la ni gzhan rab 'byed/_/ji ltar sgyu ma sna tshogs dag_/snang yang yang dag ma yin te/_/de bzhin bshad pa sna tshogs kyang /_/bya ba'i rjes su gzhag pa yin/_/bshad pa 'thun par 
[\[203b.2\]]ma gyur pa/_/de la bshad pa ma yin 'gyur/_/ji ltar nad pa so so la/_/sman mkhas dpyad rnams bstan pa ltar/_/de bzhin gshegs pas sems can la/_/mos pa ji bzhin rab tu ston/_/brtse bas rab tu gsungs pa yi/_/so so rang gi spyod yul ni/_/rtog ge pa yi 
[\[203b.3\]]yul ma yin/_/nyan thos rnams kyang skal yod min/_/gzhan yang blo gros chen po byang chub sems dpa' sems dpa' chen po gang gis rang gi sems snang ba'i gzung ba dang /_'dzin pa rnam par rtog pa'i spyod yul yongs su shes par 'dod pas 'du ba dang /_'du 'dzi 
[\[203b.4\]]dang /_gnyid yongs su spang bar bya'o/_/srod dang /_tho rangs dang /_nam gyi gung thun la bdag nyid rtag tu dran pa dang ldan zhing mi nyal bar sbyor ba la rab tu brtson par bya'o/_/lta ba ngan pa rnams kyi bstan bcos dang /_gtam dang /_nyan thos dang /_rang sangs rgyas 
[\[203b.5\]]kyi theg pa'i mtshan ma yongs su spang bar bya'o/_/rang gi sems snang ba'i rnam par rtogs pa'i mtshan nyid khong du chud par rtogs par bya'o/_/gzhan yang blo gros chen po byang chub sems dpa' sems dpa' chen pos ye shes dang /_shes rab kyi mtshan nyid dgod pa la gnas 
[\[203b.6\]]nas/_gong du 'phags pa'i ye shes kyi mtshan nyid gsum la rab tu brtson pas bsgrub par bya'o/_/gong du brtson zhing bsgrub par bya ba'i ye shes kyi mtshan nyid gsum po de yang gang zhe na/_'di lta ste/_snang ba med pa'i mtshan nyid dang /_sangs rgyas thams cad 
[\[203b.7\]]kyi rang gi smon lam gyi gnas kyi mtshan nyid dang /_'phags pa so so rang gis rig pa'i ye shes mthar thug pa'i mtshan nyid de/_rnal 'byor pas de dag khong du chud pas bong bu theng po lta bu'i sems dang /_shes rab dang /_ye shes kyi mtshan nyid spangs te/_rgyal ba'i sras 
[\[204a\]]
[\[204a.1\]]kyis sa brgyad pa thob nas/_de'i gong du mtshan nyid gsum la rab tu brtson par byed do/_/de la blo gros chen po snang ba med pa'i mtshan nyid ni 'di lta ste/_nyan thos dang /_rang sangs rgyas dang /_mu stegs can gyi mtshan nyid de dag yongs su 'dris pa 
[\[204a.2\]]las skye'o/_/blo gros chen po rang gi smon lam gyi gnas kyi mtshan nyid ni 'di lta ste/_sngon gyi sangs rgyas rnams kyi rang gi smon lam gyi gnas la mngon par brtson pa las 'byung ngo /_/blo gros chen po 'phags pa so so rang gis rig pa'i ye shes mthar thug pa'i mtshan nyid ni 
[\[204a.3\]]chos thams cad kyi mtshan nyid la mngon par zhen pa med pa dang /_sgyu ma lta bu'i ting nge 'dzin gyi lus rab tu thob pas/_sangs rgyas rnams kyi sa'i gnas la brtson zhing 'jug pa'i spyod pa las skye ste/_blo gros chen po 'di ni 'phags pa'i ye shes kyi mtshan nyid gsum zhes 
[\[204a.4\]]bya'o/_/gal te 'phags pa'i ye shes kyi mtshan nyid 'di gsum dang ldan na rang gis rig pa 'phags pa'i ye shes mthar thug pa'i spyod yul khong du chud par 'gyur ro/_/de lta bas na blo gros chen po 'phags pa'i ye shes kyi mtshan nyid gsum po dag la rab tu brtson 
[\[204a.5\]]par bya'o//_//'phags pa lang kar gshegs pa rin po che'i mdo las/_bam po gnyis pa/_de nas byang chub sems dpa' sems dpa' chen po blo gros chen pos byang chub sems dpa'i 'khor de dag gi sems kyi bsam pa rab tu shes pas 
[\[204a.6\]]'phags pa'i ye shes kyi dngos po dang /_rang bzhin rab tu 'byed pa zhes bya ba'i chos kyi rnam grangs 'di sangs rgyas thams cad kyi byin gyis brlabs kyi mthus bcom ldan 'das la zhus pa/_bcom ldan 'das 'phags pa'i ye shes kyi dngos po dang /_rang bzhin rab tu 'byed 
[\[204a.7\]]pa zhes bya ba'i chos kyi rnam grangs bdag la bshad du gsol/_tshig brgya rtsa brgyad shin tu rnam par 'byed pa'i gnas gang 'di la brten nas de bzhin gshegs pa dgra bcom pa yang dag par rdzogs pa'i sangs rgyas rnams kyis rab tu phye ste/_bstan pas byang chub sems 
[\[204b\]]
[\[204b.1\]]dpa' sems dpa' chen po rnams rang dang spyi'i mtshan nyid du gtogs pa'i rnam par rtog pa'i rang bzhin la rab tu 'jug ste/_rab tu phye ba'i tshul gyis rnam par rtog pa'i rang bzhin ston pa'i phyir so sor rab tu rtog pa la mkhas shing gang zag dang chos la bdag med par rtog 
[\[204b.2\]]pa dang /_rnam par rtog pa rab tu sel cing sa rnams la shin tu gsal ba dang /_nyan thos dang /_rang sangs rgyas dang /_mu stegs can thams cad kyi bsam gtan dang /_ting nge 'dzin gyi bde ba las shin tu 'da' ba dang /_de bzhin gshegs pa'i bsam gyis mi khyab 
[\[204b.3\]]pa'i spyod yul la so sor rab tu rtog pa dang /_gdon mi za ba'i chos lnga dang /_rang bzhin yongs su spong bar 'gyur ba dang /_de bzhin gshegs pa rnams kyis chos kyi sku'i ye shes kyi bdag nyid rab tu brgyan pa dang /_sgyu ma'i spyod yul bskyed nas sangs rgyas kyi zhing thams cad dang /_
[\[204b.4\]]dga' ldan gyi pho brang dang /_'og min gyi bar du 'jug pa dang /_de bzhin gshegs pa'i chos kyi sku rtag tu gnas pa yang 'thob par 'gyur lags so/_/bcom ldan 'das kyis bka' stsal pa/_blo gros chen po 'di la mu stegs can kha cig med par rnam par rtog pa la mngon 
[\[204b.5\]]par zhen pa dag rnam par rtog pa'i blo rgyu zad pas ri bong la rwa med do snyam du rnam par rtog ste/_ji ltar ri bong la rwa med pa de bzhin du/_chos thams cad kyang de bzhin no zhes zer ro/_/blo gros chen po gzhan yang mu stegs can kha cig 'byung ba dang /_yon tan dang /_rdul 
[\[204b.6\]]dang /_rdzas dang /_dbyibs dang /_gnas brtags pa'i chos so so tha dad par mthong nas ri bong la rwa med par mngon par zhen cing kun du rtog pas ba lang gi rwa ni yod do zhes rnam par rtog go/_/blo gros chen po de dag lta ba gnyis su lhung zhing sems tsam du ma shes pas/_rang 
[\[204b.7\]]gi sems kyi spyod yul dang rnam par rtog pa 'phel ba nas lus dang longs spyod rnam par gzhag pa'i rnam par rtog pa snang ngo /_/blo gros chen po chos thams cad kyi dngos po yang de bzhin te/_yod pa dang /_med pa dang bral ba yin pas rnam par brtag par mi bya'o/_/blo gros 
[\[205a\]]
[\[205a.1\]]chen po gal te yang yod pa dang med pa dang bral bas ri bong gi rwa ltar med do snyam du rtog na log par rtog pa zhes bya ste/_de dag phan tshun du ltos pa'i rgyu'i phyir ri bong gi rwa med do snyam du brtag par mi bya'o/_/rdul phra rab kyi bar du brtags na yang dngos po mi 
[\[205a.2\]]dmigs pas/_blo gros chen po 'phags pa'i spyod yul dang bral ba ba lang gi rwa yod par brtag par mi bya'o/_/de nas byang chub sems dpa' sems dpa' chen po blo gros chen pos/_bcom ldan 'das la 'di skad ces gsol to/_/bcom ldan 'das gang rnam par mi rtog pa thob 
[\[205a.3\]]pa des/_mi skye ba'i mtshan nyid mthong nas/_rjes su dpag pas shin du bsams nas/_rnam par rtog pa mi skye ba so sor rab tu rtog pa la ma mchis pa zhes bgyi ba lags sam/_bcom ldan 'das kyis bka' stsal pa/_blo gros chen po rnam par rtog pa mi skye bar so sor rab 
[\[205a.4\]]tu rtog pa la med pa zhes bya ba ni ma yin no/_/de ci'i phyir zhe na/_rnam par rtog pa ni rgyu des skye ba'i phyir de la brten nas rnam par rtog pa skye'o/_/'di ltar rwa la brten nas rnam par rtog pa skye bas de'i phyir brten pa'i rgyu zhes bya ba'i phyir dang /_tha dad pa dang /_tha dad pa ma yin 
[\[205a.5\]]pa rnam par spangs pa'i phyir rnam par rtog pa mi skye bar so sor rab tu rtog pa la rwa med ces bya ba ni ma yin no/_/blo gros chen po gal te rnam par rtog pa dang /_tha dad na ni rwa'i rgyu las byung ba ma yin par 'gyur ro/_/ci ste tha dad pa yin na ni de'i rgyu las byung ba'i phyir rdul phra 
[\[205a.6\]]rab kyi bar du brtags na mi dmigs te/_rwa dang tha dad pa ma yin pa'i phyir de yang dngos por ma yin no/_/de gnyi ga yang dngos po med na chos gang gis ci'i phyir med ces brjod/_blo gros chen po gal te med pa'i phyir ri bong gi rwa med na yod pa la ltos pa'i phyir ri bong gi rwa med 
[\[205a.7\]]ces brtag par mi bya'o/_/blo gros chen po yang dag pa'i rgyu ma yin pa'i phyir yod pa dang /_med par smra ba gnyi ga 'grub par mi 'gyur ro/_/blo gros chen po gzhan yang mu stegs kyi lta ba can gzugs kyi dngos po dang /_dbyibs dang /_gnas su brtags pa'i chos la 
[\[205b\]]
[\[205b.1\]]mngon par zhen pa nam mkha'i cha ris legs par khong du ma chud pa rnams 'di skad du/_nam mkha' ni gzugs dang bral ba'o zhes cha ris su lta ba'i rnam par rtog pa skyed par byed de/_blo gros chen po nam mkha' ni gzugs pa yin te/_gzugs kyi 'byung ba'i rjes su 
[\[205b.2\]]zhugs pa'o/_/blo gros chen po gzugs ni nam mkha'i 'dzin pa dang /_'dzin par bya ba'i gnas kyis rnam par gzhag pa'i dngos por gzugs dang /_nam mkha'i dngos po rab tu 'byed par shes par bya'o/_/blo gros chen po 'byung ba chen po rnams skye ba na rang gi mtshan 
[\[205b.3\]]nyid so so tha dad de/_nam mkha' la yang mi gnas so/_/de dag la yang nam mkha' med pa yang ma yin no/_/de bzhin du blo gros chen po ba lang gi rwa yod pa la ltos pa'i phyir ri bong gi rwa med pa yin te/_blo gros chen po ba lang gi rwa yang rdul phra mor rnam par 'phye 
[\[205b.4\]]ste/_rdul phra mo yang rab tu bshig na skad cig tsam du yang mi gnas na de ci las ltos te med ces brjod/_gal te gzhan las ltos pa'i rdzas shig go zhe na/_de yang de lta bu'i chos can no/_/de nas bcom ldan 'das kyis byang chub sems dpa' sems dpa' 
[\[205b.5\]]chen po blo gros chen po la 'di skad ces bka' stsal to/_/blo gros chen po ri bong gi rwa dang ba lang gi rwa dang /_nam mkha' dang /_dbyibs dang /_gzugs tha dad par lta ba'i rnam par rtog pa yongs su spangs nas/_khyod la sogs pa byang chub sems 
[\[205b.6\]]dpa' sems dpa' chen po rnams kyis rang gi sems snang ba'i rnam par rtog pa yid la sems shing sangs rgyas kyi zhing thams cad du 'jug pa dang /_rgyal ba'i sras rnams la rang gi sems snang ba la rab tu rtog pa'i sbyor ba bstan par bya'o/_/de nas bcom ldan 
[\[205b.7\]]'das kyis don de nyid yang bstan pa'i phyir tshigs su bcad pa 'di dag gsungs so/_/gzugs sogs sems ni med pa dang /_/gzugs sogs sems ni rab 'phel dang /_/lus dang longs spyod rnam gzhag pa/_/kun gzhi sems can snang yin te/_/sems dang yid 
[\[206a\]]
[\[206a.1\]]dang rnam par shes/_/rang bzhin dang ni chos lnga dang /_/bdag med yongs su dag gnyis ni/_/rnam par 'dren pas rab tu gsungs/_/ring thung yod med la sogs pa/_/phan tshun ltos nas rab tu skye/_/med pa'i phyir ni yod pa grub/_/
[\[206a.2\]]yod pa'i phyir ni med pa grub/_/dngos po rdul du rnam phye ste/_/gzugs kyi rnam rtog mi skyed do/_/sems tsam rnam par gzhag pa'i gnas/_/lta ba ngan pas mos mi 'gyur/_/'jig rten mgon pos gsungs pa yi/_/rang gi spyod yul gang yin pa/_/rtog pa can gyi yul 
[\[206a.3\]]ma yin/_/de bzhin nyan thos kyi yang min/_/de nas byang chub sems dpa' blo gros chen pos rang gi sems snang ba'i rgyud rnam par dag par bya ba'i phyir bcom ldan 'das la 'di skad ces gsol to/_/bcom ldan 'das rang gi sems snang ba'i rgyud ji ltar rnam par dag par 
[\[206a.4\]]bgyi/_cig car ram 'on te rim gyis lags/_bcom ldan 'das kyis bka' stsal pa/_blo gros chen po rim gyis rnam par 'dag gi_/cig car ni ma yin te/_dper na shing a mra'i 'bras bu ni rim gyis smin par 'gyur gyi cig car ma yin no/_/de bzhin du de bzhin 
[\[206a.5\]]gshegs pas sems can rnams kyi rang gi sems snang ba'i rgyud yongs su sbyong ba yang rim gyis rnam par 'dag gi cig car ma yin no/_/dper na rdza mkhan snod rnams byed pa ni rim gyis byed de/_cig car ma yin no/_/de bzhin du de bzhin gshegs pas sems can 
[\[206a.6\]]rnams kyi rang gi sems snang ba'i rgyud yongs su sbyong ba yang rim gyis rnam par 'dag gi cig car ma yin no/_/dper na sa chen po las rdzas rnams rim gyis skye'i cig car skye ba ma yin no/_/de bzhin du de bzhin gshegs pas sems can rnams kyi rang gi sems snang ba'i rgyud 
[\[206a.7\]]yongs su sbyong ba yang rim gyis rnam par 'dag gi cig car ma yin no/_/dper na mi la la rol mo dang /_yi ge dang /_ri mo dang /_bzo sna tshogs slob pa rim gyis mngon par 'grub par 'gyur gyis cig car ma yin no/_/de bzhin du de bzhin gshegs pas sems can rnams 
[\[206b\]]
[\[206b.1\]]kyi rang gi sems snang ba'i rgyud yongs su sbyong ba yang rim gyis rnam par 'dag gi cig car ma yin no/_/dper na me long rab tu phyis pa ni mtshan ma med par gzugs brnyan thams cad cig car snang bar byed do/_/de bzhin gshegs pas sems can thams cad kyi rang gi sems 
[\[206b.2\]]snang ba'i rgyud yongs su snang ba yang de bzhin te/_mtshan ma med cing snang ba med pa rnam par dag pa'i spyod yul cig car ston to/_/dper na nyi ma dang zla ba'i dkyil 'khor ni 'od zer gyis gzugs su snang ba thams cad cig car mngon par byed do/_/de bzhin gshegs pa yang 
[\[206b.3\]]rang gi sems snang ba dang /_gnas ngan len gyi bag chags dang bral ba'i sems can rnams la de bzhin du bsam gyis mi khyab pa'i ye shes rgyal ba rnams kyi spyod yul cig car ston to/_/dper na kun gzhi rnam par shes pa ni rang gi sems snang ba'i lus dang /_
[\[206b.4\]]gnas dang /_longs spyod rnam par gzhag pa'i lus cig car rnam par rig cing shes so/_/rten gyi sangs rgyas de dag kyang de bzhin te/_cig car sems can yongs su smin par mdzad cing gnas par bya ba'i spyod yul la rnal 'byor pa de dag 'og min du gnas par 
[\[206b.5\]]mdzad do/_/dper na chos nyid kyi sangs rgyas kyi rten gyi sangs rgyas ston cing 'od zer gyis rnam par mdzes so/_/rang gis rig pa 'phags pa'i tshul yang de bzhin te/_des chos kyi mtshan nyid la dngos po yod pa dang /_dngos po med pa'i lta ba ngan pa'i rnam par rtog pa rab tu 
[\[206b.6\]]sems pas rnam par mdzes so/_/gzhan yang blo gros chen po chos nyid la rten pa'i sangs rgyas ni/_chos thams cad rang dang spyi'i mtshan nyid du gtogs shing rang gi sems snang ba'i bag chags kyi rgyu dang 'brel ba kun tu brtags pa'i rang bzhin la mngon par zhen pa'i rgyu las byung 
[\[206b.7\]]bar ston to/_/yang dag pa ma yin pa sgyu ma sna tshogs la sna tshogs su mngon par zhen pa dag mi dmigs so/_/gzhan yang blo gros chen po gzhan gyi dbang gi rang bzhin la mngon par zhen pa las kun du brtags pa'i rang bzhin gyi mtshan nyid skye'o/_/blo gros chen po dper na sgyu ma 
[\[207a\]]
[\[207a.1\]]mkhan gyis rtswa dang shing dang gyo mo la brten te/_sgyu ma sna tshogs kyis sems can rnams kyi dbyibs dang /_gzugs tha dad pa byas pa la rnam par rtog pa sna tshogs skyed par byed de/_rnam par rtog pa de dag ni yang dag pa ma yin no/_/de 
[\[207a.2\]]bzhin du blo gros chen po gzhan gyi dbang gi rang bzhin la brten nas kun du brtags pa'i rang bzhin 'byung ngo /_/rnam par rtog pa'i sems sna tshogs dang /_rnam pa mang po'i mtshan nyid dang /_dngos por rnam par rtog pas mngon par zhen pa'i bag chags la yongs su rtog 
[\[207a.3\]]pas blo gros chen po 'di ni kun du brtags pa'i rang bzhin rnam par rtog pa las skye ba zhes bya ste/_blo gros chen po 'di ni rten gyi sangs rgyas kyis bshad pa'o/_/blo gros chen po chos nyid kyi sangs rgyas ni sems kyi rang bzhin gyi mtshan nyid dang bral ba rang gis rig pa 'phags pas 
[\[207a.4\]]dmigs par bya ba'i spyod yul rnam par gzhog go/_/blo gros chen po sprul pas sprul pa'i sangs rgyas ni sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_sems dang /_ye shes dang /_shes rab dang /_phung po dang /_khams dang /_
[\[207a.5\]]skye mched dang bral ba dang /_rnam par thar pa dang /_rnam par shes pa'i mtshan nyid dang /_rnam par 'byed cing so sor rab tu rtog pa rnam par gzhag pa dang /_mu stegs can gyi lta ba dang /_gzugs med pa'i lta ba las shin tu 'das pa'i mtshan nyid ston to/_/blo gros 
[\[207a.6\]]chen po gzhan yang chos nyid kyi sangs rgyas ni dmigs pa med cing dmigs pa dang bral ba/_bya ba dang /_dbang po dang /_tshad ma'i mtshan nyid thams cad las rnam par ldog pa/_byis pa so so'i skye bo dang /_nyan thos dang /_rang sangs rgyas dang /_mu stegs can dag gis 
[\[207a.7\]]mtshan nyid la mngon par zhen pa dang /_mngon par chags pa rnams kyi spyod yul ma yin pa/_'phags pa rang gis rig pa'i spyod yul gyi mtshan nyid kyis rnam par gzhag pa ston to/_/de lta bas na blo gros chen po 'phags pa so so rang gis rig pa'i khyad par gyi mtshan nyid 
[\[207b\]]
[\[207b.1\]]rab tu brtson par bya zhing rang gi sems snang ba'i lta ba yongs su spang bar bya'o/_/gzhan yang blo gros chen po nyan thos kyi theg pa'i tshul rab tu dbye ba'i mtshan nyid ni rnam pa gnyis te/_'di lta ste/_'phags pa so so rang gis rig pa'i khyad par gyi mtshan nyid thob pa dang /_
[\[207b.2\]]dngos por rnam par rtog pa'i rang bzhin la mngon par zhen pa'i mtshan nyid do/_/de la 'phags pa'i so so rang gis rig pa'i khyad par gyi mtshan nyid thob pa'i nyan thos gang zhe na/_'di lta ste/_mi rtag pa dang /_sdug bsngal ba dang /_stong pa dang /_bdag med pa'i lus 
[\[207b.3\]]kyi yang dag pa'i bden pa dang /_'dod pa spangs shing rab tu dben pa dang /_phung po dang /_khams dang /_skye mched rnams gtan du zhi ba dang /_rang dang spyi'i mtshan nyid la 'jug cing phyi rol gyis mi 'jigs pa'i mtshan nyid dang /_yang dag pa ji lta ba bzhin du yongs su 
[\[207b.4\]]shes nas/_sems rab tu zhi ba 'thob bo/_/sems rab tu zhi bar gyur nas bsam gtan dang /_rnam par thar pa dang /_ting nge 'dzin dang /_lam dang /_'bras bu dang /_snyoms par 'jug pa dang /_rnam par grol ba dang /_bag chags dang /_bsam gyis mi khyab 
[\[207b.5\]]pa'i rnam par 'gyur ba'i shi 'pho dang ma bral ba/_'phags pa so so rang gis rig pa'i bde ba la gnas pa thob pa'i nyan thos de ni 'phags pa so so rang gis rig pa'i khyad par gyi mtshan nyid thob pa'i nyan thos zhes bya'o/_/blo gros chen po 'phags pa so so rang gis rig 
[\[207b.6\]]pa'i khyad par gyi bde ba la gnas pa thob pa'i byang chub sems dpa' sems dpa' chen po rnams ni 'gog pa'i sgo'i bde ba dang /_mnyam par gzhag pa'i bde ba la gnas par mi byed de/_sems can la snying brtse bar blta ba dang /_sngon gyi smon lam gyis mngon du mi 
[\[207b.7\]]byed do/_/blo gros chen po 'di ni nyan thos kyi 'phags pa so so rang gis rig pa'i khyad par gyi mtshan nyid kyi bde ba thob pa zhes bya ste/_byang chub sems dpa' sems dpa' chen pos/_de dag gis thob pa'i 'phags pa so so rang gis rig pa'i khyad par gyi mtshan nyid kyi bde 
[\[208a\]]
[\[208a.1\]]ba la bslab par mi bya'o/_/blo gros chen po dngos por rnam par rtog pa'i rang bzhin la mngon par zhen pa'i mtshan nyid kyi nyan thos gang zhe na/_'di lta ste/_'byung ba chen po dang /_sngon po dang /_ser po dang /_dmar po dang /_dkar po dang /_
[\[208a.2\]]sra ba dang /_gsher ba dang /_dro ba dang /_g.yo ba rnams byed pa med par skye ba dang /_rang dang spyi'i mtshan nyid kyi sngon gyi rgyal ba rnams kyis legs par gsungs pa mthong nas de dag la rang bzhin gyi rnam par rtog pa 'byung ste/_byang chub sems dpa' sems dpa' chen 
[\[208a.3\]]pos de dag khong du chud par byas nas yongs su spang bar bya'o/_/chos la bdag med pa'i mtshan nyid kyi rjes su zhugs pas gang zag la bdag med pa'i mtshan nyid du lta ba bzlog nas sa rnams rim gyis mtshams sbyor ba rnam par gzhag pa la gnas/_blo gros chen po 'di 
[\[208a.4\]]ni nyan thos rnams kyi dngos por rnam par rtog pa'i rang bzhin la mngon par zhen pa'i mtshan nyid ces bya'o/_/de nas byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das kyis rtag pa dang /_
[\[208a.5\]]bsam gyis mi khyab pa/_so so rang gis rig pa 'phags pa'i spyod yul dang /_don dam pa'i spyod yul bka' stsal pa de bcom ldan 'das mu stegs can gyis smra ba'i rtag pa dang /_bsam gyis mi khyab pa'i rgyu dang rkyen zhig ma lags sam/_bcom ldan 'das kyis 
[\[208a.6\]]bka' stsal pa/_blo gros chen po mu stegs can rnams kyi rgyu dang rkyen gyis rtag pa dang /_bsam gyis mi khyab pa 'thob par mi 'gyur ro/_/de ci'i phyir zhe na/_mu stegs can rnams kyis rtag pa dang /_bsam gyis mi khyab pa ni rgyu'i rang gi mtshan nyid las grub pa ma yin 
[\[208a.7\]]te/_gal te rtag pa dang bsam gyis mi khyab pa'i rgyu rang gi mtshan nyid las grub pa ma yin na/_rgyu gang gis rtag pa dang /_bsam gyis mi khyab pa mngon par byed/_gzhan yang blo gros chen po ci ste rtag pa dang /_bsam gyis mi khyab pa rgyu'i rang gi mtshan nyid las grub 
[\[208b\]]
[\[208b.1\]]pa zhig yin na ni des rtag pa nyid du 'gyur ba zhig na/_'di ltar byed pa'i rgyu'i mtshan nyid kyi phyir rtag pa dang /_bsam gyis mi khyab par mi 'grub bo//_//blo gros chen po nga'i don dam pa rtag pa dang /_bsam gyis mi khyab pa ni don dam pa'i rgyu'i mtshan nyid las grub pa yin 
[\[208b.2\]]te/_dngos po dang dngos po med pa dang bral ba rang gis rig pa'i mtshan nyid thob pa'i phyir mtshan nyid dang ldan pa'o/_/don dam pa'i ye shes kyi rgyur gyur pa'i phyir rgyu dang ldan pa'o/_/dngos po dang dngos po med pa dang bral ba'i phyir/_dper na ma byas pa nam mkha' dang /_
[\[208b.3\]]mya ngan las 'das pa dang /_'gog pa dang 'dra ba'i phyir rtag pa ste/_de'i phyir blo gros chen po 'di ni mu stegs can gyi rtag pa dang /_bsam gyis mi khyab par smra ba dang /_mtshungs pa ma yin no/_/blo gros chen po rtag pa dang /_bsam gyis mi khyab pa 'di ni de bzhin 
[\[208b.4\]]gshegs pa rnams kyi so so rang gis rig pa 'phags pa'i ye shes kyis thugs su chud par bya'o/_/de bas na rtag pa dang /_bsam gyis mi khyab pa so so rang gis rig pa 'phags pa'i ye shes khong du chud par bya ba la rab tu brtson par bya'o/_/gzhan yang blo gros 
[\[208b.5\]]chen po mu stegs can gyi rtag pa dang /_bsam gyis mi khyab pa ni mi rtag pa nyid de/_tha dad pa'i mtshan nyid kyi rgyu'i phyir dang /_bdag gis byas pa'i rgyu'i mtshan nyid kyi stobs kyi phyir rtag pa ma yin no/_/gzhan yang blo gros chen po mu stegs can rnams kyi rtag pa dang /_
[\[208b.6\]]bsam gyis mi khyab pa ni byas pa'i dngos po dngos po med pas mi rtag pa nyid du mthong nas rtag pa yin no snyam du rtog go/_/blo gros chen po nga yang de bzhin du rgyu dang rkyen gyis byas pa'i dngos po dngos po med pas mi rtag pa nyid du mthong nas so so rang gis rig pa'i 
[\[208b.7\]]'phags pa'i ye shes kyis de la rtag pa'i rgyu med par ston to/_/blo gros chen po gal te yang mu stegs can rnams kyi rgyu'i mtshan nyid du grub pa zhig yin na ni rtag pa dang /_bsam gyis mi khyab pa'i rgyu'i rang gi mtshan nyid kyi dngos po dngos po med pas ri bong gi 
[\[209a\]]
[\[209a.1\]]rwa dang mtshungs shing rtag pa dang /_bsam gyis mi khyab pa de ni tshig gi rnam par rtog pa tsam du 'gyur te/_mu stegs can rnams la nyes pa de lta bu dag yod do/_/de ci'i phyir zhe na/_'di lta ste/_tshig rnam par rtog pa yang ri bong gi rwa dang 'dra bas 
[\[209a.2\]]rang gi rgyu'i mtshan nyid kyi dngos po yod pa ma yin no/_/blo gros chen po nga'i rtag pa dang /_bsam gyis mi khyab pa'i rgyu ni so so rang gis rig pa 'phags pa'i ye shes khong du chud pa'i mtshan nyid kyi phyir byas pa'i dngos po dang /_dngos po med pa rnam par spangs pas 
[\[209a.3\]]rtag pa yin gyis phyi rol gyi dngos po rnams dngos po med cing mi rtag par gyur nas rjes su dpag pas rtag pa nyid du brtags pa ni ma yin no/_/blo gros chen po gal te yang phyi rol gyi dngos po rnams dngos po med cing mi rtag pa las rjes su dpag pas rtag pa dang bsam gyis mi khyab 
[\[209a.4\]]pa nyid du rtog par byed na/_bsam gyis mi khyab pa'i rang gi rgyu'i mtshan nyid mi shes so/_/blo gros chen po de dag ni so so rang gis rig pa 'phags pa'i ye shes khong du chud pa'i spyod yul las shin tu thag ring por gyur pa ste/_de dag la bshad par mi bya'o/_/gzhan yang 
[\[209a.5\]]blo gros chen po 'khor ba'i rnam par rtog pa'i sdug bsngal gyis 'jigs pas mya ngan las 'das pa yongs su tshol te/_'khor ba dang mya ngan las 'das pa'i khyad par mi shes pas dngos po thams cad las rnam par rtog pa dngos po med pa dang /_ma 'ongs pa'i dbang po 
[\[209a.6\]]rnams kyi yul chad pa la mya ngan las 'das par 'du shes te/_so so rang gis rig pa 'phags pa'i ye shes kun gzhi gyur pa sngon du btang ba ma yin no/_/de'i phyir blun po de dag theg pa gsum du smra ba yin te/_sems tsam du snang ba rnams snang ba med par ni mi smra'o/_/de lta 
[\[209a.7\]]bas na blo gros chen po de dag ni 'das pa dang /_ma 'ongs pa dang /_da ltar byung ba'i de bzhin gshegs pa rnams kyis gsungs pa'i rang gi sems snang ba'i spyod yul mngon par mi shes shing /_sems nyid kyis phyi rol gyi spyod yul du snang ba la mngon par zhen par/_'khor ba'i 
[\[209b\]]
[\[209b.1\]]'khor lo rtag tu 'khor ro/_/gzhan yang blo gros chen po chos thams cad mi skye bar ni 'das pa dang /_ma 'ongs pa dang /_da ltar byung ba'i de bzhin gshegs pa rnams kyis bshad do/_/de ci'i phyir zhe na/_'di lta ste/_rang gi sems snang ba'i dngos po rnams dngos po med pa 
[\[209b.2\]]dang /_yod pa dang /_yod pa ma yin pa'i skye ba dang bral ba'i phyir/_blo gros chen po chos thams cad ma skyes pa yin te/_chos thams cad ni ri bong dang /_rta la sogs pa'i rwa dang mtshungs pa'o/_/byis pa so so'i skye bo rnams yang dag pa ma yin pa'i yongs su rtog pa'i rang 
[\[209b.3\]]bzhin la rnam par brtags pa'i phyir blo gros chen po chos thams cad ma skyes pa yin te/_so so rang gis rig pa 'phags pa'i ye shes kyi spyod yul la ni dngos po thams cad kyi rang bzhin gyi mtshan nyid mi skye bas de ni byis pa so so'i skye bo rnam par rtog pa gnyis kyi spyod yul 
[\[209b.4\]]gyi rang bzhin lus dang longs spyod rnam par gzhag pa'i rang bzhin gyi tshul gyis mtshan nyid ma yin no/_/blo gros chen po kun gzhi rnam par shes pa gzung ba dang /_'dzin pa'i mtshan nyid du 'jug pa la byis pa so so'i skye bo/_skye ba dang /_gnas pa dang /_'jig pa'i 
[\[209b.5\]]lta ba gnyis su lhung ba'i bsam pa can rnams dngos po thams cad skye ba ni yod pa dang /_med pa las skye bar rnam par rtog gi_/'phags pa rnams ni ma yin te/_blo gros chen po 'di la rab tu brtson par bya'o/_/gzhan yang blo gros chen po mngon par 
[\[209b.6\]]rtogs par 'gyur ba'i rigs ni lnga yod de/_lnga gang zhe na/_'di lta ste/_nyan thos kyi theg pa mngon par rtogs par 'gyur ba'i rigs dang /_rang sangs rgyas kyi theg pa mngon par rtogs par 'gyur ba'i rigs dang /_de bzhin gshegs pa'i theg pa mngon par 
[\[209b.7\]]rtogs par 'gyur ba'i rigs dang /_gang du yang ma nges pa'i rigs dang /_rigs so so tha dad pa'o/_/de la nyan thos kyi theg pa mngon par rtogs par 'gyur ba'i rigs ji ltar khong du chud par bya zhe na/_gang gis phung po dang /_khams dang /_skye mched kyi rang dang spyi'i 
[\[210a\]]
[\[210a.1\]]mtshan nyid dang /_yongs su spang ba dang /_shes par 'gyur ba bstan pa thos pa na/_lus kyi spu ldang zhing rab tu dga' ba dang /_yongs su 'dris par bya ba'i mtshan nyid kyi shes pa la mos shing /_rten cing 'brel par 'byung ba khong du chud par bya ba'i 
[\[210a.2\]]mtshan nyid la yongs su 'dris par mi byed pa 'di ni/_nyan thos kyi theg pa mngon par rtogs par 'gyur ba'i rigs so/_/nyan thos kyi mngon par rtogs pas sa brgyad pa mthong bar 'gyur te/_kun nas ldang ba'i nyon mongs pa rab tu spangs shing /_bag chags kyi nyon mongs 
[\[210a.3\]]pa rab tu spangs pa/_bsam gyis mi khyab pa'i rnam par 'gyur ba'i shi 'pho las ma 'das shing /_dngos po'i 'chi 'pho las shin tu 'das pas/_bdag gi skye ba ni zad do/_/tshangs par spyod pa la gnas so/_/yang srid pa phyi ma mi len to zhes yang dag par seng ge'i sgra 
[\[210a.4\]]sgrogs te/_yang dag pa ji lta ba bzhin du rab tu shes shing /_gang zag la bdag med par sgom pa dang /_mya ngan las 'das pa thob pa'i bar gyi blor 'gyur ro/_/blo gros chen po so so tha dad pa'i mngon par rtogs pa ni 'di lta ste/_bdag dang /_gang zag dang /_sems 
[\[210a.5\]]can dang /_'tsho ba dang /_srog dang /_gso ba dang /_skyes bu zhes sems can de dag de lta bu'i blos mya ngan las 'das pa tshol lo/_/gzhan yang mu stegs can tha dad pa kha cig ni dngos po thams cad byed pa po la rag las par mthong nas 'di skad du 'di ni mya ngan las 
[\[210a.6\]]'das pa'o zhes de lta bu'i blor 'gyur te/_chos bdag med par mthong ba'i skal ba med pas de dag la thar pa med do/_/blo gros chen po nyan thos kyi theg pa mngon par rtogs par 'gyur ba dang /_mu stegs kyi rigs de dag ni nges par 'byung ba ma yin pa la nges par 'byung 
[\[210a.7\]]ba'i blo can dag yin te/_lta ba ngan pa de dag rnam par bzlog pa'i phyir rab tu brtson par bya'o/_/blo gros chen po de la rang sangs rgyas kyi theg pa mngon par rtogs par 'gyur ba'i rigs ni gang gis rkyen tha dad pa'i mngon par rtogs pa thos na/_lus kyi spu ldang zhing mchi ma 
[\[210b\]]
[\[210b.1\]]'byung ba dang /_'du 'dzi'i rkyen la mngon par zhen pa med pa dang /_rang gi lus sna tshogs dang /_'du ba dang 'bral ba'i rdzu 'phrul sna tshogs kyis/_sna tshogs sprul cing ston pa rab tu bshad pa thos pa na/_de'i rjes su sems 'jug par 'gyur ba yin te/_de rang sangs rgyas kyi 
[\[210b.2\]]theg pa mngon par rtogs par 'gyur ba'i rigs can du shes par gyur nas/_rang sangs rgyas kyi theg pa dang rjes su 'thun pa'i gtam brjod par bya'o/_/blo gros chen po 'di ni rang sangs rgyas kyi theg pa mngon par rtogs par 'gyur ba'i rigs can gyi mtshan nyid do/_/blo gros 
[\[210b.3\]]chen po de la de bzhin gshegs pa'i theg pa mngon par rtogs par 'gyur ba'i rigs de ni rnam pa bzhi yod de/_'di lta ste/_rang bzhin gyi chos mngon par rtogs par 'gyur ba'i rigs dang /_rang bzhin med pa'i chos mngon par rtogs par 'gyur ba'i rigs dang /_so so 
[\[210b.4\]]rang gis rig pa 'phags pa'i ye shes mngon par rtogs par 'gyur ba'i rigs dang /_sangs rgyas kyi zhing phyi rol khyad par can mngon par rtogs par 'gyur ba'i rigs so/_/blo gros chen po nam dngos po 'di bzhi las gang yang rung ba zhig bstan pa dang /_rang gi sems snang 
[\[210b.5\]]ba'i lus dang /_longs spyod rnam par gzhag pa dang /_bsam gyis mi khyab pa'i yul bshad pa thos pa na/_mi skrag mi 'jigs pa de ni de bzhin gshegs pa'i theg pa mngon par rtogs par 'gyur ba'i rigs can du shes par bya ste/_'di ni de bzhin gshegs 
[\[210b.6\]]pa'i theg pa mngon par rtogs par 'gyur ba'i rigs can gyi mtshan nyid do/_/blo gros chen po ma nges pa'i rigs can ni 'di lta ste/_gsum po de dag las gang bshad pa na/_gang bshad pa de la 'jug cing de'i rjes su sgrub pa'o/_/blo gros chen po 'di dag ni dang po 
[\[210b.7\]]sa yongs su sbyang ba yin te/_'di lta ste/_rigs rnam par dgod pa'o/_/snang ba med pa'i sa 'jug par bya ba'i phyir/_rnam par dgod pa byas so/_/so so rang gis rig pa la gnas pa de dag kun gzhi la rang gi nyon mongs pa'i bag chags yongs su dag nas/_chos 
[\[211a\]]
[\[211a.1\]]bdag med par mthong zhing /_ting nge 'dzin gyi bde ba la gnas pa thob pa'i nyan thos rnams kyang /_de bzhin gshegs pa'i sku mchog tu gyur pa nyid thob par 'gyur ro/_/de nas bcom ldan 'das kyis don de nyid yang bstan pa'i phyir/_tshigs su bcad 
[\[211a.2\]]pa 'di dag gsungs so/_/rgyun du zhugs pa'i 'bras bu dang /_/lan cig phyir 'ong phyir mi 'ong /_/de bzhin du ni dgra bcom pa/_/de dag sems ni bslad pa'o/_/theg pa gsum dang theg pa gcig_/theg pa ma yin ngas bshad de/_/byis pa blo gzhon rnams dang ni/_/'phags pa 
[\[211a.3\]]rab dben mos la bshad/_/don dam chos kyi sgo mo ni/_/bstan pa gnyis po rnam spangs shing /_/snang ba med la rab gnas nas/_/theg pa gsum du ji ltar dgod/_/bsam gtan rnams dang tshad med dang /_/gzugs med pa yi ting 'dzin dang /_/tshor dang 'du shes rab dben 
[\[211a.4\]]pas/_/sems tsam yang ni yod ma yin/_/blo gros chen po 'dod chen pa 'di dag ni 'dod chen pa ma yin te/_'jig rten na su zhig thar pa la 'jug par 'gyur/_/blo gros chen po 'dod chen pa ni rnam pa gnyis yod de/_dge ba'i rtsa ba thams cad spangs pa dang /_
[\[211a.5\]]thog ma med pa'i dus kyi sems can gyi phyir smon lam btab pa'o/_/de la dge ba'i rtsa ba thams cad spangs pa gang zhe na/_'di lta ste/_byang chub sems dpa'i sde snod la skur pa 'debs shing tshig ngan pa 'di skad du/_'di ni mdo sde dang /_'dul ba dang /_thar pa dang 'thun 
[\[211a.6\]]par smra ba ma yin no zhes zer ba ste/_dge ba'i rtsa ba thams cad spangs pa'i phyir mya ngan las mi 'da'o/_/gnyis pa ni byang chub sems dpa' rnams sngon gyi rang gi smon lam dang /_thabs sngon du btang ba'i phyir yongs su mya ngan las mi 'da' ba yang ma yin te/_sems can 
[\[211a.7\]]thams cad mya ngan las bzla bar byed do/_/blo gros chen po de'i mya ngan las 'da' ba 'di ni/_mya ngan las mi 'da' ba'i chos can gyi mtshan nyid de/_'di yang 'dod chen pa rnams kyi tshul rab tu thob par 'gyur ro/_/blo gros chen pos bcom ldan 'das la gsol pa/_bcom 
[\[211b\]]
[\[211b.1\]]ldan 'das 'di la gtan du mya ngan las mi 'da' ba yang gang lags/_bcom ldan 'das kyis bka' stsal pa/_blo gros chen po de la byang chub sems dpa' 'dod chen pa ni/_chos thams cad gzod ma nas mya ngan las 'das par shes nas gtan du mya ngan las mi 'da' ste/_dge 
[\[211b.2\]]ba'i rtsa ba thams cad spangs pa'i 'dod chen pa ni ma yin no/_/blo gros chen po dge ba'i rtsa ba thams cad spangs pa'i 'dod chen pa yang de bzhin gshegs pa'i byin gyi rlabs kyis brgya la gal te na dge ba'i rtsa ba skye bar 'gyur ro/_/de ci'i phyir zhe na/_'di ltar de bzhin gshegs 
[\[211b.3\]]pa rnams ni sems can thams cad yongs su mi gtong ba'i phyir ro/_/de ltar de'i phyir byang chub sems dpa'i 'dod chen pa rnams yongs su mya ngan las mi 'da'o/_/gzhan yang blo gros chen po byang chub sems dpa' sems dpa' chen pos rang bzhin gyi mtshan nyid gsum la mkhas 
[\[211b.4\]]par bya'o/_/rang bzhin gsum po de dag gang zhe na/_'di lta ste/_kun brtags pa'i rang bzhin dang /_gzhan gyi dbang gi rang bzhin dang /_yongs su grub pa'i rang bzhin no/_/blo gros chen po de la kun brtags pa'i rang bzhin ni mtshan ma las 'byung ngo /_/blo gros chen pos bcom 
[\[211b.5\]]ldan 'das la gsol pa/_bcom ldan 'das ji ltar kun brtags pa'i rang bzhin mtshan ma las 'byung ba lags/_bcom ldan 'das kyis bka' stsal pa/_blo gros chen po gzhan gyi dbang gi rang bzhin gyi dngos po'i mtshan nyid ni 'du byed kyi dngos po'i mtshan ma'i mtshan nyid 
[\[211b.6\]]lta bur snang ste/_mngon par zhen pa'i kun brtags pa'i rang bzhin ni rnam pa gnyis yod par de bzhin gshegs pa dgra bcom pa yang dag par rdzogs pa'i sangs rgyas rnams kyis rnam par 'jog ste/_'di lta ste/_ming gi mtshan ma la mngon par zhen pa'i mtshan nyid dang /_
[\[211b.7\]]dngos po'i mtshan ma la mngon par zhen pa'i mtshan nyid do/_/de la ming gi mtshan ma la mngon par zhen pa'i mtshan nyid ni 'di lta ste/_nang dang phyi'i chos la mngon par zhen pa'o/_/dngos po'i mtshan ma la mngon par zhen pa'i mtshan nyid ni 'di lta ste/_nang dang phyi rol gyi chos de 
[\[212a\]]
[\[212a.1\]]dag nyid kyi rang dang spyi'i mtshan nyid la mngon par zhen pa'o/_/blo gros chen po 'di ni kun brtags pa'i rang bzhin rnam pa gnyis kyi mtshan nyid ces bya'o/_/gang la gnas shing gang la dmigs pa las 'byung ba de ni gzhan gyi dbang zhes bya'o/_/de la yongs 
[\[212a.2\]]su grub pa'i rang bzhin ji lta bu zhe na/_'di lta ste/_ming dang rgyu mtshan gyi dngos po'i mtshan nyid kyi rnam par rtog pa dang bral ba/_'phags pa'i ye shes kyis thob par bya ba/_so so rang gis rig pa 'phags pa'i ye shes kyis bgrod par bya ba'i spyod yul te/_'di ni yongs su grub pa'i 
[\[212a.3\]]rang bzhin de bzhin gshegs pa rnams kyi snying po'i thugs zhes bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di gsungs pa/_ming dang rgyu mtshan kun rtog pa/_/rang bzhin gnyis kyi mtshan nyid de/_/yang dag shes dang de bzhin nyid/_/yongs 
[\[212a.4\]]su grub pa'i mtshan nyid do/_/blo gros chen po 'di ni chos lnga dang /_rang bzhin gyi mtshan nyid rab tu rnam par 'byed pa zhes bya ba'i chos kyi rnam grangs so so rang gis rig pa 'phags pa'i ye shes kyis bgrod par bya ba'i spyod yul yin te/_de la khyod dang byang chub sems dpa' sems dpa' 
[\[212a.5\]]chen po rnams kyis bslab par bya'o/_/gzhan yang blo gros chen po byang chub sems dpa' sems dpa' chen pos bdag med pa gnyis kyi mtshan nyid rab tu dbye ba la mkhas par bya'o/_/de la bdag med pa gnyis kyi mtshan nyid gang zhe na/_'di lta ste/_gang zag la bdag med pa dang /_
[\[212a.6\]]chos la bdag med pa'o/_/gang zag la bdag med pa gang zhe na/_'di lta ste/_bdag dang bdag gi dang bral ba/_phung po dang /_khams dang /_skye mched 'dus pa mi shes pa dang /_las dang sred pa las skyes pa/_ming dang gzugs la sogs par 'dzin pa la mngon par zhen pa 
[\[212a.7\]]las rnam par shes pa skye ba/_'di ltar dbang po thams cad dang /_rang gi sems snang ba'i snod dang /_lus dang gzhi ni rang gi rnam par rtog pas brtags pas rab tu phye ba/_'bab chu dang /_sa bon dang /_mar me dang /_rlung dang /_sprin dang mtshungs par skad cig ma gcig nas 
[\[212b\]]
[\[212b.1\]]gcig tu 'jig par 'gyur ba/_spre'u ltar rab tu g.yo ba/_sbrang ma ltar mi gtsang ba'i gnas la rab tu mos pa/_rab tu 'bar ba'i me ltar chog mi shes pa/_thog ma med pa'i dus nas spros pa'i gnas ngan len gyi bag chags rgyur gyur pa/_zo chun gyi 'khor lo ltar 'khor 
[\[212b.2\]]bar 'gro ba'i srid pa'i 'khor lor gyur pa/_lus rnam pa sna tshogs kyi gzugs 'chang ba/_sgyu ma dang /_rig sngags dang /_'khrul 'khor lta bur 'jug cing 'byung ste/_gang mtshan nyid 'di la mkhas pa'i shes pa de ni gang zag la bdag med par shes pa zhes bya'o/_/de 
[\[212b.3\]]la chos bdag med par shes pa gang zhe na/_'di lta ste/_phung po dang /_khams dang /_skye mched rnams kyi kun brtags pa'i mtshan nyid kyi rang bzhin tshogs pa ste/_ji ltar phung po dang /_khams dang /_skye mched rnams bdag dang /_bdag gi dang bral zhing /_phung po dang /_khams 
[\[212b.4\]]dang /_skye mched 'dus pa/_rgyud dang /_las dang /_srid pa'i srad bus sbrel ba/_phan tshun kun du gyur pa las skye zhing g.yo ba med pa/_de bzhin du chos rnams kyang de bzhin te/_rang dang spyi'i mtshan nyid dang bral ba/_yang dag pa ma yin pa/_kun du rtog pa'i mtshan nyid de/_
[\[212b.5\]]kun du rtog pa'i stobs kyang byis pa rnams kyis skyed par byed kyi/_'phags pa rnams kyis ni ma yin te/_sems dang yid dang /_yid kyi rnam par shes pa dang /_chos lnga dang /_rang bzhin dang bral ba'i phyir ro/_/blo gros chen po byang chub sems dpa' sems dpa' chen 
[\[212b.6\]]pos chos thams cad bdag med par rab tu dbye ba la mkhas par bya'o/_/blo gros chen po chos bdag med pa la mkhas pa'i byang chub sems dpa' sems dpa' chen po ni ring po mi thogs par byang chub sems dpa'i sa dang po 'thob ste/_snang ba med par sgom pa'i sa'i mtshan nyid 
[\[212b.7\]]rab tu dbye ba khong du chud pas rab tu dga' zhing /_rim gyis gong nas gong du khyad par du gyur pas sa dgu'i mtshan nyid kyi rig pa las 'das te/_chos kyi sprin rab tu 'thob bo/_/der rin po che chen po'i pad ma'i rgyal po dang /_rin po che chen po'i gzhal med khang rin po che tshad 
[\[213a\]]
[\[213a.1\]]med pas rab tu brgyan pas rnam par bkod pa/_sgyu ma'i rang bzhin gyi spyod yul yongs su bsgoms pa las byung ba de la 'jug ste/_'khor rgyal ba'i sras skal ba 'thun pa rnams kyis yongs su bskor cing /_sangs rgyas kyi zhing thams cad nas byon 
[\[213a.2\]]pa'i sangs rgyas kyi phyag gis spyi bo nas dbang bskur bas 'khor los sgyur ba'i rgyal po'i bu bzhin du mngon par dbang bskur ro/_/sangs rgyas kyi sras kyi sa las 'das nas 'phags pa so so rang gis rig pa'i chos kyi tshul khong du chud pa'i phyir/_de bzhin gshegs pa'i mnga' 
[\[213a.3\]]brnyes pa'i chos kyi sku 'thob par 'gyur te/_chos bdag med par mthong ba'i phyir ro/_/'di ni chos bdag med pa'i mtshan nyid ces bya ste/_de la khyod dang byang chub sems dpa' rnams kyis bslab par bya'o/_/de nas byang chub sems dpa' sems dpa' chen po blo gros chen pos 
[\[213a.4\]]yang bcom ldan 'das la 'di skad ces gsol to/_/bcom ldan 'das sgro 'dogs pa dang /_skur pa 'debs pa'i mtshan nyid bshad du gsol/_bdag dang /_byang chub sems dpa' sems dpa' chen po rnams sgro 'dogs pa dang /_skur pa 'debs pa'i mtha' gnyis kyi lta ba 
[\[213a.5\]]ngan pa yongs su spangs nas/_myur du bla na med pa yang dag par rdzogs pa'i byang chub mngon par 'tshang rgya zhing /_mngon par rdzogs par sangs rgyas nas kyang rtag par sgro 'dogs pa dang /_chad par skur pa 'debs pa'i lta ba rnam par spangs nas yang dag pa'i chos kyi skur pa 
[\[213a.6\]]'debs par mi 'gyur ro/_/de nas bcom ldan 'das kyis byang chub sems dpa' blo gros chen pos gsol ba btab pa thugs su chud nas tshigs su bcad pa 'di dag gsungs so/_/sgro 'dogs pa dang skur pa dang /_/yod min de ni sems tsam mo/_/lus dang longs spyod rnam 
[\[213a.7\]]gzhag dang /_/sems kyang rab tu mi shes pa'i/_/byis pa blo dang mi ldan pa/_/sgro 'dogs skur pa 'debs par byed/_/de nas bcom ldan 'das kyis tshigs su bcad pa de nyid kyi don bstan pa'i phyir 'di skad ces bka' stsal to/_/blo gros chen po yod pa ma yin pa la sgro 
[\[213b\]]
[\[213b.1\]]'dogs pa ni rnam pa bzhi yod de/_rnam pa bzhi gang zhe na/_'di lta ste/_yod pa ma yin pa mtshan nyid du sgro 'dogs pa dang /_yod pa ma yin pa mthong bar sgro 'dogs pa dang /_yod pa ma yin pa rgyur sgro 'dogs pa dang /_yod pa ma yin pa dngos por sgro 'dogs pa ste/_'di 
[\[213b.2\]]ni sgro 'dogs pa rnam pa bzhi zhes bya'o/_/skur pa 'debs pa ni/_'di lta ste/_sgro 'dogs pa de dag nyid mi dmigs par rab tu 'byed pa'i cha ma yin pas/_skur pa 'debs pa skyed par byed pa ste/_'di ni sgro 'dogs pa dang /_skur pa'i mtshan nyid do/_/
[\[213b.3\]]gzhan yang blo gros chen po yod pa ma yin pa la mtshan nyid du sgro 'dogs pa'i mtshan nyid gang zhe na/_'di lta ste/_phung po dang /_khams dang /_skye mched rnams kyi rang dang spyi'i mtshan nyid yod pa ma yin pa la mngon par zhen pa skyed cing /_'di ni de bzhin du yin gyi gzhan du ma 
[\[213b.4\]]yin no zhes zer ba ste/_'di ni yod pa ma yin pa la mtshan nyid du sgro 'dogs pa'i mtshan nyid do/_/yod pa ma yin pa la mtshan nyid du sgro 'dogs pa'i rnam par rtog pa 'di ni thog ma med pa'i dus kyi spros pa'i gnas ngan len gyi bag chags sna tshogs la mngon par zhen pa las 
[\[213b.5\]]'byung ngo /_/blo gros chen po yod pa ma yin pa mthong bar/_sgro 'dogs pa'i mtshan nyid ni gang phung po dang /_khams dang /_skye mched de dag nyid la bdag dang /_gang zag dang /_sems can dang /_srog dang /_gso ba dang /_skyes bur lta zhing sgro 'dogs pa yin te/_'di ni yod 
[\[213b.6\]]pa ma yin pa mthong bar sgro 'dogs pa'i mtshan nyid ces bya'o/_/blo gros chen po yod pa ma yin pa rgyur sgro 'dogs pa'i mtshan nyid ni 'di lta ste/_rnam par shes pa dang po rgyu med pa las skye la/_phyis yang dag pa ma yin pa sgyu ma lta bu sngon ma byung zhing med pa las mig dang /_gzugs 
[\[213b.7\]]dang /_snang ba dang /_khams dang /_dran pa sngon du 'jug pa las 'byung zhing byung nas kyang 'jig par 'gyur ro zhes zer ba ste/_'di ni yod pa ma yin pa rgyur sgro 'dogs pa'i mtshan nyid do/_/blo gros chen po yod pa ma yin pa dngos por sgro 'dogs pa'i mtshan nyid ni 'di lta ste/_nam 
[\[214a\]]
[\[214a.1\]]mkha' dang /_'gog pa dang /_mya ngan las 'das pa byas pa ma yin pa'i dngos por mngon par zhen cing sgro 'dogs pa'o/_/'di dag ni dngos po dang dngos po ma yin pa dang bral ba/_chos thams cad ni ri bong dang /_rta la sogs pa'i rwa dang /_skra shad 
[\[214a.2\]]'dzings pa lta bur snang ba/_yod pa dang med pa dang bral ba la byis pa'i rnam par rtog pas rang gi sems snang ba tsam du ma rtogs pa'i blo can rnams sgro 'dogs shing skur pa 'debs par byed kyi/_'phags pa rnams kyis ni ma yin te/_'di ni yod pa ma yin pa dngos por sgro 
[\[214a.3\]]'dogs pa'i mtshan nyid do/_/de bas na sgro 'dogs pa dang /_skur pa'i lta ba ngan pa yongs su spang ba la rab tu brtson par bya'o/_/gzhan yang blo gros chen po byang chub sems dpa' sems dpa' chen po rnams kyis sems dang /_yid dang yid kyi rnam par shes pa dang /_chos lnga 
[\[214a.4\]]dang /_rang bzhin dang /_bdag med pa gnyis kyi mtshan nyid kyi tshul la mkhas shing rtogs par khong du chud pas sems can la phan par bya ba'i phyir gzugs sna tshogs ston pa ni ji ltar kun brtags pa'i rang bzhin gnas gzhan gyi dbang la rten pa bzhin te/_dper na gzugs sna 
[\[214a.5\]]tshogs pa'i yid bzhin gyi nor bu rin po che ltar sangs rgyas kyi zhing du kun du de bzhin gshegs pa'i 'khor 'dus pa thams cad 'gro zhing de dag thams cad du yang chos ston pa dag nyan par byed de/_'di lta ste/_chos thams cad sgyu ma dang /_rmi lam dang /_'od dang /_gzugs 
[\[214a.6\]]brnyan dang /_chu'i zla ba lta bu dang /_chos thams cad skye ba dang /_'gag pa dang /_rtag pa dang /_chad pa dang /_bral ba dang /_nyan thos dang /_rang sangs rgyas kyi theg pa dang bral ba'i chos so/_/ting nge 'dzin brgya stong rab tu 'thob pa nas ting nge 'dzin bye ba khrag khrig brgya stong gi bar dag kyang 
[\[214a.7\]]rab tu 'thob ste/_ting nge 'dzin thob nas kyang sangs rgyas kyi zhing thams cad du 'gro zhing sangs rgyas rnams la mchod pa byed do/_/lha'i gnas thams cad du skye zhing dkon mchog gsum gyi bsngags pa rjod pa dang /_sangs rgyas kyi sku rab tu ston cing nyan thos dang /_byang chub sems dpa'i 
[\[214b\]]
[\[214b.1\]]tshogs kyis yongs su bskor ba dang /_rang gi sems rab tu snang ba tsam gyis sems can yongs su zlo zhing rnam par grol bar byed la phyi rol gyi dngos po dngos po med par rnam par phye ste bstan nas yod pa dang med pa'i lta ba yongs su spong bar byed do/_/de nas bcom ldan 'das kyis don de 
[\[214b.2\]]nyid yang bstan pa'i phyir tshigs su bcad pa 'di dag gsungs so/_/'jig rten dag ni sems tsam du/_/rgyal ba'i sras kyis rab brtags na/_/rnam pa sna tshogs gzugs sprin la/_/mngon par 'du byed pa dang bral/_/stobs dang mngon par shes dang dbang /_/de dag 
[\[214b.3\]]thams cad 'grub par 'gyur/_/de nas byang chub sems dpa' sems dpa' chen po blo gros chen pos yang bcom ldan 'das la gsol ba btab pa/_bcom ldan 'das bdag la sogs pa'i slad du chos thams cad kyi stong pa nyid dang /_skye ba ma mchis pa dang /_gnyis su ma mchis pa 
[\[214b.4\]]dang /_rang bzhin dang bral ba'i mtshan nyid bshad du gsol/_des bdag dang byang chub sems dpa' gzhan rnams kyang stong pa nyid dang /_skye ba ma mchis pa dang /_gnyis su ma mchis pa dang /_rang bzhin dang bral ba'i mtshan nyid rtogs par khong du chud cing /_mchis pa dang ma 
[\[214b.5\]]mchis pa'i rnam par rtog pa yongs su spangs nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/_/blo gros 
[\[214b.6\]]chen po de'i phyir shin tu legs par nyon la yid la zung shig dang /_khyod la rgya cher rab tu dbye zhing bshad par bya'o/_/blo gros chen pos bcom ldan 'das la gsol pa/_legs so/_/bcom ldan 'das de bzhin du 'tshal lo zhes bka' mnyan pa dang /_bcom ldan 'das kyis bka' 
[\[214b.7\]]stsal pa/_blo gros chen po stong pa nyid stong pa nyid ces bya ba 'di ni kun brtags pa'i rang bzhin gyi gnas te/_blo gros chen po kun brtags pa'i rang bzhin la mngon par zhen pa rnams la stong pa nyid dang /_skye ba med pa dang /_gnyis su med pa dang /_rang bzhin dang bral ba'i mtshan nyid 
[\[215a\]]
[\[215a.1\]]bshad do/_/blo gros chen po de la mdor bshad na stong pa nyid ni rnam pa bdun te/_'di lta ste/_mtshan nyid stong pa nyid dang /_dngos po'i rang bzhin stong pa nyid dang /_'du byed stong pa nyid dang /_'du byed med pa stong pa nyid dang /_chos thams cad brjod pa dang bral 
[\[215a.2\]]ba'i stong pa nyid dang /_don dam pa 'phags pa'i ye shes chen po stong pa nyid dang /_gcig gis gcig stong pa'i stong pa nyid do/_/de la mtshan nyid stong pa nyid gang zhe na/_'di ltar dngos po thams cad rang dang spyi'i mtshan nyid kyis stong pa ste/_phan tshun 'dus pa las so sor rab tu rtog pa'i 
[\[215a.3\]]phyir dngos po med par rab tu dbye bas rang dang spyi'i mtshan nyid mi skye ba dang /_bdag dang gzhan dang gnyi ga'i dngos po med pa'i phyir mtshan nyid mi gnas te/_de'i phyir dngos po thams cad mtshan nyid stong pa zhes bshad de/_'di ni mtshan nyid stong pa nyid ces bya'o/_/dngos po'i rang bzhin 
[\[215a.4\]]stong pa nyid gang zhe na/_'di lta ste/_bdag nyid kyi dngos po'i rang bzhin mi skye bas chos thams cad kyi dngos po'i rang bzhin stong pa nyid ces bya ste/_de'i phyir dngos po'i rang bzhin stong pa nyid ces bshad do/_/'du byed stong pa nyid gang zhe na/_'di lta ste/_phung po rnams bdag dang bdag gi 
[\[215a.5\]]dang bral zhing rgyu dang 'grub par byed pa dang /_bya ba dang /_las dang /_sbyor ba las skye ba ste/_'di ni 'du byed stong pa nyid ces bya'o/_/blo gros chen po 'di ltar 'du byed stong pa nyid des na phan tshun gyi rkyen gyis 'byung gi rang bzhin gyi dngos po med pas 'du byed med pa stong pa nyid ces bya'o/_/
[\[215a.6\]]chos thams cad brjod pa dang bral ba'i stong pa nyid gang zhe na/_'di lta ste/_kun brtags pa'i rang bzhin brjod du med pa'i phyir chos thams cad brjod pa dang bral ba ste/_'di ni chos thams cad brjod pa dang bral ba'i stong pa nyid ces bya'o/_/chos thams cad kyi don dam pa 'phags pa'i 
[\[215a.7\]]ye shes chen po stong pa nyid gang zhe na/_'di lta ste/_so so rang gis rig pa 'phags pa'i ye shes thob pa ni lta ba dang nyes pa thams cad kyi bag chags kyis stong ste/_'di ni chos thams cad kyi don dam pa 'phags pa'i ye shes chen po stong pa nyid ces bya'o/_/gcig gis gcig stong 
[\[215b\]]
[\[215b.1\]]pa nyid gang zhe na/_'di lta ste/_gang la gang med pas stong pa ni gcig gis gcig stong pa nyid ces bya'o/_/blo gros chen po dper na/_mr-i ga la'i ma'i khang pa na glang po che dang /_rta dang /_ba lang dang /_lug la sogs pa med kyang dge slong gi dge 'dun med pa ni ma yin no/_/de ni 
[\[215b.2\]]de dag gis stong ngo zhes bya ba yang khang pa khang pa'i dngos pos stong pa ma yin/_dge slong dge slong gi dngos pos stong pa ma yin la/_gnas gzhan na glang po che dang rta la sogs pa med pa yang ma yin no/_/de ni chos thams cad kyi rang gi mtshan nyid de/_gang la gang med pa de ni 
[\[215b.3\]]gcig gis gcig stong pa nyid ces bya'o/_/'di ni stong pa nyid rnam pa bdun te/_gcig gis gcig stong pa nyid 'di ni stong pa nyid kyi nang na dman pa yin te/_khyod kyis yongs su spang bar bya'o/_/blo gros chen po rang yang mi skye la mi skye ba yang ma yin te/_ting nge 'dzin la 
[\[215b.4\]]gnas pa ma gtogs pa ni skye ba med pa zhes bya'o/_/rang bzhin dang bral ba zhes bya ba yang skye ba med pa de nyid rang bzhin dang bral ba zhes bya'o/_/skad cig ma'i rgyud kyi rgyun med pa dang /_tha dad pa'i dngos por snang bar dngos po thams cad rang bzhin dang bral ba ste/_de'i phyir 
[\[215b.5\]]dngos po thams cad rang bzhin dang bral ba zhes bya'o/_/gnyis su med pa gang zhe na/_'di lta ste/_chos thams cad ni grib ma dang /_tsha ba dang /_ring po dang /_thung ngu dang /_nag po dang /_dkar po lta bu dag ste/_blo gros chen po chos thams cad ni gnyis su med pas mya ngan las 
[\[215b.6\]]'das pa las gzhan ma yin la/_'khor ba las kyang mya ngan las 'das pa gzhan ma yin na tha dad pa'i mtshan nyid kyi rgyus dngos po yod pa'i phyir gnyis su med pa zhes bya ste/_mya ngan las 'das pa dang /_'khor ba ji lta bar chos thams cad kyang de bzhin no/_/de bas na 
[\[215b.7\]]stong pa nyid dang /_skye ba med pa dang /_gnyis su med pa dang /_rang bzhin dang bral ba'i mtshan nyid la rab tu brtson par bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/ngas ni rtag tu stong nyid chos/_/rtag chad yongs 
[\[216a\]]
[\[216a.1\]]spangs 'khor ba ni/_/sgyu ma rmi lam 'drar bshad kyang /_/las ni 'jig par mi 'gyur ro/_/nam mkha' mya ngan 'das pa dang /_/'gog pa gnyis kyang de bzhin te/_/byis pa dag gis rnam par brtags/_/'phags pa rnams ni yod med spangs/_/de nas 
[\[216a.2\]]bcom ldan 'das kyis byang chub sems dpa' sems dpa' chen po blo gros chen po la bka' stsal pa/_blo gros chen po stong pa nyid dang /_skye ba med pa dang /_gnyis su med pa dang /_rang bzhin dang bral ba'i mtshan nyid ni sangs rgyas rnams kyi mdo sde thams cad kyi nang du 'jug ste/_
[\[216a.3\]]mdo sde gang du yang don 'di dag ston to/_/mdo sde rnams ni sems can gyi bsam pa bzhin du rnam par phye ste/_don rab tu bstan pa'i phyir de kho na nyid ni brjod pa la yod pa ma yin no/_/dper na [{]ri dgas [,]ri dwags [}]skom pa'i rnam par rtog pas smig rgyu [{]ri dgas [,]ri dwags [}]slu bar byed pa de'i mtshan nyid 
[\[216a.4\]]la chu'i dngos por mngon par zhen par byed kyang de la chu med do/_/de bzhin du mdo sde thams cad las chos rnams bstan pa yang byis pa so so'i skye bo rnams mgu ba rab tu bskyed par bya ba yin pa'i phyir de kho na dang /_'phags pa'i ye shes ni gtam la yod pa ma yin no/_/de bas na 
[\[216a.5\]]don gyi rjes su 'brang bar bya'i/_brjod pa la mngon par chags par mi bya'o//_//'phags pa lang kar gshegs pa rin po che'i mdo/_bam po gsum pa/_de nas byang chub sems dpa' sems dpa' chen po blo gros chen pos bcom ldan 'das la 'di skad 
[\[216a.6\]]ces gsol to/_/bcom ldan 'das kyis gsungs pa'i mdo sde las de bzhin gshegs pa'i snying po ni rang bzhin gyis rnam par dag pa/_mtshan sum cu rtsa gnyis kyi rjes su 'jug pa/_sems can thams cad kyi lus la mchis par brjod de/_dper na rin po che rin thang chen po gos 
[\[216a.7\]]dri ma can gyis yongs su dkris pa ltar de bzhin gshegs pa'i snying po rtag cing rnam par 'gyur ba med pa yang de bzhin du phung po dang /_khams dang /_skye mched rnams kyi gos dri ma can gyis yongs su dkris shing 'dod chags dang /_zhe sdang dang /_gti mug dang /_yang dag pa ma yin 
[\[216b\]]
[\[216b.1\]]pa yongs su rtog pa'i rdul gyis gos par sangs rgyas thams cad kyis rab tu gsungs shing /_ci'i slad du bcom ldan 'das kyis mu stegs can gyi bdag tu smra ba dang mtshungs par de bzhin gshegs pa'i snying po mchis par bka' stsal/_bcom ldan 'das mu stegs can rnams 
[\[216b.2\]]kyang rtag pa dang /_byed pa mchis par smra zhing yon tan dang bral ba dang /_kun du khyab pa dang mi 'jigs pa'o zhes bcom ldan 'das de dag bdag tu smra bar bgyid do/_/bcom ldan 'das kyis bka' stsal pa/_blo gros chen po ngas bshad pa'i de bzhin gshegs pa'i snying po ni 
[\[216b.3\]]mu stegs can dag smra ba'i bdag dang mtshungs pa ma yin te/_blo gros chen po ched 'ga' ni stong pa nyid dang /_mtshan ma med pa dang /_smon pa med pa dang /_de bzhin nyid dang /_yang dag pa'i mtha' dang /_chos nyid dang /_chos kyi sku dang /_mya ngan las 'das pa dang /_rang bzhin 
[\[216b.4\]]dang bral ba dang /_skye ba med pa dang /_'gag pa med pa dang /_gzod ma nas rab tu dben zhing zhi ba dang /_rang bzhin gyis mya ngan las 'das pa zhes bya ba la sogs pa'i tshig gis de bzhin gshegs pa'i snying po ston par byed de/_de bzhin gshegs pa dgra bcom pa yang dag par 
[\[216b.5\]]rdzogs pa'i sangs rgyas rnams ni byis pa gang dag bdag med pa'i tshig gis 'jigs par 'gyur ba yongs su spang ba'i phyir rnam par rtog pa dang bral ba snang ba med pa'i spyod yul de bzhin gshegs pa'i snying po'i sgo rab tu bstan to/_/blo gros chen po ma 'ongs pa dang /_da ltar byung ba'i byang 
[\[216b.6\]]chub sems dpa' sems dpa' chen po rnams kyis bdag tu lta ba la mngon par zhen par mi bya'o/_/dper na rdza mkhan ni 'jim pa'i phung po gcig las mi'i bzo dang /_chu dang /_thal zhar dang /_'khor lo dang /_srad bu'i sbyor ba rnams kyis snod rnam pa sna tshogs byed do/_/de 
[\[216b.7\]]bzhin gshegs pa rnams kyang de bzhin du chos bdag med pa/_rnam par rtog pa'i mtshan nyid thams cad dang bral ba/_shes rab dang /_thabs la mkhas pa rnam pa sna tshogs kyis de bzhin gshegs pa'i snying po bstan pa'am/_yang na bdag med par ston pas rgyu dang 
[\[217a\]]
[\[217a.1\]]rkyen de'i phyir de bzhin gshegs pa'i snying po bstan pas ni mu stegs can gyi bdag tu smra ba dang mi 'dra ste/_'di ni de bzhin gshegs pa'i snying po bstan pa zhes bya'o/_/bdag tu smra ba la mngon par zhen pa'i mu stegs can rnams drang ba'i phyir de bzhin 
[\[217a.2\]]gshegs pa'i snying po bstan pas/_yang dag pa ma yin pa'i bdag tu lta ba'i rnam par rtog pa dang bral ba/_rnam par thar pa'i sgo gsum gyi spyod yul la 'jug pa'i bsam pa dang ldan zhing myur du bla na med pa yang dag par rdzogs pa'i byang chub thob par bya ba de'i phyir de bzhin gshegs 
[\[217a.3\]]pa dgra bcom pa yang dag par rdzogs pa'i sangs rgyas rnams de bzhin gshegs pa'i snying po de skad du ston par mdzad de/_de lta ma yin na ni mu stegs can dag dang mtshungs par 'gyur ro/_/de lta bas na blo gros chen po mu stegs can gyi bdag tu smra ba yongs su spang ba'i phyir de bzhin 
[\[217a.4\]]gshegs pa'i snying po bdag med pa la gnas par bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di gsungs so/_/gang zag rgyun dang phung po dang /_/rkyen rnams dang ni rdul dag dang /_/gtso bo dbang phyug byed pa dag_/sems tsam la ni rnam 
[\[217a.5\]]par brtags/_/de nas byang chub sems dpa' sems dpa' chen po blo gros chen pos ma 'ongs pa'i skye bo'i tshogs la rnam par bltas nas/_yang bcom ldan 'das la 'di skad ces gsol to/_/bcom ldan 'das ji ltar byang chub sems dpa' sems dpa' chen po rnams kyi rnal 
[\[217a.6\]]'byor gyi thabs chen po mngon par rtogs pa bdag la bshad du gsol/_bcom ldan 'das kyis bka' stsal pa/_blo gros chen po byang chub sems dpa' sems dpa' chen po chos bzhi dang ldan na rnal 'byor gyi thabs chen po 'thob par 'gyur ro/_/bzhi gang zhe na/_'di lta ste/_
[\[217a.7\]]rang gi sems snang ba'i rnam par 'byed pa la mkhas pa dang /_phyi rol gyi dngos po dngos po med par rab tu rtog pa dang /_skye ba dang /_gnas pa dang /_'jig pa'i lta ba rnam par spong ba dang /_so so rang gis rig pa 'phags pa'i ye shes kyi bde ba gya nom pa thob ste/_'di ni 
[\[217b\]]
[\[217b.1\]]byang chub sems dpa' sems dpa' chen po chos bzhi dang ldan na/_rnal 'byor gyi thabs chen po thob pa zhes bya'o/_/de la ji ltar na byang chub sems dpa' sems dpa' chen po rang gi snang ba rnam par 'byed pa la mkhas pa yin zhe na/_'di lta ste/_des 'di ltar khams 
[\[217b.2\]]gsum pa 'di ni sems tsam gyi cha ste/_bdag dang bdag gi dang bral ba/_g.yo ba med pa/_'gro ba dang 'ong ba dang bral ba/_thog ma med pa'i dus kyi spros pa'i bag chags kyis yongs su bsgos pa/_khams gsum gyi gzugs rnam pa sna tshogs la nye bar spyod pas rab tu bcings 
[\[217b.3\]]pa/_lus dang longs spyod rnam par gzhag pa'i rnam par rtog pa'i rjes su 'jug par snang ngo zhes rab tu rtog ste/_'di ni byang chub sems dpa' sems dpa' chen po rang gi sems snang ba rnam par 'byed pa la mkhas pa zhes bya'o/_/ji ltar na byang chub sems dpa' sems dpa' chen po phyi 
[\[217b.4\]]rol gyi dngos po dngos po med par rab tu rtog pa la mkhas pa yin zhe na/_'di lta ste/_dngos po thams cad ni smig rgyu dang /_rmi lam la sogs pa lta bu ste/_thog ma med pa'i dus kyi spros pa'i gnas ngan len rnam par rtog pa'i bag chags kyi rgyu las byung ba'o zhes dngos po thams cad 
[\[217b.5\]]kyi rang bzhin la rab tu rtog pa ste/_byang chub sems dpa' sems dpa' chen po rnams de ltar phyi rol gyi dngos po la dngos po med par rab tu rtog pa ni byang chub sems dpa' sems dpa' chen po phyi rol gyi dngos po dngos po med par rab tu rtog pa la mkhas pa zhes bya'o/_/ji ltar na byang chub 
[\[217b.6\]]sems dpa' sems dpa' chen po skye ba dang /_gnas pa dang /_'jig pa'i lta ba rnam par spong ba la mkhas pa yin zhe na/_'di lta ste/_dngos po thams cad ni sgyu ma dang /_rmi lam la sogs pa dang mtshungs pas bdag dang gzhan dang gnyis ka las dngos po rnams mi skye ste/_rang 
[\[217b.7\]]gi sems snang ba tsam gyi rjes su 'jug pa'i phyir phyi rol gyi dngos po dngos po med par mthong ba dang /_rnam par shes pa rnams 'jug pa med pa dang /_rkyen rnams spungs pa med par mthong ba dang /_rnam par rtog pa'i rkyen las khams gsum byung bar mthong bas phyi nang gi chos thams cad 
[\[218a\]]
[\[218a.1\]]mi dmigs pa dang /_rang bzhin dang bral bar mthong bas skye bar lta ba rnam par log pa dang /_sgyu ma la sogs pa'i chos kyi rang bzhin khong du chud pas mi skye ba'i chos la bzod pa rab tu thob nas/_skye ba dang /_gnas pa dang /_'jig pa'i lta ba yongs su spong ba ste/_
[\[218a.2\]]'di ni byang chub sems dpa' sems dpa' chen po skye ba dang /_gnas pa dang /_'jig pa'i lta ba rnam par spong ba la mkhas pa zhes bya'o/_/ji ltar na byang chub sems dpa' sems dpa' chen po so so rang gis rig pa 'phags pa'i ye shes kyi bde ba gya nom pa thob pa yin zhe na/_'di lta ste/_mi 
[\[218a.3\]]skye ba'i chos la bzod pa rab tu thob nas byang chub sems dpa' sa brgyad pa la gnas te/_sems dang yid dang yid kyi rnam par shes pa dang bral ba dang /_chos lnga dang /_rang bzhin dang /_bdag med pa gnyis kyi mtshan nyid yid las byung ba'i lus kyang rab tu thob pa'o/_/bcom ldan 
[\[218a.4\]]'das ci'i slad du yid las byung ba'i lus zhes bgyi/_bcom ldan 'das kyis bka' stsal pa/_blo gros chen po yid las byung ba'i lus zhes bya ba ni yid ltar mgyogs shing thogs pa med pa'i phyir yid kyi lus zhes bya ste/_dper na yid ni ri dang /_rtsig pa la sogs pa la 
[\[218a.5\]]thogs pa med par phyogs tha dad pa dpag tshad brgya stong du ma de dag tu sngon mthong ba rjes su dran pa'i rgyus mi brjed pa'i rang gi sems kyi rgyun ma chad pa'i lus thogs pa med pas 'jug go/_/blo gros chen po de bzhin du yid las byung ba'i lus kyang dus gcig tu lhan cig pa thob pa ste/_byang 
[\[218a.6\]]chub sems dpa' sems dpa' chen po'i yid las byung ba'i lus ni sgyu ma lta bu'i ting nge 'dzin gyi stobs dang /_dbang dang mngon par shes pa dang /_mtshan bzang pos brgyan pa/_'phags pa'i rigs kyi lus dus gcig tu lhan cig skyes pa/_yid bzhin du 'jug cing thogs pa med 
[\[218a.7\]]pa/_sngon gyi smon lam gyi yul rjes su dran pas sems can yongs su smin par byed pa'i phyir so so rang gis rig pa 'phags pa'i ye shes kyi bde ba gya nom pa 'thob ste/_de ltar na byang chub sems dpa' sems dpa' chen po mi skye ba'i chos la bzod pa rab tu thob nas byang chub sems dpa'i 
[\[218b\]]
[\[218b.1\]]sa brgyad pa la gnas te/_sems dang yid dang /_yid kyi rnam par shes pa dang bral ba dang /_chos lnga dang rang bzhin dang /_bdag med pa gnyis kyi mtshan nyid kyi lus dang /_yid las byung ba'i lus dang /_so so rang gis rig pa 'phags pa'i ye shes kyi bde ba gya nom pa thob 
[\[218b.2\]]pa yin no/_/'di ni byang chub sems dpa' sems dpa' chen po'i chos bzhi dang ldan pa'i rnal 'byor gyi thabs chen po yin te de khyod kyis bslab par bya'o/_/de nas byang chub sems dpa' sems dpa' chen po blo gros chen pos yang bcom ldan 'das la 'di skad ces gsol to/_/bcom ldan 
[\[218b.3\]]'das chos rnams kyi rgyu dang rkyen gyi mtshan nyid bshad du gsol/_'di ltar rgyu dang rkyen gyi mtshan nyid rtogs pas bdag dang /_byang chub sems dpa' rnams dngos po thams cad la mchis pa dang ma mchis par lta ba'i rnam par rtog pa dang bral zhing rim dang cig car skye bar rnam par rtog 
[\[218b.4\]]pa'i lta ba ma mchis par 'gyur ro/_/bcom ldan 'das kyis bka' stsal pa/_blo gros chen po chos thams cad kyi rkyen gyi mtshan nyid ni rnam pa gnyis te/_'di lta ste/_phyi'i dang /_nang gi'o/_/de la phyi rol gyi rkyen ni 'di lta ste/_'jim pa'i gong bu dang /_thal zhar dang /_
[\[218b.5\]]'khor lo dang /_srad bu dang /_chu dang /_mi'i bzo dang /_sbyor ba'i rkyen rnams las rdza ma 'byung ba'o/_/ji ltar 'jim pa'i gong bu las rdza ma 'byung ba de bzhin du/_skud pa las snam bu dang /_rtswa las stan dang /_sa bon las myu gu dang /_zho las mar 'byung ba la sogs pa 
[\[218b.6\]]sbyor ba'i rkyen las skye ba rnams kyang de bzhin te/_'di ni phyi rol gyi rkyen snga phyi 'gyur zhing skye ba zhes bya'o/_/de la nang gi rkyen gang zhe na/_'di lta ste/_ma rig pa dang /_sred pa dang /_las la sogs pa'i chos ni rkyen ces bya ba'i ming thob pas 'di dag las skyes pa'i phung po dang /_
[\[218b.7\]]khams dang /_skye mched ces bya ba'i chos de dag kyang rten cing 'brel par 'byung ba zhes bya ba'i ming 'thob bo/_/de dag ni khyad par med pa las byis pa rnams kyis brtags pa ste/_'di ni nang gi rkyen gyi chos zhes bya'o/_/blo gros chen po de la rgyu ni rnam pa drug ste/_'di lta ste/_'byung 
[\[219a\]]
[\[219a.1\]]bar 'gyur ba'i rgyu dang /_'brel ba'i rgyu dang /_mtshan nyid kyi rgyu dang /_byed pa'i rgyu dang /_snang bar byed pa'i rgyu dang /_ltos pa'i rgyu'o/_/de la 'byung bar 'gyur ba'i rgyu ni phyi nang gi chos rnams skyed par rgyu'i bya ba byed pa'o/_/'brel pa'i rgyu ni phyi nang gi chos phung po dang /_sa 
[\[219a.2\]]bon la sogs pa skyed par dmigs pa'i bya ba byed pa'o/_/mtshan nyid kyi rgyu ni de ma thag pa'i mtshan nyid byed pas rgyun mi 'chad par skyed pa'o/_/byed pa'i rgyu ni dbang gi bya ba byed pa ste/_'khor los sgyur ba'i rgyal po bzhin no/_/snang bar byed pa'i rgyu ni rnam par rtog pa'i dngos po skyes pas 
[\[219a.3\]]mtshan nyid snang ba'i bya ba byed pa ste/_mar mes gzugs la sogs pa snang bar byed pa bzhin no/_/ltos pa'i rgyu ni 'gags pa'i dus na bya ba'i rgyun chad de rnam par mi rtog pa'i dngos por skye ba'o/_/blo gros chen po 'di dag ni byis pa so so'i skye bo rnams kyi rang gi rnam par rtog pa'i mtshan nyid 
[\[219a.4\]]pas rim gyis kyang mi skye la cig car yang mi skye'o/_/de ci'i phyir zhe na/_gal te cig car skye na ni byed pa dang /_bya ba bye brag med pas rgyu'i mtshan nyid du mi 'gyur ba'i phyir ro/_/ci ste rim gyis skye na ni bdag gi mtshan nyid ma thob pa'i phyir rim gyis skye bas mi skye ste/_ji ltar bu ma skyes par 
[\[219a.5\]]pha zhes bya ba'i ming med pa bzhin no/_/blo gros chen po rim gyis skye bas 'bral ba'i sbyor ba yang mi rung ste/_de ni rnam par rtog pa'o/_/rgyu dang /_dmigs pa dang /_mtshungs pa med pa de ma thag pa dang /_bdag po'i rkyen la sogs pas bskyed par bya ba skyed pa'i phyir/_blo gros chen po 
[\[219a.6\]]rim gyis skye bas mi skye ste/_kun brtags pa'i rang bzhin la mngon par zhen pa'i mtshan nyid kyi phyir ro/_/rim gyis sam cig car mi skye ste/_rang gi sems snang ba'i lus dang longs spyod yin pa'i phyir ro/_/rang dang spyi'i mtshan nyid dang /_phyi rol gyi dngos po dngos po med pas 
[\[219a.7\]]blo gros chen po rim gyis sam cig car mi skye ste/_gzhan du rang gi sems snang ba la rnam par rtog pa tsam du khong du ma chud pa'i phyir mtshan ma skye'o/_/de lta bas na rgyu dang rkyen dang /_bya ba'i dngos po dang /_sbyor ba'i mtshan nyid rim gyis dang /_cig car gyi lta ba yongs su spang bar bya'o/_/
[\[219b\]]
[\[219b.1\]]de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/chos rnams thams cad mi skye ste/_/rgyu rkyen 'gag pa'ang yod ma yin/_/skye dang 'gag pa de dag la/_/rgyu dang rkyen du rtog pa skyed/_/'gags pa las ni yang skye dang /_/'brel pa'i 
[\[219b.2\]]rgyu rkyen bkag min te/_/byis pa shin tu rmongs pa yis/_/rkyen du rtog pa rab spang phyir/_/yod dang med pa rten 'brel chos/_/de dag skye ba yod ma yin/_/bag chags rmongs pas rab tu 'jug_/de las srid gsum snang ba yin/_/yang dag rkyen las skye ba med/_/'gag pa'ang yod 
[\[219b.3\]]par mi 'gyur te/_/'dus byas thams cad rab brtags na/_/nam mkha'i me tog ji bzhin no/_/gzung ba dang ni 'dzin pa yi/_/nor par mthong ba rab tu spongs/_/skyed dang skye ba ma yin te/_/rgyu rkyen dag kyang yod ma yin/_/thams cad snang ba med pas na/_/de dag kun ni brjod pa 
[\[219b.4\]]yin/_/de nas byang chub sems dpa' sems dpa' chen po blo gros chen pos yang bcom ldan 'das la 'di skad ces gsol to/_/bcom ldan 'das tshig gi rnam par rtog pa'i mtshan nyid kyi snying po zhes bgyi ba'i chos kyi rnam grangs bshad du gsol/_bcom ldan 'das bdag dang /_
[\[219b.5\]]byang chub sems dpa' sems dpa' chen po gzhan rnams tshig rnam par rtog pa'i mtshan nyid kyi snying po zhes bgyi ba'i chos kyi rnam grangs shin tu rtogs pa des/_brjod pa dang /_brjod pa rnam pa gnyis kyi don rtogs par khong du chud de/_myur du bla na med pa yang dag par rdzogs pa'i byang chub 
[\[219b.6\]]mngon par rdzogs par sangs rgyas nas/_brjod pa rnam pa gnyis kyi tshul gyis sems can thams cad yongs su dag par bgyid par 'gyur ro/_/bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang ngas khyod la bshad par bya'o/_/
[\[219b.7\]]blo gros chen pos bcom ldan 'das la gsol pa/_legs so/_/bcom ldan 'das zhes bka' mnyan pa dang /_bcom ldan 'das kyis 'di skad ces bka' stsal to/_/blo gros chen po tshig gi rnam par rtog pa'i mtshan nyid ni rnam pa bzhi yod de/_'di lta ste/_mtshan nyid kyi tshig 
[\[220a\]]
[\[220a.1\]]dang /_rmi lam gyi tshig dang /_gnas ngan len gyi rnam par rtog pa la mngon par zhen pa'i tshig dang /_thog ma med pa'i dus kyi rnam par rtog pa'i tshig go/_/de la mtshan nyid kyi tshig ni rang gi rnam par rtog pa'i gzugs kyi mtshan nyid la mngon par zhen pa las 'byung ngo /_/
[\[220a.2\]]rmi lam gyi tshig ni sngon myong ba'i yul rjes su dran pa dang /_sad nas yul dngos po med pa las 'byung ngo /_/gnas ngan len gyi rnam par rtog pa las mngon par zhen pa'i tshig ni sngon dgras byas pa'i las rjes su dran pa las 'byung ngo /_/thog ma med pa'i dus kyi rnam par rtog pa'i tshig ni thog ma 
[\[220a.3\]]med pa'i dus kyi rnam par spros pa la mngon par zhen pa'i gnas ngan len gyi rang gi sa bon gyi bag chags las 'byung ste/_'di ni tshig gi rnam par rtog pa'i mtshan nyid rnam pa bzhi zhes bya'o/_/de nas yang byang chub sems dpa' sems dpa' chen po blo gros chen pos don de nyid kyi phyir bcom 
[\[220a.4\]]ldan 'das la gsol ba btab pa/_bcom ldan 'das da dung yang rnam par rtog pa'i mngon pa'i spyod yul bshad du gsol/_bcom ldan 'das gang nas ci slad/_ji ltar rgyu gang gis sems can rnams kyi rnam par rtog pa'i tshig 'byung ba lags/_bcom ldan 'das kyis bka' stsal pa/_
[\[220a.5\]]blo gros chen po mgo dang /_brang dang /_mgul pa dang /_sna dang /_mchu dang /_lce dang /_rkan dang /_so rnams 'dus pa las sgra skad 'byung ngo /_/blo gros chen pos bcom ldan 'das la gsol pa/_bcom ldan 'das tshig dang /_rnam par rtog pa tha dad pa'am/_'on te gcig pa zhig 
[\[220a.6\]]lags/_bcom ldan 'das kyis bka' stsal pa/_blo gros chen po tshig dang /_rnam par rtog pa ni tha dad pa yang ma yin/_tha mi dad pa yang ma yin no/_/de ci'i phyir zhe na/_'di lta ste/_de'i rgyu las byung ba'i mtshan nyid kyi phyir ro/_/blo gros chen po gal te tshig dang /_rnam par rtog 
[\[220a.7\]]pa tha dad pa zhig yin na ni rnam par rtog pa rgyu yin par mi 'gyur ro/_/ci ste tha mi dad pa zhig yin na ni tshig gi don gsal bar byed par yang mi 'gyur ba zhig na/_gsal bar yang byed de/_de bas na tha dad pa yang ma yin/_tha mi dad pa yang ma yin no/_/blo gros chen pos yang bcom 
[\[220b\]]
[\[220b.1\]]ldan 'das la gsol pa/_bcom ldan 'das tshig nyid don dam pa lags sam/_'on te tshig gis brjod par bgyi ba de don dam pa lags/_bcom ldan 'das kyis bka' stsal pa/_blo gros chen po tshig kyang don dam pa ma yin la/_tshig gis gang brjod par bya ba de yang don dam pa 
[\[220b.2\]]ma yin no/_/de ci'i phyir zhe na/_'di ltar don dam pa ni 'phags pa'i bden pa yin te/_tshig gis don dam pa la 'jug kyang tshig 'di nyid ni don dam pa ma yin no/_/don dam pa ni 'phags pa so so rang gis rig pa'i ye shes kyis rtogs par bya ba yin gyi/_tshig gi rnam par rtog pa'i blo'i 
[\[220b.3\]]spyod yul ni ma yin pas/_de'i phyir tshig gi rnam par rtog pas don dam pa gsal bar mi byed do/_/de la tshig ni skye ba dang 'jig pa dag gis rab tu g.yo ba/_phan tshun gyi rgyu dang rkyen las byung ba'o/_/gal te phan tshun gyi rgyu dang rkyen las byung ba yin na/_des ni don dam pa gsal bar mi byed 
[\[220b.4\]]do/_/blo gros chen po bdag dang gzhan dang /_gnyi ga'i dngos po med pa'i phyir/_tshig gi mtshan nyid kyis don dam pa gsal bar mi byed do/_/gzhan blo gros chen po rang gi sems snang ba tsam gyi rjes su 'jug pa'i phyir mtshan ma rnam pa sna tshogs dang /_phyi rol gyi dngos po dngos po med pas/_
[\[220b.5\]]tshig gi rnam par rtog pas ni don dam pa gsal bar mi byed do/_/de lta bas na blo gros chen po tshig gi rnam par rtog pa rnams kyi mtshan nyid yongs su spang bar bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/dngos po kun gyi rang bzhin 
[\[220b.6\]]med/_/tshig kyang yod pa ma yin te/_/zab mo stong nyid stong pa'i don/_/byis pa rnams kyis rtogs mi nus/_/dngos po thams cad rang bzhin dang /_/tshig gi chos ni mig yor 'dra/_/rang rig ye shes yang dag mtha'/_/bu rnams la ni ngas bshad do/_/de nas byang chub sems dpa' 
[\[220b.7\]]sems dpa' chen po blo gros chen pos yang bcom ldan 'das la 'di skad ces gsol to/_/bcom ldan 'das mchis pa dang /_ma mchis pa dang /_gcig pa dang /_tha dad pa dang /_gnyi ga dang /_gnyi ga ma lags pa dang /_mchis pa yang ma lags/_ma mchis pa yang ma lags 
[\[221a\]]
[\[221a.1\]]pa dang /_rtag pa dang /_mi rtag pa spangs pa/_mu stegs can thams cad kyis bgrod par bgyi ba ma lags pa/_so so rang gis rig pa 'phags pa'i ye shes kyis bgrod par bgyi ba/_kun brtags pa'i rang dang spyi'i mtshan nyid dang bral ba/_don dam pa de kho na'i don 
[\[221a.2\]]la 'jug pa/_sa rnams kyi mtshams sbyor zhing /_rim gyis gong nas gong du khyad par can du 'gyur ba rnam par dag pa'i mtshan nyid dang /_de bzhin gshegs pa'i sa la rjes su 'jug pa'i mtshan nyid la rtsol ba ma mchis par sngon gyi smon lam gyis gzugs sna tshogs kyi yid bzhin gyi 
[\[221a.3\]]nor bu ltar spyod yul mtha' yas pa'i mtshan nyid kyi rnam pa/_rang gi sems snang ba'i tshul bye brag gi mtshan nyid kyi chos thams cad dang /_ci nas kyang bdag dang /_byang chub sems dpa' sems dpa' chen po gzhan rnams 'di lta bu la sogs pa kun brtags pa'i rang bzhin dang /_rang 
[\[221a.4\]]dang spyi'i mtshan nyid kyi lta ba rnams spangs te/_myur du bla na med pa yang dag par rdzogs pa'i byang chub mngon par rdzogs par sangs rgyas nas/_sems can thams cad kyi bde ba phun sum tshogs pa yongs su rdzogs par bgyi ba bshad du gsol/_bcom ldan 'das kyis bka' stsal 
[\[221a.5\]]pa/_blo gros chen po legs so legs so/_/khyod nga la don 'di 'dri ba ni skye bo mang po la bde ba dang /_skye bo mang po la phan pa dang /_lha dang mi'i 'jig rten thams cad la snying brtse ba'i phyir zhugs pa ste/_blo gros chen po de'i phyir shin tu legs par nyon la yid la zung shig dang /_ngas 
[\[221a.6\]]khyod la rab tu dbye zhing bshad par bya'o/_/blo gros chen pos bcom ldan 'das la/_bcom ldan 'das legs so zhes gsol nas/_bka' mnyan pa dang /_bcom ldan 'das kyis 'di skad ces bka' stsal to/_/blo gros chen po byis pa so so'i skye bo rang gi sems snang ba tsam du khong du ma chud 
[\[221a.7\]]pa dang /_nang dang phyi rol gyi dngos por 'dzin pas/_gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang mi rtag pa'i rang bzhin gyi bag chags kyi rgyu la brten nas/_
[\[221b\]]
[\[221b.1\]]mngon par zhen pas rnam par rtog go/_/dper na [{]ri dgas [,]ri dwags [}]skom pas rab tu gdungs pa rnams dpyid kyi smig rgyu la chu nyid du rnam par rtog pa'i nor pas rab tu rgyug ste/_chu ma yin par yongs su mi shes so/_/de bzhin du byis pa so so'i skye bo thog ma med pa'i dus kyis spros pa'i rnam par rtog pas 
[\[221b.2\]]yongs su bsgos pa'i dug gsum gyi mes sems rab tu gdungs pa/_gzugs kyi yul la shin tu mos pa/_skye ba dang /_gnas pa dang /_'jig par lta ba/_phyi nang gi dngos por yongs su 'dzin pa dag kyang /_gcig pa dang /_tha dad pa dang /_gnyi ga dang /_gnyi ga ma yin pa dang /_
[\[221b.3\]]yod pa dang /_med pa dang /_yod pa yang ma yin/_med pa yang ma yin pa dang /_rtag pa dang mi rtag pa nyid du 'du shes shing /_rnam par rtog pa'i lta ba 'dzin par rab tu ltung bar 'gyur ro/_/dper na dri za'i grong khyer la byis pa so so'i skye bo blo dang mi ldan pa rnams grong khyer gyi 'du shes 
[\[221b.4\]]'byung ste/_thog ma med pa'i dus nas/_bag chags la mngon par zhen pa'i 'du shes kyis snang yang /_de ni grong khyer yang ma yin/_grong khyer ma yin pa yang ma yin no/_/de bzhin du mu stegs can thog ma med pa'i dus nas spros pa'i bag chags la mngon par zhen pa rnams gcig pa 
[\[221b.5\]]dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag pa'i lta ba la gnas pas/_rang gi sems snang ba tsam du mi chud do/_/dper na mi la la zhig rmi lam na/_skyes 
[\[221b.6\]]pa dang /_bud med dang /_glang po che dang /_rta dang /_shing rta dang /_rkang thang dang /_grong dang /_grong khyer dang /_skyed mos tshal dang /_nags tshal dang /_ri dang /_'bab chu dang /_rdzing rnam pa sna tshogs kyis mdzes par byas par bdag nyid zhugs pa snyam pa las sad nas/_de 
[\[221b.7\]]nyid rjes su dran na/_blo gros chen po ji snyam du sems/_skyes bu des sngar rmis pa rnams rjes su dran par byed cing /_yongs su gtong bar mi byed na/_ci mkhas pa'i rang bzhin can yin nam/_blo gros chen pos bcom ldan 'das la gsol pa/_bcom ldan 'das ma lags so/_/bcom 
[\[222a\]]
[\[222a.1\]]ldan 'das kyis blo gros chen po la bka' stsal pa/_de bzhin du byis pa so so'i skye bo lta ba ngan pas rab tu zin pa/_mu stegs kyi blo can dag rang gi sems snang ba'i dngos po rmi lam lta bur ma shes pas/_gcig pa dang /_tha dad pa dang /_gnyi ga dang /_gnyi ga ma yin pa dang /_yod 
[\[222a.2\]]pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag par lta ba la rab tu brten to/_/dper na ri mo bris pa la mtho dman med kyang /_byis pa de dag mtho dman du rnam par rtog go/_/de bzhin du ma 'ongs pa'i dus na mu stegs can gyi lta ba ngan pa'i bag chags 
[\[222a.3\]]shin tu rgyas pas/_de dag gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag par lta ba la brten nas/_bdag dang gzhan yang brlag par byed la/_yod pa dang /_med 
[\[222a.4\]]pa spangs pa/_skye ba med par smra ba gzhan dag la yang med pa zhes zer ba dag 'byung ste/_'di dag ni rgyu dang 'bras bur lta ba la skur pa 'debs shing /_dge ba'i rtsa ba 'don par byed la/_rnam par dag pa'i rgyu 'jig par byed pa yin pas/_mchog tshol ba rnams kyis ring du spang bar bya'o/_/de skad du 
[\[222a.5\]]smra ba de dag ni bdag dang gzhan dang /_gnyi ga'i lta bar ltung ba/_yod pa dang /_med par rnam par brtags nas/_sgro 'dogs pa dang /_skur pa'i lta ba ngan par ltung ba yin pas/_sems can dmyal bar ltung bar 'gyur ro/_/dper na mig la rab rib yod pa de dag gis skra shad 'dzings pa 
[\[222a.6\]]mthong nas/_skye bo mang po'i tshogs rnams la 'di skad du/_kye grogs po dag 'di ltos shig ces zer yang /_skra shad 'dzings pa de ni mthar dngos po yod pa yang ma yin/_dngos po med pa yang ma yin te/_mthong ba dang /_mi mthong ba'i phyir ro/_/de bzhin du mu stegs can lta ba ngan pa'i bsam pa 
[\[222a.7\]]can dag kyang /_gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag pa'i lta ba la rab tu rten cing /_dam pa'i chos la skur pa 'debs pas/_bdag kyang ltung bar byed la gzhan 
[\[222b\]]
[\[222b.1\]]dag kyang lhung bar byed do/_/dper na mgal me'i 'khor lo ni/_'khor lo ma yin yang /_byis pa rnams kyis 'khor lo nyid du yongs su rtog ste/_mkhas pa rnams ni ma yin no/_/de bzhin du mu stegs can lta ba ngan pa'i bsam pa can dag kyang gcig pa dang /_tha dad pa dang /_gnyi ga dang /_
[\[222b.2\]]gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang mi rtag par yongs su rtog pa la brten nas/_dngos po thams cad skyed do/_/dper na chu bur nor bu 'dra ba la/_byis pa blo dang mi ldan pa rnams kyis/_nor bu nyid du 'du shes shing /_
[\[222b.3\]]mngon par zhen nas rab tu rgyug cing len kyang /_chu bur de dag ni nor bu yang ma yin/_nor bu ma yin pa yang ma yin te/_len pa dang /_mi len pa'i phyir ro/_/de bzhin du mu stegs can lta ba ngan pa'i rnam par rtog pa'i bag chags kyis yongs su bsgos pa rnams kyang /_yod pa ma yin pa la skye 
[\[222b.4\]]ba yod par smra ba dang /_rkyen gyis yod pa yang 'jig par smra bar 'gyur ro/_/gzhan yang blo gros chen po tshad ma rnam pa gsum dang /_smra ba'i yan lag lnga yod do/_/de dag so sor rnam par gzhag pa byas nas/_'phags pa'i ye shes so so rang gis rig par bya ba/_rang bzhin gnyis kyi dngos po dang 
[\[222b.5\]]bral ba rtogs par 'gyur zhes/_dngos po yod pa nyid du rnam par rtog cing mngon par zhen par byed de/_blo gros chen po sems dang /_yid dang /_yid kyi rnam par shes pa dang lus dang /_sems gnas shin tu gyur pa/_rang gi sems snang ba'i gzung ba dang /_'dzin pa'i rnam par rtog pa rab 
[\[222b.6\]]tu spangs pa/_de bzhin gshegs pa'i sa/_so so rang gis rig pa 'phags pa'i ye shes thob pa'i rnal 'byor pas de la dngos po dang /_dngos po med pa'i 'du shes su mi bya'o/_/gal te yang rnal 'byor pas de lta bu'i spyod yul rnams la dngos po dang dngos po med pa 'dzin pa'i mtshan ma skyed par 
[\[222b.7\]]byed na/_de ni gso bar 'dzin pa dang /_bdag tu 'dzin pa dang /_gang zag tu 'dzin par 'gyur ro/_/blo gros chen po gang 'di ltar dngos po de dag gi rang bzhin dang /_rang dang spyi'i mtshan nyid bstan pa de dag thams cad ni sprul pa'i sangs rgyas kyis bstan pa yin gyi/_chos nyid kyi sangs rgyas kyis 
[\[223a\]]
[\[223a.1\]]bstan pa ni ma yin no/_/gzhan yang bstan pa rnams ni byis pa so so'i skye bo lta ba'i bsam pa can gyi dbang gis byung ba yin gyi/_logs shig rnam par 'jog pa'i tshul rang bzhin gyi chos/_'phags pa'i ye shes so so rang gis rig pa'i ting nge 'dzin gyi bde ba la gnas pa thob pa rab tu dbye zhing ston 
[\[223a.2\]]par mi byed do/_/dper na chu'i nang du shing gi grib ma snang yang de ni grib ma yang ma yin/_grib ma ma yin pa yang ma yin/_shing gi dbyibs kyang ma yin/_shing gi dbyibs ma yin pa yang ma yin no/_/de bzhin du mu stegs can gyi lta ba'i bag chags kyis yongs su bsgos pa'i rnam par rtog pa la mngon par zhen pa 
[\[223a.3\]]rnams kyang gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag par 'du shes pa la brten pas rang gi sems snang ba tsam du khong du mi chud do/_/dper na me long rab tu phyis pa'i nang du rkyen ji 
[\[223a.4\]]lta ba bzhin du rnam par rtog pa med par gzugs brnyan thams cad snang ste/_de dag ni gzugs kyang ma yin/_gzugs ma yin pa yang ma yin/_yang gzugs dang gzugs ma yin par mthong bar rnam par rtog pa'i byis pa rnams gzugs kyi 'du shes su byed do/_/de bzhin du mu stegs can lta ba ngan pa pa rang 
[\[223a.5\]]gi sems snang ba'i gzugs la rnam par rtog pas mngon par zhen pa rnams kyang gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin med pa yang ma yin/_rtag pa dang /_mi rtag par lta ba la rab tu rten to/_/dper na rlung dang 'bab chu phrad pa las 
[\[223a.6\]]sgra 'byung yang de ni dngos po yang ma yin/_dngos po ma yin pa yang ma yin no/_/de bzhin du mu stegs can gyi lta ba ngan pa'i rtog ge pa rnams kyang gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa 
[\[223a.7\]]dang /_mi rtag par lta ba la rab tu rten to/_/dper na rtswa dang /_shing med pa'i sa phyogs chen por nyi ma shin tu tsha ba'i 'od kyis smig rgyu'i dba' rlabs rab tu g.yo yang de ni dngos po yang ma yin/_dngos po med pa yang ma yin te/_chags pa dang /_chags pa med pa'i phyir ro/_/de bzhin du byis pa so so'i skye 
[\[223b\]]
[\[223b.1\]]bo thog ma med pa'i dus kyis rnam par spros pa'i bag chags kyis bsgos pa/_rnam par rtog pas skye ba dang /_gnas pa dang /_'jig pa la mngon par zhen pa rnams kyang gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin 
[\[223b.2\]]pa dang /_rtag pa dang /_mi rtag pa la rab tu brten pas so so rang gis rig par bya ba'i dngos po'i sgo la dmigs pa yang smig rgyu'i dba' rlabs de dag ji lta ba bzhin no/_/dper na la la zhig gis sngags dang /_'khrul 'khor gyis sems can du bgrang ba ma yin pa ston pa 'dre dang sbyor bar ldan na g.yo ba'i las byed de/_
[\[223b.3\]]byis pa rnams kyis rnam par rtog pas 'gro ba dang /_'ong ba nyid du mngon par zhen to/_/de bzhin du mu stegs byed lta ba ngan pa'i bsam pa can dag kyang /_gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_
[\[223b.4\]]rtag pa dang /_mi rtag pa'i lta ba la rten cing spros pa la mngon par zhen pas yang dag pa ma yin par sgro 'dogs so/_/blo gros chen po de bas na so so rang gis rig pa 'phags pa'i ye shes kyi dngos po 'dod pa dag gis skye ba dang /_gnas pa dang /_'jig pa dang /_gcig pa dang /_tha dad pa dang /_gnyi ga dang /_
[\[223b.5\]]gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag pa la sogs pa'i lta ba ngan pa'i rnam par rtog pa rnams yongs su spang bar bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag 
[\[223b.6\]]gsungs so/_/sgyu ma rmi lam chu grib shing /_/skra shad 'dzings dang smig rgyu ltar/_/srid gsum dag ni rab rtogs na/_/mthar ni rnam par grol bar 'gyur/_/[{]ri dgas [,]ri dwags [}]skom pa'i 'du shes kyi/_/g.yo bas sems ni bslus pas na/_/smig rgyu la ni chur rtog kyang /_/chu yi dngos po yang dag med/_/de bzhin 
[\[223b.7\]]rnam shes sa bon pa/_/g.yo zhing gyur pas yul du snang /_/byis pa rnam rtog gang skyes pa/_/rab rib can gyi rab rib bzhin/_/thog ma med pa'i 'khor ba la/_/dngos por 'dzin cing mngon zhen pa/_/mi 'thun khye'us khye'u dbyung bzhin/_/'dod rgyu 'dzin pa rab tu spongs/_/sgyu ma ro langs 'khrul 'khor dang /_/
[\[224a\]]
[\[224a.1\]]sprin dang rmi lam glog lta bur/_/rab tu rtog na rnam grol zhing /_/rgyun gsum dag ni gtan du spongs/_/'di la byed pa gang yang med/_/smig rgyu nam mkha' ji bzhin te/_/de ltar chos rnams rab shes na/_/shes par bya ba ci yang med/_/bstan pa dag ni ming tsam ste/_/de la mtshan 
[\[224a.2\]]nyid yod ma yin/_/gang la rnam rtog skyed pa yi/_/phung po'i 'du byed skra shad 'dra/_/ri mo skra shad 'dzings pa dang /_/sgyu ma rmi lam dri za'i grong /_/mgal me'i 'khor lo'i smig rgyu dag_/_med kyang sems can rnams la snang /_/rtag dang mi rtag gcig tha dad/_/gnyi ga gnyis min de bzhin te/_/thog ma med kyi nyes 
[\[224a.3\]]'brel bas/_/byis pa mos pas rab tu rtog_/me long chu dang mig rnams dang /_/yid bzhin nor bu rin po che/_/de na gzugs brnyan snang mod kyi/_/de ni yang dag yod pa min/_/dngos por snang ba thams cad ni/_/ri mo dang ni smig rgyu bzhin/_/rnam pa sna tshogs gzugs snang yang /_/rmi lam 'dra ste yod ma yin/_/gzhan 
[\[224a.4\]]yang blo gros chen po de bzhin gshegs pa rnams kyi bstan pa'i chos ni mu bzhi dang bral ba yin te/_'di lta ste/_gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang /_med pa dang /_yod pa yang ma yin/_med pa yang ma yin pa dang /_rtag pa dang /_mi rtag pa spangs pa/_yod pa dang /_
[\[224a.5\]]med pa'i sgro 'dogs pa dang /_skur pa las rnam par grol ba'o/_/de bzhin gshegs pa'i chos bstan pa ni yang dag pa'i bden pa dang /_rten cing 'brel par 'byung ba dang /_lam dang /_'gog pa dang /_rnam par thar pa rab tu 'byed cing sdud par byed pas de dag sngon du btang ba yin gyi/_ngo bo nyid dang /_dbang 
[\[224a.6\]]phyug dang /_rgyu med pa dang /_rdul phra mo dang /_dus dang /_rang bzhin dang 'brel bar chos ston pa ni ma yin no/_/gzhan yang blo gros chen po nyon mongs pa dang /_shes bya'i sgrib pa rnam par dag par bya ba'i phyir ded dpon ltar tshig brgya rtsa brgyad dang /_snang ba med pa dang /_theg pa dang /_sa rnams shin tu rnam par 
[\[224a.7\]]'byed pa'i mtshan nyid la mthar gyis rab tu 'jug go/_/gzhan yang blo gros chen po bsam gtan rnam pa bzhi yod de rnam pa bzhi gang zhe na/_'di lta ste/_byis pa nye bar spyod pa'i bsam gtan dang /_don rab tu 'byed pa'i bsam gtan dang /_de bzhin nyid dmigs pa'i bsam gtan dang /_de bzhin gshegs pa'i 
[\[224b\]]
[\[224b.1\]]bsam gtan no/_/de la byis pa nye bar spyod pa'i bsam gtan gang zhe na/_'di lta ste/_nyan thos dang /_rang sangs rgyas dang /_mu stegs can gyi rnal 'byor pa rnams gang zag la bdag med pa dang /_dngos po'i rang dang spyi'i mtshan nyid keng rus dang /_mi rtag pa dang /_sdug bsngal ba dang /_mi sdug 
[\[224b.2\]]pa'i mtshan nyid la mngon par zhen pa sngon du btang ste/_'di ni mtshan nyid 'di lta bu yin te/_gzhan du ma yin no zhes brtags nas snga ma las gong nas gong du khyad par can du 'gyur te/_'du shes mi 'gog pa gang yin pa de ni byis pa nye bar spyod pa'i bsam gtan zhes bya'o/_/don rab tu 'byed pa'i 
[\[224b.3\]]bsam gtan gang zhe na/_'di lta ste/_gang zag la bdag med pa dang /_rang dang spyi'i mtshan nyid dang /_mu stegs can gyi bdag dang /_gzhan dang /_gnyi ga dngos po med par gyur pa la chos bdag med par brtags nas/_sa de dag gi mtshan nyid kyi don gong nas gong du khyad par can du 'gyur ba ni 
[\[224b.4\]]don rab tu 'byed pa'i bsam gtan zhes bya'o/_/de bzhin nyid la dmigs pa'i bsam gtan gang zhe na/_'di lta ste/_rnam par rtog pas bdag med pa gnyis su rnam par rtog pa yang dag pa ji lta ba bzhin gyi gnas la rnam par rtog pa mi skyed pa ni de bzhin nyid la dmigs pa'i bsam gtan zhes 
[\[224b.5\]]bya'o/_/de bzhin gshegs pa'i bsam gtan gang zhe na/_'di lta ste/_de bzhin gshegs pa'i sa'i rnam pa la 'jug pa so so rang gis rig pa 'phags pa'i ye shes kyi mtshan nyid gsum gyi bde ba la gnas nas/_sems can gyi don bsam gyis mi khyab pa'i bya ba byed pa ni de bzhin 
[\[224b.6\]]gshegs pa'i bsam gtan zhes bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/byis pa nye spyod bsam gtan dang /_/don gyi mtshan nyid 'byed bsam gtan/_/de bzhin nyid dmigs bsam gtan dang /_/de bzhin gshegs 
[\[224b.7\]]pa'i dge bsam gtan/_/rnal 'byor can gyis brtson byas na/_/nyi ma zla ba'i dbyibs 'dra dang /_/pad ma dang ni g.yang sa dang /_/nam mkha' dang ni me zad ltar/_/rnal 'byor pas ni gang rtog pa/_/mtshan ma sna tshogs de dag ni/_/mu stegs lam 'byed bsam gtan te/_/nyan thos dang ni rang rgyal 
[\[225a\]]
[\[225a.1\]]gyi/_/spyod yul du yang ltung bar byed/_/'di dag thams cad rab spangs na/_/de ni snang ba med pa yin/_/zhing rnams kun gyi sangs rgyas kyi/_/bsam gyis mi khyab phyag gis ni/_/de yi mgo la nyug mdzad de/_/de bzhin nyid kyi rjes zhugs brtags/_/de 
[\[225a.2\]]nas byang chub sems dpa' sems dpa' chen po blo gros chen pos yang bcom ldan 'das la 'di skad ces gsol to/_/bcom ldan 'das mya ngan las 'das pa zhes bgyi ba chos ji lta bu zhig la mya ngan las 'das pa zhes bgyi lags/_bcom ldan 'das kyis bka' stsal pa/_blo gros chen 
[\[225a.3\]]po rang bzhin thams cad kyi bag chags kyi kun gzhi dang /_yid dang /_yid kyi rnam par shes pa dang /_lta ba'i bag chags rab tu gyur pa ni mya ngan las 'das pa zhes bya ste/_sangs rgyas rnams dang /_nga'i mya ngan las 'das pa rang bzhin stong pa nyid kyi dngos po'i spyod yul lo/_/gzhan 
[\[225a.4\]]yang blo gros chen po mya ngan las 'das pa ni 'phags pa so so rang gis rig pa'i ye shes kyi spyod yul te/_rtag pa dang /_chad par rnam par rtog pa dang /_dngos po dang /_dngos po med par rnam par spangs pa'o/_/ji ltar rtag pa ma yin zhe na/_'di lta ste/_rang dang spyi'i mtshan nyid du rnam 
[\[225a.5\]]par rtog pa spangs pa'i phyir/_rtag pa ma yin no/_/ji ltar chad pa ma yin zhe na/_'di lta ste/_'das pa dang /_ma 'ongs pa dang /_da ltar byung ba'i 'phags pa thams cad kyis so so rang gis rig pa thob pa'i phyir chad pa ma yin no/_/blo gros chen po mya ngan las 'das pa ni mi 'jig mi 'chi 
[\[225a.6\]]ste/_gal te mya ngan las 'das pa 'chi ba zhig yin na ni yang skye ba'i rgyun len par 'gyur ro/_/ci ste 'jig pa zhig yin na ni 'dus byas kyi mtshan nyid du ltung bar 'gyur te/_de'i phyir mya ngan las 'das pa ni 'jig pa dang /_'chi ba dang /_bral bas na rnal 'byor pa rnams skabs su 
[\[225a.7\]]'gro ba yin no/_/gzhan yang blo gros chen po mya ngan las 'das pa ni spangs pa ma yin pa dang /_thob pa ma yin pa dang /_chad pa ma yin pa dang /_rtag pa ma yin pa dang /_don gcig pa ma yin pa dang /_don sna tshogs ma yin pa ni mya ngan las 'das pa zhes bya'o/_/gzhan yang blo 
[\[225b\]]
[\[225b.1\]]gros chen po nyan thos dang /_rang sangs rgyas kyi mya ngan las 'das pa ni rang dang spyi'i mtshan nyid khong du chud pa dang /_yul gyi 'du 'dzi med pa dang /_phyin ci log par mthong bas rnam par rtog pa mi skye ba ste/_de dag gis de la mya ngan las 'das pa'i blor 'gyur ro/_/gzhan yang blo 
[\[225b.2\]]gros chen po rang bzhin gyi mtshan nyid ni rnam pa gnyis te/_gnyis gang zhe na/_'di lta ste/_brjod pa'i rang bzhin gyi mtshan nyid la mngon par zhen pa dang /_dngos po'i rang bzhin gyi mtshan nyid la mngon par zhen pa'o/_/de la brjod pa'i rang bzhin gyi mtshan nyid la mngon par zhen pa ni thog ma 
[\[225b.3\]]med pa'i dus kyi tshig tu spros pa'i bag chags la mngon par zhen pa las byung ngo /_/dngos po'i rang bzhin gyi mtshan nyid la mngon par zhen pa ni rang gi sems snang ba tsam du khong du ma chud pa las 'byung ngo /_/gzhan yang blo gros chen po de bzhin gshegs pa rnams ni byin gyi rlabs rnam pa gnyis 
[\[225b.4\]]rnam par gzhag pas byang chub sems dpa' sems dpa' chen po rnams sangs rgyas rnams kyi zhabs la mgo bos gtug cing dri ba yongs su 'dri'o/_/byin gyi rlabs rnam pa gnyis rnam par gzhag pa gang zhe na/_'di lta ste/_ting nge 'dzin la snyoms par 'jug pa dang /_sku dang /_zhal dang /_gsung 
[\[225b.5\]]thams cad rab tu ston pa'i byin gyi rlabs dang /_phyag gis dbang bskur ba'i byin gyi rlabs so/_/de la blo gros chen po byang chub sems dpa' sems dpa' chen po rnams ni byang chub sems dpa'i sa dang po la sangs rgyas kyi byin gyi rlabs la rab tu gnas te/_'di ltar byang chub sems dpa' theg pa chen 
[\[225b.6\]]po rab tu snang ba zhes bya ba'i ting nge 'dzin la snyoms par 'jug cing /_ting nge 'dzin de la snyoms par zhugs ma thag tu phyogs bcu'i 'jig rten na bzhugs pa'i sangs rgyas rnams kyi byin gyi rlabs kyi mthus kun du sku dang /_zhal dang /_gsung thams cad rab tu ston te/_byang chub sems dpa' sems 
[\[225b.7\]]dpa' chen po rdo rje'i snying po dang /_yon tan de lta bu'i mtshan nyid dang ldan pa'i byang chub sems dpa' sems dpa' chen po gzhan dag la ji lta ba bzhin no/_/blo gros chen po 'di ni byang chub sems dpa'i sa dang po la byang chub sems dpa' sems dpa' chen po dag ting nge 'dzin la snyoms par 'jug par 
[\[226a\]]
[\[226a.1\]]byin gyis brlabs pa rab tu thob pa zhes bya ste/_bskal pa brgya stong du dge ba'i rtsa ba bsags pa las mngon par grub pa'o/_/rim gyis sa rnams kyi gnyen po dang mi 'thun pa'i phyogs kyi mtshan nyid rtogs par khong du chud pas sa chos kyi sprin la 'jug ste/_pad 
[\[226a.2\]]ma chen po'i gzhal med khang khyad par can na gnas shing pad ma chen po rin po che'i seng ge'i stan la 'dug nas/_skal ba mnyam pa'i byang chub sems dpa' sems dpa' chen po'i 'khor gyis yongs su bskor ba la rin po che sna tshogs kyi phreng bas lus rab tu brgyan pas gser btso ma dang /_me 
[\[226a.3\]]tog tsam pa ka dang /_nyi ma dang /_zla ba'i 'od zer ji lta ba bzhin no/_/phyogs bcu nas gshegs pa'i rgyal ba rnams pad ma chen po'i gzhal med khang na stan la 'dug pa de la spyi bo nas dbang bskur bar mdzad de/_ji ltar dbang phyug dang /_'khor los sgyur ba'i rgyal po dang /_lha'i 
[\[226a.4\]]dbang po'i bu bzhin du spyi bor dbang bskur ba mdzad pas 'di ni byang chub sems dpa' rnams kyi phyag gis dbang bskur ba'i byin gyi rlabs zhes bya'o/_/blo gros chen po 'di ni byang chub sems dpa' sems dpa' chen po rnams kyi byin gyi rlabs rnam pa gnyis zhes bya ste/_byang chub sems dpa' sems dpa' 
[\[226a.5\]]chen po gal te byin gyi rlabs rnam pa gnyis la gnas na sangs rgyas thams cad mthong bar nus kyi/_de lta ma yin na ni mthong bar mi nus so/_/gzhan yang blo gros chen po byang chub sems dpa' sems dpa' chen po rnams ji tsam du ting nge 'dzin dang /_rdzu 'phrul dang /_chos ston pa'i spyod 
[\[226a.6\]]pa rab tu dbye ba la sogs pa de dag thams cad ni de bzhin gshegs pa'i byin gyi rlabs rnam pa gnyis la gnas pas so/_/blo gros chen po byang chub sems dpa' sems dpa' chen po rnams gal te sangs rgyas kyi byin gyi rlabs dang yongs su bral bas kyang spobs pas chos ston par nus 
[\[226a.7\]]na ni byis pa so so'i skye bo thams cad kyis kyang chos ston nus par 'gyur ro/_/de ci'i phyir zhe na/_'di ltar byin gyi rlabs la mi gnas pa'i phyir ro/_/blo gros chen po ri dang /_rdo dang /_shing ljon pa dang /_shing dang /_rol mo'i chos cha byad rnam pa sna tshogs dang /_grong khyer 
[\[226b\]]
[\[226b.1\]]dang /_grong rdal dang /_khang pa dang /_gzhal med khang dag kyang de bzhin gshegs pa grong khyer du byon pa'i byin gyi rlabs kyis de dag thams cad las rol mo'i sgra rang byung na sems yod pa dag lta ci smos/_'on pa dang /_long ba dang /_lkugs pa dag kyang sdug bsngal rnam pa 
[\[226b.2\]]sna tshogs las rnam par 'grol te/_de bzhin gshegs pa ni 'di lta bu la sogs pa'i byin gyi rlabs tshad med pas sems can rnams la phan 'dogs so/_/byang chub sems dpa' blo gros chen pos yang bcom ldan 'das la gsol pa/_bcom ldan 'das ci'i rgyu dang rkyen gyis de 
[\[226b.3\]]bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po ting nge 'dzin la snyoms par 'jug pa'i dus dang /_khyad par gyi dbang bskur ba'i dus la gnas pa dag la byin gyis rlob par mdzad/_bcom ldan 'das kyis bka' 
[\[226b.4\]]stsal pa/_blo gros chen po bdud kyi las dang nyon mongs pa spang ba'i phyir dang /_nyan thos kyi sa dang bsam gtan du mi ltung zhing de bzhin gshegs pa so so rang gis rig pa'i sa thob par bya ba'i phyir dang /_thob par bya ba'i chos rnam par 'phel zhing khyad par can du bya ba'i phyir te/_des 
[\[226b.5\]]na de bzhin gshegs pa dgra bcom pa yang dag par rdzogs pa'i sangs rgyas rnams byin gyi rlabs rnam par gzhag pas byang chub sems dpa' sems dpa' chen po rnams la byin gyis rlob par mdzad do/_/gal te byin gyi rlabs kyis byin gyis ma brlabs na mu stegs can gyi lta ba ngan 
[\[226b.6\]]pa'i rnam par rtog pa dang /_nyan thos dang /_bdud kyi bsam par ltung zhing bla na med pa yang dag par rdzogs pa'i byang chub mngon par rdzogs par 'tshang mi rgya ste/_de ltar de'i phyir de bzhin gshegs pa rnams byin gyi rlabs kyis byang chub sems dpa' sems dpa' chen po rnams 
[\[226b.7\]]rjes su bzung ba yin no/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/byin rlabs ldan pa mi yi gtso/_/smon lam chen po rnam dag pa/_/ting nge 'dzin dang dbang bskur dag_/dang por dang ni sa bcur 'byung //_//
[\[227a\]]
[\[227a.1\]]'phags pa lang kar gshegs pa rin po che'i mdo las/_bam po bzhi pa/_de nas yang bcom ldan 'das la byang chub sems dpa' sems dpa' chen po blo gros chen pos 'di skad ces gsol to/_/bcom ldan 'das kyis rten cing 'brel par 'byung ba bka' stsal 
[\[227a.2\]]pas/_rgyu dang rkyen rnam par brjod pa nyid mdzad kyi/_rang gi tshul gyi gtam ni ma gsungs so/_/bcom ldan 'das mu stegs can rnams kyang rten cing 'brel par 'byung ba bshad de/_'di lta ste/_gtso bo dang /_dbang phyug dang /_dus dang /_rdul phra mo las dngos po rnams skye bar 
[\[227a.3\]]brjod do/_/bcom ldan 'das kyis rgyu dang rkyen las dngos po rnams skye bar gsungs shing brjod pa la yang bar du chod pa dang bcas pa'i grub pa'i mtha' dang /_bar du chod pa ma mchis pa'i grub pa'i mtha' mchis so/_/bcom ldan 'das mu stegs can dag kyang mchis pa dang ma mchis pa 
[\[227a.4\]]las skye bar brjod/_bcom ldan 'das kyis kyang ma mchis pa las 'byung la byung nas kyang 'jig par gsungs te/_ji ltar bcom ldan 'das kyis ma rig pa'i rkyen gyis 'du byed nas rga shi'i bar du gsungs pa 'di yang bcom ldan 'das kyis rgyu ma mchis par smra ba rnam par brjod 
[\[227a.5\]]pa gsungs kyi rgyur smra ba gsungs pa ma lags so/_/bcom ldan 'das kyis 'di yod pas 'di byung ngo zhes rnam par gzhag pa gsum pa 'di ni rim gyis 'byung bar gzhag pa ma lags par mu stegs can gyis rnam par brjod pa nyid bzung gi_/de bzhin gshegs pa'i ni de de lta 
[\[227a.6\]]ma lags so/_/de ci'i slad du zhe na/_bcom ldan 'das mu stegs can rnams kyis ni rten cing 'brel par 'byung ba ma lags pa'i rgyus 'bras bu mngon par sgrub bo/_/bcom ldan 'das kyis ni rgyu yang dngos po la ltos/_dngos po yang rgyu la ltos pas rgyu dang rkyen yang 'chol par 
[\[227a.7\]]'gyur zhing de bzhin du phan tshun du thug pa ma mchis par yang 'gyur ro/_/bcom ldan 'das kyis bka' stsal pa/_blo gros chen po nga ni rgyu med par smra ba dang /_rgyu dang rkyen chol por smra ba ma yin te/_'di yod par 'di 'byung ngo zhes brjod pa ni gzung ba dang 'dzin pa ngo bo nyid med 
[\[227b\]]
[\[227b.1\]]pa dang /_rang gi sems snang ba tsam du khong du chud pa'i phyir ro/_/blo gros chen po gang gzung ba dang 'dzin pa la mngon par zhen pa dang /_phyi rol gyi yul gyi dngos po dngos po med pa dang /_rang gi sems snang ba tsam khong du ma chud pa de dag la ni 'di lta bu'i nyes par 'gyur 
[\[227b.2\]]gyi nga'i rten cing 'brel par 'byung ba la ni ma yin no/_/blo gros chen pos yang gsol pa/_bcom ldan 'das brjod pa dngos po ma mchis pa lags na dngos po thams cad kyang mchis pa ma lags sam/_bcom ldan 'das dngos po dag ma mchis su lags na ni brjod pa 
[\[227b.3\]]yang 'byung bar mi 'gyur na/_bcom ldan 'das de'i slad du brjod pa dngos po mchis pas dngos po thams cad kyang mchis so/_/bcom ldan 'das kyis bka' stsal pa/_blo gros chen po dngos po med pa dag kyang brjod pa yod de/_'di lta ste/_ri bong gi rwa dang /_rus 
[\[227b.4\]]sbal gyi spu la sogs pa 'jig rten na brjod par snang mod kyi blo gros chen po de dag ni dngos po yang ma yin dngos po med pa ma yin te brjod pa tsam du zad do/_/ji ltar khyod kyis smras pa ltar brjod pa rang bzhin yod pas dngos po thams cad kyang yod na ni de lta na khyod kyi smra ba de ni 
[\[227b.5\]]nyams par 'gyur ro/_/blo gros chen po brjod pa ni sangs rgyas rnams kyi zhing thams cad ni yod pa ma yin te brjod pa ni byas pa'o/_/blo gros chen po sangs rgyas kyi zhing la la na mig mi 'dzums pas/_la la na mtshan ma bstan pas/_la la na smin ma bskyod pas/_la la na 
[\[227b.6\]]mig rig rig byas pas/_la la na dgod pas/_la la na glal bas/_la la na se gol gyi sgras/_la la na zhing dran pas/_la la na bskyod pas chos ston te/_blo gros chen po dper na/_'jig rten gyi khams mig mi 'dzums pa dang /_spos brtsegs dang /_de bzhin 
[\[227b.7\]]gshegs pa kun du bzang po'i zhing khams na spyan mi 'dzums par gzigs pa tsam gyis byang chub sems dpa' dag mi skye ba'i chos la bzod pa dang /_khyad par gyi ting 'dzin gzhan dag kyang rab tu 'thob par mdzad do/_/blo gros chen po de'i phyir brjod pa yod pas dngos po thams cad 
[\[228a\]]
[\[228a.1\]]yod pa ni ma yin no/_/blo gros chen po de ni 'jig rten 'di na yang snang ste/_srin bu dang /_sbrang ma la sogs pa'i sems can dag kyang brjod pa med par rang gi bya ba byed do/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag 
[\[228a.2\]]gsungs so/_/nam mkha' ri bong rwa dag dang /_/mo sham gyi ni bu dag kyang /_/med kyang tshig tu brjod pa ltar/_/dngos la rtog pa'ang de bzhin no/_/rgyu rkyen 'dus pa'i chos dag la/_/skye bar byis pa rnam rtog ste/_/tshul 'di rab tu mi shes pas/_/srid gsum gnas na rab 
[\[228a.3\]]tu 'khyam/_/de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/bcom ldan 'das kyis gang la rtag pa'i sgrar gsungs/_bcom ldan 'das kyis bka' stsal pa/_blo gros chen po nor ba'i phyir te/_nor pa 
[\[228a.4\]]'di ni 'phags pa rnams la yang snang mod kyi phyin ci log tu ni ma yin no/_/blo gros chen po 'di ltar 'jig rten na mi mkhas pa dag gis smig rgyu dang /_mgal me'i 'khor lo dang /_skra shad 'dzings pa dang /_dri za'i grong khyer dang /_sgyu ma dang /_rmi lam dang /_gzugs brnyan dag 
[\[228a.5\]]la phyin ci log tu 'dzin gyi/_mkhas pa rnams kyis ni ma yin te mi snang ba yang ma yin no/_/blo gros chen po nor pa de dag ni rnam pa du mar snang yang nor pas mi rtag par byed pa ma yin no/_/de ci'i phyir zhe na/_'di lta ste/_dngos po dang dngos po med pa rnam par spangs pa'i phyir ro/_/
[\[228a.6\]]blo gros chen po ji ltar na nor pa dngos po dang dngos po med pa rnam par spangs she na/_'di lta ste/_byis pa thams cad kyi spyod yul sna tshogs pa'i phyir ro/_/ji ltar gang gA'i klung de [{]yi dgas [,]yi dwags [}]rnams kyis mthong ba dang mi mthong ba'i phyir nor pa ni dngos po yod pa ma yin no/_/gzhan dag la 
[\[228a.7\]]snang bas na de'i phyir dngos po med pa yang ma yin te/_de ltar na nor pa ni 'phags pa rnams phyin ci log dang phyin ci log ma yin pa rnam par spangs pas de'i phyir nor pa ni rtag pa ste/_'di lta ste/_mtshan ma'i mtshan nyid mi 'jig pa'i phyir ro/_/blo gros chen po nor pa ni mtshan ma sna 
[\[228b\]]
[\[228b.1\]]tshogs ma yin te/_rnam par rtog pa'i mtshan ma 'jig pas de'i phyir nor pa ni rtag pa'o/_/blo gros chen po ji ltar na nor pa de kho na yin zhe na/_gal te yang rgyu dang rkyen gyi nor pa 'di la 'phags pa rnams phyin ci log gi blo dang phyin ci log ma yin pa'i blo yang mi skyed na'o/_/blo gros chen 
[\[228b.2\]]po 'phags pa rnams ma gtogs par nor pa 'di la [{]chung zad [,]cung zad [}]tsam du 'du shes yod pa ni 'phags pa'i ye shes kyi dngos po'i mtshan nyid ma yin no/_/blo gros chen po [{]chung zad [,]cung zad [}]tsam zhes bya ba de ni byis pa rnams kyi rnam par brtags pas brjod pa yin te/_'phags pas brjod pa ni ma yin no/_/
[\[228b.3\]]nor pa de yang phyin ci log dang phyin ci log ma yin par rnam par brtags pas rigs rnam pa gnyis skyed de/_'di lta ste/_'phags pa'i rigs dang /_byis pa so so'i skye bo'i rigs so/_/'phags pa'i rigs kyang rnam pa gsum du dbye bas 'di lta ste/_nyan thos kyi theg pa dang /_rang 
[\[228b.4\]]sangs rgyas kyi theg pa dang /_sangs rgyas kyi theg pa'o/_/ji ltar na byis pa so so'i skye bo rnams rnam par brtags pas nyan thos kyi theg pa'i rigs skyed ce na/_'di lta ste/_rang dang spyi'i mtshan nyid la mngon par zhen pas nyan thos kyi rigs su 'gyur te/_de ltar na rnam par dag pas 
[\[228b.5\]]nyan thos kyi theg pa'i rigs skyed par byed pa yin no/_/blo gros chen po nor pa de nyid rnam par brtags pas rang sangs rgyas kyi theg pa'i rigs skyed par byed de/_'di lta ste/_nor pa de nyid kyi rang dang spyi'i mtshan nyid du sgom pa na mngon par zhen pa med pas rang sangs rgyas kyi theg pa'i rigs skyed 
[\[228b.6\]]par byed pa yin no/_/ji ltar na mkhas pa rnams kyis nor pa de nyid la rnam par brtags pas sangs rgyas kyi theg pa'i rigs skyed par byed pa yin zhe na/_'di lta ste/_rang gi sems snang ba tsam du khong du chud pas phyi rol gyi dngos po dang /_dngos po med par rnam par mi rtog na sangs rgyas kyi theg 
[\[228b.7\]]pa'i rigs skyed par byed pa yin te/_'di ni nor pa de nyid las sangs rgyas kyi theg pa'i rigs skyed par byed pa zhes bya'o/_/gzhan yang dngos po sna tshogs kyi rang bzhin du nor pa la byis pa rnams kyis rnam par brtags pas na byis pa so so'i skye bo'i rigs skyed par byed de/_de ni dngos po 
[\[229a\]]
[\[229a.1\]]yang ma yin/_dngos po med pa yang ma yin pa ni rigs kyi don ces bya'o/_/blo gros chen po nor pa de nyid la rnam par mi rtog pas 'phags pa rnams sems dang /_yid dang /_yid kyi rnam par shes pa las 'das pa'i phyir bag chags kyi rang bzhin gyi chos las gzhan du 
[\[229a.2\]]gyur pa'i dngos po ni de bzhin nyid ces bya ste/_de'i phyir de bzhin nyid ni sems las grol ba'o zhes tshig 'di ngas smras te/_mtshan ma rnam par spangs pa bstan pa'i phyir mtshan ma thams cad dang bral ba'o zhes smras pa yin no/_/blo gros chen pos bcom ldan 'das la gsol pa/_bcom 
[\[229a.3\]]ldan 'das nor pa mchis pa'am ma mchis pa zhig lags/_bcom ldan 'das kyis bka' stsal pa/_blo gros chen po ji ltar sgyu ma bzhin du mngon par zhen pa'i mtshan nyid med de/_gal te nor pa la mngon par zhen pa'i mtshan nyid yod na ni mngon par zhen pa'i dngos po zlogs par mi 
[\[229a.4\]]'gyur la/_rten cing 'brel par 'byung ba 'di yang mu stegs can gyi rgyu las skye ba bzhin du 'gyur ro/_/blo gros chen pos bcom ldan 'das la gsol pa/_bcom ldan 'das gal te nor pa de sgyu ma dang mtshungs pa zhig lags na ni de ltar na nyon mongs pa gzhan gyi rgyu bgyid par 'gyur 
[\[229a.5\]]ro/_/bcom ldan 'das kyis bka' stsal pa/_blo gros chen po sgyu ma ni nor pa'i rgyu ma yin te/_gnas ngan len gyi nyes pa mi skyed pa'i phyir ro/_/blo gros chen po sgyu ma ni gnas ngan len gyi nyes pa mi skyed de/_rnam par rtog pa med pa'i phyir ro/_/blo gros chen po sgyu ma ni gzhan gyi rig 
[\[229a.6\]]sngags kyi mthu las 'byung gi rang gi rnam par rtog pa'i gnas ngan len gyi bag chags las skyes pa ma yin pas de'i phyir nyes pa skyed par byed pa ma yin no/_/blo gros chen po byis pa so so'i skye bo rnams kyi nor pa'i sems kyi mngon par zhen pa yin gyi 'phags pa rnams ni ma yin no/_/de nas 
[\[229a.7\]]bcom ldan 'das kyis don de nyid yang bstan pa'i phyir tshigs su bcad pa 'di gsungs so/_/'phags pas nor pa mi mthong ste/_/dbus na'ang yang dag yod ma yin/_/gal te dbus de yang dag na/_/nor pa'ang yang dag nyid du 'gyur/_/nor pa thams cad spangs nas kyang /_/
[\[229b\]]
[\[229b.1\]]gal te mtshan ma yang skyed na/_/de nyid kyang ni nor pa ste/_/rab rib yongs su ma dag bzhin/_/gzhan yang blo gros chen po sgyu ma ma yin pa chos dang mtshungs pa yod pa ma yin pas chos thams cad sgyu ma lta bur mthong ngo /_/bcom ldan 'das la blo gros chen pos gsol pa/_
[\[229b.2\]]bcom ldan 'das ni sgyu ma sna tshogs kyi mtshan nyid la mngon par zhen pas chos thams cad sgyu ma lta bu lags sam/_'on te tha dad pa'i mtshan nyid la mngon par zhen pas lags/_gal te sgyu ma rnam pa sna tshogs kyi mtshan nyid la mngon par zhen pas dngos po thams cad sgyu ma lta bu lags 
[\[229b.3\]]na ni/_bcom ldan 'das dngos po rnams sgyu ma lta bu lags par 'gyur ro/_/de ci'i slad du zhe na/_'di ltar gzugs sna tshogs kyi mtshan nyid ni rgyu ma mchis pa ma lags la/_bcom ldan 'das rgyu gang yang gzugs sna tshogs kyi mtshan nyid sgyu ma lta bur snang bar bgyid pa ma mchis 
[\[229b.4\]]so/_bcom ldan 'das de'i slad du sgyu ma sna tshogs kyi mtshan nyid la mngon par zhen pa dang chos 'thun pa ma mchis pas dngos po rnams sgyu ma lta bu ma lags so/_/bcom ldan 'das kyis bka' stsal pa/_blo gros chen po sgyu ma sna tshogs kyi mtshan nyid la mngon par zhen pa dang /_chos 
[\[229b.5\]]'thun pas chos thams cad sgyu ma lta bu ma yin mod kyi/_'on kyang blo gros chen po chos thams cad ni yang dag pa ma yin te/_myur du 'jig pa glog dang 'dra bas na sgyu ma lta bu zhes bya'o/_/blo gros chen po dper na glog 'gyu ba skad cig tu 'byung la/_byung nas 'jig pa ni byis pa so so'i skye 
[\[229b.6\]]bo rnams la mi snang ste/_de bzhin du chos thams cad kyang rang gi rnam par rtog pa'i rang dang spyi'i mtshan nyid la dngos po med par rab tu rnam par 'byed pa med pa dang /_gzugs kyi mtshan nyid la mngon par ma chags pa med pa las snang ngo /_/de nas bcom ldan 'das kyis don de nyid yang 
[\[229b.7\]]bstan pa'i phyir tshigs su bcad pa 'di gsungs so/_/sgyu mar med min chos 'thun pas/_/dngos po rnams ni sgyu mar brjod/_/yang dag ma yin glog 'dra bas/_/de phyir sgyu ma lta bur bshad/_/blo gros chen pos yang bcom ldan 'das la gsol pa/_'di ltar bcom ldan 'das 
[\[230a\]]
[\[230a.1\]]kyis dngos po thams cad ni ma skyes pa dang /_sgyu ma lta bu zhes gsungs pas/_bcom ldan 'das kyis de skad du bka' stsal pa'i tshig snga ma dang /_slad ma 'gal ba nongs par mi 'gyur ram ci na dngos po rnams skye ba ma mchis pa dang /_sgyu ma lta bu zhes gsungs/_
[\[230a.2\]]bcom ldan 'das kyis bka' stsal pa/_blo gros chen po ngas dngos po rnams skye ba med pa dang /_sgyu ma lta bur brjod kyang tshig snga phyi 'gal ba'i nyes par mi 'gyur ro/_/de ci'i phyir zhe na/_'di lta ste/_skye ba rnams skye ba med pa dang /_rang gi sems snang ba tsam du rtogs pa dang /_phyi rol 
[\[230a.3\]]gyi dngos po dang dngos po med pa yod pa dang med pa las mi skye bar mthong bas na/_blo gros chen po nga'i tshig snga phyi 'gal ba'i nyes par mi 'gyur te/_'on kyang mu stegs can gyi rgyu las skye ba gzhig pa'i phyir ngas dngos po thams cad ma skyes pa zhes bshad do/_/blo gros chen po mu stegs can 
[\[230a.4\]]glen pa'i tshogs mang po rnams ni dngos po rnams yod pa dang /_med pa las skye bar 'dod de/_rang gi rnam par rtog pa sna tshogs la mngon par zhen pa'i rkyen gyis ni ma yin no/_/blo gros chen po nga ni yod na yang ma yin/_med na yang mi skye ste/_de'i phyir nga ni skye ba med pa'i tshig nyid du brjod 
[\[230a.5\]]de/_blo gros chen po dngos por bstan pa ni 'khor bar yongs su 'dzin pa'i phyir dang /_med do zhes chad par lta ba rnam par bzlog pa'i phyir dang /_nga'i slob ma rnams las sna tshogs kyis skye ba'i gnas yongs su 'dzin par bstan pa'i phyir dngos po'i sgras 'khor ba yongs su 'dzin par byed do zhes 
[\[230a.6\]]bshad do/_/blo gros chen po sgyu ma lta bu'i rang bzhin dang mtshan nyid bstan pa ni dngos po'i rang bzhin dang mtshan nyid yongs su spang ba'i phyir te/_byis pa so so'i skye bo lta ba ngan pa'i mtshan nyid du lhung ba'i bsam pa can rang gi sems snang ba tsam du ma gtogs pas/_rgyu dang rkyen dang byed pa'i 
[\[230a.7\]]rang gi mtshan nyid du mngon par zhen pa rnams rnam par gzhag pa'i phyir chos thams cad sgyu ma dang rmi lam gyi rang bzhin dang mtshan nyid du bstan to/_/ci nas kyang byis pa so so'i skye bo lta ba ngan pa'i bsam pa can/_bdag dang gzhan dang /_chos thams cad la mngon par zhen pa/_yang dag pa ji 
[\[230b\]]
[\[230b.1\]]lta ba bzhin gyi gnas su mthong ba dag log par smra bar mi bya ba'i phyir te/_blo gros chen po chos thams cad kyi yang dag par gnas pa ji lta ba bzhin du mthong ba ni 'di lta ste/_rang gi sems snang ba tsam las 'das pa'o/_/de nas bcom ldan 'das kyis don de nyid bstan pa'i phyir tshigs su 
[\[230b.2\]]bcad pa 'di gsungs so/_/skye med byed pa dngos ma yin/_/dngos pos 'khor ba kun sdud de/_/sgyu ma la sogs 'dra mthong na/_/mtshan nyid la ni rnam mi rtog_/gzhan yang blo gros chen po ming dang /_tshig dang /_yi ge'i tshogs kyi mtshan nyid du rab tu bshad par bya ste/_ming dang /_tshig 
[\[230b.3\]]dang /_yi ge'i tshogs rab tu rtogs pa'i byang chub sems dpa' sems dpa' chen po gang gis don dang /_tshig dang /_yi ge'i tshogs kyi rjes su zhugs pa ni myur du bla na med pa yang dag par rdzogs pa'i byang chub mngon par rdzogs par 'tshang rgya ste/_mngon par rdzogs par sangs rgyas nas sems 
[\[230b.4\]]can thams cad kyang de bzhin du khong du chud par byed do/_/blo gros chen po de la ming gi tshogs zhes bya ba ni 'di lta ste/_dngos po gang la brten nas ming du gdags pa ni ming gi tshogs zhes bya'o/_/blo gros chen po tshig gi tshogs ni 'di lta ste/_tshig gang don gyi tshogs dang ldan pa dang /_rang gi ngo bo 
[\[230b.5\]]nyid gdon mi za ba dang /_mthar thug pa de ni tshig gi tshogs zhes bya'o/_/blo gros chen po yi ge'i tshogs ni 'di lta ste/_gang gis ming dang tshig gsal bar byed pa de ni yi ge'i tshogs zhes bya'o/_/yang yi ge'i tshogs ni 'di lta ste/_ring po dang /_thung ngu dang /_mtho ba dang /_dma' ba'o/_/yang 
[\[230b.6\]]tshig gi tshogs ni 'gro ba'i rjes lta bu ste/_'di ltar glang po che dang /_rta dang /_mi dang /[ {]ri dgas [,]ri dwags [}]la sogs pa gang sa la 'gro ba'i rjes rnams ni tshig gi tshogs zhes bya ba'i ming 'thob bo/_/blo gros chen po ming dang yi ge ni 'di lta ste/_ming gis phung po gzugs med pa bzhi brjod pa'i phyir ro/_/rang 
[\[230b.7\]]gi mtshan nyid snang bar byed pas ni yi ge ste/_de ni ming dang /_yi ge'i tshogs zhes bya'o/_/'di ni ming dang /_tshig dang /_yi ge'i tshogs rnams brjod pa'i mtshan nyid de/_de la khyod kyis nan tan du bslab par bya'o/_/de nas bcom ldan 'das kyis don de nyid yang bstan pa'i phyir tshigs su bcad 
[\[231a\]]
[\[231a.1\]]pa 'di gsungs so/_/ming dang tshig gi tshogs rnams dang /_/yi ge'i tshogs la bye brag tu/_/mi shes byis pa chags pa ni/_/ji ltar glang chen rdzab bying bzhin/_/gzhan yang blo gros chen po ma 'ongs pa'i dus na mkhas pa dag gis gcig pa dang /_tha dad pa dang /_gnyi 
[\[231a.2\]]ga dang /_gnyi ga ma yin par lta ba'i mtshan nyid las rnam par grol ba/_ngas rtogs pa'i don rnams mi mkhas pa de dag la dris pa na de dag 'di skad du 'di ni tshul bzhin 'dri ba ma yin no zhes zer zhing 'di lta ste/_gzugs la sogs pa dang /_mi rtag pa gcig gam tha dad ces bya ba dang /_de bzhin 
[\[231a.3\]]du mya ngan las 'das pa las 'du byed dang /_mtshan nyid las mtshan nyid kyi gzhi dang /_yon tan las yon tan can dang /_'byung ba las 'byung ba las gyur pa dang /_mthong ba las mthong bar bya ba dang /_rdul las rdul phra mo dang /_sgrub pa las rnal 'byor pa dang /_de bzhin du gcig la 
[\[231a.4\]]gcig phan tshun dpag pa'i mtshan nyid kyi tshul gyis de dag la sogs pa dris pa rnams bcom ldan 'das kyis lung bstan to/_/zhes zer ro/_de la gzhag pa'i lung bstan pa ni skyes bu gti mug can de dag gis shes par 'gyur ba ma yin te/_'di ltar nyan pa'i blo dang mi ldan pa'i phyir de bzhin gshegs 
[\[231a.5\]]pa dgra bcom pa yang dag par rdzogs pa'i sangs rgyas rnams de dag skrag pa'i gnas spang ba'i phyir lung mi bstan pa rnams lung mi ston to/_/gzhan yang mu stegs can gyi lta bar smra ba gzhig pa'i phyir ma bshad do/_/blo gros chen po mu stegs can ni 'di skad du smra ste/_'di ltar srog de nyid ni lus yin no 
[\[231a.6\]]zhes bya ba la sogs pa lung du mi ston pa smra ba/_blo gros chen po mu stegs can rgyu la rnam par rmongs pa rnams ni lung mi ston pa smra'i/_de'i gsung rab la ni ma yin no/_/blo gros chen po nga'i gsung rab ni gzung ba dang /_'dzin pa rnam par spangs shing rnam par rtog pa mi skye ba'o/_/ji ltar de dag bzlog 
[\[231a.7\]]ce na/_blo gros chen po gang gzung ba dang /_'dzin pa la mngon par zhen cing rang gi sems snang ba tsam du mi shes pa de dag la ni rnam par bzlog pa yod do/_/blo gros chen po de bzhin gshegs pa dgra bcom pa yang dag par rdzogs pa'i sangs rgyas rnams ni lung bstan pa rnam pa bzhis sems can rnams 
[\[231b\]]
[\[231b.1\]]la chos ston to/_/blo gros chen po gzhag pa'i lung bstan pa de ni ngas skabs skabs su dbang po yongs su ma smin pa rnams la bshad pa yin gyi/_dbang po yongs su smin pa la ni ma yin no/_/gzhan yang blo gros chen po chos thams cad ni bya ba'i rgyu rkyen dang bral ba'i phyir mi skye la/_byed pa med pa'i phyir 
[\[231b.2\]]yang chos thams cad mi skye'o/_/blo gros chen po ji ltar na dngos po thams cad ngo bo nyid med pa yin zhe na/_'di ltar rang gi blos rnam par dpyad pa'i tshe rang dang spyi'i mtshan nyid kyi dngos po mi dmigs pas na/_de'i phyir chos thams cad mi skye bar bshad do/_/blo gros chen po ji ltar na chos thams cad 
[\[231b.3\]]'ong ba dang /_'gro ba med pa yin zhe na/_'di ltar rang dang spyi'i mtshan nyid blang bar 'dod na yang 'ong ba'i gnas med la/_dor bar 'dod na yang 'gro ba'i gnas med pas/_de'i phyir chos thams cad 'ong ba dang /_'gro ba dang bral ba yin no/_/blo gros chen po ci'i phyir chos thams cad mi 'gag 
[\[231b.4\]]pa yin zhe na/_'di ltar dngos po'i rang bzhin gyi mtshan nyid med pa'i phyir dang /_chos thams cad dmigs su med pa'i phyir/_chos thams cad mi 'gag pa yin no/_/blo gros chen po ji ltar na chos thams cad mi rtag pa yin zhe na/_'di lta ste/_mtshan nyid skye ba mi rtag pa yod pas/_de'i phyir chos 
[\[231b.5\]]thams cad mi rtag pa zhes bshad do/_/blo gros chen po ji ltar chos thams cad rtag pa yin zhe na/_'di lta ste/_mtshan nyid skye ba mi skye ba'i dngos po mi rtag pas rtag ste/_de'i phyir chos thams cad rtag pa zhes bshad do/_/de nas bcom ldan 'das kyis don de nyid yang bstan pa'i 
[\[231b.6\]]phyir tshigs su bcad pa 'di dag gsungs so/_/lung bstan pa ni rnam bzhi ste/_/mgo gcig dang ni dri ba dang /_/rnam par dbye dang gzhag pa rnams/_/mu stegs smra ba bzlog pa'o/_/yod dang med las skye bar ni/_/grangs can dang ni khyad par shes/_/lung du mi ston thams cad 
[\[231b.7\]]kyang /_/de dag nyid kyis rab tu bstan/_/blo yis rnam par gzhigs na yang /_/rang bzhin dag ni mi dmigs te/_/brjod pa dag dang bral ba'i phyir/_/rang bzhin bral ba rab tu bstan/_/de nas yang byang chub sems dpa' sems dpa' chen po blo gros chen pos bcom ldan 'das la 
[\[232a\]]
[\[232a.1\]]'di skad ces gsol to/_/bcom ldan 'das rgyun du zhugs pa rnams kyi rgyun du zhugs pa'i 'gro ba rab tu dbye ba'i tshul gyi mtshan nyid bshad du gsol/_/byang chub sems dpa' sems dpa' chen po gang gis rgyun du zhugs pa rnams kyi 'gro ba rab tu 
[\[232a.2\]]dbye ba'i tshul gyi mtshan nyid la mkhas na/_lan cig phyir 'ong ba dang /_phyir mi 'ong ba dang /_dgra bcom par 'gyur ba'i thabs kyi mtshan nyid rnam par dbye ba rig nas sems can rnams la de lta de lta bur chos bstan pa dang /_'di lta ste/_ci nas bdag ma mchis pa 
[\[232a.3\]]gnyis kyi mtshan nyid dang /_sgrib pa gnyis yongs su sbyangs te/_sa rnams kyi sa'i mtshan nyid las 'da' ba rtogs par khong du chud de/_de bzhin gshegs pa'i bsam gyis mi khyab pa mthar thug pa'i spyod yul rab tu rnyed nas/_ji ltar gzugs sna tshogs kyi nor bu dang 'dra 
[\[232a.4\]]bar sems can thams cad la shin tu phan 'dogs shing /_chos thams cad kyi spyod yul dang /_bsam pa 'tshal ba'i lus dang /_longs spyod kyis thams cad nye bar 'tsho bar 'gyur ro/_/bcom ldan 'das kyis bka' stsal pa/_blo gros chen po legs par nyon la yid 
[\[232a.5\]]la zung shig dang ngas khyod la bshad do/_/bcom ldan 'das la blo gros chen pos gsol pa/_legs so bcom ldan 'das de bzhin du 'tshal lo zhes bka' mnyan pa dang /_bcom ldan 'das kyis 'di skad ces bka' stsal to/_/blo gros chen po rgyun du zhugs pa dag 
[\[232a.6\]]gis rgyun du zhugs pa'i 'bras bu rab tu dbye ba ni rnam pa gsum yod de/_gsum gang zhe na/_'di lta ste/_tha ma dang /_bar ma dang /_mchog go/_/de la tha ma ni de ltar thog ma na tshe'i srid pa bdun no/_/bar ma ni srid pa gsum dang lngas yongs su mya ngan las 'da' 
[\[232a.7\]]bar 'gyur ba'o/_/mchog ni tshe de nyid la yongs su mya ngan las 'da' bar 'gyur ba'o/_/gsum po de dag la kun du sbyor ba gsum yod de/_chung ngu dang /_'bring dang /_chen po dag yin no/_de la kun du sbyor ba gsum gang zhe na/_'di lta ste/_'jig tshogs 
[\[232b\]]
[\[232b.1\]]la lta ba dang /_the tsom dang /_tshul khrims dang brtul zhugs mchog tu 'dzin pa ste/_kun du sbyor ba de gsum gyi bye brag gis gong nas gong du khyad par can du gyur nas dgra bcom pa'i 'bras bu 'thob par 'gyur ro/_/blo gros chen po 'jig tshogs la lta ba yang rnam pa 
[\[232b.2\]]gnyis yod de/_'di lta ste/_lhan cig skyes pa dang /_kun du brtags pa ltar gzhan gyi dbang la kun brtags pa'i rang bzhin gyi rnam par rtog pa bzhin no/_/dper na gzhan gyi dbang gi rang bzhin la brten nas kun tu brtags pa'i rang bzhin la mngon par zhen pa sna 
[\[232b.3\]]tshogs 'byung ste/_de yod pa yang ma yin/_med pa yang ma yin/_de gnyi ga yang ma yin te/_yang dag pa ma yin pa kun brtags pa'i mtshan nyid kyi phyir te/_byis pa so so'i skye bo rnams kyi rnam par rtog pas/_sna tshogs kyi rang bzhin gyi mtshan nyid la mngon par 
[\[232b.4\]]zhen pa ni/_dper na smig rgyu la [{]ri dgas [,]ri dwags [}]skom pa rnams kyi chu'i 'du shes 'byung ba lta bu ste/_de ni rgyun du zhugs pa'i kun du brtags pa'i 'jig tshogs la lta ba'o/_/de yang gang zag la bdag med pas dngos po med par gzung ba'i phyir yun ring po nas mi shes pa dang /_
[\[232b.5\]]mngon par shes pa rnams spong bar 'gyur ro/_blo gros chen po lhan cig skyes pa ni rgyun du zhugs pas bdag dang /_gzhan gyi lus mnyam pa nyid du mthong ba dang /_phung po bzhi la gzugs kyi mtshan nyid med pa'i phyir dang /_gzugs skye ba 'byung ba dang /_'byung ba las 
[\[232b.6\]]gyur pa'i phyir dang /_phan tshun rgyu ba'i mtshan nyid kyi phyir dang /_'byung ba dang /_gzugs rnams bsags pa ma yin pa'i phyir dang /_rgyun du zhugs pas yod pa dang med pa'i phyogs brtags na mi snang bas 'jig tshogs la lta ba spangs par 'gyur ro/_de ltar 'jig 
[\[232b.7\]]tshogs la lta ba spangs pas 'dod chags mi 'byung ste/_'di ni 'jig tshogs la lta ba'i mtshan nyid do/_/blo gros chen po the tsom gyi mtshan nyid ni 'di lta ste/_chos thob pa legs par mthong ba'i mtshan nyid kyi phyir dang /_snga ma'i 'jig tshogs la lta ba rnam pa gnyis kyi rnam 
[\[233a\]]
[\[233a.1\]]par rtog pa spangs pa'i phyir chos rnams la the tsom mi skye bas gzhan la ston pa'am/_dag pa'am/_ma dag pa'i lta ba skyed par mi byed de/_'di ni rgyun du zhugs pa the tsom spangs pa'i mtshan nyid do/_/blo gros chen po ci'i phyir rgyun du zhugs pa'i tshul 
[\[233a.2\]]khrims mi snyems she na/_'di lta ste/_skye ba'i gnas kyi sdug bsngal gyi mtshan nyid rab tu mthong bas na de'i phyir mi snyems so/_/blo gros chen po snyems pa ni 'di lta ste/_byis pa so so'i skye bo dag mi 'gyur bar dka' thub len cing sbyor ba dag gis longs spyod dang /_
[\[233a.3\]]bde ba 'dod pa'i phyir skye ba gnyer bar byed do/_/de de ltar mi snyems pa yang gzhan du na 'di ltar yongs su sngo bar byed de/_so so rang gis rig pa'i khyad par rnam par rtog pa dang bral ba zag pa med pa'i chos kyi mtshan nyid la rab tu sbyor ba'i phyir tshul khrims kyi yan lag 
[\[233a.4\]]yang dag par len cing srung bar byed de/_'di ni rgyun du zhugs pa'i tshul khrims dang /_brtul zhugs spangs pa'i mtshan nyid yin no/_/rgyun du zhugs pas kun tu sbyor ba gsum spangs pa la ni 'dod chags dang /_gti mug mi 'byung ste/_gal te rgyun du zhugs pa 
[\[233a.5\]]'di snyam du kun du sbyor ba 'di rnams ni bdag la mngon par ma grub bo snyam du sems pa ni nyes pa rnams gnyis yod par 'gyur te/_'jig tshogs la lta bar song ba dang /_kun du sbyor ba rnams ma spangs pa'o/_/blo gros chen pos bcom ldan 'das la gsol pa/_bcom ldan 
[\[233a.6\]]'das kyis ni 'dod chags kyi rnam pa mang du gsungs na/_des 'dod chags gang zhig spangs lags/_bcom ldan 'das kyis bka' stsal pa/_blo gros chen po bud med la sred cing 'dod pa dang /_mngon par chags shing zhen pa'i thabs rnam pa sna tshogs las byung ba/_lus 
[\[233a.7\]]dang ngag gi las kha na ma tho ba dang bcas pa des da ltar gyi bde ba la sred cing ma 'ongs pa na sdug bsngal skye bar 'gyur ba de dag de la mi 'byung ngo /_de ci'i phyir zhe na/_ting nge 'dzin gyi bde ba la gnas pa thob pas de'i phyir de spangs pa yin te/_mya ngan las 'das pa rtogs par bya ba'i 'dod 
[\[233b\]]
[\[233b.1\]]chags spangs pa ni ma yin no/_/blo gros chen po lan cig phyir 'ong ba'i mtshan nyid gang zhe na/_'di lta ste/_gzugs kyi mtshan nyid cig snang zhing rnam par rtog pa skye ba'i mtshan nyid du mthong ba'i mtshan nyid mi skye ba dang /_bsam gtan gyi mtshan nyid rab tu mthong ba'i phyir 'jig 
[\[233b.2\]]rten 'dir 'ongs nas cig car sdug bsngal mthar byas te mya ngan las 'das pa 'thob par byed pas de'i phyir lan cig phyir 'ong ba zhes bya'o/_/blo gros chen po ji ltar na phyir mi 'ong ba yin zhe na/_'di lta ste/_'das pa dang /_ma 'ongs pa dang /_da ltar byung ba'i gzugs kyi mtshan 
[\[233b.3\]]nyid kyi dngos po rnams dngos po med pa dang /_lta ba'i nyes pa skyes pa'i nyon mongs pa'i rnam par rtog pa mi skye ba'i phyir dang /_kun du sbyor ba spangs pa'i phyir phyir mi 'ong ba zhes bya'o/_/blo gros chen po dgra bcom pa ni 'di lta ste/_bsam gtan dang /_ting nge 'dzin dang /_rnam 
[\[233b.4\]]par thar pa dang /_stobs dang /_rig pa dang /_nyon mongs pa dang /_sdug bsngal rnam par rtog pa'i dngos po med pas de'i phyir dgra bcom pa zhes bya'o/_/blo gros chen pos bcom ldan 'das la gsol pa/_bcom ldan 'das kyis dgra bcom pa rnam pa gsum du 
[\[233b.5\]]bka' stsal na/_'dir dgra bcom pa gang dag la bgyi bar bka' stsal/_ci bcom ldan 'das zhi ba phyogs gcig pa theg pa gcig gis lam rab tu thob pa'am/_'on te byang chub sems dpa' sems dpa' chen po thabs kyis de ltar ston pa'i dgra bcom pa'am/_de ste 
[\[233b.6\]]sangs rgyas kyi 'phrul pas sprul pa zhig lags/_bcom ldan 'das kyis bka' stsal pa/_blo gros chen po zhi ba phyogs gcig pa theg pa gcig gi lam du thob pa'i nyan thos yin gyi/_gzhan dag ni ma yin no/_gzhan ni byang chub sems dpa'i spyad pa spyod pa dang /_sangs rgyas kyi 
[\[233b.7\]]'phrul pas sprul pa rnams te/_thabs la mkhas pa dang /_sngon gyi smon lam gyi dbang gis 'khor gyi dkyil 'khor du skye ba ston te/_sangs rgyas 'khor gyi dkyil 'khor mdzes par bya ba'i phyir ro/_blo gros chen po rnam par rtog pa 'jug pa'i gnas su rnam pa sna tshogs kyi chos 
[\[234a\]]
[\[234a.1\]]bstan pa ni 'di lta ste/_'bras bu 'thob par bya ba dang /_bsam gtan 'thob par bya ba'o/_/de la bsam gtan ni bsam gtan la zhugs pa na/_rab tu dben pa'i phyir dang /_rang gi sems snang bar ston pas 'bras bu 'thob pa'i mtshan nyid ni 'bras 
[\[234a.2\]]bu thob pa zhes bya'o/_/gzhan yang blo gros chen po bsam gtan dang /_tshad med pa dang /_gzugs med pa'i khams las shin tu bzla bar 'dod na/_rang gi sems snang ba'i mtshan nyid las ldog par bya'o/_/blo gros chen po 'du shes dang tshor ba 'gog pa'i snyoms par 
[\[234a.3\]]'jug pa ni rang gi sems snang ba las 'das zhes byar mi rung ste/_de ci'i phyir zhe na/_sems snang ba yod pa'i phyir ro/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/bsam gtan rnams dang tshad med bzhi/_/gzugs 
[\[234a.4\]]med pa yi ting 'dzin dang /_/tshor ba 'du shes 'gog pa rnams/_/sems tsam la ni de yod min/_/rgyun du zhugs pa'i 'bras bu dang /_/lan cig phyir 'ong phyir mi 'ong /_/dgra bcom pa yi 'bras bu rnams/_/de dag thams cad sems 'khrul pa/_/bsam gtan dang 
[\[234a.5\]]ni bsam gtan rkyen/_/spong zhes bden pa yang dag mthong /_/de dag rtog pa tsam yin par/_/gang gis rtogs pa de 'grol lo/_/gzhan yang blo gros chen po blo rnam pa gnyis yod de/_'di lta ste/_rab tu rnam par 'byed pa'i blo dang /_rnam par rtog pa'i mtshan nyid 
[\[234a.6\]]'dzin pa la mngon par zhen pas rnam par gzhag pa'i blo'o/_/de la blo gros chen po rab tu rnam par 'byed pa'i blo ni 'di lta ste/_blo gang gis dngos po'i rang bzhin gyi mtshan nyid rab tu gzhig na mtha' bzhi dang bral bas mi dmigs pa 'di ni rab tu rnam par 'byed pa'i blo 
[\[234a.7\]]zhes bya'o/_/de la blo gros chen po mtha' bzhi ni 'di lta ste/_/gcig pa dang /_tha dad pa dang /_gnyi ga dang /_gnyi ga ma yin pa dang /_yod pa dang med pa dang /_yod pa yang ma yin/_med pa yang ma yin pa dang /_rtag pa dang /_mi rtag pa ni mtha' bzhi zhes 
[\[234b\]]
[\[234b.1\]]bshad de/_blo gros chen po mtha' bzhi po de dag dang bral ba ni chos thams cad ces bya'o/_/blo gros chen po mtha' bzhi po 'dis chos thams cad yongs su brtags pa la rab tu bslab par bya'o/_/de la blo gros chen po rnam par rtog pa'i mtshan nyid 'dzin pa la mngon par 
[\[234b.2\]]zhen pas rnam par gzhag pa'i blo gang zhe na/_'di lta ste/_rnam par rtog pa'i mtshan nyid 'dzin pa la mngon par zhen pa gang gis sra ba dang /_gsher ba dang /_tsha ba dang /_g.yo ba yang dag pa ma yin pa rnam par rtog pa'i mtshan nyid 'byung ba chen po rnams su dam 'cha' 
[\[234b.3\]]ba dang /_rgyu mtshan dang /_dpe la mngon par zhen pas yang dag pa ma yin pa rnam par gzhag pas rnam par bzhag pa ste/_de ni rnam par rtog pa'i mtshan nyid 'dzin pa la mngon par zhen pas rnam par gzhag pa'i blo zhes bya ste/_de ni blo rnam pa gnyis kyi mtshan nyid do/_/
[\[234b.4\]]byang chub sems dpa' sems dpa' chen po gang blo 'di gnyis kyi mtshan nyid dang ldan na gang zag dang chos bdag med pa'i mtshan nyid rtogs par khong du chud cing snang ba med pa'i blo la mkhas pa dang /_spyod pa'i sa la so sor rab tu rtog pas sa dang po rab tu 'thob ste/_ting nge 'dzin 
[\[234b.5\]]brgya la snyoms par 'jug_/bye brag med pa'i ting nge 'dzin kyang rab tu 'thob/_sangs rgyas dang /_byang chub sems dpa' brgya yang mthong /_bskal pa brgyar sngon gyi mtha' dang /_phyi ma'i mtha'i dngos po la 'jug_/'od kyis zhing brgya yang snang bar byed do/_/gong 
[\[234b.6\]]nas gong du sa'i mtshan nyid shes te/_smon lam chen po khyad par can gyis rnam par 'phrul pa la dbang zhing chos kyi sprin gyi dbang bskur bas dbang bskur te/_de bzhin gshegs pa'i so so rang gis thugs su chud pa'i sa thob nas mthar thug pa'i gnas bcu dang rab tu 
[\[234b.7\]]ldan pa'i chos su 'gyur te/_sems can yongs su smin par bya ba'i phyir sprul pa'i 'od zer sna tshogs kyis rnam par mdzes shing so so rang gis rig pa'i bde bas mnyam par gzhag pa yang thob bo/_/gzhan yang blo gros chen po byang chub sems dpa' sems dpa' chen pos 'byung 
[\[235a\]]
[\[235a.1\]]ba chen po dang /_'byung ba las gyur pa la mkhas par bya'o/_/ji ltar na byang chub sems dpa' 'byung ba chen po dang /_'byung ba las gyur pa la mkhas pa yin zhe na/_blo gros chen po de la byang chub sems dpa' sems dpa' chen po 'di ltar yang dag par 
[\[235a.2\]]rab tu rtog ste/_de don dam pa'i bden par ni 'byung ba chen po dag skye ba med do/_/'byung ba chen po dag la skye ba med par de ltar rab tu rtog par byed de/_de ltar rab tu brtags nas ming dang rgyu mtshan rnams ni rnam par rtog pa tsam dang /_rang gi sems snang ba tsam dang /_phyi 
[\[235a.3\]]rol gyi dngos po rnams dngos po med par rtogs pa ni rang gi sems snang ba rnam par rtog pa tsam zhes bya'o/_/'di lta ste/_khams gsum pa'i 'byung ba dang /_'byung ba las gyur pa de dag la rab tu brtags na/_ngo bo nyid kyis mtha' bzhi dang bral bas tshul rnam par dag pa 
[\[235a.4\]]bdag dang bdag gi dang bral ba/_yang dag pa'i mtshan nyid rang gi mtshan nyid kyi dbyibs su gnas pa/_ma skyes pa'i mtshan nyid du 'grub par mthong ngo /_/blo gros chen po ji ltar na 'byung ba chen po bzhi po de dag gis rgyur byas pa'i gzugs rnams skyed ce na/_'di lta ste/_gsher 
[\[235a.5\]]bar rnam par rtog pa'i 'byung ba chen pos ni phyi nang gi chu'i khams skyed do/_/bya ba nus pa'i rnam par rtog pa'i 'byung ba chen pos ni phyi nang gi me'i khams skyed do/_/g.yo bar rnam par rtog pa'i 'byung ba chen pos ni phyi nang gi rlung gi khams skyed do/_/gzugs gcad du rung bar 
[\[235a.6\]]rnam par rtog pa'i 'byung ba chen pos ni phyi nang gi sa'i khams skyed do/_/gzugs dang nam mkha' gnyi ga yang log pa'i bden pa la mngon par zhen pas phung po lnga 'dus pa dang /_'byung ba chen po dang /_'byung ba las gyur pa skye'o/_/blo gros chen po rnam par shes pa ni gnas 
[\[235a.7\]]rnam pa sna tshogs dang /_yul la mngon par chags pa'i rgyus 'gro ba gzhan du mtshams sbyor bar 'gyur ro/_/blo gros chen po sa la sogs pa chen po bzhi dang /_'byung ba las gyur pa rnams la ni 'byung ba chen po bzhi'i rten yod kyi/_'byung ba chen po bzhi po dag gi rkyen ni ma yin no/_/
[\[235b\]]
[\[235b.1\]]de ci'i phyir zhe na/_'di lta ste/_dngos po dang /_dbyibs dang /_mtshan nyid dang /_gnas dang /_bya ba dang /_sbyor ba rnams dngos po med pas 'byung ba chen po rnams mi skye'o/_/blo gros chen po dngos po dang /_dbyibs dang /_mtshan nyid dang /_gnas dang /_bya ba dang /_
[\[235b.2\]]sbyor ba rnams 'dus pa las skye bas/_dbyibs med pa ma yin no/_/de lta bas na blo gros chen po 'byung ba chen po dang /_'byung ba las gyur pa'i mtshan nyid ni mu stegs can rnams kyis rnam par brtags pa yin gyi ngas ni ma yin no/_/gzhan yang blo gros chen po phung po rnams 
[\[235b.3\]]kyi rang gi ngo bo'i mtshan nyid rab tu bstan par bya'o/_/phung po rnams kyi rang gi ngo bo'i mtshan nyid ji lta bu zhe na/_'di lta ste/_phung po lnga rnams so/_/phung po lnga gang zhe na 'di lta ste/_gzugs dang /_tshor ba dang /_'du shes dang /_'du byed dang /_rnam par shes pa rnams 
[\[235b.4\]]so/_/de la phung po bzhi rnams ni gzugs med de/_tshor ba dang /_'du shes dang /_'du byed dang /_rnam par shes pa rnams so/_/blo gros chen po gzugs ni 'byung ba chen po bzhi dang /_'byung ba las gyur pa phan tshun du mi 'thun pa'i mtshan nyid do/_/blo gros chen po gzugs 
[\[235b.5\]]med pa la bzhir bgrang du med de/_nam mkha' bzhin no/_dper na nam mkha' ni grangs kyi mtshan nyid las 'das te/_bgrang ba dang bral mod kyi/_rnam par rtog pas nam mkha' zhes brjod do/_/blo gros chen po de bzhin du phung po rnams kyang grangs kyi mtshan nyid las 'das te bgrang 
[\[235b.6\]]ba dang bral bas dngos po dang /_dngos po med pa rnam par spangs pa/_mtha' bzhi dang bral ba'o/_/grangs dang /_bgrang ba'i mtshan nyid ni byis pas rab tu brjod pa yin gyi/_'phags pa rnams kyis ni ma yin no/_/blo gros chen po 'phags pa rnams kyis ni sgyu ma lta bur 
[\[235b.7\]]gzugs rnam pa sna tshogs gcig pa dang /_tha dad pa rnam par spangs par nye bar 'dogs so/_/yang rmi lam dang /_gzugs brnyan gyi skyes bu ltar gcig pa dang /_tha dad pa rnam par spangs pa'i phyir ro/_/blo gros chen po 'phags pa'i ye shes kyi tshul ni phung po dang 'dra bar 
[\[236a\]]
[\[236a.1\]]rtog pas snang ngo /_/de ni phung po rnams kyi rang bzhin gyi mtshan nyid de/_khyod kyis bzlog par bya'o/_rnam par bzlog nas rab tu dben pa'i chos bstan pas sangs rgyas kyi zhing thams cad du mu stegs can gyi lta ba rnams bzlog par bya'o/_/blo gros chen po rab tu dben pa'i chos 
[\[236a.2\]]bstan pa'i tshe chos bdag med pa mthong ba rnam par dag par 'gyur/_mi g.yo ba'i sa la yang rab tu 'jug par 'gyur ro/_/de mi g.yo ba'i sar rab tu zhugs nas/_ting nge 'dzin tshad med pa la dbang byed par 'gyur ro/_/yid kyi lus thob pas sgyu ma lta bu'i ting nge 'dzin rab tu 'thob bo/_/stobs dang /_
[\[236a.3\]]mngon par shes pa dang /_dbang rnams rtogs par khong du chud pas sems can thams cad sdud cing phan 'dogs par 'gyur ro/_/dper na sa chen po ni sems can rnams 'deg cing phan 'dogs par byed pa de bzhin du byang chub sems dpa' sems dpa' chen po yang sems can thams cad la phan 
[\[236a.4\]]'dogs pa yin no/_/gzhan yang blo gros chen po mu stegs can rnams la mya ngan las 'das pa rnam pa bzhi yod de bzhi gang zhe na/_'di lta ste/_dngos po'i rang bzhin dngos po med pa'i mya ngan las 'das pa dang mtshan nyid sna tshogs kyi dngos po dngos po med pa'i mya ngan las 'das pa dang /_rang gi mtshan 
[\[236a.5\]]nyid kyi rang bzhin dngos po med par rtogs pa'i mya ngan las 'das pa dang /_phung po rnams kyi rang dang spyi'i mtshan nyid kyi rgyud kyi rgyun chad pa'i mya ngan las 'das pa'o/_/de dag ni mu stegs can rnams kyi mya ngan las 'das pa yin te/_nga'i gsung rab la ma yin no/_/blo gros chen po nga'i gsung 
[\[236a.6\]]rab la ni rnam par rtog pa dang bcas pa'i rnam par shes pa la zlog pa ni mya ngan las 'das pa zhes bya'o/_/blo gros chen pos gsol pa/_bcom ldan 'das kyis rnam par shes pa brgyad du rnam par ma gzhag pa lags sam/_bcom ldan 'das kyis bka' stsal pa/_rnam par gzhag go/_/
[\[236a.7\]]blo gros chen pos gsol pa/_bcom ldan 'das gal te rnam par bzhag na ji ltar yid kyi rnam par shes pa log pas bsal/_rnam par shes pa bdun rnams ni ma lags/_bcom ldan 'das kyis blo gros chen po la bka' stsal pa/_de dag gi rgyu dang /_de dag gis dmigs pa rkyen yin pa'i phyir 
[\[236b\]]
[\[236b.1\]]rnam par shes pa bdun rnams 'byung bar mi 'gyur ro/_/de la yid kyi rnam par shes pa ni yul rnams bye brag 'byed cing mngon par zhen pas bag chags rnams bskyed nas kun gzhi rnam par shes pa rgyas par byed de/_yid dang lhan cig tu bdag dang bdag gis 'dzin pa la mngon par zhen cing /_
[\[236b.2\]]ngar sems pa'i rkyen gyis skye bas lus kyi mtshan nyid rnam par mi 'jig go/_/kun gzhi rnam par shes pa'i rgyur gyur cing de la dmigs pa rang gi sems snang ba'i yul la mngon par zhen pas sems 'dus pa gcig gi rgyur gcig 'byung ste/_dper na rgya mtsho'i rlabs lta bur rang gi snang ba'i spyod 
[\[236b.3\]]yul gyi rlung gis bskyod pas 'jug cing ldog pa yang de bzhin te/_de lta bas na yid kyi rnam par shes pa bzlog pas rnam par shes pa bdun rnams kyang ldog par 'gyur ro/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/bya ba dang ni 
[\[236b.4\]]mtshan nyid dang /_/dngos por mya ngan nga mi 'da'/_/rnam rtog shes bya rnam shes te/_/bzlog pas mya ngan nga 'das so/_/de rgyu de la dmigs pa ste/_/yid kyis 'gro sogs lus mngon 'grub/_/rgyu 'byin de ni sems yin te/_/rnam shes gnas ni rab tu byed/_/ji ltar chu chen zad nas ni/_/
[\[236b.5\]]rlabs rnams rgyun du mi 'byung ltar/_/de bzhin yid ni 'gag pa na/_/rnam shes sna tshogs skye mi 'gyur/_/gzhan yang blo gros chen po kun brtags pa'i rang bzhin rab tu dbye ba dang /_rtogs pa'i tshul gyi mtshan nyid bshad par bya ste/_kun brtags pa'i rang bzhin rab tu dbye ba dang /_rtogs 
[\[236b.6\]]pa'i tshul gyis mtshan nyid la mkhas pa gang gis khyod dang byang chub sems dpa' sems dpa' chen po gzhan rnams kun du rtog pa spangs shing 'phags pa so so rang gis rig pa la gnas pa dang /_mu stegs can gyi tshul rtogs pa dang /_shin tu mthong ba'i blos gzung ba dang /_'dzin pa'i rnam 
[\[236b.7\]]par rtog pa spangs nas gzhan gyi dbang gi mtshan nyid sna tshogs la kun brtags pa'i rang bzhin gyi 'du byed du rtog par mi 'gyur ro/_/de la blo gros chen po kun brtags pa'i rang bzhin rab tu dbye ba'i tshul gyi mtshan nyid gang zhe na/_'di lta ste/_brjod pa'i rnam par rtog pa dang /_smra bar 
[\[237a\]]
[\[237a.1\]]bya ba'i rnam par rtog pa dang /_mtshan nyid kyi rnam par rtog pa dang /_nor gyi rnam par rtog pa dang /_rang bzhin gyi rnam par rtog pa dang /_rgyu'i rnam par rtog pa dang /_lta ba'i rnam par rtog pa dang /_rigs pa'i rnam par rtog pa dang /_skye bar rnam par rtog pa dang /_
[\[237a.2\]]mi skye bar rnam par rtog pa dang /_'brel bar rnam par rtog pa dang /_bcings pa dang ma bcings par rnam par rtog pa yin te/_'di ni kun brtags pa'i rang bzhin rab tu dbye ba'i tshul gyi mtshan nyid do/_/de la blo gros chen po brjod pa'i rnam par rtog pa gang zhe na/_'di lta ste/_dbyangs dang /_glu 
[\[237a.3\]]snyan pa sna tshogs la mngon par zhen pa yin te/_'di ni brjod pa'i rnam par rtog pa zhes bya'o/_/blo gros chen po smra bar bya ba'i rnam par rtog pa gang zhe na/_'di lta ste/_gang ci yang rung ba smra bar bya ba'i dngos po'i rang bzhin 'phags pa'i ye shes kyis shes par bya ba de la gnas nas brjod pa'i rnam pa 
[\[237a.4\]]'byung ba de ni smra bar bya ba'i rnam par rtog pa zhes bya'o/_/blo gros chen po mtshan nyid kyi rnam par rtog pa gang zhe na/_'di lta ste/_smra bar bya ba'i dngos po de dag nyid smig rgyu lta bu la mtshan nyid sna tshogs su mngon par zhen pas mngon par zhen te/_'di lta ste/_sra ba dang /_gsher ba dang /_tsha ba dang /_
[\[237a.5\]]g.yo ba'i mtshan nyid du dngos po thams cad la rnam par rtog pa de ni mtshan nyid kyi rnam par rtog pa zhes bya'o/_/blo gros chen po nor gyi rnam par rtog pa gang zhe na/_gser dang /_dngul dang /_nor rin po che rnam pa sna tshogs la mngon par chags pa de ni nor gyi rnam par rtog pa zhes bya'o/_/blo gros chen po rang 
[\[237a.6\]]bzhin gyi rnam par rtog pa gang zhe na/_'di lta ste/_dngos po'i ngo bo nyid du 'dzin cing 'di ni 'di bzhin gyi gzhan du ma yin no zhes log par lta ba'i rnam par rtog pa dang /_tha mi dad pa de ni rang bzhin gyi rnam par rtog pa zhes bya'o/_/blo gros chen po rgyu'i rnam par rtog pa gang zhe na/_'di lta ste/_rgyu dang rkyen gang gis 
[\[237a.7\]]yod pa dang /_med pa'i rnam par rtog pa'i rgyu'i mtshan nyid skyed pa de ni rgyu'i rnam par rtog pa zhes bya'o/_/blo gros chen po lta ba'i rnam par rtog pa gang zhe na/_'di lta ste/_yod pa dang /_med pa dang /_gcig pa dang /_tha dad pa dang /_gnyi ga dang /_gnyi ga ma yin par log par lta ba'i mu stegs can gyi rnam 
[\[237b\]]
[\[237b.1\]]par rtog pa la mngon par zhen pa'i rnam par rtog pa de ni lta ba'i rnam par rtog pa zhes bya'o/_/blo gros chen po rigs pa'i rnam par rtog pa gang zhe na/_'di lta ste/_bdag dang bdag gi mtshan nyid rigs pas brtsad de smra ba ni rigs pa'i rnam par rtog pa zhes bya'o/_/blo gros chen po skye bar rnam par rtog pa gang zhe na/_'di 
[\[237b.2\]]lta ste/_rkyen rnams kyis yod pa dang /_med pa'i dngos po skye bar mngon par zhen pa de ni skye bar rnam par rtog pa zhes bya'o/_/blo gros chen po mi skye bar rnam par rtog pa gang zhe na/_'di lta ste/_dngos po thams cad ni snga nas skye ba med de/_sa bon med pa las rgyu dang rkyen gyis rgyu med pa'i lus bskyed pa'o/_/zhes 
[\[237b.3\]]'dzin pa de ni mi skye bar rnam par rtog pa zhes bya'o/_/blo gros chen po 'brel ba'i rnam par rtog pa gang zhe na/_'di lta ste/_gser dang /_skud pa ji lta ba bzhin du de dang lhan cig pa'i mtshan nyid du 'brel ba de ni 'brel ba'i rnam par rtog pa zhes bya'o/_/blo gros chen po bcings pa dang /_ma bcings pa'i rnam 
[\[237b.4\]]par rtog pa gang zhe na/_'di lta ste/_'ching ba'i rgyu dang /_bcing bar bya ba la mngon par zhen pa ste/_ji ltar skyes bu thams cad dang ldan pas lag pa la mdud pa 'dor ba dang 'grol ba lta bu ni bcings pa dang /_ma bcings pa'i rnam par rtog pa zhes bya'o/_/blo gros chen po kun brtags pa'i rang bzhin rab tu 
[\[237b.5\]]dbye ba'i tshul gyi mtshan nyid de la byis pa so so'i skye bo thams cad yod pa dang med par mngon par zhen to/_/blo gros chen po gzhan gyi dbang la mngon par zhen pas mngon par zhen par gyur pa dag yongs su brtags pa'i rang bzhin sna tshogs la mngon par zhen pas sgyu ma bzhin du lus sna tshogs ston pa la byis pa 
[\[237b.6\]]rnams kyi rnam par rtog pas sgyu ma las gzhan du rnam pa sna tshogs su mthong ste/_blo gros chen po sgyu ma dang sna tshogs ni tha dad pa yang ma yin/_tha mi dad pa yang ma yin no/_/gal te tha dad na ni sgyu ma ni sna tshogs kyi rgyu ma yin par 'gyur ro/_/ci ste tha mi dad na ni sgyu ma dang sna tshogs bye brag med par 'gyur te/_
[\[237b.7\]]de'i bye brag mthong bas na de'i phyir gcig pa yang ma yin/_tha dad pa yang ma yin no/_/de lta bas na blo gros chen po khyod dang /_byang chub sems dpa' sems dpa' chen po gzhan dag gis sgyu ma lta bu'i gzhan gyi dbang dang /_kun brtags pa'i rang bzhin la tha dad pa dang /_tha dad 
[\[238a\]]
[\[238a.1\]]pa ma yin pa dang /_yod pa dang med par mngon par zhen par mi bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/sems ni yul gyis kun du bcings/_/rtog pa rig las ye shes 'jug_/snang ba med dang khyad 
[\[238a.2\]]par las/_/shes rab mnyam par rab tu bskyed/_/brtags pa'i rang bzhin gyis yod de/_/gzhan dbang la ni de med do/_/kun brtags dag ni nor pas bsdus/_/gzhan dbang de ni kun brtags min/_/yan lag tha dad 'byung ba yang /_/sgyu ma ji bzhin mi 'grub ste/_/de yi mtshan ma sna tshogs 
[\[238a.3\]]yod/_/kun brtags de ni 'grub mi 'gyur/_/de yi mtshan ma gnas ngan len/_/sems kyi 'ching las skyes pa ste/_/rnam rtog shes pa med pa rnams/_/gzhan gyi dbang las rnam par rtog_/brtags pa'i dngos po 'di dag ni/_/de nyid gzhan gyi dbang yin te/_/brtags pa dag ni sna tshogs 
[\[238a.4\]]yod/_/gzhan gyi dbang la rtog par byed/_/kun rdzob dang ni don dam ste/_/gsum pa rgyu las skye ba med/_/brtags pa dag ni kun rdzob bshad/_/de 'chad 'phags pa'i spyod yul lo/_/rnal 'byor can gyi dngos po ltar/_/gcig la sna tshogs ston byed kyang /_/de la sna tshogs yod ma yin/_/
[\[238a.5\]]kun brtags mtshan nyid de bzhin no/_/ji ltar rab rib can dag gi/_/rnam rtog sna tshogs gzugs su snang /_/rab rib gzugs dang gzugs min med/_/gzhan dbang ma rtogs de bzhin no/_/ji ltar gser ni rab sbyangs pa/_/dri ma dag ni spangs gyur dang /_/nam mkha' dag ni sprin med ltar/_/
[\[238a.6\]]kun brtags pa yang de bzhin no/_/kun brtags pa yi dngos po dang /_/de bzhin gzhan dbang yod min la/_/sgro 'dogs skur pa 'debs byed de/_/rnam brtags dbang gis 'jig pa yin/_/gal te brtags pa dngos med la/_/gzhan gyi dbang ni yod gyur na/_/dngos med dngos po yod pas 
[\[238a.7\]]na/_/dngos yod dngos po med las 'byung /_/kun brtags pa la brten pa'i rgyus/_/gzhan dbang de ni nye bar dmigs/_/rgyu mtshan ming dang 'brel pa las/_/kun brtags rnams ni skye bar 'gyur/_/shin tu ma grub rtogs pa'i tshe/_/kun brtags las ni 'da' bar 'gyur/_/de nas 
[\[238b\]]
[\[238b.1\]]yongs su dag rig pa/_/de ni don dam zhes bya'o/_/kun brtags rnam pa bcu gnyis te/_/gzhan gyi dbang ni rnam pa drug_/so so rang rig ye shes kyis/_/shes bya de la bye brag med/_/chos lnga yang dag nyid yin te/_/rang bzhin la ni rnam gsum yod/_/rnal 'byor can gyis de bsgoms 
[\[238b.2\]]na/_/de bzhin nyid las mi 'da'o/_/mtshan ma dag dang gzhan gyi dbang /_/ming des kun du brtags pa skyed/_/kun brtags mtshan ma de dag ni/_/gzhan dbang de las byung ba'o/_/blo yis so sor rab brtags na/_/gzhan dbang med cing brtags pa'ang med/_/yongs grub la ni dngos 
[\[238b.3\]]med na/_/blo yis ci zhig rnam par brtags/_/kun brtags rang bzhin de dag la/_/rang bzhin gnyis ni rnam par gzhag_/brtags pa dag ni sna tshogs snang /_/rnam dag 'phags pa'i spyod yul lo/_/kun brtags ri mo'i rnam pa bzhin/_/gzhan gyi dbang las brtags pa ste/_/rnam 
[\[238b.4\]]pa gzhan du brtags na ni/_/mu stegs smra la gnas par 'gyur/_/rtogs pas brtags zhes brjod pa ste/_/'dus las skye bar mthong ba'i rgyus/_/rnam rtog gnyis las grol ba ni/_/de nyid yongs su grub pa yin/_/de nas byang chub sems dpa' sems dpa' chen po blo gros chen pos 
[\[238b.5\]]yang bcom ldan 'das la 'di skad ces gsol to/_/bcom ldan 'das 'phags pa so so rang gis rig pa'i ye shes dang /_theg pa gcig gi mtshan nyid bshad du gsol/_'phags pa so so rang gis rig pa'i ye shes kyi mtshan nyid dang /_theg pa gcig rtogs pa'i mtshan nyid 
[\[238b.6\]]des bdag dang byang chub sems dpa' sems dpa' chen po gzhan rnams 'phags pa so so rang gis rig pa'i ye shes kyi mtshan nyid dang /_theg pa gcig la mkhas shing gzhan gyi dring la mi 'jog par sangs rgyas kyi chos thams cad rtogs par 'gyur ro/_/bcom ldan 'das 
[\[238b.7\]]kyis bka' stsal pa/_/blo gros chen po de'i phyir shin tu legs par nyon la yid la zung shig dang /_ngas khyod la bshad do/_/blo gros chen pos bcom ldan 'das la gsol pa/_de bzhin 'tshal lo zhes bka' mnyan pa dang /_bcom ldan 'das kyis 'di skad ces 
[\[239a\]]
[\[239a.1\]]bka' stsal to/_/blo gros chen po de la 'phags pa snga ma rnams kyis khong du chud nas gcig nas gcig tu brgyud de/_kun brtags pa dngos po med par bstan pa la brten nas/_byang chub sems dpa' sems dpa' chen po gang gis gcig pu dben par song nas/_
[\[239a.2\]]rang gi blos rnam pa dpyod pa/_gzhan gyi dring la mi 'jog cing lta ba dang /_rnam par rtog pa spangs te/_gong nas gong du khyad par can du gyur nas/_de bzhin gshegs pa'i sa la rab tu 'jug pa ni so so rang gis rig pa 'phags pa'i ye shes kyi mtshan nyid ces bya'o/_/de la blo gros 
[\[239a.3\]]chen po theg pa gcig gi mtshan nyid gang zhe na/_'di lta ste/_theg pa gcig gi lam rig pa ni ngas theg pa gcig ces bshad do/_/theg pa gcig gi lam khong du chud pa gang zhe na/_'di lta ste/_gzung ba dang /_'dzin pa'i rnam par rtog pa yang dag pa ji lta ba bzhin gyi gnas 
[\[239a.4\]]la rnam par rtog pa mi skye ba ni theg pa gcig khong du chud pa zhes bya'o/_/blo gros chen po theg pa gcig khong du chud pa 'di ni de bzhin gshegs pa ma gtogs par gzhan mu stegs can dang /_nyan thos dang /_rang sangs rgyas dang /_tshangs pa la sogs pas thob pa ma yin no/_/
[\[239a.5\]]de'i phyir theg pa gcig ces bya'o/_/bcom ldan 'das la blo gros chen pos gsol pa/_bcom ldan 'das kyis ci'i slad du theg pa gsum du bka' stsal la theg pa gcig tu ma gsungs/_bcom ldan 'das kyis bka' stsal pa/_blo gros chen po bdag nyid yongs su mya 
[\[239a.6\]]ngan las mi 'da' ba'i chos can yin pa'i phyir nyan thos dang /_rang sangs rgyas thams cad la theg pa gcig tu ma bshad de/_'di ltar nyan thos dang /_rang sangs rgyas thams cad ni de bzhin gshegs pa'i 'dul ba dang /_rab tu dben pa'i sbyor bas rnam par grol 
[\[239a.7\]]ba 'thob kyi/_bdag nyid kyi mthus ni ma yin pa'i phyir theg pa gcig tu ma bshad do/_/gzhan yang blo gros chen po nyon mongs pa'i sgrib pa dang /_las kyi bag chags ma spangs pa'i phyir nyan thos dang /_rang sangs rgyas thams cad la theg pa gcig tu ma bshad do/_/chos 
[\[239b\]]
[\[239b.1\]]bdag med par ma rtogs shing dngos po dang bcas pa'i 'chi 'pho ma spangs pa'i phyir theg pa gsum du bstan te/_blo gros chen po de dag na ma nyes pa'i bag chags thams cad spangs shing chos bdag med par rtogs pa de na de dag nyon mongs pa'i nyes pa thams cad skyed pa'i bag chags spangs 
[\[239b.2\]]te/_ting nge 'dzin gyi bde ba la ro myong ba'i dngos po med par gyur nas zag pa med pa'i dbyings las sad de/_sad nas yang 'jig rten las 'das par zhugs te/_gong nas gong du zag pa med pa'i dbyings su tshogs rnams yongs su bskangs nas/_de bzhin gshegs pa'i chos 
[\[239b.3\]]kyi sku bsam gyis mi khyab pa la dbang byed pa rab tu 'thob par 'gyur ro/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/lha rnams dang ni tshangs pa'i theg_/nyan thos rang rgyal theg pa dang /_/de bzhin gshegs pa rnams 
[\[239b.4\]]kyi theg_/nga yis theg pa de dag ni/_/ji srid sems rnams 'jug pa'i bar/_/de dag mthar phyin min par bshad/_/gal te sems de zad gyur na/_/theg pa med cing gdeg pa med/_/theg pa rnam par gzhag med pas/_/theg pa gcig tu ngas bstan to/_/sems 
[\[239b.5\]]can rnams ni drang ba'i phyir/_/theg pa tha dad ngas bshad de/_/rnam par grol ba rnam gsum yod/_/chos la bdag med de nyid dang /_/nyon mongs shes rab la sogs pas/_/rnam par grol na stong par 'gyur/_/rgya mtsho la ni shing 'phyo ba/_/rtag tu rlabs kyis 
[\[239b.6\]]g.yeng ba ltar/_/nyan thos rmongs pa'ang de bzhin te/_/mtshan nyid rlung gis rnam par g.yengs/_/kun nas ldang las de log kyang /_/nyon mongs bag chags gzhan gyis rmongs/_/ting nge 'dzin gyi bde bas myos/_/zag pa med pa'i dbyings la gnas/_/
[\[239b.7\]]mthar phyin tshul ni de la med/_/phyir yang de las mi ldog ste/_/ting 'dzin rnams kyi lus thob nas/_/bskal pa'i bar du de mi sad/_/chang gis myos pa'i skyes bu dag_/myos byed zad nas sangs 'gyur ltar/_/de dag chos rtogs de bzhin te/_/bla med sangs rgyas sku 'thob 'gyur//_//
[\[240a\]]
[\[240a.1\]]'phags pa lang kar gshegs pa rin po che'i mdo las/_bam po lnga pa/_de nas yang bcom ldan 'das kyis byang chub sems dpa' sems dpa' chen po blo gros chen po la 'di skad ces bka' stsal to/_/blo gros chen po yid las byung ba'i lus 
[\[240a.2\]]rab tu dbye ba rtogs pa'i mtshan nyid bstan gyis de shin tu legs par nyon la yid la zung shig dang /_ngas khyod la bshad do/_/blo gros chen pos bcom ldan 'das la gsol pa/_legs so bcom ldan 'das de bzhin du 'tshal lo zhes bka' mnyan pa dang /_
[\[240a.3\]]de la bcom ldan 'das kyis 'di skad ces bka' stsal to/_/blo gros chen po yid las byung ba'i lus ni rnam pa gsum ste/_gsum gang zhe na/_'di lta ste/_ting nge 'dzin gyi bde ba la snyoms par zhugs pa'i yid las byung ba'i lus dang /_chos kyi ngo bo nyid 
[\[240a.4\]]rtogs pa'i yid las byung ba'i lus dang /_ris su lhan cig skyes pa mngon par 'du bya ba med pas yid las byung ba'i lus te/_rnal 'byor pa rnams kyis sa dang po nas gong nas gong du sa'i mtshan nyid yongs su shes pas lus rnam pa gsum po 'thob par 'gyur ro/_/
[\[240a.5\]]de la blo gros chen po ting nge 'dzin gyi bde ba la snyoms par zhugs pa'i yid las byung ba'i lus gang zhe na/_'di lta ste/_sa gsum pa dang /_bzhi pa dang /_lnga pa la ting nge 'dzin gyi bde ba la snyoms par zhugs pa'i phyir rang gi sems rnam pa mang po dben par spyod pas 
[\[240a.6\]]sems kyi rgya mtsho la gnas te/_rnam par shes pa'i rlabs kyi mtshan nyid mi 'byung bas rang gi sems snang ba'i yul dngos po yod pa dang /_dngos po med pa yongs su shes pa ni ting nge 'dzin gyi bde ba la snyoms par zhugs pa'i yid las byung ba'i lus zhes bya'o/_/blo 
[\[240a.7\]]gros chen po chos kyi ngo bo nyid rtogs pa'i yid las byung ba'i lus gang zhe na/_'di lta ste/_sa brgyad pa la sgyu ma lta bu la sogs pa'i chos la snang ba med par rnam par khong du chud pas lus dang sems gnas shin tu gyur te/_sgyu ma lta bu'i ting nge 'dzin rab tu 'thob 
[\[240b\]]
[\[240b.1\]]pa dang /_gzhan yang ting nge 'dzin gyi sgo dang /_mtshan ma dang /_stobs dang /_dbang dang /_mngon par shes pa dpag tu med pa 'thob ste/_me tog ltar rgyas shing yid bzhin du mgyogs pa dang /_sgyu ma dang /_rmi lam dang /_chu zla dang /_gzugs brnyan lta bu 'byung ba 
[\[240b.2\]]las gyur pa ma yin yang 'byung ba las gyur pa dang 'dra ba/_gzugs rnam pa sna tshogs thams cad kyis yan lag phun sum tshogs par brgyan pa/_sangs rgyas kyi zhing thams cad du 'khor gyi dkyil 'khor gyi rjes su 'jug pa/_chos kyi ngo bo nyid rtogs par khong du chud pa'i 
[\[240b.3\]]phyir de ni chos kyi ngo bo nyid rtogs pa las byung ba'i lus zhes bya'o/_/blo gros chen po de la ris su lhan cig skyes pa mngon par 'du bya ba med pa'i yid las byung ba'i lus gang zhe na/_'di lta ste/_sangs rgyas kyi chos thams cad rtogs shing rang gis thob pa'i bde ba'i 
[\[240b.4\]]mtshan nyid la dmigs pa de ni ris su lhan cig skyes pa mngon par 'du bya ba med pa'i yid las byung ba'i lus zhes bya ste/_blo gros chen po lus gsum po de dag gi mtshan nyid rab tu dbye ba rtogs pa 'di la rab tu brtson par bya'o/_/de nas bcom ldan 'das kyis don 
[\[240b.5\]]de nyid yang dag par bstan pa'i phyir tshigs su bcad pa 'di dag gsungs so/_/nga yis theg pa theg chen min/_/bshad pa med cing yi ge med/_/bden pa ma yin rnam grol min/_/spyod yul med pa'ang ma yin te/_/'on kyang theg chen theg pa ni/_/ting nge 
[\[240b.6\]]'dzin la dbang byed cing /_/yid las byung lus sna tshogs la/_/dbang gi me tog dag gis brgyan/_/de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das kyis ji skad du rigs kyi bu'am/_rigs 
[\[240b.7\]]kyi bu mo gang la la zhig gis mtshams med pa lnga'i las spyod kyang mnar med pa'i dmyal bar lhung bar mi 'gyur ba'i phyir dang /_spro ba rab tu bskyed pa'i phyir byin gyi rlabs kyis sprul pa dag mngon par rtogs par rab tu ston to/_/mtshams med pa'i dngos po 
[\[241a\]]
[\[241a.1\]]byas pa rnams mngon par rtogs pa mi 'thob par gcig tu nges pa yang med de/_rang gi sems snang ba tsam du khong du chud pa dang /_lus dang longs spyod du rnam par rtog pa dang /_bdag dang bdag gir 'dzin pa dang bral ba dang /_gal te brgya 
[\[241a.2\]]lam na dge ba'i bshes gnyen dang phrad nas 'gro ba gzhan du mtshams sbyor ba'i rnam par rtog pa las grol bar 'gyur ba ni ma gtogs so/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/'dod pa'i srid 
[\[241a.3\]]pa ma zhes bya/_/ma rig pa ni pha yin no/_/yul rig rnam shes sangs rgyas te/_/bag la nyal ni dgra bcom pa/_/phung po 'dus pa dge 'dun yin/_/mtshams med rim gyis bcad pas na/_/de na mtshams med lnga yin te/_/mnar med dmyal bar ltung mi 
[\[241a.4\]]'gyur/_/de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das sangs rgyas rnams kyi sangs rgyas pa nyid bdag la bka' stsal du gsol/_/bcom ldan 'das ji ltar na sangs rgyas rnams kyi sangs rgyas 
[\[241a.5\]]pa nyid lags/_/bcom ldan 'das kyis bka' stsal pa/_blo gros chen po gang zag dang chos la bdag med par rtogs pa dang /_sgrib pa gnyis yongs su shes shing khong du chud pa dang /_shi 'pho rnam pa gnyis dang bral ba dang /_nyon mongs pa rnam pa gnyi ga 
[\[241a.6\]]spangs pa de ni sangs rgyas rnams kyi sangs rgyas pa nyid ces bya'o/_/blo gros chen po nyan thos dang /_rang sangs rgyas rnams kyis chos de dag nyid khong du chud na de yang sangs rgyas pa nyid ces bya ste/_des na de'i phyir ngas theg pa gcig tu bshad do/_/de nas bcom ldan 
[\[241a.7\]]'das kyis don de nyid yang bstan pa'i phyir tshigs su bcad pa 'di gsungs so/_/bdag med rnam gnyis mkhas pa dang /_/sgrib gnyis nyon mongs rab spangs dang /_/shi 'pho gnyis dang gtan bral ba/_/de ni sangs rgyas nyid ces bya/_/de nas yang byang chub sems dpa' blo 
[\[241b\]]
[\[241b.1\]]gros chen pos bcom ldan 'das la 'di skad ces gsol to/_/ci'i slad du bcom ldan 'das kyis 'khor gyi nang du 'di skad ces nga ni gang 'das pa'i sangs rgyas thams cad nyid do/_/skyes pa'i rabs sna tshogs su yang nga nyid de'i tshe 'khor los sgyur ba'i 
[\[241b.2\]]rgyal po spyi bo skyes dang /_glang po che so drug pa dang /_ne tso dang /_dbang po dang /_drang srong mig [{]bzangs [,]bzang [}]la sogs pa'o zhes skyes pa'i rabs brgya stong gsungs/_bcom ldan 'das kyis bka' stsal pa/_blo gros chen po mtshungs pa rnam pa bzhi'i phyir de bzhin 
[\[241b.3\]]gshegs pa dgra bcom pa yang dag par rdzogs pa'i sangs rgyas rnams 'khor gyi nang du 'di skad ces nga nyid de'i tshe de'i dus na sangs rgyas 'khor ba 'jig dang /_gser thub dang /_'od srung du gyur to zhes gsung ngo /_/mtshungs pa rnam pa bzhi gang zhe na/_'di lta ste/_
[\[241b.4\]]yi ge mtshungs pa dang /_gsung mtshungs pa dang /_chos mtshungs pa dang /_sku mtshungs pa ni mtshungs pa rnam pa bzhi zhes bya ste/_'di ltar mtshungs pa rnam pa 'di bzhi'i phyir de bzhin gshegs pa dgra bcom pa yang dag par rdzogs pa'i sangs rgyas de skad du 
[\[241b.5\]]gsungs te/_de la yi ge mtshungs pa gang zhe na/_yi ge gang gis nga'i ming sangs rgyas zhes brjod pa'i yi ge des sangs rgyas thams cad kyang brjod pas/_yi ge de dag gi rang bzhin bye brag med pas na de ni yi ge mtshungs pa zhes bya'o/_/de la gsung mtshungs 
[\[241b.6\]]pa gang zhe na 'di lta ste/_nga'i gsung rnam pa drug cu rtsa bzhi tshangs pa'i sgra skad kyi dbyangs kyi mtshan nyid du 'byung ngo /_/de bzhin gshegs pa dgra bcom pa yang dag par rdzogs pa'i sangs rgyas de dag gi gsung yang de bzhin du rnam pa drug cu rtsa bzhi tshangs pa'i 
[\[241b.7\]]sgra skad kyi dbyangs kyi mtshan nyid du 'byung ste/_ka la ping ka dang /_tshangs pa'i sgra skad kyi dbyangs kyi rang bzhin du bye brag med cing lhag chad med do/_/de la sku mtshungs pa gang zhe na/_'di lta ste/_nga dang sangs rgyas thams cad ni chos kyi sku dang /_gzugs dang /_mtshan 
[\[242a\]]
[\[242a.1\]]dang /_dpe byad bzang po'i skur mtshungs shing bye brag med de/_'gro ba'i bye brag sems can de dang de dag gdul ba'i phyir gzugs tha dad pa sna tshogs ston pa ni ma gtogs te/_de ni sku mtshungs pa zhes bya'o/_/de la chos mtshungs pa gang zhe na/_
[\[242a.2\]]'di lta ste/_nga dang sangs rgyas de dag byang chub kyi phyogs kyi chos sum cu rtsa bdun thugs su chud de/_sangs rgyas kyi chos rnams dang /_sgrib pa med pa'i ye shes mdor bsdus te bstan pa de ni mtshungs pa rnam pa bzhi zhes bya ste/_de lta bas na de bzhin gshegs pa 
[\[242a.3\]]dgra bcom pa yang dag par rdzogs pa'i sangs rgyas rnams 'khor gyi nang du de skad ces gsung ngo /_/de nas bcom ldan 'das kyis don de nyid yang bstan pa'i phyir tshigs su bcad pa 'di gsungs so/_/'od srung dang ni 'khor ba 'jig_/gser thub kyang ni 
[\[242a.4\]]nga yin zhes/_/mtshungs pa bzhi ni mnyam gyur pas/_/rgyal ba'i sras la ngas bshad do/_/blo gros chen pos yang bcom ldan 'das la gsol pa/_ji skad du bcom ldan 'das kyis nga ni gang gi nub mo mngon par rdzogs par sangs rgyas pa nas gang gi nub mo yongs 
[\[242a.5\]]su mya ngan las 'da' bar 'gyur ba de'i bar du yi ge gcig kyang ma bshad/_mi 'chad 'chad par mi 'gyur te/_bshad pa med pa ni sangs rgyas kyis bshad pa'o zhes gsungs na/_bcom ldan 'das de bzhin gshegs pa dgra bcom pa yang dag par 
[\[242a.6\]]rdzogs pa'i sangs rgyas rnams ci'i rgyus bshad pa med pa ni sangs rgyas kyis bshad pa'o zhes gsungs/_bcom ldan 'das kyis bka' stsal pa/_blo gros chen po ngas chos rnam pa gnyis la dgongs nas de skad ces smras so/_/chos gnyis gang zhe na/_'di lta ste/_
[\[242a.7\]]rang gis mngon par rtogs pa'i chos dang /_ngo bo nyid kyis gnas pa'i chos te/_'di ni chos gnyis zhes bya'o/_/chos gnyis po de las dgongs nas de'i phyir ngas de skad ces bshad do/_/de la rang gis mngon par rtogs pa'i chos gang zhe na/_de bzhin gshegs 
[\[242b\]]
[\[242b.1\]]pa de dag gi gang thugs su chud pa de bzhin du ngas kyang rang gis mngon par rtogs pa'i chos mthar phyin pa'i spyod yul tshig gi rnam par rtog pa dang bral ba/_yi ge'i tshul rnam pa gnyis las rnam par grol ba/_lhag chad med par thugs su chud pa'o/_/de la 
[\[242b.2\]]ngo bo nyid kyis gnas pa'i chos gang zhe na/_'di lta ste/_sngon gyi 'phags pa'i lam rnying pa gser dang /_dngul la sogs pa'i ngo bo nyid bzhin du chos kyi dbyings rtag par gnas pa yang de bzhin gshegs pa rnams 'jig rten du byung yang rung /_'jig rten du ma 
[\[242b.3\]]byung yang rung ste/_chos kyi dbyings rtag par gnas pa ni ji ltar grong khyer de dag du 'gro ba'i lam bzhin du 'dug pa'o/_/blo gros chen po dper na/_skyes bu la la zhig 'brog dgon pa na 'khyam pa las grong khyer rnying par 'gro ba'i lam mnyam zhing ma gol ba zhig 
[\[242b.4\]]mthong nas/_grong khyer der zhugs te yid bzhin gyi bde ba rjes su myong na blo gros chen po de ji snyam du sems/_lam de dang /_grong khyer na yod pa'i bde ba sna tshogs de dag des byas pa yin nam/_gsol pa/_de ma lags so/_/bcom ldan 'das kyis bka' 
[\[242b.5\]]stsal pa/_blo gros chen po nga dang 'das pa'i de bzhin gshegs pa dag gis thugs su chud pa'i chos kyi dbyings mi 'gyur bar gnas pa yang de bzhin te/_des na de'i phyir ngas 'di skad du gang gi nub mo ngas mngon par rdzogs par sangs rgyas pa nas gang gi nub 
[\[242b.6\]]mo yongs su mya ngan las 'da' bar 'gyur ba de'i bar du yi ge gcig kyang ma bshad/_mi 'chad 'chad par mi 'gyur ro/_/zhes smras so/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/gang gi nub mo 
[\[242b.7\]]mngon sangs rgyas/_/gang gi nub mo mya ngan 'das/_/de dag gnyis kyi bar du yang /_/nga yis cung zad bshad pa med/_/rang gis mngon rtogs chos gnas pas/_/de phyir ngas ni 'di skad bshad/_/nga dang sangs rgyas de dag la/_/bye brag gyur pa ci yang med/_/
[\[243a\]]
[\[243a.1\]]de nas yang byang chub sems dpa' blo gros chen pos bcom ldan 'das la gsol ba btab pa/_bcom ldan 'das chos thams cad kyi mchis pa dang /_ma mchis pa'i mtshan nyid bshad du gsol/_/des na bdag dang byang chub sems dpa' sems dpa' 
[\[243a.2\]]chen po gzhan rnams mchis pa dang ma mchis pa spangs nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/bcom ldan 'das kyis bka' stsal pa/_blo gros chen po de'i phyir shin tu legs par nyon la yid 
[\[243a.3\]]la zung shig dang ngas khyod la bshad do/_/blo gros chen pos bcom ldan 'das la legs so zhes gsol nas bka' mnyan pa dang /_bcom ldan 'das kyis bka' stsal pa/_blo gros chen po 'jig rten 'di dag ni gnyis la gnas so/_/'di lta ste/_yod pa 
[\[243a.4\]]la gnas pa dang /_dngos po rnams dngos po med pa la mos pa'i lta bar ltung ba ste/_'byung ba ma yin pa la 'byung bar 'du shes pa'o/_/de la blo gros chen po ji ltar na 'jig rten pa dag yod pa la gnas pa yin zhe na/_'di lta ste/_'jig rten ni rgyu dang rkyen rnams yod 
[\[243a.5\]]na skye'i med pa las ma yin pas/_yod pa las skye ste/_med pa las skye ba ni ma yin no zhes blo gros chen po des de skad du smra na/_'jig rten rgyu med par smra ba yin no/_/blo gros chen po ji ltar na 'jig rten med pa las gnas pa yin zhe na/_'di lta ste/_'dod chags 
[\[243a.6\]]dang /_zhe sdang dang /_gti mug gi dngos por khas blang ba byas la/_de'i 'og tu 'dod chags dang /_zhe sdang dang /_gti mug gi dngos po med par rnam par rtog cing mngon par zhen pa'o/_/blo gros chen po dngos po yod par khas mi len pa ni dngos po'i mtshan nyid rab 
[\[243a.7\]]tu dben pa'i phyir 'di ltar de bzhin gshegs pa dang /_nyan thos dang /_rang sangs rgyas rnams 'dod chags dang /_zhe sdang dang /_gti mug gi dngos po la yod ces bya ba dang /_med ces bya bar khas len par mi byed do/_/blo gros chen po de la ji ltar na rnam par 
[\[243b\]]
[\[243b.1\]]'jig par byed pa yin/_blo gros chen pos bcom ldan 'das la gsol pa/_bcom ldan 'das gang des 'dod chags dang /_zhe sdang dang /_gti mug gi dngos po khas blangs la slad kyis ni khas mi len pa dag lags so/_/bcom ldan 'das kyis bka' stsal 
[\[243b.2\]]pa/_blo gros chen po legs so legs so/_/gang khyod kyis de ltar go ba ni legs so/_/blo gros chen po de ni 'dod chags dang /_zhe sdang dang /_gti mug gi dngos po dngos po med pa 'ba' zhig rnam par 'jig par byed pa ma yin gyi nyan thos dang rang sangs rgyas 
[\[243b.3\]]rnams kyang rnam par 'jig pa yin no/_/de ci'i phyir zhe na/_'di lta ste/_nang dang phyi rol mi dmigs pa'i phyir dang nyon mongs pa rnams tha dad pa dang /_tha dad pa ma yin pa'i phyir ro/_/blo gros chen po 'dod chags dang /_zhe sdang dang /_gti mug rnams ni 
[\[243b.4\]]nang dang phyi rol na yang mi dmigs te/_'dod chags dang /_zhe sdang dang /_gti mug gi dngos po lus med pa'i phyir dang /_khas len pa med pa'i phyir ro/_/sangs rgyas dang /_nyan thos dang /_rang sangs rgyas rnams ni rnam par 'jig par byed pa ma yin te/_
[\[243b.5\]]sangs rgyas dang /_nyan thos dang /_rang sangs rgyas de dag ni rang bzhin gyis rnam par grol ba'i phyir dang /_'ching ba dang bcing ba'i rgyu dngos po med pa'i phyir ro/_/blo gros chen po bcing bar bya ba yod na bcing ba yang yod de/_bcing ba'i rgyu yin pa'i phyir ro/_/
[\[243b.6\]]blo gros chen po de skad du rnam par 'jig par byed pa smra ba 'di yang med pa'i mtshan nyid ces bya'o/_/blo gros chen po ngas de la dgongs nas gang zag tu lta ba ri rab tsam yod pa ni bla'i/_mngon pa'i nga rgyal can gyi stong pa nyid du lta ba ni ma yin no zhes bshad de/_
[\[243b.7\]]blo gros chen po med pa'i mngon pa'i nga rgyal can ni rnam par 'jig par byed pa yin no/_/rang dang spyi'i mtshan nyid du ltung ba'i bsam pa can dag rang gi sems snang ba tsam du mi shes pas phyi rol gyi dngos po rnams mi rtag cing skad cig ma gcig nas gcig tu rnam par 
[\[244a\]]
[\[244a.1\]]'jig par mthong nas/_phung po dang /_khams dang /_skye mched rnams ni rgyun mi 'chad cing rnam par 'gyur ba dang /_yi ge'i mtshan nyid dang bral bar rnam par rtog na yang rnam par 'jig par byed pa yin no/_/de nas bcom ldan 'das kyis don 
[\[244a.2\]]de nyid yang bstan pa'i phyir tshigs su bcad pa 'di dag gsungs so/_/yod dang med pa mtha' gnyis te/_/ci tsam sems kyi spyod yul rnams/_/spyod yul de dag rab spangs na/_/sems mnyam rab dben zhi bar 'gyur/_/yul gyi dngos la 'dzin med pas/_/'gog 
[\[244a.3\]]pa med pa ma yin te/_/yod pa'i dngos rnams de bzhin nyid/_/'phags pa'i spyod yul ji bzhin no/_/rgyu med pa las skye 'gyur zhing /_/byung nas de ni 'gag par 'gyur/_/rgyu rkyen yod dang med ces pa/_/nga yi bstan la de mi gnas/_/mu stegs can dang sangs rgyas 
[\[244a.4\]]dang /_/nga dang gzhan gyis byas min te/_/rgyu rkyen 'dus las byung yin na/_/ji lta bur na med par 'gyur/_/rgyu rkyen yod pa sus bsags na/_/med pa zhes ni rjod par byed/_/log lta smra ba chos skye ba/_/rnam par rtog pas yod med brtags/_/gang gis 
[\[244a.5\]]cung zad skye med dang /_/'gag pa med par rab shes pa/_/'jig rten dben par mthong bas na/_/yod med gnyis las rnam par 'grol/_/de nas yang byang chub sems dpa' sems dpa' chen po blo gros chen pos bcom ldan 'das la 'di skad ces gsol to/_/
[\[244a.6\]]bcom ldan 'das bdag dang byang chub sems dpa' gzhan rnams la grub pa'i mtha'i tshul gyi mtshan nyid bshad du gsol/_grub pa'i mtha'i tshul gyi mtshan nyid rab tu dbye ba la mkhas par gyur na bdag dang byang chub sems dpa' rnams de'i mtshan nyid rtogs 
[\[244a.7\]]par 'gyur te/_de'i mtshan nyid rtogs nas kyang myur du bla na med pa yang dag par rdzogs pa'i byang chub mngon par rdzogs par 'tshang rgya zhing rtog pa'i mtshan nyid dang /_bdud dang mu stegs can gyi rjes su 'brang bar mi 'gyur ro/_/bcom ldan 'das kyis bka' 
[\[244b\]]
[\[244b.1\]]stsal pa/_blo gros chen po de'i phyir shin du legs par nyon la yid la zung shig dang /_ngas khyod la bshad do/_/blo gros chen pos bcom ldan 'das la de bzhin 'tshal lo zhes bka' mnyan pa dang /_bcom ldan 'das kyis bka' stsal pa/_blo gros chen 
[\[244b.2\]]po nyan thos dang /_rang sangs rgyas dang /_byang chub sems dpa' thams cad kyi grub pa'i mtha'i tshul gyi mtshan nyid ni rnam pa gnyis te 'di lta ste/_grub pa'i mtha'i tshul dang /_bshad pa'i tshul lo/_/de la blo gros chen po grub pa'i mtha'i tshul ni 'di lta ste/_so so rang 
[\[244b.3\]]gis rig pa'i bye brag gi mtshan nyid thob pa la dmigs pa/_tshig dang yi ge'i rnam par rtog pa dang bral ba zag pa med pa'i dbyings su 'jug pa/_rang gis rtogs pa'i sa'i rang gi mtshan nyid yang dag pa ma yin pa/_rtog pa can gyi 'du shes thams cad spangs pa/_
[\[244b.4\]]mu stegs can dang /_bdud thams cad btul nas so so rang gis rig pa'i tshul la dmigs pa'i 'od kyis rnam par mdzes pa ni/_grub pa'i mtha'i tshul gyi mtshan nyid ces bya'o/_/de la bshad pa'i tshul gyi mtshan nyid gang zhe na 'di lta ste/_gsung rab yan lag rnam 
[\[244b.5\]]pa dgu sna tshogs su bshad pa yin te/_tha dad pa dang /_tha dad pa ma yin pa dang /_yod pa dang /_med pa la sogs pa'i mtshan nyid spangs pa thabs mkhas pas sems can gyi mos pa ji lta ba bzhin du chos bstan nas rnam par grol ba 'thob par byed pa de ni bshad pa'i 
[\[244b.6\]]tshul gyi mtshan nyid ces bya'o/_/blo gros chen po de lta bas na khyod dang byang chub sems dpa' gzhan dag gis de la brtson par bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/grub pa'i mtha' dang bshad 
[\[244b.7\]]tshul ni/_/so so rang rig bstan pa ste/_/gang gis mthong zhing rab 'byed na/_/de dag rtog pa'i dbang mi 'gro/_/ji ltar byis pa rtog pa bzhin/_/yang dag dngos po yod min na/_/ci phyir rtog pa can rnams kyis/_/dngos po med la thar par 'dod/_/'dus byas so sor 
[\[245a\]]
[\[245a.1\]]rtog pa'i tshe/_/skye 'jig la sogs 'brel mthong ba/_/lta ba gnyis po rgyas par byed/_/phyin log shes pa med pa yin/_/gcig pa de ni yang dag bden/_/nyes med de ni mya ngan 'das/_/'jig rten rnam rtog rab brtags na/_/sgyu ma rmi lam 
[\[245a.2\]]chu shing bzhin/_/'dod sdang gti mug yod kyang ni/_/yang dag gang zag yod pa min/_/sred pa las ni phung po 'byung /_/srid pa sgyu ma rmi lam 'dra/_/de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 
[\[245a.3\]]'das yang dag pa ma lags pa yongs su rtog pa'i mtshan nyid bdag la bshad du gsol/_yang dag pa ma lags pa'i yongs su rtog pa rnams ji ltar 'byung bar 'gyur/_ji lta bu la yang dag pa ma lags pa'i yongs su rtog pa zhes bgyi/_chos gang zhig la yang 
[\[245a.4\]]dag pa ma lags pa yongs su rtog lags/_bcom ldan 'das kyis bka' stsal pa/_blo gros chen po legs so legs so/_/de bzhin gshegs pa la de lta bu'i don 'dri bar sems pa ni skye bo mang po la phan pa dang /_skye bo mang po la bde ba dang /_'jig rten la snying 
[\[245a.5\]]brtse ba dang /_lha dang /_mi phal po che'i don dang /_phan pa dang bde ba'i phyir zhugs pa yin te/_de'i phyir shin tu legs par nyon la yid la zung shig dang /_ngas khyod la bshad do/_/blo gros chen pos bcom ldan 'das la gsol pa/_legs so legs so/_/
[\[245a.6\]]bcom ldan 'das de bzhin du 'tshal lo zhes bka' mnyan pa dang /_bcom ldan 'das kyis bka' stsal pa/_blo gros chen po don rnam pa tha dad pa sna tshogs dang /_yang dag pa ma yin pa'i rnam par rtog pa sna tshogs las mngon par zhen pa'i rnam par rtog pa 'byung 
[\[245a.7\]]ste/_blo gros chen po gzung ba dang /_'dzin pa la mngon par zhen pa dang /_rang gi sems snang ba tsam du ma rtogs pa dang /_yod pa dang med pa'i lta bar ltung ba/_mu stegs can gyi lta ba shin tu rgyas par byed pa dang /_rnam par rtog pa'i bag chags kyis phyi rol 
[\[245b\]]
[\[245b.1\]]gyi don sna tshogs la mngon par zhen pa dang /_sems dang sems las byung ba'i rnam par rtog pa ni bdag dang bdag gir mngon par zhen pa las 'byung ngo /_/blo gros chen pos bcom ldan 'das la gsol pa/_bcom ldan 'das gal te don rnam pa tha dad pa sna 
[\[245b.2\]]tshogs dang /_yang dag pa ma lags pa'i rnam par rtog pa sna tshogs las mngon par zhen pa'i rnam par rtog pa 'byung ste/_gzung ba dang /_'dzin pa la mngon par zhen pa dang /_rang gi sems snang ba tsam du rtogs pa dang /_mchis pa dang ma mchis pa'i lta bar 
[\[245b.3\]]lhung ba/_mu stegs can gyi lta ba rgyas par bgyid pa dang /_rnam par rtog pa'i bag chags kyis phyi rol gyi don sna tshogs la mngon par zhen pa dang /_sems dang sems las byung ba'i rnam par rtog pa dag_/bdag dang bdag gir mngon par zhen pa las 'byung 
[\[245b.4\]]ba zhig lags na/_bcom ldan 'das de lta na ni phyi rol gyi don sna tshogs kyi mtshan nyid dang /_mchis pa dang ma mchis par lhung ba'i mtshan nyid dngos po dang /_dngos po ma mchis pa dang bral ba dang /_lta ba dang bral ba'i mtshan nyid las ji ltar bzlog pa de bzhin du 
[\[245b.5\]]bcom ldan 'das don dam pa'i gnas su yang tshad ma dang /_dbang po dang /_yan lag dang /_dpe dang /_rgyu'i mtshan nyid las kyang bzlog par 'gyur ro/_/bcom ldan 'das ci'i slad du gcig la ni yang dag pa ma lags pa'i don sna tshogs kyi dngos por mngon par zhen 
[\[245b.6\]]pa'i rnam par rtog pa 'byung la/_don dam pa'i mtshan nyid la ni mngon par zhen pa'i rnam par rtog pa mi 'byung /_ci bcom ldan 'das mi mtshungs pa rgyur gsung bar mi 'gyur ram zhe na gcig las ni 'byung /_gcig las ni mi 'byung zhes bka' stsal/_bcom ldan 
[\[245b.7\]]'das kyis bka' stsal pa/_blo gros chen po rnam par rtog pa ni gcig las 'byung ba'am/_gcig las mi 'byung ba ma yin te/_de ci'i phyir zhe na/_'di lta ste/_yod pa dang med pa'i rnam par rtog pa mi 'byung ba'i phyir dang /_phyi rol na snang ba'i dngos po dngos po 
[\[246a\]]
[\[246a.1\]]med pa'i phyir dang /_rang gi sems snang ba tsam du rtogs pa'i phyir rnam par rtog pa mi skye'o/_/blo gros chen po ngas ni gzhan byis pa so so'i skye bo rang gi sems sna tshogs kyi rnam par rtog pa'i mtshan nyid kyi phyir las kyi dngos po mngon du gyur pas 
[\[246a.2\]]rnam par rtog pa sna tshogs kyi dngos po'i mtshan nyid la mngon par zhen pa 'byung bar bshad de/_ji ltar na byis pa so so'i skye bo 'di dag bdag dang bdag gir mngon par zhen par lta ba rnam par spangs te/_byed pa dang /_bya ba'i rgyu rkyen dang /_'bras bu las bzlog 
[\[246a.3\]]cing rnam par rtog pa/_rang gi sems snang ba tsam du rtogs pas lus dang sems shin tu gyur te/_sa thams cad la mthar phyin par mkhas shing de bzhin gshegs pa dag gi so so rang gis rig pa'i spyod yul la 'jug pa dang /_chos lnga dang /_rang bzhin dang /_
[\[246a.4\]]dngos por lta ba'i rnam par rtog pa las ldog pa 'thob par 'gyur snyam nas/_rgyu de dang /_rkyen de'i phyir ngas rnam par rtog pa rnams ni yang dag pa ma yin pa'i don sna tshogs la mngon par zhen pa las 'byung ngo zhes bshad pa yin te/_yang dag pa'i don ji lta ba bzhin du 
[\[246a.5\]]yongs su shes pas na rnam par grol ba 'thob ste/_rnam par rtog pa sna tshogs 'byung bar mi 'gyur ro/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/rgyu rnams dang ni rkyen rnams kyis/_/gang rnams 'jig 
[\[246a.6\]]rten 'byung zhes pa/_/rnam rtog mtha' bzhir zhen pa ste/_/de dag nga yi tshul mi shes/_/'jig rten yod las mi skye ste/_/de bzhin med las skye ba'ang min/_/yod med las kyang mi skye zhing /_/yod min med min las min na/_/rgyu dag dang ni rkyen rnams su/_/byis 
[\[246a.7\]]pa rnams ni ci phyir rtog_/yod pa ma yin med pa'ang min/_/de bzhin yod med gnyi ga min/_/de ltar 'jig rten rab mthong na/_/sems gyur bdag med pa yang 'thob/_/dngos po thams cad mi skye ste/_/rkyen rnams las ni byung ba'i phyir/_/thams cad rkyen gyis 
[\[246b\]]
[\[246b.1\]]byas pa yin/_/byas pa rnams ni bdag yod min/_/dngos pos dngos po mi skyed de/_/dngos po gnyis yod skyon phyir dang /_/dngos po gnyis med skyon gyi phyir/_/dngos po rnams ni gnyis su med/_/'dus byas chos rnams rab brtags te/_/dmigs byed dmigs 
[\[246b.2\]]bya yongs spangs na/_/de ni sems med sems tsam ste/_/sems tsam du yang ngas bshad do/_/tsam ni ngo bo nyid kyi gnas/_/rkyen dngos gnyi ga spangs pa ste/_/dngos po mthar thug dag gi mchog_/sems tsam zhes ni ngas bshad do/_/kun rdzob bdag 
[\[246b.3\]]ces nyer brtags pa/_/de ni rdzas su yod ma yin/_/phung po phung po zhes btags pa/_/dngos med pa yang de bzhin no/_/mnyam pa nyid ni rnam bzhi ste/_/mtshan nyid dang rgyu dngos las byung /_/gsum pa bdag med mnyam pa ste/_/bzhi pa rnal 'byor rnal 'byor 
[\[246b.4\]]pa/_/rnam rtog bag chags g.yos pas na/_/sems ni rnam pa sna tshogs skyes/_/yul rnams phyi rol snang bar gyur/_/de ni 'jig rten sems tsam mo/_/phyi rol snang ba yod min te/_/sems ni sna tshogs rnams su snang /_/lus dang longs spyod rnams gzhag 
[\[246b.5\]]pa/_/sems tsam du ni ngas bshad do/_/lta ba thams cad yongs spongs shing /_/rtog dang brtag bya bral ba ste/_/dmigs med skye ba med pa ni/_/sems tsam du yang ngas bshad do/_/dngos med dngos med ma yin pa/_/dngos dang dngos med spangs pas na/_/sems 
[\[246b.6\]]de rnam par grol zhes pa/_/sems tsam du yang ngas bshad do/_/de bzhin nyid dang yang dag mtha'/_/mya ngan 'das dang chos kyi dbyings/_/sna tshogs yid kyi lus rnams ni/_/sems tsam du yang ngas bshad do/_/de nas byang chub sems dpa' blo gros chen 
[\[246b.7\]]pos bcom ldan 'das la 'di skad ces gsol to/_/'di ltar bcom ldan 'das kyis byang chub sems dpa' sems dpa' chen po rnams ngag dang don la mkhas par bya'o/_/zhes gsungs na/_ji ltar na byang chub sems dpa' ngag dang don la mkhas pa lags/_de 
[\[247a\]]
[\[247a.1\]]la ngag ni ji lta bu don ni ji lta bu lags/_bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang ngas khyod la bshad do/_/blo gros chen pos bcom ldan 'das la gsol pa legs so/_/bcom ldan 'das 
[\[247a.2\]]de bzhin du 'tshal lo zhes bka' mnyan pa dang /_bcom ldan 'das kyis bka' stsal pa/_de la blo gros chen po ngag gang zhe na/_'di lta ste/_tshig dang yi ge'i rnam par rtog pa phrad pa yin te/_mgrin pa dang /_mid pa dang /_mchu dang /_lce dang /_so dang /_rkan dang /_'gram 
[\[247a.3\]]pa la brten nas ngag tu brjod pa'i rnam par rtog pa'i bag chags kyi rgyu de las byung ba de ni ngag ces bya'o/_/blo gros chen po don gang zhe na/_'di lta ste/_rnam par rtog pa'i mtshan nyid thams cad dang /_brjod pa'i mtshan nyid yongs su spangs pa de ni don ces bya'o/_/blo gros 
[\[247a.4\]]chen po byang chub sems dpa' sems dpa' chen pos don 'di lta bu'i phyir gcig pu dben par song nas thos pa dang /_bsams pa dang /_bsgoms pa'i shes rab kyis rang gis rig pa la dmigs shing mya ngan las 'da' ba'i grong khyer du 'gro ba/_bag chags kyi lus rab tu 
[\[247a.5\]]gyur nas so so rang gis rig pa'i spyod yul sa dang sa'i gnas gzhan gyi bye brag gi don gyi mtshan nyid la rab tu spyod pa de ni byang chub sems dpa' sems dpa' chen po rnams kyi don la mkhas pa yin no/_/gzhan yang blo gros chen po ngag gi don la mkhas pa'i byang chub sems 
[\[247a.6\]]dpa' sems dpa' chen po ni ngag dang don tha dad pa yang ma yin/_tha mi dad par yang ma yin par so sor rab tu rtog ste/_don dang ngag la so sor rtog pa yang de bzhin no/_/gal te ngag dang don tha dad na ni don gsal bar byed pa'i rgyu dag ma yin par 'gyur ba zhig na/_ngag 
[\[247a.7\]]gi don gyi rjes su 'jug ste/_ji ltar mar mes gzugs la sogs pa gsal bar byed pa bzhin no/_/gzhan yang blo gros chen po ma skyes pa dang /_ma 'gags pa dang /_rang bzhin gyis yongs su mya ngan las 'das pa dang /_theg pa gsum dang /_theg pa gcig dang /_
[\[247b\]]
[\[247b.1\]]sems dang rang bzhin la sogs pa la sgra ji bzhin du mngon par zhen pa la brten nas mngon par zhen pa ni sgro 'dogs pa dang /_skur pa'i mthar lhung ba yin no/_/lta ba rnam pa gzhan du gnas la rnam par gzhag pa gzhan du rnam par rtog pa ni sgyu ma lta bu'i rnam par 
[\[247b.2\]]rtog pa sna tshogs su snang ste/_ji ltar sgyu ma sna tshogs su snang ba de bzhin du byis pa so so'i skye bo rnams rnam pa gzhan du so sor rnam par rtog gi 'phags pa rnams ni ma yin no/_/de nas bcom ldan 'das kyis don de nyid yang bstan pa'i phyir/_tshigs su bcad pa 'di dag 
[\[247b.3\]]gsungs so/_/sgra bzhin rnam rtog de dag gis/_/chos rnams gang dag rnam gzhag pa/_/de ltar de dag sgro btags pas/_/shi 'phos dmyal ba'i gnas su lhung /_/phung po rnams la bdag med de/_/phung po nyid kyang bdag ma yin/_/de dag btags pa bzhin du 
[\[247b.4\]]med/_/med pa nyid kyang ma yin no/_/dngos po thams cad yod gyur la/_/ji ltar byis pas brtags pa ltar/_/de ste mthong bzhin de yod na/_/thams cad bden pa mthong bar 'gyur/_/chos rnams dngos po med na ni/_/rnam dag ma dag yod ma yin/_/ji ltar mthong ba 
[\[247b.5\]]bzhin min te/_/de dag med pa'ang ma yin no/_/gzhan yang blo gros chen po ye shes dang rnam par shes pa'i mtshan nyid bshad par bya ste/_gal te ye shes dang rnam par shes pa'i mtshan nyid rab tu dbye ba la mkhas par gyur na/_khyod dang byang chub sems dpa' 
[\[247b.6\]]rnams ye shes dang /_rnam par shes pa'i mtshan nyid rtogs par khong du chud cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de la blo gros chen po ye shes de ni rnam pa gsum yod de/_'di lta ste/_'jig 
[\[247b.7\]]rten pa dang /_'jig rten las 'das pa dang /_'jig rten las 'das pa'i mchog go/_/de la 'jig rten pa'i ye shes gang zhe na/_'di lta ste/_mu stegs can dang /_byis pa so so'i skye bo rnams yod pa dang /_med pa la mngon par zhen pa'o/_/'jig rten las 
[\[248a\]]
[\[248a.1\]]'das pa'i ye shes gang zhe na/_'di lta ste/_nyan thos dang /_rang sangs rgyas thams cad rang dang spyi'i mtshan nyid du lhung ba'i bsams pa la mngon par zhen pa'o/_/'jig rten las 'das pa mchog gi ye shes gang zhe na/_'di lta ste/_sangs 
[\[248a.2\]]rgyas dang byang chub sems dpa' rnams kyi snang ba med pa'i chos la rab tu rnam par 'byed pa dang /_skye ba med pa dang /_'gag pa med par mthong ba dang /_yod pa dang /_med pa'i phyogs dang bral ba/_de bzhin gshegs pa'i sa/_gang zag dang /_chos bdag tu 
[\[248a.3\]]med pa so so rang gis rig pa las byung ba'o/_/gzhan yang ye shes ni rnam pa gsum yod de/_'di lta ste/_skye ba dang /_'jig pa rtogs pa'i ye shes dang /_rang dang spyi'i mtshan nyid rtogs pa'i ye shes dang /_skye ba med pa dang 'gag pa med pa rtogs pa'i ye 
[\[248a.4\]]shes so/_/blo gros chen po de la skye zhing 'jig pa ni rnam par shes pa'o/_/mi skye mi 'jig pa ni ye shes so/_/mtshan ma dang mtshan ma med par lhung ba dang /_yod pa dang med par lhung ba dang /_mtshan nyid sna tshogs kyi rgyu las skyes pa ni rnam par shes pa'o/_/
[\[248a.5\]]yod pa dang med pa'i mtshan nyid las shin du 'das pa ni ye shes so/_/gzhan yang skye ba dang ldan pa'i mtshan nyid ni rnam par shes pa'o/_/skye ba med pa dang ldan pa'i mtshan nyid ni ye shes so/_/gzhan yang thogs pa med pa'i mtshan nyid ni ye shes so/_/yul sna 
[\[248a.6\]]tshogs la thogs pa dang bcas pa'i mtshan nyid ni rnam par shes pa'o/_/gzhan yang dngos po gsum 'dus pa las skye ba'i thabs kyi mtshan nyid ni rnam par shes pa'o/_/dngos po dang thabs med pa'i rang bzhin gyi mtshan nyid ni ye shes so/_/gzhan yang thob 
[\[248a.7\]]pa'i mtshan nyid ni rnam par shes pa'o/_/thob pa med pa'i mtshan nyid ni ye shes te/_rang nyid 'phags pa'i so so rang gis rig pa'i ye shes kyi spyod yul rtogs pas na mi 'jug mi 'byung ba'i phyir chu'i zla ba bzhin no/_/de nas bcom ldan 'das kyis don de nyid 
[\[248b\]]
[\[248b.1\]]yang bstan pa'i phyir tshigs su bcad pa 'di dag gsungs so/_/las rnams sogs pa rnams shes te/_/mi sogs de ni ye shes so/_/chos rnams so sor rab brtags te/_/snang ba med par rtogs pa dang /_/dbang dang stobs kyang thob gyur na/_/de ni shes 
[\[248b.2\]]rab ces bya'o/_/yul dang 'brel ba sems yin te/_/rnam rtogs rig pa ye shes yin/_/snang ba med dang khyad par las/_/shes rab dag ni skye bar 'gyur/_/sems dang yid dang rnam shes dang /_/rtog pa'i 'du shes spangs pa dang /_/rnam rtog med 
[\[248b.3\]]pa'i chos thob pa/_/rgyal sras yin te nyan thos min/_/rab zhi khyad par bzod pa dang /_/de bzhin gshegs pa rnam dag gi/_/ye shes las ni don dge skye/_/kun du spyod pa rnam par spangs/_/de yi ye shes rnam gsum ste/_/'phags pas yang dag rab 
[\[248b.4\]]tu phye/_/mtshan nyid de la rtog pa ni/_/dngos po rnams dang 'brel pa'o/_/theg pa gnyis ni ldan pa min/_/ye shes snang ba rnam par spangs/_/dngos po yod par zhen pa ni/_/nyan thos rnams las byung ba yin/_/sems tsam las ni 'das pa na/_/bde gshegs 
[\[248b.5\]]ye shes dri ma med/_/gzhan yang blo gros chen po mu stegs can rnams la rnam par 'gyur bar smra ba rnam pa dgu yod pas mu stegs can rnams kyi 'gyur bar lta ba skye'o/_/'di lta ste/_dbyibs 'gyur ba dang /_mtshan nyid 'gyur ba dang /_rgyu 'gyur ba dang /_
[\[248b.6\]]rigs 'gyur ba dang /_lta ba 'gyur ba dang /_ngo bo nyid 'gyur ba dang /_rkyen snang bar byed pa 'gyur ba dang /_bya ba snang bar byed pa 'gyur ba dang /_dngos po 'gyur ba'o/_/blo gros chen po 'di ni rnam par 'gyur ba'i lta ba rnam pa dgu zhes bya ste/_de'i rgyus mu stegs 
[\[248b.7\]]can thams cad yod pa dang med pa las skye ba'i rnam par 'gyur ba smra bar 'gyur ba yin no/_/de la dbyibs 'gyur ba gang zhe na/_'di ltar dbyibs gzhan du 'gyur bar mthong ba ste/_dper na gser las snod dang /_rgyan sna tshogs su byas pas dbyibs 
[\[249a\]]
[\[249a.1\]]sna tshogs su gyur par snang yang gser gyi ngo bo nyid la 'gyur ba med pa de bzhin du dngos po thams cad 'gyur ba yang de bzhin no zhes rtog pa'o/_/mu stegs can kha cig ni 'di ltar rtog ste/_dngos po 'gyur gyi rnam par rtog pa de dag ni de bzhin du 
[\[249a.2\]]yang ma yin/_gzhan du yang ma yin par rnam par rtog pa'i phyir de ltar dngos po thams cad 'gyur ba dang /_'o ma dang /_zho dang /_chang dang /_'bras bu smin pa lta bur shes par bya ste/_mu stegs can dag gis rnam par 'gyur bar brtags pa'i rnam par 'gyur 
[\[249a.3\]]ba de dag med pas na yod pa'am med pa ni rang gi sems snang ba tsam du zad de/_phyi rol gyi dngos po ni dngos po med pa'o/_/blo gros chen po de bzhin du byis pa so so'i skye bo rnams rang gi rnam par rtog pa la goms pas na/_blo gros chen po chos gang yang skye ba'am/_'jig 
[\[249a.4\]]pa med de/_ji ltar sgyu ma dang /_rmi lam gyi gzugs skye bar mthong ba bzhin no/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/dbyibs gnas dus ni 'gyur ba las/_/'byung ba chen po'i dbang po dang /_/srid 
[\[249a.5\]]pa bar ma rim skye bar/_/rtog pa yin te mkhas pa min/_/rgyal bas rten cing 'brel 'byung la/_/de dag ltar ni rtog ma yin/_/'on kyang 'jig rten rten 'brel ni/_/dri za'i grong khyer ji bzhin no/_/byang chub sems dpa' blo gros chen pos bcom ldan 'das la 
[\[249a.6\]]'di skad ces gsol to/_/bcom ldan 'das chos thams cad kyi mtshams sbyor ba'i don dang /_rnam par grol ba'i don bshad du gsol/_gal te mtshams sbyor ba dang /_mtshams sbyor ba ma lags pa'i mtshan nyid rab tu 'byed pa la mkhas par gyur na/_
[\[249a.7\]]bdag dang byang chub sems dpa' rnams mtshams sbyor ba thams cad kyi thabs la mkhas pas sgra ji bzhin gyi don la mngon par zhen pa'i mtshams sbyor bar mi ltung ba dang /_chos thams cad kyi mtshams sbyor ba dang /_mtshams sbyor ba ma lags pa'i mtshan 
[\[249b\]]
[\[249b.1\]]nyid la mkhas pas tshig dang yi ge la rnam par rtog pa'i blo yongs su spangs te/_sangs rgyas kyi zhing thams cad bgrod cing 'khor gyi dkyil 'khor dpag tu ma mchis par mchi ba dang /_stobs dang /_dbang ba dang /_mngon par shes pa dang /_gzungs kyi phyag rgya dang /_
[\[249b.2\]]sprul pa sna tshogs dang /_'od zer gyis kun du gsal bar bgyid cing rig pa'i blos mthar thug pa'i gnas bcu la rab tu 'jug pa dang /_sbyor ba mngon par 'du bgyid pa ma mchis pas nyi ma dang /_zla ba dang /_nor bu dang /_'byung ba chen po bzhi dang mtshungs pa dang /_
[\[249b.3\]]sa thams cad la rang gi sems rnam par rtog pa'i mtshan nyid du lta ba spangs shing chos thams cad sgyu ma dang /_rmi lam la sogs pa lta bur mthong bas sangs rgyas kyi sa dang sku la 'jug pa dang /_sems can gyi khams thams cad la ci rigs par chos ston pas drangs te/_
[\[249b.4\]]chos thams cad sgyu ma dang /_rmi lam la sogs pa lta bur khong du chud par bgyi ba dang /_mchis pa dang ma mchis pa'i phyogs dang /_skye ba dang /_'jig pa'i rnam par rtog pa spong bar brjod pa dang /_tha dad pa'i don la rab tu 'god pas lus khyad par can du yang 'gyur 
[\[249b.5\]]ro/_/bcom ldan 'das kyis bka' stsal pa/_blo gros chen po legs so legs so/_/de'i phyir shin tu legs par nyon la yid la zung shig dang /_ngas khyod la bshad do/_/blo gros chen pos bcom ldan 'das kyis gsungs pa de bzhin du 'tshal lo zhes bka' 
[\[249b.6\]]mnyan pa dang /_bcom ldan 'das kyis bka' stsal pa/_blo gros chen po chos thams cad la sgra ji bzhin du mngon par zhen pa'i mtshams sbyor ba ni tshad med de/_'di lta ste/_mtshan nyid la mngon par zhen pa'i mtshams sbyor ba dang /_rkyen la mngon par zhen pa'i 
[\[249b.7\]]mtshams sbyor ba dang /_dngos po dang dngos po med pa la mngon par zhen pa'i mtshams sbyor ba dang /_skye ba dang mi skye bar rnam par rtog pa la mngon par zhen pa'i mtshams sbyor ba dang /_'gog pa ma yin par rnam par rtog pa mngon par zhen pa'i mtshams sbyor ba dang /_
[\[250a\]]
[\[250a.1\]]theg pa dang /_theg pa ma yin par rnam par rtog pa mngon par zhen pa'i mtshams sbyor ba dang /_'dus byas dang 'dus ma byas su rnam par rtog pa mngon par zhen pa'i mtshams sbyor ba dang /_sa dang sa'i rang gi mtshan nyid la rnam par rtog pa mngon par zhen 
[\[250a.2\]]pa'i mtshams sbyor ba dang /_rang gi rnam par rtog pa la bar chad med pa yod par rnam par rtog pa mngon par zhen pa'i mtshams sbyor ba dang /_yod pa dang med pa'i phyogs mu stegs can gyi gnas la rnam par rtog pa mngon par zhen pa'i mtshams sbyor ba dang /_theg pa 
[\[250a.3\]]gsum dang /_theg pa gcig la bar chad med pa yod par rnam par rtog pa mngon par zhen pa'i mtshams sbyor ba'o/_/blo gros chen po de dag dang gzhan rnams kyang byis pa so so'i skye bo rnams kyis rang gi rnam par rtog pas mtshams sbyor ba yin te/_de ltar mtshams sbyor 
[\[250a.4\]]ba'i phyir byis pa so so'i skye bo rnams rnam par rtog par byed pas ji ltar dar gyi srin bu skon pa byed pa bzhin du rnam par rtog pa'i dar skud kyis bdag dang gzhan la yongs su dkri zhing yod pa dang med par mtshams sbyor ba'i mtshan nyid la mngon par zhen to/_/blo gros chen po 
[\[250a.5\]]'di la mtshams sbyor ba dang /_mtshams mi sbyor ba'i mtshan nyid gang yang med de/_chos thams cad rab tu dben par mthong bas rnam par rtog pa mi 'byung ba'i phyir byang chub sems dpa' sems dpa' chen po rnams chos thams cad rab tu dben par mthong ngo /_/gzhan yang 
[\[250a.6\]]blo gros chen po phyi rol gyi dngos po rnams dngos po med pa dang /_rang gi sems snang ba'i mtshan nyid du khong du chud cing snang ba med pa dang /_rang gi sems snang ba tsam du so sor rtog pa'i rjes su 'brang ba dang /_yod pa dang med pa'i dngos po thams cad kyi mtshan ma med pa dang /_
[\[250a.7\]]rnam par rtog pa'i mtshams sbyor ba rab tu dben par mthong ba'i phyir chos thams cad la mtshams sbyor ba yang med/_mtshams sbyor ba ma yin pa'i mtshan nyid kyang med do/_/blo gros chen po 'di la gang yang 'ching ba'am grol ba med de/_gzhan du na yang dag pa ma yin 
[\[250b\]]
[\[250b.1\]]par lhung ba'i blo can dag gis bcings pa dang grol ba yod par shes so/_/de ci'i phyir zhe na/_'di lta ste/_chos thams cad la yod pa dang /_med pa dang /_sems can mi dmigs pa'i phyir ro/_/gzhan yang blo gros chen po byis pa so so'i skye bo rnams kyi mtshams 
[\[250b.2\]]sbyor ba ni rnam pa gsum yod de/_'di lta ste/_'dod chags dang /_zhe sdang dang /_gti mug yin te/_ma 'ongs pa la sred pa yang srid pa la dga' ba'i 'dod chags dang ldan pa des mtshams sbyor ba'i phyir srid pa'i 'gro ba rnams su mtshams sbyor bar 'gyur ro/_/de'i 
[\[250b.3\]]mtshams sbyor ba ni 'gro ba lnga po rnams su mtshams sbyor ba yin te/_blo gros chen po mtshams sbyor ba bcad pa la ni mtshams sbyor ba dang /_mtshams sbyor ba ma yin pa'i mtshan nyid gang yang med do/_/gzhan yang blo gros chen po gsum 'dus pa'i rkyen dang /_bya ba'i 
[\[250b.4\]]sbyor ba la mngon par zhen pa rnam par shes pa rnams kyi mtshams sbyor ba bar chad med par 'byung ngo /_/sbyor ba la mngon par zhen pas srid pa'i mtshams sbyor bar 'gyur te/_gsum 'dus pa'i rkyen gyis rnam par shes pa spangs shing rnam par thar pa gsum mthong na/_
[\[250b.5\]]mtshams sbyor ba thams cad mi 'byung ngo /_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/yang dag ma yin rnam rtog ni/_/mtshams sbyor mtshan nyid ces bya ste/_/de dag yang dag yongs shes na/_
[\[250b.6\]]mtshams sbyor dra ba chod par 'gyur/_/dngos po rnams ni ma shes pas/_/sgra yi rjes su 'dzin par byed/_/ji ltar dar gyi srin bu bzhin/_/mtshams sbyor dra bas rang la 'ching /_/byis pa rnam rtog rab bcings pas/_/mtshams sbyor so sor 
[\[250b.7\]]rtog mi byed//_//'phags pa lang kar gshegs pa rin po che'i mdo las/_bam po drug pa/_yang blo gros chen pos bcom ldan 'das la gsol pa/_bcom ldan 'das kyis ji skad du rnam par rtog pa gang dang gang gis 
[\[251a\]]
[\[251a.1\]]dngos po gang dang gang brtags pa de dang de dag ni kun brtags pa nyid de/_de dag la rang bzhin med pas kun brtags pa'i rang bzhin kho na'o zhes gang gsungs pa/_bcom ldan 'das gal te kun brtags pa'i rang bzhin tsam kho na ste/_dngos po'i rang 
[\[251a.2\]]bzhin gyi mtshan nyid la ltos pa zhig ma lags na/_bcom ldan 'das kun nas nyon mongs pa dang /_rnam par byang ba dngos po ma mchis par bka' stsal pa'i skyon du mi 'gyur ba lags sam/_chos thams cad ni kun brtags pa'i rang bzhin nyid de dngos po ma mchis 
[\[251a.3\]]pa'i slad du'o/_/bcom ldan 'das kyis bka' stsal pa/_blo gros chen po de de bzhin te/_khyod kyis ji skad smras pa bzhin no/_/blo gros chen po ji ltar byis pa so so'i skye bo rnams kyis dngos po'i rang bzhin du rnam par brtags pa ltar yang dag pa nyid ni de lta ma yin pas 
[\[251a.4\]]kun brtags pa'i rang bzhin de ni dngos po'i rang bzhin gyi mtshan nyid du yod pa ma yin te/_'on kyang blo gros chen po 'phags pa rnams kyi ye shes kyis dngos po yod pa'i rang bzhin ji lta ba bzhin du 'phags pa'i ye shes dang /_'phags pa'i mthong ba dang /_'phags pa'i 
[\[251a.5\]]shes rab kyi mig gis dngos po'i rang bzhin de bzhin du rtogs so/_/blo gros chen pos gsol pa/_bcom ldan 'das gal te 'phags pa rnams kyi 'phags pa'i ye shes dang /_'phags pa'i mthong ba dang /_'phags pa'i shes rab kyi mig gis lags kyi 
[\[251a.6\]]lha'i mig dang /_sha'i mig gis dngos po'i rang bzhin de bzhin du rtogs par mi 'gyur te/_byis pa so so'i skye bo dag gis ji ltar brtags pa de ltar ma lags na/_bcom ldan 'das ji ltar byis pa so so'i skye bo rnams kyi rnam par rtog pa ldog par 'gyur te/_
[\[251a.7\]]'phags pa'i ngo bo nyid kyi dngos po khong du ma chud pa'i slad du'o/_/bcom ldan 'das de dag ni phyin ci log kyang ma lags/_phyin ci ma log pa yang ma lags so/_/de ci'i slad du zhe na/_'di lta ste/_'phags pa'i dngos po'i ngo bo'i rang bzhin khong du ma chud 
[\[251b\]]
[\[251b.1\]]pa dang /_mchis pa dang /_ma mchis pa dang bral ba'i mtshan nyid ma mthong ba'i slad du'o/_/bcom ldan 'das 'phags pa rnams ni 'di lta bu'i mthong bas de lta bu'i dngos po ltar rnam par brtags pa bzhin du mthong bar mi 'gyur te/_rang gi mtshan nyid kyi spyod 
[\[251b.2\]]yul la spyod yul du mi bgyid pa'i slad du'o/_/bcom ldan 'das de dag la yang dngos po'i rang bzhin gyi mtshan nyid rnams kun brtags pa'i rang bzhin nyid bzhin du snang ste/_rgyu ma bstan pas rgyu ma mchis pa'i slad du 'di lta ste/_dngos po'i mtshan nyid kyi lta bar 
[\[251b.3\]]lhung bas spyod yul tha dad par 'gyur te/_de dag ji lta ba bzhin du ma lags pas 'di ltar thug pa ma mchis pa'i nongs par 'gyur te/_bcom ldan 'das dngos po'i rang bzhin gyi mtshan nyid khong du ma chud pa'i slad du'o/_/bcom ldan 'das rnam par 
[\[251b.4\]]rtog pa'i rang bzhin gyi rgyus dngos po'i rang bzhin gyi mtshan nyid ma lags na/_ji ltar kun du rtog pa de dag kun du rtog par mi 'gyur zhing /_yang dag pa ji lta ba bzhin du kun brtags lags par khong du chud par 'gyur/_bcom ldan 'das so sor rnam par rtog 
[\[251b.5\]]pa'i mtshan nyid kyang gzhan/_rang bzhin gyi mtshan nyid kyang gzhan te/_bcom ldan 'das rgyu mi mtshungs na rnam par rtog pa dang /_rang bzhin gyi mtshan nyid la de dag ci'i slad du so sor rnam par rtog par mi bgyid/_gzhan yang ci'i slad du byis pa so so'i 
[\[251b.6\]]skye bo rnams ni yang dag pa ji lta ba bzhin du mi rig ste/_'on kyang sems can rnams kyi rnam par rtog pa yongs su spang ba'i phyir kun brtags pa'i mtshan nyid bzhin no zhes bstan kyang yang dag pa yod pa ma yin no zhes gsungs/_bcom ldan 'das ci'i slad du sems 
[\[251b.7\]]can rnams kyis mchis pa dang ma mchis pa dang mchis pa'i lta ba'i dngos po'i rang bzhin dang /_'phags pa'i ye shes kyi spyod yul la mngon par zhen pa dang /_mchis pa'i lta bar lhung ba la mngon par zhen pa bzlog nas stong pa'i chos ni dngos po med do zhes 
[\[252a\]]
[\[252a.1\]]gsungs shing 'phags pa'i rang bzhin gyi dngos po bka' stsal/_bcom ldan 'das kyis bka' stsal pa/_blo gros chen po nga ni stong pa'i chos dngos po med par bshad pa yang ma yin/_yod pa'i lta bar lhung bas 'phags pa'i ye shes kyi rang 
[\[252a.2\]]bzhin gyi dngos po bstan pa yang ma yin te/_'on kyang sems can rnams kyi skrag pa'i gnas yongs su spang ba'i phyir sems can gang dag thog ma med pa'i dus nas dngos po'i rang bzhin gyi mtshan nyid la mngon par zhen pa/_'phags pa'i ye shes kyi dngos po'i rang 
[\[252a.3\]]bzhin la mtshan nyid du lta zhing mngon par zhen pa dag la stong pa nyid kyi chos bshad do/_/blo gros chen po ngas dngos po'i rang bzhin bstan pa ni med mod kyi/_/blo gros chen po 'on kyang nga ni rang nyid kyis yang dag pa ji lta ba bzhin du khong du chud pa/_stong pa nyid kyi chos 
[\[252a.4\]]la rab tu gnas shing nor pa'i mtshan nyid du lta ba yongs su spangs pas rang gi sems snang ba dang /_dngos po dang /_dngos po med par lta ba dang bral ba rnam par thar pa gsum gyi yang dag pa ji lta ba bzhin du khong du chud pa'i phyag rgyas shin tu btab cing dngos po'i 
[\[252a.5\]]rang bzhin rnams la so so rang gis rig pa'i blos so sor rab tu rtog cing gnas pas yod pa dang /_med pa'i dngos por lta ba'i mtshan nyid yongs su spangs pa yin no/_/gzhan yang blo gros chen po byang chub sems dpa' sems dpa' chen pos chos thams cad ma 
[\[252a.6\]]skyes pa'o zhes dam bca' bar mi bya'o/_/de ci'i phyir zhe na/_'di lta ste/_dam bca' ba'i dngos po thams cad dngos po med pa'i phyir dang /_de'i rgyu las skye ba'i mtshan nyid kyi phyir chos thams cad ma skyes pa'o zhes dam bcas te smras na/_dam bcas pa de 
[\[252a.7\]]nyams par 'gyur ro/_/gang dam bcas pa des chos thams cad ma skyes pa'o zhes dam bcas pa de nyams par 'gyur ba ni 'di ltar dam bca' ba yang ltos pa yod pa las skyes pa'i phyir ro/_/yang ma skyes pa zhes dam bcas pa de ni chos thams cad kyi nang du 
[\[252b\]]
[\[252b.1\]]gtogs pa'i phyir ro/_/ma nyams pa'i mtshan nyid ni mi skye ba'i phyir chos thams cad ma skyes pa zhes dam bcas na smra ba de nyams par 'gyur ro/_/blo gros chen po yod pa dang /_med pa ma skyes par dam bcas pa'i dam bcas pa de ni dngos po thams cad kyi nang du gtogs 
[\[252b.2\]]pas yod pa dang med pa'i mtshan nyid mi dmigs so/_/blo gros chen po gal te dam bcas pa ma skyes pa des dngos po thams cad ma skyes pa'o zhes dam bca' bar byed na/_de lta na yang dam bcas pa las nyams par 'gyur te/_'di ltar yod pa dang med pa'i dngos 
[\[252b.3\]]po'i mtshan nyid ni mi skye ba'i phyir dam bca' bar mi bya'o/_/yan lag lnga dang ldan pa'i smra ba ni nyes pa mang po'i phyir dang /_phan tshun rgyu tha dad pa'i mtshan nyid kyi phyir dang /_byas pa'i phyir yan lag rnams dam bca' bar mi bya'o/_/'di lta ste/_chos thams cad 
[\[252b.4\]]ma skyes pa dang /_de bzhin du chos thams cad stong pa dang /_rang bzhin med pa'o zhes dam bca' bar mi bya mod kyi/_blo gros chen po 'on kyang byang chub sems dpa' sems dpa' chen pos chos thams cad sgyu ma dang /_rmi lam lta bu bstan par bya ste/_snang ba dang /_
[\[252b.5\]]mi snang ba'i mtshan nyid kyi phyir lta ba dang /_blo slu bar byed pa'i phyir chos thams cad sgyu ma dang /_rmi lam lta bu'i ngo bo nyid du bstan par bya'o/_/gzhan du na byis pa so so'i skye bo rnams skrag pa'i gnas spang bar bya ba'i phyir dang /_blo gros chen po byis pa so so'i skye bo 
[\[252b.6\]]rnams yod pa dang /_med pa'i lta bar lhung ba de dag skrag par mi 'gyur zhing theg pa chen po las ring du mi 'gyur bar bya ba'i phyir ro/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/rang bzhin med pas brjod du 
[\[252b.7\]]med/_/dngos po med cing mtshams sbyor med/_/'di dag ro bzhin byis pa yi/_/log pa'i blo yis rnam par brtags/_/chos rnams thams cad ma skyes pa/_/de ni mu stegs gzhung ma yin/_/mthar ni skye ba gang yang med/_/dngos po rkyen gyis bsgrubs pa'o/_/
[\[253a\]]
[\[253a.1\]]chos rnams thams cad ma skyes pas/_/blo ldan mtshan mar 'dzin mi byed/_/dam bcas rgyu las skyes pa'i phyir/_/mkhas pa dag gis yongs su spong /_/ji ltar rab rib mig can gyis/_/skra shad mtshan nyid log par mthong /_/de bzhin dngos 
[\[253a.2\]]por mngon zhen pa'ang /_/byis pas log par rnam par brtags/_/ji tsam srid gsum nyer 'dogs pa/_/dngos po'i rang bzhin yod ma yin/_/dngos po'i rang bzhin nyer btags pas/_/rtog pa can rnams rtog par byed/_/mtshan dngos tshig ni rnam bzhag pas/_/
[\[253a.3\]]yid 'khrug rab tu g.yos par 'gyur/_/rgyal sras rnam rtog de dag las/_/shin du 'das shing yongs su spangs/_/chu ma yin la chur 'dzin pa/_/de ni skom gyi sred las skyes/_/byis pa de bzhin nor bar 'gyur/_/'phags pas mthong ba de lta min/_/'phags pa'i 
[\[253a.4\]]mthong ba yongs dag ste/_/rnam thar ting nge 'dzin las skyes/_/skye dang 'jig pa rab spangs te/_/snang ba med la rab tu spyod/_/snang ba med la rnal 'byor pas/_/dngos dang dngos med pa yang med/_/dngos dang dngos med mnyam pa na/_/de la 'phags pa'i 'bras bu skye/_/ji 
[\[253a.5\]]ltar dngos po dngos med dang /_/mnyam pa nyid du ji ltar 'gyur/_/sems kyis de ni ma shes pas/_/phyi dang nang ni rab tu g.yos/_/nam zhig de ni 'jig byed na/_/sems kyis mnyam pa nyid kyang mthong /_/de nas blo gros chen pos bcom ldan 'das la 'di skad ces gsol 
[\[253a.6\]]to/_/bcom ldan 'das bcom ldan 'das kyis ji skad du nam dmigs par bya ba'i dngos po shes pas mi dmigs pa de na btags pa tsam du rnam par gzhag pa yin te/_rnam par gzhag pa'i gzung ba med pas 'dzin pa yang med pa yin no/_/'dzin pa med pa'i phyir 
[\[253a.7\]]shes pa yang mi 'jug ste/_btags pa'i ming tsam mo zhes gsungs na/_bcom ldan 'das ci dngos po rnams kyi rang dang spyi'i mtshan nyid tha dad pa dang tha dad pa ma lags par khong du ma chud pa'i slad du shes pas mi dmigs lags sam/_'on te rang dang spyi'i mtshan 
[\[253b\]]
[\[253b.1\]]nyid sna tshogs kyis dngos po'i ngo bo nyid zil du rlag pa'i slad du shes pas mi dmigs lags sam/_de ste ri brag dang /_rtsig pa dang /_sa dang /_chu dang /_me dang /_rlung gis bar du chod pa'i slad du shes pas mi dmigs lags sam/_ha cang thag ring ba dang /_nye ba nyid du 
[\[253b.2\]]shes pas mi dmigs lags sam/_'on te rgan po dang /_byis pa dang /_long ba rnams dbang po dang mi ldan pa'i slad du shes pas mi dmigs lags/_bcom ldan 'das gal te rang dang spyi'i mtshan nyid tha dad pa dang /_tha dad pa ma lags pa khong du chud pa'i slad du shes 
[\[253b.3\]]pas mi dmigs pa zhig lags na ni de shes pas zhes mi brjod kyi/_mi shes pa zhes bgyi ste/_don mchis kyang mi dmigs pa'i slad du'o/_/de ste rang dang spyi'i mtshan nyid sna tshogs kyis dngos po'i ngo bo nyid zil du rlag pa'i slad du shes pas mi dmigs pa zhig lags na 
[\[253b.4\]]ni de yang mi shes pa ste/_shes pa ma lags so/_/bcom ldan 'das shes bya mchis pa'i slad du shes pa 'byung gi_/dngos po ma mchis pa las ni ma lags te shes bya dang ldan pa'i slad du shes pa zhes bgyi'o/_/de ste ri brag dang /_rtsig pa dang /_sa dang /_chu dang /_me 
[\[253b.5\]]dang /_/rlung gis chod pa rnams dang /_rgyang ring po dang /_nye ba dang /_rgan po dang /_byis pa dang /_long bar gyur pas dbang po rnams ma tshang bar gyur pa'i slad du shes pas mi dmigs pa lags na ni/_de yang shes pa zhes mi bgyi bas mi shes pa lags te/_dngos po 
[\[253b.6\]]mchis kyang mi dmigs pa'i slad du'o/_/bcom ldan 'das kyis bka' stsal pa/_blo gros chen po de ni de ltar mi shes pa ma yin te/_shes pa yin pas mi shes pa ma yin no/_/ngas de la ldem por dgongs te/_nam dmigs pa'i dngos po shes pas mi dmigs pa de na 
[\[253b.7\]]btags pa tsam du rnam par gzhag pa yin no zhes ma bshad de/_rang gi sems snang ba tsam du khong du ma chud pas yod pa dang med pa las phyi rol gyi dngos po dang dngos po med pa srid par shes pas dngos po mi dmigs pa'i phyir shes pa shes bya la mi 'jug go/_/rnam 
[\[254a\]]
[\[254a.1\]]par thar pa gsum gyi rjes su shes pa yang mi dmigs te/_rtog pa can thog ma med pa'i dus nas dngos po dang dngos po med par spros pa'i bag chags kyis bsgos pa'i blo can rnams kyis de ltar shes pa ma yin no/_/shes pa des de dag ma shes 
[\[254a.2\]]pa'i phyir phyi rol gyi dngos po rnams kyi mtshan nyid kyi rang bzhin la dngos po med do zhes rnam par rtog pa mi spong gi_/rang gi sems snang ba tsam rnam par 'jog pas bdag dang bdag gi mtshan nyid du 'dzin pa la mngon par zhen te/_rang gi sems snang ba tsam du ma chud pas 
[\[254a.3\]]shes pa dang shes bya la so sor rnam par rtog ste/_rnam par rtog pa'i phyir phyi rol gyi dngos po dngos po med par so sor rnam par brtags kyang mi dmigs pas chad par lta ba rab tu rten to/_/de nas bcom ldan 'das kyis don de nyid yang bstan pa'i phyir tshigs su bcad 
[\[254a.4\]]pa 'di dag gsungs so/_/dmigs bya dag ni yod bzhin du/_/shes pa so sor mi rtog pa/_/de ni shes min mi shes par/_/rtog ge pa yis bshad pa yin/_/tha dad min pa'i mtshan nyid dang /_/chod pa dang ni nye ring dag_/ci ste shes pas mi rtogs na/_/de ni log 
[\[254a.5\]]pa'i shes pa yin/_/rgan po byis pa ldongs gyur dag_/shes bya yang dag yod bzhin du/_/shes pa rnams ni mi skye ba/_/de yang log pa'i shes pa yin/_/gzhan yang blo gros chen po byis pa so so'i skye bo rnams thog ma med pa'i dus kyi yang dag pa ma yin pa'i 
[\[254a.6\]]gnas ngan len gyi log pa'i rnam par rtog pas yongs su bsgyur zhing /_yongs su bsgyur ba'i tshe rang gi grub pa'i mtha'i tshul dang /_bshad pa'i tshul la mi mkhas pas rang gi sems snang ba la phyi rol gyi dngos po'i mtshan nyid du mngon par zhen pa'i phyir thabs 
[\[254a.7\]]kyis brjod pa la mngon par zhen cing /_rang gi grub pa'i mtha'i mtha' bzhi rnam par dag pa'i tshul gyi mtshan nyid rnam par 'byed pa la mi mkhas so/_/blo gros chen pos bcom ldan 'das la gsol pa/_ji ltar bcom ldan 'das kyis bka' stsal pa bzhin 
[\[254b\]]
[\[254b.1\]]no/_/bcom ldan 'das ci nas kyang bdag dang byang chub sems dpa' sems dpa' chen po gzhan rnams tshul rnam pa gnyis la mkhas pas ma 'ongs pa'i dus na so so'i skye bo dang /_nyan thos dang /_rang sangs rgyas kyi theg pa rnams kyis glags rnyed par mi 'gyur ba'i 
[\[254b.2\]]bshad pa'i tshul dang /_grub pa'i tshul bdag la bshad du gsol/_bcom ldan 'das kyis bka' stsal pa/_blo gros chen po legs so legs so/_/de'i phyir legs par nyon la yid la zung shig dang ngas khyod la bshad do/_/blo gros chen pos bcom ldan 'das la 
[\[254b.3\]]gsol pa/_de bzhin du 'tshal lo zhes bka' mnyan pa dang /_bcom ldan 'das kyis blo gros chen po la 'di skad ces bka' stsal to/_/dus gsum gyi de bzhin gshegs pa rnams kyi chos kyi tshul rnam pa gnyis yod de/_'di lta ste/_bstan pa'i tshul dang /_rang gi grub 
[\[254b.4\]]pa'i mtha'i tshul lo/_/de la bstan pa'i tshul ni 'di lta ste/_sems can rnams kyi sems kyi mos pa ji lta ba bzhin du tshogs sna tshogs kyi mdo sde bshad pa ste/_de ni bstan pa'i tshul zhes bya'o/_/de la rang gi grub pa'i mtha'i tshul ni 'di lta ste/_rnal 'byor pa rnams rang gi 
[\[254b.5\]]sems snang ba'i rnam par rtog pa sna tshogs yongs su spangs nas/_'di lta ste/_gcig pa dang /_tha dad pa dang /_gnyi ga dang /_gnyi ga ma yin pa'i phyogs su ma lhung ba/_sems dang /_yid dang /_yid kyi rnam par shes pa thams cad las shin tu 'das pa/_
[\[254b.6\]]so so rang gis rig pa 'phags pa'i spyod yul/_rgyu dang /_rigs pa dang /_lta ba'i mtshan nyid dang bral ba/_mu stegs can dang /_nyan thos dang /_rang sangs rgyas kyi theg pa pa mtha' gnyis su lhung ba thams cad kyis mi shes pa de ni ngas rang gi grub pa'i mtha'i tshul gyi chos so 
[\[254b.7\]]zhes bshad do/_/blo gros chen po de ni rang gi grub pa'i mtha'i tshul dang /_bstan pa'i tshul gyi mtshan nyid ces bya ste/_de la khyod dang byang chub sems dpa' sems dpa' chen po gzhan dag gis bsgrub cing bslab par bya'o/_/de nas bcom ldan 'das kyis don de nyid 
[\[255a\]]
[\[255a.1\]]yang bstan pa'i phyir tshigs su bcad pa 'di gsungs so/_/nga yi tshul ni rnam gnyis te/_/grub pa'i mtha' dang bstan pa'o/_/byis pa rnams la brjod pa bshad/_/rnal 'byor pa la grub mtha'o/_/de nas byang chub sems dpa' blo gros chen pos 
[\[255a.2\]]bcom ldan 'das la 'di skad ces gsol to/_/bcom ldan 'das ji ltar bcom ldan 'das kyis dus gcig gi tshe 'di skad du 'jig rten rgyang pan pa'i smra ba dang /_spobs pa can sna tshogs la bslab cing bsnyen par mi bya'o/_/de la slob cing bsnyen na zang zing sdud de chos 
[\[255a.3\]]sdud pa ma yin no/_/zhes gsungs na/_bcom ldan 'das ci'i slad du de skad ces bka' stsal/_bcom ldan 'das kyis bka' stsal pa/_blo gros chen po 'jig rten rgyang pan pa rnams ni sna tshogs pa'i tshig gi tshogs dang /_rgyu dang rkyen dang /_dpe rnams sdud cing 'god 
[\[255a.4\]]pa dag gis byis pa so so'i skye bo rnams slu zhing rnam par rmongs par byed pas yang dag pa de kho na'i rang gi tshul la 'jug par mi byed la chos thams cad khong du mi chud de/_phyin ci log tu rnam par rtog pas mtha' gnyis su lhung ba dang /_byis pa dag shin tu rmongs par byed cing 
[\[255a.5\]]bdag nyid kyis yang rnam par 'jig pas 'gro ba rnams su mtshams sbyor gyi/_rnam par grol na mi 'thob ste/_rang gi sems snang ba tsam du khong du ma chud cing phyi rol gyi dngos po'i rang bzhin ma spangs pa dang /_rnam par rtog pa la mngon par zhen pas so/_/de lta bas 
[\[255a.6\]]na 'jig rten rgyang pan pa spobs pa sna tshogs can ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_'khrugs pa las yongs su mi 'grol te/_yongs su slu zhing shin tu rmongs par byed pa yin no/_/blo gros 
[\[255a.7\]]chen po brgya byin lha'i dbang po bstan bcos mang po la mkhas pas bdag nyid kyis sgra'i bstan bcos byas pa las 'jig rten rgyang pan pa de'i slob ma klu'i gzugs dang cha byad 'dzin pa zhig brgya byin lha'i dbang po'i gnas su song nas/_'di skad du dam bcas so/_/bdag khyod dang 
[\[255b\]]
[\[255b.1\]]chos smra bar bya ste/_gal te khyod kyis bdag ma thub par gyur na ni khyod kyi rtsibs stong dang ldan pa'i 'khor lo gzhig par bya'o/_/bdag pham par gyur na ni mgo re re nas bcad de pham pa'i nyes pa khas blang ngo zhes dam bcas nas chos smras pa las brgya byin lha'i dbang po 
[\[255b.2\]]pham par byas te/_'khor lo rtsibs stong dang ldan pa bshig nas slar mi'i 'jig rten 'dir 'ongs so/_/de ltar blo gros chen po 'jig rten rgyang pan pa rgyu dang dpe sna tshogs bkod pas 'di ltar tha na byol song du gyur pas kyang tshig gi tshogs rnam pa sna tshogs kyis lha dang lha ma 
[\[255b.3\]]yin rnams shin tu rmongs par byed cing /_skye ba dang /_'jig pa'i lta ba la rab tu 'god par byed na/_mi rnams lta smos kyang ci dgos/_de lta bas na blo gros chen po 'jig rten rgyang pan pa rnams yongs su spang bar bya ste/_sdug bsngal skye ba'i rgyu 'thob par byed pas bslab 
[\[255b.4\]]cing bsnyen par mi bya'o/_/blo gros chen po 'jig rten rgyang pan pa rnams ni lus dang blos yul dmigs pa tsam du ston to/_/blo gros chen po 'jig rten rgyang pan pa de dag stong phrag brgya yod de/_phyi ma'i dus lnga brgya tha ma la bstan pa bsdus pa rnams 'jig par byed cing rtog ge 
[\[255b.5\]]ngan pa'i rgyu dang /_lta ba rnams rgyas par 'gyur ba na slob ma ngan pa rnams yongs su 'dzin par byed do/_/'di ltar blo gros chen po 'jig rten rgyang pan pa bsdus pa 'jig par byed pa rnams ni tshig gi tshogs dang /_rgyu dang /_dpe sna tshogs bkod pas mu stegs kyi dngos po 
[\[255b.6\]]rjod cing rang gi rkyen la mngon par zhen pas rang gi tshul yod pa ma yin no/_/blo gros chen po mu stegs can de dag la rang gi tshul gyi bstan bcos med pas gzhan dag la 'jig rten rgyang pan pa rnams dngos po'i sgo brgya stong du ma tshad med pa rnams rgya cher ston par byed de/_
[\[255b.7\]]rang gi tshul yod pa ma yin pa dang /_blun zhing gti mug pa 'jig rten rgyang pan pa yin par rang gis mi shes so/_/de la blo gros chen pos bcom ldan 'das la 'di skad ces gsol to/_/bcom ldan 'das gal te mu stegs can 'jig rten rgyang pan pa rnams tshig gi 
[\[256a\]]
[\[256a.1\]]tshogs dang /_rgyu dang /_dpe sna tshogs su 'brel pas rang gi tshul ma mchis te/_rang gi dngos po la mngon par zhen pa lags na ni/_bcom ldan 'das kyang 'jig rten rgyang pan pa nyid ston te/_'di ltar phyogs tha dad pa sna tshogs nas 'dus pa'i 'khor lha 
[\[256a.2\]]dang /_mi dang lha ma yin rnams la tshig gi tshogs rnam pa sna tshogs tshad ma mchis pa rnams kyis rgya cher gsung bas/_de yang rang gi tshul ma mchis pa ma lags sam/_mu stegs can gyi shes pa dang /_tha snyad brjod pa'i grangs su mchi ba ma lags sam/_bcom 
[\[256a.3\]]ldan 'das kyis bka' stsal pa/_blo gros chen po nga ni 'jig rten rgyang pan mi 'chad de 'ong ba dang 'gro ba med pas 'ong ba med pa dang /_'gro ba med pa 'ba' zhig tu ston te/_blo gros chen po 'ong ba zhes bya ba ni 'gro ba rnams 'dus pa las skye ba'o/_/'gro ba zhes bya ba ni rnam 
[\[256a.4\]]par 'jig pa ste/_'gro ba med pa dang /_'ong ba med pa ni mi skye mi 'jig pa yin no/_/blo gros chen po ngas bshad pa'i chos rnams ni 'jig rten rgyang pan par lhung ba dang /_rnam par rtog pa'i grangs su gtogs pa ma yin te/_de ci'i phyir zhe na/_'di lta ste/_phyi rol 
[\[256a.5\]]gyi dngos po dang /_dngos po med pa la mngon par ma zhen cing rang gi sems snang ba tsam la gnas pas mtha' gnyis kyi rnam par rtog pas mi g.yos la mtshan ma'i spyod yul dngos po med pa dang /_rang gi sems snang ba tsam du khong du chud pas rang gi sems snang ba'i rnam 
[\[256a.6\]]par rtog pa mi skye ste/_rnam par rtog pa mi skye ba ni stong pa dang /_mtshan ma med pa dang /_mngon par 'du bya ba med pa'i rnam par thar pa gsum la zhugs pas rnam par grol ba zhes bya'o/_/blo gros chen po ngas mngon par dran pa dus gcig gi tshe sa phyogs shig na 'dug 
[\[256a.7\]]pa na bram ze'i 'jig rten rgyang pan pa zhig nga ga la ba der 'ongs nas rab tu dben pa mi 'dri bar nga la 'di skad ces zer ro/_/kye gau ta ma thams cad byas pa yin nam/_ngas de'i tshe 'di skad du kye bram ze thams cad byas pa zhes zer ba 'di ni 'jig rten rgyang pan pa dang po'o/_/
[\[256b\]]
[\[256b.1\]]des yang dris pa/_thams cad ma byas pa yin nam/_ngas yang 'di skad du thams cad byas pa ma yin pa 'di ni 'jig rten rgyang pan pa gnyis pa yin no zhes smras so/_/des yang dris pa/_thams cad rtag pa'am/_thams cad mi rtag pa'am/_thams cad skye ba'am/_
[\[256b.2\]]thams cad mi skye ba'am/_ngas de'i tshe 'di skad du de dag ni 'jig rten rgyang pan pa drug pa'o zhes smras so/_/blo gros chen po des yang 'di skad du thams cad gcig pa'am thams cad tha dad pa'am/_thams cad gnyi ga'am/_thams cad gnyi ga ma yin pa'am/_thams 
[\[256b.3\]]cad rgyu sna tshogs las skye ba snang bar gyur pa'am zhes dris pa dang /_ngas de'i tshe 'di skad du de dag ni 'jig rten rgyang pan pa bcu gcig pa'o zhes smras so/_/blo gros chen po des yang 'di skad du kye thams cad lung du ma bstan pa zhig yin nam/_thams cad lung du bstan 
[\[256b.4\]]pa zhig yin nam/_bdag yod pa zhig gam/_bdag med pa zhig gam/_'jig rten 'di med pa zhig gam/_'jig rten pha rol yod pa zhig gam/_'jig rten pha rol med pa zhig gam/_rnam par grol ba yod pa zhig gam/_rnam par grol ba med pa zhig gam/_
[\[256b.5\]]thams cad skad cig pa'am/_thams cad skad cig pa ma yin pa'am/_nam mkha' 'am/_so sor brtags pa ma yin pa'i 'gog pa'am/_mya ngan las 'das pa'am/_kye gau ta ma byas pa'am/_ma byas pa'am/_bar ma do'i srid pa yod pa zhig gam/_
[\[256b.6\]]bar ma do'i srid pa med pa zhig gam dris pa dang /_blo gros chen po ngas de'i tshe 'di skad ces/_kye bram ze de skad du smra ba de dag thams cad ni 'jig rten rgyang pan pa yin pas ngas bstan pa ma yin gyi/_khyod kyi 'jig rten rgyang pan pa yin no zhes smras so/_/bram ze nga 
[\[256b.7\]]ni thog ma med pa'i dus nas yang dag pa ma yin pa rnam par rtog pa'i bag chags sna tshogs kyi gnas ngan len rnams srid pa gsum gyi rgyu yin pa dang /_rang gi sems snang ba tsam du khong du ma chud pas rnam par rtog pa byung nas phyi rol gyi dngos po la dmigs par byed pa 
[\[257a\]]
[\[257a.1\]]'ba' zhig ston gyi/_ji ltar mu stegs can dag bdag dang /_dbang po rnams dang /_don gsum 'dus pa las shes pa skye ba lta bur nga ni de lta bu ma yin no/_/bram ze nga ni rgyur smra ba yang ma yin/_rgyu med par smra ba yang ma yin gyi/_rnam par rtog 
[\[257a.2\]]pa gzung ba dang /_'dzin pa'i dngos po tsam la rten cing 'brel bar 'byung ba zhes nye bar 'dogs te/_khyod dang gang dag bdag tu 'dzin par lhung ba'i rgyun chad dag gis shes par bya ba ma yin no/_/blo gros chen po mya ngan las 'das pa dang /_nam mkha' dang /_'gog 
[\[257a.3\]]pa dag rnam pa gsum du yod pa ma yin gyi/_grangs tsam du gsum yod par zad do/_/gzhan yang blo gros chen po de'i tshe bram ze 'jig rten rgyang pan pa nga la 'di skad ces zer ro/_/kye mi shes pa dang /_sred pa dang /_las kyi rgyu'i phyir srid pa gsum yod par gyur 
[\[257a.4\]]pa'am/_'on kyang rgyu med pa las yin/_ngas de'i tshe 'di skad ces 'di gnyi ga yang 'jig rten rgyang pan pa'o zhes smras so/_/des yang 'di skad du kye dngos po thams cad rang dang spyi'i mtshan nyid du gtogs pa zhig yin nam/_zhes dris pa dang /_nga yang 'di skad du 'di 
[\[257a.5\]]yang 'jig rten rgyang pan pa nyid yin te/_bram ze ji tsam du yid rnam par g.yos pa dang /_phyi rol gyi don la mngon par zhen cing rnam par rtog pa de dag thams cad kyang 'jig rten rgyang pan pa'o zhes smras so/_/gzhan yang blo gros chen po de'i tshe bram ze 'jig rten rgyang 
[\[257a.6\]]pan pas nga la yang dris pa/_kye 'jig rten rgyang pan pa ma yin pa 'ga' lta yod dam/_bdag ni mu stegs can thams cad kyi gtso bo yin te/_tshig gi tshogs dang /_rgyu dang /_dpe sna tshogs kyi bkod pa dag ston pa'o/_/ngas yang 'di skad du/_kye bram ze 
[\[257a.7\]]yod de/_khyod la yod pa ni ma yin no/_/grub pa'i mtha' med pa yang ma yin/_ston pa yang ma yin/_sna tshogs kyi tshig gi tshogs mi ston pa yang ma yin/_rgyu dang dpe mi 'god pa yang ma yin no zhes smras so/_/bram zes smras pa/_'jig rten rgyang 
[\[257b\]]
[\[257b.1\]]pan ma yin pa dang /_grub pa'i mtha' med pa yang ma yin pa dang /_mi ston pa yang ma yin pa de lta bu yin/_ngas de'i tshe 'di skad du bram ze 'jig rten rgyang pan ma yin pa yod de/_mu stegs can khyed rnams kyis shes par mi nus te/_'di ltar pha rol gyi dngos po la 
[\[257b.2\]]yang dag pa ma yin pa rnam par rtog pa'i spros pas mngon par zhen pa'i phyir ro/_/'di lta ste rnam par rtog pa mi skye zhing yod pa dang med pa rang gi sems snang ba tsam du khong du chud pas rnam par rtog pa mi skye ba dang /_phyi rol gyi yul la 'dzin pa med cing rnam par rtog pa rab tu 
[\[257b.3\]]zhi ba de ni 'jig rten rgyang pan ma yin pa zhes bya ste/_'di ni nga'i chos yin pas khyod la yod pa ma yin no/_/kye bram ze mdor bsdus te bstan na rnam par shes pa de 'ong ba dang /_'gro ba dang /_shi 'pho ba dang /_skye ba dang /_bde ba dang /_sdug bsngal ba dang /_bya ba dang /_
[\[257b.4\]]lta ba dang /_reg pa dang /_mtshan nyid sna tshogs la mngon par zhen pa dang /_'dus te mtshams sbyor ba dang /_sred pa dang /_rgyu la mngon par zhen pa ste/_kye bram ze 'di lta bu la sogs pa de dag thams cad ni khyod la sogs pa'i 'jig rten rgyang pan yin te nga la yod 
[\[257b.5\]]pa ni ma yin no/_/blo gros chen po bram ze 'jig rten rgyang pan pas dris pa la ngas de skad du lan btab pa dang /_de cang mi smra bar gyur te/_lan med pas slar song ngo /_/de rang gi tshul gyi gnas la sems shing 'di skad du dge sbyong shAkya'i bu ni tshul las shin tu 
[\[257b.6\]]'das pas na skye ba med pa dang /_mtshan ma med pa dang /_rgyu med pa dang /_rang gi rnam par rtog pa snang ba'i mtshan nyid khong du chud pas rnam par rtog pa mi skye bar smra'o snyam mo/_/blo gros chen po 'di ni khyod kyis sngar nga la ci'i slad du 'jig rten rgyang pan pa spobs pa sna tshogs can 
[\[257b.7\]]la slob cing bsten la zang zing sdud de/_chos sdud pa ma yin no zhes bka' stsal ces dris pa'i'o/_/blo gros chen pos bcom ldan 'das la gsol pa/_bcom ldan 'das zang zing sdud pa dang /_chos zhes bgyi ba'i tshig gi don ji lta bu lags/_bcom ldan 'das kyis 
[\[258a\]]
[\[258a.1\]]bka' stsal pa/_blo gros chen po khyod kyis ma 'ongs pa'i sems can rnams kyi phyir tshig gi don 'di lta bu sems shing 'dri ba legs so legs so/_/de'i phyir shin tu legs par nyon la yid la zung shig dang ngas khyod la bshad do/_/blo gros chen pos bcom 
[\[258a.2\]]ldan 'das la gsol pa/_de bzhin du 'tshal lo zhes bka' mnyan pa dang /_bcom ldan 'das kyis bka' stsal pa/_blo gros chen po 'di lta ste/_zang zing zhes bya ba ni len pa dang /_gtong ba dang /_reg pa dang /_myang ba dang /_phyi rol gyi yul la mngon par zhen pa dang /_
[\[258a.3\]]mtha' gnyis kyi lta bar lhung ba dang /_yang sdug bsngal gyi phung po skyed pa dang /_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_'khrug pa rnams te/_de lta bu'i sgyu ma rnams ni sred pa las byung bas/_de'i phyir 'jig rten rgyang 
[\[258a.4\]]pan slob cing sten pa rnams dang /_'jig rten rgyang pan pa rnams ni nga dang sangs rgyas gzhan dag gis kyang zang zing zhes brjod de/_'di ni zang zing sdud cing chos sdud pa ma yin pa zhes bya'o/_/blo gros chen po chos sdud pa gang zhe na/_'di lta ste/_rang gi sems snang ba tsam du 
[\[258a.5\]]legs par rtogs shing khong du chud pa dang /_gang zag dang chos bdag med pa'i mtshan nyid thob pas rnam par rtog pa mi skye ba dang /_sa rnams la gong nas gong du shin tu mkhas pas sems dang yid dang /_yid kyi rnam par shes pa ldog pa dang /_sangs rgyas thams cad 
[\[258a.6\]]kyi ye shes dang /_dbang bskur ba phun sum tshogs pa dang /_mthar thug pa med pa'i gnas bcu yongs su gzung ba dang /_chos thams cad la rtsol ba med par dbang byed pa ni chos zhes bya ste/_de ni 'di lta ste/_lta ba thams cad dang /_spros pa thams cad dang /_
[\[258a.7\]]rnam par rtog pa thams cad dang /_dngos po thams cad dang /_mtha' gnyis thams cad du mi ltung ngo /_/blo gros chen po mu stegs can byis pa rnams ni phal cher rtag pa dang /_chad pa'i mtha' gnyis su ltung gi mkhas pa rnams ni ma yin no/_/de la rgyu med 
[\[258b\]]
[\[258b.1\]]par smra ba yongs su bzung bas ni rtag par lta ba 'byung ngo /_/phyi rol gyi rgyu 'jig cing rgyu dang rkyen dngos po med par mthong ba las ni chad par lta ba 'byung ste/_blo gros chen po de ni skye ba dang /_gnas pa dang /_'jig pa mi mthong ba'i phyir chos zhes bya'o/_/blo gros chen 
[\[258b.2\]]po de ni zang zing dang chos zhes bya ste/_de la khyod dang byang chub sems dpa' sems dpa' chen po gzhan dag gis bslab par bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/'jig rten rgyang pan thams 
[\[258b.3\]]cad ni/_/mu stegs can gyis bshad de [{]brdzun[,]rdzun[}]/_/rnam rtog byed dang bya bar mthong /_/de la rang gi grub mtha' med/_/nga yi grub mtha' 'di 'ba' zhig_/byed dang bya ba yongs su spangs/_/'jig rten rgyang pan rnam bral ba/_/slob ma rnams la rab tu bshad/_/sems 
[\[258b.4\]]tsam de ni mi dmigs pas/_/sems gnyis so sor rtog mi byed/_/gzung dang 'dzin pa dngos med de/_/rtag chad gnyi ga yongs su spangs/_/ji srid sems ni 'jug pa'i bar/_/de srid 'jig rten rgyang pan yin/_/rnam par rtog pa mi 'jug na/_/des ni rang gi 
[\[258b.5\]]sems mthong ngo /_/'ong tshe dngos po skye zhes bya/_/'gro tshe dngos po yong mi snang /_/'gro 'ong legs par gsal rtogs na/_/rnam par rtog pa yang mi skye/_/rtag pa dang ni mi rtag dang /_/byas pa dang ni ma byas pa/_/'jig rten 'di dang 'jig rten gzhan/_/thams cad 
[\[258b.6\]]'jig rten rgyang pan tshul/_/de nas yang blo gros chen pos bcom ldan 'das la 'di skad ces gsol to/_/bcom ldan 'das mya ngan las 'das pa zhes bgyi ba/_chos ji lta bu zhig la mya ngan las 'das pa zhes bgyi na/_mu stegs can rnams so so nas rnam par 
[\[258b.7\]]rtog pa skyed par bgyid/_bcom ldan 'das kyis bka' stsal pa/_blo gros chen po de'i phyir shin tu legs par nyon la yid la zung shig dang /_ngas khyod la ji ltar mu stegs can rnams mya ngan las 'das par rnam par rtog pa dang /_de dag gi rnam par rtog pa 
[\[259a\]]
[\[259a.1\]]mya ngan las 'das pa'i rjes su 'thun par 'gyur ba ma yin pa bshad par bya'o/_/blo gros chen pos bcom ldan 'das la gsol pa/_de bzhin du 'tshal lo zhes bka' mnyan pa dang /_bcom ldan 'das kyis 'di skad ces bka' stsal to/_/blo gros chen po mu stegs 
[\[259a.2\]]can kha cig ni phung po dang /_khams dang /_skye mched rnams 'gags pa dang /_yul 'dod chags dang bral ba dang /_chos rnams mi rtag par mthong ba dang /_sems dang sems las byung ba'i chos kyi phyogs mi skye ba dang /_'das pa dang /_ma 'ongs pa dang /_da ltar gyi yul mi 
[\[259a.3\]]dran pa dang /_nye bar len pa phung po zad pa mar me bzhin 'gags pa dang /_sa bon ltar zhig pas rnam par rtog pa mi skye'o zhes de dag gis 'di dag la mya ngan las 'das par 'du shes te/_blo gros chen po 'jig par lta ba la mya ngan las 'das pa zhes bya ba ni ma yin no/_/kha cig ni 
[\[259a.4\]]phyogs nas phyogs su song na thar pa zhes brjod do/_/kha cig ni yul gyi rtog pa 'gags te/_ji ltar rlung zhi ba bzhin du gyur na thar pa zhes brjod do/_/kha cig ni blo dang rig par bya ba mthong ba rnam par zhig pa la thar pa zhes brjod do/_/kha cig ni rtag pa dang /_mi rtag par mthong ba la 
[\[259a.5\]]thar pa'o zhes 'du shes so/_/kha cig ni mtshan mar 'du shes pa mang po ni sdug bsngal bskyed pa'i rgyu 'thob par 'gyur ro snyam du bsams nas/_rang gi sems snang ba tsam la mi mkhas pas mtshan ma rnams kyis 'jigs shing skrag ste/_mtshan ma med par mthong ba la rab tu mos 
[\[259a.6\]]shing 'dod nas mya ngan las 'das par 'du shes so/_/kha cig ni nang dang phyi'i chos thams cad kyi rang dang spyi'i mtshan nyid khong du chud pa dang /_'das pa dang /_ma 'ongs pa dang /_da ltar byung ba ni dngos por yod de/_mi 'jigs pa'o zhes mya ngan las 'das par 'du shes so/_/kha cig 
[\[259a.7\]]ni bdag dang /_gang zag dang /_sems can dang /_srog dang /_chos thams cad mi 'jig pa la mya ngan las 'das par 'du shes so/_/mu stegs can kha cig ni log pa'i mes shes rab sreg pa dang /_rang bzhin dang /_skyes bu mthong zhing /_de gnyis kyi yod pa las skyes bus 
[\[259b\]]
[\[259b.1\]]'byin pa rnams ni rang bzhin zhes bya ste/_ji ltar dang po'i mun pa bzhin du yon tan rnam par 'gyur ba dang /_yon tan gyi byed pa po la mya ngan las 'das par 'du shes so/_/kha cig ni bsod nams dang /_bsod nams ma yin pa zad pas/_kha cig ni nyon mongs pa zad cing shes pas/_
[\[259b.2\]]kha cig ni 'khor ba rnams dbang phyug gis yang dag par byas par mthong ba la mya ngan las 'das par 'du shes so/_/kha cig 'khor ba rnams ni gcig gis gcig bskyed pas rgyu gzhan ci yang med de/_'di ltar rgyu la mngon par zhen cing de gti mug pas khong du mi chud de/_khong du 
[\[259b.3\]]ma chud pa'i phyir mya ngan las 'das pa'o zhes 'du shes so/_/mu stegs can kha cig ni yang dag pa'i bden pa'i lam thob pa la mya ngan las 'das par 'du shes so/_/kha cig ni yon tan can dang /_yon tan gyis bskyed pa la tshogs pa dang /_gcig pa dang /_tha dad pa dang /_gnyi 
[\[259b.4\]]ga dang /_gnyi ga ma yin par mthong ba la mya ngan las 'das par 'du shes so/_/kha cig ni rang bzhin las byung bas rma bya'i rnam par bkra ba dang /_rin po che sna tshogs kyi 'byung gnas dang /_tsher ma rno ba la sogs pa lta bur dngos po rnams kyi rang bzhin mthong nas mya ngan las 
[\[259b.5\]]'das par 'du shes so/_/blo gros chen po kha cig ni srid pa nyi shu rtsa lnga de kho na nyid yin par khong du chud pas/_kha cig ni rgyal po'i yul skyong ba dang /_yon tan drug gi bstan pa 'dzin pas mya ngan las 'das par 'du shes so/_/kha cig ni byed pa po dus yin par mthong nas/_'jig 
[\[259b.6\]]rten 'byung ba ni dus la rag las so zhes de ltar khong du chud pa las mya ngan las 'das par 'du shes so/_/kha cig ni dngos pos so/_/kha cig ni dngos po med pas so/_/kha cig ni dngos po dang dngos po med pa yongs su shes pas so/_/kha cig ni dngos po'i rtog pa dang /_mya ngan las 
[\[259b.7\]]'das pa bye brag yod par mthong bas mya ngan las 'das par 'du shes te/_de ltar de lta bu'i rnam par rtog pa sna tshogs mu stegs can dag gis bstan pa yod kyang rig pa dang mi ldan pas mkhas pa rnams kyis spangs pa yin no/_/blo gros chen po de dag thams cad mtha' gnyis su ltung 
[\[260a\]]
[\[260a.1\]]ba'i bsam pas mya ngan las 'das par 'du shes te/_de lta bu la sogs pa'i rnam par rtog pas mu stegs can dag mya ngan las 'das par yongs su rtog kyang /_'di la gang yang skye ba'am/_'gag pa med do/_/blo gros chen po mu stegs can so so'i mya ngan las 'das pa de 
[\[260a.2\]]dag ni de dag rang gi bstan bcos dang shes pas so sor brtags pas na rnam par gzhag pa ci yang med de/_ji ltar de dag gi rnam par rtog pa'i sems dang /_yid bzhin du 'ong ba dang /_'gro ba dang /_rab tu g.yo bas thams cad gang yang mya ngan las 'das pa thob pa med do/_/blo gros chen po 
[\[260a.3\]]ngas ji skad du bstan pa'i mya ngan las 'das pa ni 'di lta ste/_rang gi sems snang ba tsam du mkhas shing khong du chud pa dang /_phyi rol gyi dngos po la mngon par chags shing mtha' bzhi yongs su spangs pa dang /_yang dag pa ji ltar gnas pa bzhin du mthong bas rang gi sems snang bar rnam 
[\[260a.4\]]par rtog pa'i mtha' gnyis su ma lhung ba dang /_gzung ba dang /_'dzin pa mi dmigs pas tshad ma thams cad kyis grub par mi mthong ba dang /_de kho na nyid la rmongs pa yin pas yongs su bsdu bar mi bya'o zhes de yongs su spangs nas/_bdag gi 'phags pa'i so so rang gis rig pa'i 
[\[260a.5\]]chos thob pa dang /_bdag med pa rnam gnyis rtogs pa dang /_nyon mongs pa gnyis yongs su spangs pa dang /_sgrib pa gnyis rnam par dag pa dang /_'chi 'pho gnyis gtan nas spangs pa dang /_sa rnams gong nas gong du sbyangs pas de bzhin gshegs pa'i sa la 'jug cing gzugs 
[\[260a.6\]]brnyan dang /_sgyu ma la sogs pa'i ting nge 'dzin zab mo thob pa dang /_sems dang yid dang /_yid kyi rnam par shes pa yongs su spangs pa ni mya ngan las 'das pa zhes bstan to/_/blo gros chen po de la khyod dang /_byang chub sems dpa' sems dpa' chen po gzhan dag gis bslab par 
[\[260a.7\]]bya zhing /_mu stegs can thams cad kyi mya ngan las 'das par lta ba rnams myur du yongs su spang bar bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/mu stegs mya ngan 'das lta zhing /_/so sor rnam rtog gang byung ba/_/
[\[260b\]]
[\[260b.1\]]de dag sems kyi rtog las skyes/_/thar pa'i thabs ni yod ma yin/_/'ching dang bcing bya la rmongs pa/_/thabs mkhas yongs su spangs pas na/_/mu stegs thar pa 'du shes pa/_/thar pa nam yang skye mi 'gyur/_/shes pa mang pos tha dad 'jug_/mu stegs can gyis mthong ba'i 
[\[260b.2\]]tshul/_/de dag thar pa yod ma yin/_/blun zhing gti mug rnam rtog phyir/_/mu stegs blun pos thams cad kun/_/rnam rtog byed dang bya bar mthong /_/yod med phyogs su smra ba rnams/_/de dag la ni thar pa med/_/byis pa rnam par rtog la mos/_/yang dag blo gros thos mi 'gyur/_/smra 
[\[260b.3\]]ba sdug bsngal gsum gyi gnas/_/yang dag sdug bsngal 'jig pa'i rgyu/_/ji ltar me long gzugs brnyan dag_/snang ba yod pa ma yin ltar/_/rnam rtog sems kyi me long la/_/byis pa dag gis gnyis yod mthong /_/sems dang dmigs pa ma shes pa/_/rnam par rtog pa gnyis 
[\[260b.4\]]skye ste/_/sems dang yul ni yongs shes na/_/rnam par rtog pa skye mi 'gyur/_/sems ni sna tshogs 'gyur ba ste/_/mtshan nyid mtshan gzhi yongs spangs pas/_/bya ba snang yang snang ba med/_/ji ltar byis pas rnam brtags bzhin/_/srid gsum rnam par rtog tsam pas/_/phyi rol gyi 
[\[260b.5\]]ni don med de/_/rnam par rtog pa sna tshogs snang /_/byis pa dag gis mi rtogs so/_/mdo dang mdo las rnam rtog bshad/_/nam yang ming las 'da' mi 'gyur/_/brjod pa dag ni ma gtogs par/_/brjod par bya ba ci yang med//_//'phags pa lang kar gshegs pa 
[\[260b.6\]]rin po che'i mdo las/_bam po bdun pa/_de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das yang dag par rdzogs pa'i sangs rgyas pa nyid bshad du gsol/_de nas bdag dang byang chub sems dpa' sems dpa' 
[\[260b.7\]]chen po gzhan rnams de bzhin gshegs pa'i rang bzhin la mkhas shing /_bdag dang gzhan rnams khong du chud par bgyid par 'gyur ro/_/bcom ldan 'das kyis bka' stsal pa/_blo gros chen po khyod ji ltar 'dod pa bzhin du dris shig dang /_ngas ji ltar khyod kyis dris pa de bzhin 
[\[261a\]]
[\[261a.1\]]du bshad par bya'o/_/blo gros chen pos bcom ldan 'das la gsol pa/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bgyis pa'am/_ma bgyis pa'am/_dngos po'am/_rgyu'am/_mtshan nyid dam/_mtshan nyid kyi 
[\[261a.2\]]gzhi 'am/_brjod pa'am/_brjod par bgyi ba'am/_blo'am/_rig par bgyi ba'am/_de lta bu la sogs pa'i tshig rnams dang /_tha dad pa'am/_tha dad pa ma lags pa zhes bgyi/_bcom ldan 'das kyis bka' stsal pa/_blo gros chen po de bzhin gshegs pa dgra bcom pa 
[\[261a.3\]]yang dag par rdzogs pa'i sangs rgyas ni de lta bu la sogs pa'i tshig gi dngos po yang ma yin/_rgyu yang ma yin te/_de ci'i phyir zhe na/_gnyi ga yang nyes par 'gyur ba'i phyir ro/_/blo gros chen po gal te de bzhin gshegs pa dngos po yin min byas pa'am/_mi rtag par 
[\[261a.4\]]'gyur te/_mi rtag pa'i phyir dngos po thams cad kyang de bzhin gshegs par 'gyur bas na/_de ni nga dang de bzhin gshegs pa thams cad kyang mi bzhed do/_/ci ste byas pa ma yin na ni dmigs su med pa'i phyir sbyor ba rnams don med par 'gyur te/_ri bong gi rwa dang /_mo 
[\[261a.5\]]sham gyi bu ltar yod pa ma yin pa'i phyir ro/_/blo gros chen po gang dngos po yang med/_rgyu yang med pa ni yod pa yang ma yin med pa yang ma yin/_gang yod pa yang ma yin/_med pa yang ma yin pa de ni mtha' bzhi las 'das pa'o/_/mtha' bzhi gang yin pa de ni 'jig rten gyi brjod 
[\[261a.6\]]pa'o/_/gang mtha' bzhi las 'das pa de ni mtha' bzhir ma lhung ba'o/_/ma lhung ba'i phyir mkhas pa rnams kyis len par byed de/_de bzhin gshegs pa thams cad kyis tshig gi don kyang de bzhin du rig par bya'o/_/blo gros chen po blo dang ldan pa rnams kyis ji ltar ngas chos thams cad 
[\[261a.7\]]bdag med pa'o zhes bshad pa de'i don kyang khong du chud par bya'o/_/bdag med pa'i dngos po ni bdag med pa nyid de chos thams cad ni rang gi dngos por yod kyi gzhan gyi dngos por ni med do/_/ji ltar ba lang dang rta bzhin te/_blo gros chen po dper na ba lang dang /_rta'i dngos po ma yin pa la 
[\[261b\]]
[\[261b.1\]]ba lang dang rta'i dngos po de yang dag par yod pa yang ma yin/_med pa yang ma yin/_yang de rang gi mtshan nyid med pa ni ma yin no/_/de bzhin du blo gros chen po chos thams cad rang gi mtshan nyid med pa yang ma yin te/_rang gi mtshan nyid yod kyang byis pa so so'i skye bo rnams kyis bdag med pa 
[\[261b.2\]]khong du chud par nus pa ma yin te/_'di ltar rnam par rtog pa'i phyir ro/_/de bzhin du chos thams cad stong pa dang /_skye ba med pa dang /_rang bzhin med pa yang de bzhin du rig par bya'o/_/de bzhin du de bzhin gshegs pa ni phung po rnams dang /_tha dad pa yang ma yin/_gcig pa yang 
[\[261b.3\]]ma yin te/_gal te phung po rnams dang tha dad pa ma yin na ni mi rtag pa yin par 'gyur ro/_/ci ste tha dad na ni sbyor ba rnams don med par 'gyur ro/_/gal te gnyis su gyur na ni tha dad par 'gyur te/_ji ltar ba lang gi rwa bzhin du 'dra ba'i phyir tha dad pa yang ma yin la/_ring thung bye brag 
[\[261b.4\]]yod pa'i phyir tha dad pa yang ma yin te/_chos thams cad kyang de bzhin no/_/blo gros chen po ji ltar ba lang gi rwa g.yas pa ni rwa g.yon pa las tha dad la/_rwa g.yon pa ni rwa g.yas pa las tha dad pas/_de'i phyir rwa gnyis ni gdon mi za bar tha dad pa yin par rig par bya ste/_
[\[261b.5\]]de bzhin du ring po dang /_thung ngu dang /_gzugs sna tshogs rnams kyang phan tshun tha dad do/_/blo gros chen po de bzhin gshegs pa yang phung po dang /_khams dang /_skye mched rnams dang tha dad pa yang ma yin/_tha mi dad pa yang ma yin no/_/de bzhin du de bzhin gshegs pa 
[\[261b.6\]]yang thar pa dang tha dad pa yang ma yin tha mi dad pa yang ma yin pas/_'di ltar de bzhin gshegs pa ni thar pa'i ming gis bstan to/_/gal te de bzhin gshegs pa dang thar pa tha dad na ni gzugs kyi mtshan nyid las mngon par 'grub par 'gyur te/_gzugs kyi mtshan nyid las 
[\[261b.7\]]mngon par 'grub pa'i phyir mi rtag par 'gyur ro/_/ci ste tha mi dad na ni rnal 'byor pa rnams kyis thob pa'i mtshan nyid bye brag med par 'gyur te/_rnal 'byor pa rnams kyis bye brag kyang mthong bas na de'i phyir tha dad pa yang ma yin/_tha mi dad pa yang ma yin no/_/de bzhin du shes pa 
[\[262a\]]
[\[262a.1\]]dang /_shes bya yang tha dad pa yang ma yin/_tha mi dad pa yang ma yin no/_/blo gros chen po shes pa dang /_shes bya tha dad pa yang ma yin/_tha mi dad pa yang ma yin pa ni rtag pa yang ma yin/_mi rtag pa yang ma yin/_byed pa yang ma yin/_byas pa yang ma yin/_
[\[262a.2\]]'dus byas kyang ma yin/_'dus ma byas kyang ma yin/_blo yang ma yin/_rig par bya ba yang ma yin/_mtshan nyid kyang ma yin/_mtshan nyid kyi gzhi yang ma yin/_phung po rnams kyang ma yin/_phung po rnams tha dad pa yang ma yin/_bshad pa yang ma yin/_bshad par bya ba 
[\[262a.3\]]yang ma yin/_gcig pa yang ma yin/_tha dad pa yang ma yin/_gnyi ga yang ma yin/_gnyi ga ma yin pa yang ma yin pa'i phyir tshad ma thams cad dang bral ba'o/_/gang tshad ma thams cad dang bral ba de ni tshig med pa'o/_/gang tshig med pa de ni ma skyes pa'o/_/gang ma skyes pa 
[\[262a.4\]]de ni ma 'gags pa'o/_/gang ma 'gags pa de ni rab tu zhi ba'o/_/gang rab tu zhi ba de ni rang bzhin gyis mya ngan las 'das pa'o/_/gang rang bzhin gyis mya ngan las 'das pa de ni dngos po dang rgyu med pa'o/_/gang dngos po dang rgyu med pa de ni dmigs pa med pa'o/_/gang dmigs pa med 
[\[262a.5\]]pa de ni spros pa thams cad las 'das pa'o/_/gang spros pa thams cad las 'das pa de ni de bzhin gshegs pa'o/_/de bzhin gshegs pa gang yin pa de ni yang dag par rdzogs pa'i sangs rgyas nyid do/_/blo gros chen po de ni yang dag par rdzogs pa'i sangs rgyas pa nyid ces bya ste/_
[\[262a.6\]]blo gros chen po yang dag par rdzogs pa'i sangs rgyas pa ni dbang po dang /_tshad ma thams cad dang bral ba'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/dbang po tshad ma rab bral zhing /_/dngos po med cing rgyu yang med/_/
[\[262a.7\]]blo dang rig bya yongs spangs shing /_/mtshan nyid mtshan nyid gzhi yang spangs/_/phung po rkyen sogs sangs rgyas pa/_/gcig dang tha dad mthong mi nus/_/gal te mthong ba yod min na/_/ci yi phyir na rnam par rtog_/byas pa ma yin ma byas min/_/dngos po ma yin rgyu yang min/_/phung 
[\[262b\]]
[\[262b.1\]]min phung la gnas pa min/_/gzhan yang 'dres pa yod ma yin/_/ji ltar de yis brtags pa ltar/_/dngos po rnams ni yod ma yin/_/med pa'ang ma yin shes par bya/_/de ni chos kyi chos nyid do/_/yod par gyur phyir med pa yod/_/med par gyur phyir yod pa yod/_/med par yang 
[\[262b.2\]]ni 'dzin mi bya/_/yod par yang ni mi brtag go/_/bdag dang bdag med bslad pas na/_/sgra tsam la ni 'jug pa dag_/mtha' gnyis su ni bying ba ste/_/bdag dang 'jig rten rlag par byed/_/nyes pa kun las rnam grol zhing /_/nga yi tshul ni rab rtog na/_/de ni yang dag rtogs pa ste/_/
[\[262b.3\]]'dren pa che la de mi smod/_/de nas byang chub sems dpa' blo gros chen pos bcom ldan 'das la yang 'di skad ces gsol to/_/bcom ldan 'das ji ltar bcom ldan 'das kyis mdo sde gsungs pa las skye ba ma mchis pa dang /_'gag pa ma mchis pa zhes smos pa yang mdzad la/_
[\[262b.4\]]gzhan yang bcom ldan 'das kyis skye ba ma mchis pa dang /_'gag pa ma mchis pa de ni de bzhin gshegs pa'i tshig [{]bla dgas [,]bla dwags [}]so zhes kyang gsungs na/_ci bcom ldan 'das kyis dngos po ma mchis pa'i slad du skye ba ma mchis pa dang /_'gag pa ma mchis pa zhes gsungs sam/_'on te 
[\[262b.5\]]de bzhin gshegs pa'i rnam grangs gzhan zhig lags/_bcom ldan 'das kyis bka' stsal pa/_blo gros chen po ngas chos thams cad mi skye ba dang /_mi 'gag pa zhes bshad kyang yod pa dang med pa'i phyogs ni mi snang ngo /_/blo gros chen pos bcom ldan 'das la gsol pa/_
[\[262b.6\]]bcom ldan 'das gal te chos thams cad ma skyes pa zhig lags na ni chos zhes smos pa yang dmigs par mi 'gyur te/_chos thams cad ma skyes pa'i slad du'o/_/ci ste ming la chos mchis pa zhig lags na ni bcom ldan 'das kyis bshad du gsol/_bcom ldan 'das kyis bka' 
[\[262b.7\]]stsal pa/_blo gros chen po legs so legs so/_/shin tu legs par nyon la yid la zung shig dang /_ngas khyod la rab tu dbye zhing bshad par bya'o/_/blo gros chen pos bcom ldan 'das la gsol pa/_de bzhin du 'tshal lo zhes bka' mnyan pa dang /_bcom ldan 'das kyis 'di 
[\[263a\]]
[\[263a.1\]]skad ces bka' stsal to/_/blo gros chen po nga ni de bzhin gshegs pa dngos po med par bshad pa yang ma yin/_skye ba med pa dang /_'gag pa med pas chos thams cad smos pa yang ma yin/_rkyen la ltos pa yang ma yin pa'i phyir/_skye ba med pa dang /_'gag pa med kyang don 
[\[263a.2\]]med pa yang ma yin no/_/blo gros chen po ngas yid las byung ba'i chos kyi sku'i de bzhin gshegs pa'i ming gi tshig [{]bla dgas [,]bla dwags [}]su ma skyes pa zhes bshad pa de ni mu stegs can dang /_nyan thos dang /_rang sangs rgyas dang /_sa bdun la rab tu gnas pa'i byang chub sems dpa' rnams kyi spyod yul ma yin 
[\[263a.3\]]pas/_blo gros chen po ma skyes pa de ni de bzhin gshegs pa'i rnam grangs kyi tshig yin no/_/blo gros chen po dper na/_dbang po dang /_brgya byin dang /_grong khyer 'jig dang /_de la sogs pa dngos po re re la yang ming gi rnam grangs mang po yod de/_ming mang ba'i phyir dngos po mang po yod pa yang 
[\[263a.4\]]ma yin la/_rang bzhin med pa yang ma yin no/_/de bzhin du blo gros chen po nga yang mi mjed kyi 'jig rten gyi khams 'di na ming grangs med pa brgya stong phrag gsum yod par byis pa rnams kyi rna lam du grags te/_so so nas nga'i ming brjod kyang de dag gis nga'i de bzhin gshegs pa'i ming gi 
[\[263a.5\]]rnam grangs mi shes so/_/blo gros chen po sems can kha cig ni nga la de bzhin gshegs pa yin par shes so/_/kha cig ni thams cad mkhyen par shes pa yang yod do/_/sangs rgyas su shes pa yang yod do/_/'jig rten skyob par shes pa yang yod do/_/bdag nyid rig par shes pa yang 
[\[263a.6\]]yod do/_/'dren par shes pa yang yod do/_/rnam par 'dren par shes pa yang yod do/_/yongs su 'dren par shes pa yang yod do/_/drang srong du shes pa yang yod do/_/tshangs par shes pa yang yod do/_/khyab 'jug tu shes pa yang yod do/_/dbang phyug tu shes pa yang yod do/_/gtso bor 
[\[263a.7\]]shes pa yang yod do/_/ser skya yin par shes pa yang yod do/_/yang dag pa'i mtha' yin par shes pa yang yod do/_/zla bar shes pa yang yod do/_/nyi mar shes pa yang yod do/_/bdag por shes pa yang yod do/_/skye ba med par shes pa yang yod do/_/'gag pa med par shes pa yang 
[\[263b\]]
[\[263b.1\]]yod do/_/stong pa nyid du shes pa yang yod do/_/de bzhin nyid du shes pa yang yod do/_/bden pa nyid du shes pa yang yod do/_/de kho na nyid du shes pa yang yod do/_/chos kyi ngo bo nyid du shes pa yang yod do/_/mya ngan las 'das par shes pa yang yod do/_/rtag par shes pa yang yod do/_/
[\[263b.2\]]mnyam pa nyid du shes pa yang yod do/_/gnyis su med par shes pa yang yod do/_/mtshan ma med par shes pa yang yod do/_/rnam par thar par shes pa yang yod do/_/lam yin par shes pa yang yod do/_/yid la byung bar rab tu shes pa yang yod do/_/blo gros chen po de la sogs 
[\[263b.3\]]pa ming grangs med pa brgya stong phrag gsum lhag chad med par 'jig rten gyi khams 'di dang /_gzhan kun gyis nga la chu'i zla ba bzhin du 'byung ba yang med/_'jug pa yang med par rab tu shes so/_/byis pa so so'i skye bo dag gis ni nga rab tu mi shes te/_mtha' gnyis su lhung ba'i 
[\[263b.4\]]phyir ro/_/'on kyang nga la bkur sti byed mchod par byed de/_tshig gi don gyi tshul la mi mkhas pas ming rnam par 'byed mi nus shing rang gi tshul mi shes pas/_brjod pa'i tshig sna tshogs la mngon par zhen nas/_skye ba med pa dang /_'gag pa med pa la dngos po med par 'du shes so/_/
[\[263b.5\]]de bzhin gshegs pa'i ming gi rnam grangs tha dad pa dbang po dang /_brgya byin dang /_grong khyer 'jig pa lta bur ma shes shing /_rang gi tshul mthar thug pa la rmongs pas/_chos thams cad la sgra ji bzhin du mngon par zhen to/_/blo gros chen po skyes bu blun po de dag 'di skad du don ni ji 
[\[263b.6\]]bzhin pa nyid de/_sgra las don gzhan ma yin no/_/de ci'i phyir zhe na/_'di lta ste/_don ma lus pa med pa'i phyir sgra las gzhan ci yang med do/_/sgra 'ba' zhig go zhes zer ro/_/blo gros chen po log pas bsregs pa'i blo can de dag sgra'i rang bzhin yongs su mi shes pas sgra la skye ba 
[\[263b.7\]]dang /_'gag pa yod cing don la skye ba dang /_'gag pa med par mi rig go/_/blo gros chen po sgra thams cad ni yi ger lhung ba'o/_/don ni ma lhung ba ste/_dngos po dang dngos po med pa spangs pa'i phyir dang /_skye ba len pa med cing lus med pa'i phyir ro/_/blo gros chen po de bzhin 
[\[264a\]]
[\[264a.1\]]gshegs pa ni yi ger lhung ba'i chos mi ston te/_yi ge rnams kyi yod pa dang /_med pa mi dmigs pa'i phyir gzhan du na yi ger ma lhung bas/_chos ston to/_/blo gros chen po gal te kha cig 'di skad du de bzhin gshegs pa ni yi ger lhung ba'i chos mi ston to zhes 
[\[264a.2\]]zer ba/_de ni [{]brdzun [,]rdzun [}]du smra ba ste/_chos nyid ni yi ge dang bral ba'i phyir ro/_/de lta bas na blo gros chen po nga la sogs pa sangs rgyas dang /_byang chub sems dpa' rnams ni yi ge gcig kyang ma bshad 'chad par mi 'gyur ro/_/de ci'i phyir zhe na/_chos rnams yi ge dang bral ba'i phyir 
[\[264a.3\]]ro/_/don dang mi ldan par 'chad pa yang ma yin te/_brjod pa ni sems can gyi rnam par rtog pa yin pa'i phyir ro/_/blo gros chen po gal te chos thams cad ma bshad na ni bstan pa'i chos rnams 'jig par 'gyur ro/_/bstan pa'i chos zhig na ni sangs rgyas dang /_byang chub sems dpa' 
[\[264a.4\]]dang /_rang sangs rgyas dang /_nyan thos rnams kyang med par 'gyur ro/_/de dag med na ni gang zhig su la ci zhig bshad de/_de lta bas na blo gros chen po byang chub sems dpa' sems dpa' chen pos bshad pa brjod pa'i sgra la mngon par chags par mi bya zhing /_bsam pa ji lta ba bzhin 
[\[264a.5\]]du mdo sde'i chos rnams rgya cher bshad par bya'o/_/'di ltar sems can rnams kyi re ba dang /_nyon mongs pa ni gcig pa ma yin pa'i phyir nga dang sangs rgyas gzhan rnams kyis mos pa tha dad pa sna tshogs kyi sems can rnams sems dang yid dang /_yid kyi rnam par shes pa bzlog pa'i phyir chos 
[\[264a.6\]]bstan par bya ba yin gyi/_so so rang gis rig pa 'phags pa'i ye shes kyi gnas thob pa la ni ma yin no/_/blo gros chen po chos thams cad snang ba med pa/_rang gi sems snang ba tsam du khong du chud pa/_rnam par rtog pa gnyis spangs pa'i byang chub sems dpa' sems dpa' chen po rnams 
[\[264a.7\]]kyis don la rton par bya'i yi ge la rton par mi bya'o/_/blo gros chen po gal te rigs kyi bu'am rigs kyi bu mo gang la la yi ge la rton pa de dag ni bdag kyang don dam pa las nyams par byed la/_gzhan yang rtogs par byed mi nus te/_lta ba ngan pa'i rgyud du lhung bar 'khor rnams la 
[\[264b\]]
[\[264b.1\]]sgrogs par byed de/_chos thams cad dang /_sa thams cad dang /_mtshan ma thams cad la mi mkhas pas tshig gi rnam grangs rtogs pas khong du mi chud do/_/gal te chos thams cad dang /_sa thams cad dang /_mtshan ma thams cad la mkhas pa dang /_tshig gi rnam grangs rtogs par 
[\[264b.2\]]khong du chud cing dngos po'i don dang ldan par gyur na/_de yang dag pa mtshan ma med pa'i bde bas bdag nyid tshim par byed cing sems can rnams kyang theg pa chen po mnyam pa nyid la 'god par byed do/_/blo gros chen po theg pa chen po yongs su bzung na/_sangs rgyas dang /_byang chub sems 
[\[264b.3\]]dpa' dang /_rang sangs rgyas dang /_nyan thos rnams yongs su bzung bar 'gyur ro/_/sangs rgyas dang /_byang chub sems dpa' dang /_rang sangs rgyas dang /_nyan thos rnams yongs su bzung bas ni sems can thams cad yongs su bzung bar 'gyur ro/_/sems can thams cad yongs su 
[\[264b.4\]]bzung bas ni dam pa'i chos yongs su bzung bar 'gyur ro/_/dam pa'i chos yongs su bzung bas ni sangs rgyas kyi gdung rgyun mi gcod pa yin no/_/sangs rgyas kyi gdung rgyun mi gcod pa ni gnas khyad par can du 'jug pa'i shes pa 'thob par 'gyur ro/_/gnas khyad par can du 'jug 
[\[264b.5\]]pa'i shes pa thob pa'i byang chub sems dpa' sems dpa' chen po rnams ni rtag par rdzus te skye zhing theg pa chen po rab tu 'jog pas dbang bcu'i stobs kyis gzugs sna tshogs yongs su ston par 'gyur te/_sems can gyi cha byad dang /_mos pa dang /_nyon mongs pa'i mtshan nyid rnams 
[\[264b.6\]]rtogs par khong du chud pas yang dag pa ji lta ba bzhin du chos ston to/_/de la yang dag pa ji lta ba bzhin du ston pa zhes bya ba ni de kho na nyid las gzhan ma yin pa ste/_'ong ba dang /_'gro ba med pa'i mtshan nyid dang /_spros pa thams cad nye bar zhi ba ni de kho na nyid ces bya'o/_/blo gros chen po 
[\[264b.7\]]rigs kyi bu'am/_rigs kyi bu mo rnams kyis sgra ji bzhin du gzung zhing mngon par zhen par mi bya ste/_de kho na nyid ni ming dang /_yi ge dang bral ba'i phyir ro/_/blo gros chen po ji ltar blun po kha cig la sor mo'i rtse mos dngos po bstan na blun po de sor mo'i rtse mo la lta bas yang dag pa'i don mi 'thob 
[\[265a\]]
[\[265a.1\]]bo/_/de bzhin du byis pa so so'i skye bo rnams kyang sgra ji bzhin gyi sor mo'i rtse mo 'dzin cing mngon par zhen te/_'chi ba la thug gi bar du yongs su mi gtong bas sgra ji bzhin gyi sor mo'i rtse mo spangs pa don dam pa'i de kho na nyid 'thob par mi nus so/_/blo gros chen po dper na byis pa 
[\[265a.2\]]chung ngu rnams ni zas g.yos su byas pa rnams bza' ba'i rigs kyi g.yos su ma byas pa rnams ni bza' ba'i mi rigs pa las/_gal te g.yos su ma byas pa zos na smad nad slong bar 'gyur te/_kha zas rim gyis g.yos su bya ba mi shes pa'i phyir ro/_/blo gros chen po de bzhin du skye ba med pa 
[\[265a.3\]]dang /_'gag pa med pa yang thabs kyis mngon par ma bsgrubs na mdzes par mi 'gyur ro/_/de lta bas na blo gros chen po thabs kyis mngon par bsgrub pa la brtson par bya zhing sor mo'i rtse mo la lta ba ltar sgra'i rjes su 'brang bar mi bya'o/_/de'i phyir blo gros chen po de kho na'i don la thabs 
[\[265a.4\]]kyis mngon par brtson par bya'o/_/de la de kho na'i don ni rab tu dben pa ste/_mya ngan las 'das pa'i rgyu'o/_/sgra ni rnam par rtog pa dang rjes su 'thun pa'o/_/rnam par rtog pa ni 'khor ba sdud pa'o/_/blo gros chen po de la de kho na nyid kyi don ni mang du thos pa las thob par 'gyur ro/_/blo gros 
[\[265a.5\]]chen po mang du thos pa ni 'di lta ste/_don la mkhas pa yin gyi sgra la mkhas pa ni ma yin no/_/don la mkhas pa ni mu stegs can gyi smra ba thams cad kyi rjes su mi 'brang bas bdag nyid kyang rjes su 'brang bar mi byed la gzhan dag kyang rjes su 'brang bar byed du mi 'jug ste/_'di ni yon tan 
[\[265a.6\]]chen po mang du thos pa dang ldan pa zhes bya'o/_/de bas na don 'dod pa rnams kyis mang du thos pa la bsten par bya ste/_'di lta ste/_don la mkhas pa'o/_/'di las bzlog pa sgra la mngon par zhen pa de dag ni yongs su spang bar bya'o/_/de nas yang byang chub sems dpa' blo gros chen po sangs rgyas 
[\[265a.7\]]kyi byin gyi rlabs kyis bcom ldan 'das la 'di skad ces gsol to/_/bcom ldan 'das kyis skye ba ma mchis pa dang /_'gag pa ma mchis pa zhes rab tu phye ba de ni ngo mtshar du gyur pa ci yang ma mchis so/_/de ci'i slad du zhe na/_mu stegs rnams kyis rgyu yang ma skyes ma 'gags 
[\[265b\]]
[\[265b.1\]]pa'o/_/bcom ldan 'das kyis kyang nam mkha' dang /_so sor brtags pa ma 'gags pa'i 'gog pa dang /_mya ngan las 'das pa'i dbyings ni ma skyes pa dang /_ma 'gags pa'o zhes gsungs/_bcom ldan 'das mu stegs can rnams kyang rgyu las 'jig rten rnams skye'o zhes 
[\[265b.2\]]mchi'o/_/bcom ldan 'das kyis kyang ma rig pa dang /_sred pa dang /_las dang /_rnam par rtog pa rnams kyis rkyen byas nas 'jig rten rnams skye bar bka' stsal te/_rgyu de dang rkyen 'di ming la bye brag mchis par bas so/_/phyi rol gyi dngos po'i rgyu dang rkyen rnams kyang de bzhin te/_
[\[265b.3\]]de lta bas na bcom ldan 'das kyis yang mu stegs can gyi smra ba yang bye brag ma mchis par 'gyur ro/_/mu stegs can yang 'di skad du rdul phra mo dang /_gtso bo dang /_dbang phyug dang /_skye dgu'i bdag po la sogs pa rdzas dgu dang bcas pa ma skyes ma 'gags pa'o zhes mchi la/_
[\[265b.4\]]bcom ldan 'das kyis kyang dngos po thams cad ma skyes pa dang /_ma 'gags pas yod pa dang /_med pa mi dmigs so zhes bka' stsal/_mu stegs can rnams kyang 'byung ba chen po bzhi mi 'jigs pas rang gi mtshan nyid mi skye mi 'gag go/_/'byung ba chen po bzhi po rnams ni rtag par 
[\[265b.5\]]'byung ba chen po nyid de 'gro ba kun la khyab par 'jug kyang rang bzhin ni mi 'dor ro zhes mchis pas na/_bcom ldan 'das kyis bka' stsal pa yang de bzhin te/_de'i slad du bdag 'di skad du ngo mtshar che ba ma lags so zhes mchi'o/_/bcom ldan 'das ngo mtshar che zhing mu stegs can 
[\[265b.6\]]rnams las khyad par du gyur pa'i bye brag bshad du gsol/_ci ste bye brag ma mchis na ni mu stegs can rnams kyang sangs rgyas lags par 'gyur te/_'di ltar skye ba ma mchis pa dang /_'gags pa ma mchis pa'i slad du'o/_/bcom ldan 'das kyis ni 'jig rten gyi khams gcig 
[\[265b.7\]]tu sangs rgyas mang po 'byung ba ni gnas med do zhes kyang gsungs la/_'di ltar ji skad bka' stsal pa dang sbyar na ni 'jig rten gyi khams gcig tu sangs rgyas mang po 'byung bar 'gyur te/_bye brag ma mchis pa'i slad du'o/_/bcom ldan 'das kyis blo gros chen po la bka' stsal pa/_ngas 
[\[266a\]]
[\[266a.1\]]bshad pa'i skye ba med pa dang /_'gag pa med pa ni mu stegs can rnams kyi skye ba med pa dang 'gag pa med pa dang mtshungs pa ma yin te/_de ci'i phyir zhe na/_mu stegs can de dag ni dngos po'i rang bzhin yod pas ma skyes pa dang /_mi 'gyur ba'i mtshan nyid mi 'thob kyi nga 
[\[266a.2\]]ni de ltar yod pa dang /_med pa'i phyogs su lhung ba ma yin no/_/blo gros chen po nga ni yod pa dang med pa'i phyogs dang bral ba/_skye ba dang 'jig pa dang bral ba/_dngos po yang ma yin/_dngos po med pa yang ma yin te/_sgyu ma dang /_rmi lam gyi gzugs sna tshogs lta bur snang ba'i phyir dngos 
[\[266a.3\]]po med pa yang ma yin no/_/ji ltar na dngos po med pa yin zhe na/_'di lta ste/_gzugs kyi rang bzhin gyi mtshan nyid med cing gzung ba rnams snang ba dang mi snang ba'i phyir dang /_'dzin pas yongs su ma bzung ba'i phyir des na dngos po thams cad ni dngos po yang ma yin/_dngos po med pa yang 
[\[266a.4\]]ma yin no/_/'di ltar rang gi sems snang ba tsam du khong du chud pas rnam par rtog pa mi skye zhing shin tu bde bas 'jig rten gyi bya ba rnams rab tu zhi ba yin na/_byis pa so so'i skye bo mi mkhas pa rnams bya ba yod par rnam par rtog gi 'phags pa rnams ni ma yin no/_/yang dag pa ma yin pa'i 
[\[266a.5\]]rnam par rtog pa ni dri za'i grong khyer dang /_sgyu ma dang /_sprul pa'i skyes bu lta bu'o/_/blo gros chen po dper na dri za'i grong khyer gyi nang du sgyu ma dang /_sprul pa'i skyes bu'i 'dren pa mang po sna tshogs 'byung zhing 'jug pa la/_byis pa mi mkhas pa'i rnam par rtog pas bden par 'di dag 'byung ngo /_/
[\[266a.6\]]'jug go zhes smra yang yang dag par 'byung zhes bya ba'am/_'jug pa zhes bya ba med de/_de ni rnam par rtog pa tsam du zad pa'i phyir ro/_/de bzhin du blo gros chen po byis pa so so'i skye bo mi mkhas pa rnams skye ba med pa dang /_'gag pa med pa'i nor pa skyed par byed de/_de dag la ni 'dus 
[\[266a.7\]]byas sam/_'dus ma byas gang yang med do/_/sgyu ma'i skyes bu ltar skye yang yang dag par de la skye ba'am 'gag pa ci yang med de/_dngos po dang dngos po med pa gang yang yod pa ma yin pa'i phyir ro/_/chos thams cad kyang de bzhin te/_skye ba dang 'gag pa spangs pa yin na/_byis 
[\[266b\]]
[\[266b.1\]]pa so so'i skye bo mi mkhas pa rnams ni yang dag pa ma yin par lhung bas skye ba dang 'gag pa'i rnam par rtog pa 'byung gi 'phags pa rnams ni ma yin no/_/de la yang dag pa ma yin pa zhes bya ba ni dngos po'i rang bzhin brtags pa de bzhin du yang ma yin/_gzhan du yang ma yin no/_/gal 
[\[266b.2\]]te gzhan du brtags na ni dngos po thams cad kyi rang bzhin la mngon par zhen pa nyid du 'byung bas rab tu dben pa mi mthong ngo /_/rab tu dben pa mi mthong na rnam par rtog pa dang bral bar mi 'gyur ro/_/de'i phyir blo gros chen po mtshan ma med pas ni mchog mthong gi mtshan mas ni ma yin te/_
[\[266b.3\]]mtshan mar mthong ba ni skye ba len pa'i rgyu yin pa'i phyir mchog ma yin no/_/blo gros chen po mtshan ma med pa ni rnam par rtog pa mi skye ste/_mi 'byung mi 'gag pas ngas mya ngan las 'das pa zhes bshad de/_blo gros chen po de la mya ngan las 'das pa ni yang dag pa'i don ji lta ba bzhin du mthong 
[\[266b.4\]]bas sngar rnam par rtog pa'i sems dang sems las byung ba'i chos rnams spangs pa/_de bzhin gshegs pa'i so so rang gis rig pa 'phags pa'i ye shes thob pa de ni ngas mya ngan las 'das pa yin no zhes bstan to/_/de nas bcom ldan 'das kyis don de nyid yang bstan pa'i phyir tshigs 
[\[266b.5\]]su bcad pa 'di dag gsungs so/_/skye bar smra ba de bzlog phyir/_/mi skye don ni rnam par gzhag_/nga yis de ltar bshad pa'i chos/_/byis pa rnams kyis rig mi nus/_/chos rnams thams cad mi skye bas/_/dngos po med cing skye ba med/_/rmi lam sgyu ma dri za'i grong /_/dngos po yod kyang rgyu ni 
[\[266b.6\]]med/_/ma skyes rang bzhin med pa dang /_/ci phyir stong pa'ang bshad par bya/_/'dus pa dag ni yongs spangs shing /_/blo gros rig na dngos mi snang /_/de phyir stong nyid ma skyes pa/_/rang bzhin med par ngas bshad do/_/'di ltar re re 'dus pas na/_/dngos po snang yang yod ma yin/_/rnam par 
[\[266b.7\]]gzhig na 'dus pa med/_/mu stegs lta ba ltar yang min/_/rmi lam sgyu ma skra shad dang /_/smig rgyu dri za'i grong khyer ltar/_/'jig rten dngos po sna tshogs kun/_/rgyu med mtshan nyid rab tu snang /_/rgyu yod smra ba gdul ba'i phyir/_/ma skyes don ni rab tu bsgrags/_/skye med rab tu bsgrags pas 
[\[267a\]]
[\[267a.1\]]na/_/chos kyi tshul ni rgyun mi 'chad/_/rgyu med rab tu smra ba ni/_/'jigs pa'i mu stegs can rnams te/_/ji ltar ci yi phyir na ni/_/de yang ci phyir skye bar 'gyur/_/gang dag tu ni 'dus gyur na/_/rgyu med par ni smra bar byed/_/'dus byas chos rnams rab brtags na/_/rgyu med 
[\[267a.2\]]rgyu yod ma yin te/_/skye dang 'jig par smra ba yi/_/lta ba dag ni de nas ldog_/de nas byang chub sems dpa' blo gros chen pos tshigs su bcad de zhu ba zhus pa/_ci yi slad du skye ma mchis/_/'on te dngos po ma mchis sam/_/de ste rkyen la brtags pa'am/_/chos mchis mi skye zhes bgyi 'am/_/
[\[267a.3\]]ming ni don ma mchis mi rigs/_/rnam par dbye zhing bshad du gsol/_/de nas bcom ldan 'das kyis tshigs su bcad de bka' stsal pa/_dngos med mi skye ma yin te/_/rkyen la btags pa'ang ma yin no/_/dngos po yod pas ming yod min/_/ming la don med pa yang min/_/mu stegs 
[\[267a.4\]]can ni thams cad dang /_/nyan thos dang ni rang rgyal dang /_/sa bdun spyod yul ma yin pa/_/de ni mi skye mtshan nyid do/_/rgyu dang rkyen rnams yongs spangs shing /_/bya ba thams cad yongs bral te/_/shin tu phra ba'i sems can gnas/_/mtshan nyid mtshan gzhi nyid spangs nas/_/de lus rab tu 
[\[267a.5\]]gyur pa ni/_/skye ba med par ngas bshad do/_/phyi rol dngos po dngos med min/_/sems can yongs su gzung ba med/_/lta ba thams cad rab spangs pa/_/skye ba med par ngas bshad do/_/'di ltar rang bzhin med pa dang /_/stong pa la sogs dbye bar bya/_/stong phyir stong zhes bshad pa min/_/skye 
[\[267a.6\]]ba med phyir stong zhes bshad/_/rgyu rkyen grangs ni 'dus pa las/_/skye dang 'jig pa yod par gyur/_/rgyu rkyen grangs las logs shig na/_/skye ba dang ni 'jig pa med/_/rgyu rkyen grangs las logs shig na/_/dngos po tha dad yod ma yin/_/gcig dang tha dad ces bya ba/_/mu stegs rnam par 
[\[267a.7\]]rtog pa yin/_/yod med dngos po mi skye ste/_/yod pa ma yin med pa'ang min/_/grangs 'gyur ba ni ma gtogs par/_/gang yang dmigs par mi 'gyur ro/_/kun rdzob tsam du grangs yod pas/_/phan tshun du ni 'brel par byed/_/rgyu rkyen 'brel las logs shig na/_/skye ba'i don ni mi 
[\[267b\]]
[\[267b.1\]]rigs so/_/skye ba med pas dngos mi 'gyur/_/mu stegs can gyi skyon rnams spangs/_/rkyen gyi 'brel pa tsam bshad de/_/byis pa rnams kyis mi rig go/_/rkyen gyi 'brel las logs shig na/_/dngos po skye ba yod ces pa/_de ni rgyu med smra ba ste/_/'brel pa'i don ni 'jig par byed/_/
[\[267b.2\]]mar me'i gzugs rnams snang byed ltar/_/'brel pa snang ba'ang de bzhin na/_/de ni 'brel las logs shig na/_/dngos po rnams ni yod pa'i rigs/_/dngos po med pa skye med pas/_/nam mkha'i rang bzhin lta bu'o/_/'brel pa dag las log gyur na/_/blo yis rtog par bya ba med/_/gzhan 
[\[267b.3\]]yang skye ba med yod de/_/'phags pas thob pa'i chos nyid do/_/gang de'i skye ba mi 'byung ba/_/de ni mi skye bzod pa yin/_/nam zhig 'jig rten 'di dag kun/_/'brel pa tsam du rab rtog na/_/thams cad 'brel pa yongs spangs nas/_/de nas ting 'dzin 'thob par 'gyur/_/mi shes sred pa 
[\[267b.4\]]las la sogs/_/de ni nang gi 'brel pa yin/_/mi shes 'jim gong 'khor lo dang /_/sa bon la sogs phyi rol yin/_/gal te dngos po gzhan yod de/_/rgyu dang rkyen las skye zhe na/_/de ni 'brel pa'i don min pas/_/de yang 'grub par mi 'gyur ro/_/gal te skye ba rang bzhin med/_/de ni su 
[\[267b.5\]]yi 'brel par 'gyur/_/phan tshun du ni bskyed pa'i phyir/_/rgyu rkyen don du shes par bya/_/sra gsher drod dang g.yo ba'i chos/_/byis pas rnam par brtags pa ste/_/grangs las ma gtogs chos gzhan med/_/de'i phyir dngos po med par bshad/_/sman pas nad rnams gso ba dag_/bstan bcos 
[\[267b.6\]]tha dad med kyang ni/_/nad ni tha dad bye brag gis/_/gnyen po sna tshogs bshad pa ltar/_nga yang sems can de dag gi/_/nyon mongs nad rnams gzhig pa'i phyir/_/dbang po dag ni rab shes nas/_/de la sgrol ba'i sgo bshad do/_/nyon mongs dbang po tha dad pas/_/chos ni sna tshogs yod ma yin/_/
[\[267b.7\]]theg gcig 'ba' zhig chos ston pa/_/de ni theg pa chen po yin/_/de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das mu stegs can thams cad kyang mi rtag pa nyid do zhes rnam par rtog par bgyid/_bcom ldan 'das kyis kyang 
[\[268a\]]
[\[268a.1\]]'du byed thams cad mi rtag pas/_/skye zhing 'jig pa'i chos can no zhes bka' stsal na/_'di'i don ji lta bu log pa'am/_yang dag pa zhig lags/_mi rtag pa nyid la ni rnam pa du mchis/_bcom ldan 'das kyis bka' stsal pa/_blo gros chen po mu stegs can rnams la 
[\[268a.2\]]ni mi rtag pa rnam pa bdun yod kyi/_nga'i bstan pa la ni ma yin no/_/rnam pa bdun gang zhe na/_de dag kha cig 'di skad du mngon par 'dus byas nas/_yongs su spangs pa ni mi rtag pa nyid do zhes zer ro/_/kha cig ni dbyibs rnam par 'jig pa ni mi rtag pa nyid do zhes zer ro/_/kha cig ni 
[\[268a.3\]]gzugs nyid mi rtag pa nyid do zhes zer ro/_/kha cig ni gzugs rnam par 'gyur ba'i gnas skabs ni mi rtag pa nyid ces bya ste/_bar chad med par rang gi ngang gis 'brel zhing 'jig pas/_ji ltar 'o ma las zhor 'gyur ba la sogs pa'i bye brag tha dad pa mthong bar mi nus pa de bzhin du 
[\[268a.4\]]dngos po thams cad la yang rnam par 'jig pa'i mi rtag pa nyid du 'jug go zhes zer ro/_/kha cig ni dngos po mi rtag pa nyid do zhes zer ro/_/kha cig ni dngos po'i dngos po med pa mi rtag pa nyid do zhes zer ro/_/kha cig ni chos thams cad mi skye bas mi rtag pa nyid de/_chos thams cad 
[\[268a.5\]]kyi nang du 'jug pa'o zhes zer ro/_/de la blo gros chen po dngos po med pa mi rtag pa nyid ces bya ba ni 'di lta ste/_'byung ba chen po bzhi dang /_'byung ba las gyur pa'i rang gi mtshan nyid 'jig cing 'byung ba chen po bzhi'i rang bzhin ni mi dmigs pa dang mi skye ba'o/_/de la mi skye ba'i mi rtag pa 
[\[268a.6\]]zhes bya ba de ni rtag pa dang /_mi rtag pa yin pas chos thams cad yod pa dang med pa mi skye ba dang /_rdul phra mo'i bar du rab tu bshig ste/_mi mthong ba 'di ni mi skye ba'i don yin gyi skye ba ni ma yin pas 'di ni mi skye ba'i mi rtag pa nyid kyi mtshan nyid yin te/_'di khong du ma chud pa ni 
[\[268a.7\]]mu stegs can rnams kyi skye ba mi rtag pa'i don du lhung bar 'gyur ro/_/blo gros chen po dngos po mi rtag pa ni rang gis blos rnam par brtags pa ste/_rtag pa dang /_mi rtag pa'i dngos po ni ma yin no/_/de ci'i phyir zhe na/_'di lta ste/_mi rtag pa ni rang gi ngo bo nyid kyis mi 'jig 
[\[268b\]]
[\[268b.1\]]go/_/blo gros chen po 'di ni dngos po thams cad kyi dngos po med pa'i phyir mi rtag pa'i bya ba'o/_/mi rtag pa ma gtogs par gzhan gang yang chos thams cad kyi dngos po dngos po med par byed pa mi dmigs te/_ji ltar dbyug pa dang /_gyo mo dang /_rdo bas dngos po dag bcom par byed 
[\[268b.2\]]pa bzhin no/_/mngon sum du so sos tha mi dad par mthong bas mi rtag pa nyid dngos po'i bya ba yin gyi/_byed pa dang bya ba bye brag yod pa ni ma yin te/_'di ni mi rtag pa nyid do/_/'di ni bya ba'o zhes bya ba'i bye brag med pa'i phyir ro/_/byed pa dang bya ba tha mi dad na ni dngos po thams cad rtag 
[\[268b.3\]]cing rgyu'i ngo bo nyid med par 'gyur ro/_/blo gros chen po dngos po thams cad kyi ngo bo nyid med pa ni rgyu yod de/_byis pa so so'i skye bo rnams kyis shes par bya ba ma yin no/_/rgyu ma yin na mi 'dra ba'i dngos po skyed par 'gyur ro/_/ci ste skyed na ni dngos po thams cad mi rtag par yang 'gyur 
[\[268b.4\]]zhing /_/dngos po mi 'dra ba yang yin pas byed pa dang bya ba yang bye brag med par yang 'gyur la/_thams cad kyis bye brag yod par yang mthong bar 'gyur ro/_/gal te ngo bo nyid mi rtag pa nyid yin na ni bya ba'i rgyu'i ngo bo nyid kyi mtshan nyid du lhung bar gyur na ni dngos po thams cad yongs 
[\[268b.5\]]su rdzogs par mi 'gyur ro/_/dngos po thams cad byed pa'i rgyu'i mtshan nyid du lhung na ni mi rtag pa bdag nyid mi rtag par 'gyur ro/_/mi rtag pa nyid mi rtag pa'i phyir dngos po thams cad mi rtag par mi 'gyur te rtag pa nyid du 'gyur ro/_/gal te mi rtag pa dngos po thams cad kyi nang du song ba 
[\[268b.6\]]yin na ni dus gsum du lhung bar 'gyur te/_gang 'das pa'i gzugs de ni zhig pa dang ldan pa'o/_/gang ma 'ongs pa ni ma skyes pa ste/_gzugs ma skyes pa'i phyir ro/_/da ltar gyi gzugs ni 'jig pa'i mtshan nyid dang ldan pa'o/_/de la gzugs ni 'byung ba chen po rnams bsags pa'i bye brag 
[\[268b.7\]]go/_/'byung ba chen po dag dang /_'byung ba las gyur pa'i gzugs rnams kyi rang bzhin ni mi 'jig ste/_tha dad pa dang /_tha dad pa ma yin pa spangs pa'i phyir ro zhes mu stegs can thams cad 'byung ba chen po rnams mi 'jig par rtog go/_/blo gros chen po srid pa gsum po thams cad 
[\[269a\]]
[\[269a.1\]]'byung ba dang 'byung ba las gyur pa'i gzugs gnas pa rnams ni skye ba dang 'jig pa yod par shes na/_'byung ba chen po dang 'byung ba las gyur pa'i gzugs las logs shig na/_mu stegs can rnams kyis gang la bsams nas mi rtag pa zhes rtog ste/_'byung ba 
[\[269a.2\]]chen po bzhi mi skye ba dang /_rang bzhin gyi mtshan nyid mi 'jig pa'i phyir ro/_/de la dang po rtsom pa yongs su spangs pa'i mi rtag pa nyid ces bya ba ni 'byung ba chen po bzhi yang ma yin pa dang /_gzhan yang tha dad pa'i 'byung ba chen po bzhi dang /_so so tha dad pa'i mtshan nyid dang /_rang gi 
[\[269a.3\]]mtshan nyid kyi phyir ro/_/bye brag mi dmigs pa dang /_de'i bye brag med pa dang /_de la sogs pas yang mi rtsom pa dang /_sbyor ba rnam pa gnyis pa mi rtsom pa ni mi rtag pa nyid shes par bya'o/_/de la dbyibs rnam par 'jig pa'i mi rtag pa zhes bya ba ni 'di lta ste/_'byung ba chen po bzhi 
[\[269a.4\]]dang /_rgyur byas pa'i gzugs rnams kyi mi 'jig pa ni mthar phyin pa'i bar du mi 'jig go zhes zer la/_blo gros chen po mthar phyin pa ni rdul phra mo'i bar du rab tu phye ste/_'jig pa las so sor brtags na 'byung ba chen po bzhi dang /_rgyur byas pa'i gzugs rnams tha dad par mthong ba'i 
[\[269a.5\]]dbyibs dang ring thung mi dmigs te/_'byung ba chen po bzhi ni ma yin pas 'byung ba chen po bzhi mi 'jig gi_/dbyibs rnam par 'jig par lta bas grangs can gyi smra bar ltung ba yin no/_/de la gzugs nyid mi rtag pa nyid ces bya ba ni 'di lta ste/_gzugs nyid mi rtag pa nyid yin pas dbyibs 
[\[269a.6\]]de dag mi rtag pa nyid de 'byung ba chen po rnams ni ma yin no/_/gal te 'byung ba bzhi po rnams mi rtag pa nyid yin na ni 'jig rten gyi grangs su brjod pa ma yin no/_'jig rten gyi brjod pa'i dngos po med na ni 'jig rten rgyang pan pa'i lta bar ltung bar 'gyur te/_dngos po thams cad brjod pa'i 
[\[269a.7\]]tshig tsam du mthong zhing rang gi mtshan nyid skye bar mi mthong ba'i phyir ro/_/de la rnam par 'gyur ba'i mi rtag pa zhes bya ba ni 'di ltar gzugs dngos po gzhan du 'gyur bar snang ba ste/_'byung ba chen po rnams ni ma yin no/_/ji ltar gser las rgyun du byas pa rnams 'gyur bar snang yang 
[\[269b\]]
[\[269b.1\]]gser gyi rang bzhin 'jig pa ma yin gyi/_rgyan gyi dbyibs la 'jig pa yod pa de bzhin du dngos po gzhan rnam par 'gyur ba la sogs pa yang de bzhin no zhes de la sogs pa'i rnam pas mu stegs can rnams mi rtag pa'i lta bar rnam par rtog go/_/'di ltar mes 'byung ba chen po 
[\[269b.2\]]rnams sregs pa'i tshe rang gi mtshan nyid la ni mi sreg go/_/ci ste so so nas rang gi mtshan nyid gcig gis gcig 'jig par byed na ni 'byung ba dag rgyur byas pa'i gzugs rnams 'chad par 'gyur ba'i rigs so/_/blo gros chen po nga'i chos ni byung ba nyid na rtag pa yang ma yin/_mi rtag pa 
[\[269b.3\]]yang ma yin no/_/de ci'i phyir zhe na/_'di lta ste/_phyi rol gyi dngos po ma nges pa'i phyir srid pa gsum sems tsam du bstan gyi/_mtshan nyid sna tshogs dang /_skye ba dang /_'jig pa yod par ni ma bstan to/_/'byung ba chen po 'dus pa'i bye brag dang /_'byung ba dang 'byung ba las gyur 
[\[269b.4\]]pa'i phyir rnam pa gnyis kyi dngos po gzung ba dang 'dzin par rnam par rtog par 'gyur ba dang /_rnam par rtog pa gnyis yongs su shes pa dang /_phyi rol gyi dngos po dang dngos po med par lta ba gnyis dang bral ba dang /_rang gi sems snang ba tsam du khong du chud cing rnam par rtog pa'i bsams 
[\[269b.5\]]pa'i mngon par 'du byed pa las skye'i/_mngon par 'dus ma byas pa ni ma yin no/_/zhes sems dngos po dang dngos po med pa'i rnam par rtog pa dang bral bas na 'jig rten pa dang /_'jig rten las 'das pa dang /_'jig rten las 'das pa mchog gi chos thams cad ni rtag pa yang ma yin/_
[\[269b.6\]]mi rtag pa nyid kyang ma yin no/_/rang gi sems snang ba tsam du khong du ma chud pas mtha' gnyis kyi lta ba ngan pa'i rgyun du lhung bar 'gyur te/_mu stegs can thams cad kyis rang gi rnam par rtog pa khong du mi chud do/_/so so'i skye bo de dag la gzhi ci yang med pas 'di ltar 'jig rten pa dang /_
[\[269b.7\]]'jig rten las 'das pa dang /_'jig rten las 'das pa mchog gi chos tshig gi rnam par rtog pa las skye bar byis pa so so'i skye bo rnams kyis khong du chud pa ma yin no/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/dang po 
[\[270a\]]
[\[270a.1\]]brtsams nas rab spangs shing /_/dbyibs dang rnam pa gzhan 'gyur dang /_/dngos po gzugs ni mi rtag pa/_/mu stegs blun pos rtog par byed/_/dngos po rnams la 'jig pa med/_/'byung ba 'byung ba'i rang bzhin gnas/_/mu stegs mi rtag 'du shes pa/_/lta ba sna 
[\[270a.2\]]tshogs bying ba 'gyur/_/mu stegs can ni de dag la/_/skye dang 'jig pa gang yang med/_/'byung ba 'byung ba'i rang bzhin rtag_/ji skad mi rtag nyid du rtog_/thams cad sems tsam snang ba ste/_/rnam pa gnyis su sems kyang 'jug_/gzung ba dang ni 'dzin pa'o/_/bdag dang bdag gi 
[\[270a.3\]]yod ma yin/_/tshangs pa sdong po rtsa ba yin/_/yal ga lo ma kun du khyab/_/'di skad du ni ngas bshad de/_/de dag gi ni sems tsam yin/_/de nas yang byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das byang chub sems dpa' 
[\[270a.4\]]dang /_nyan thos dang /_rang sangs rgyas thams cad kyis 'gog pa'i snyoms par 'jug pa'i [{]go rims kyi [,]go rim gyi [}]mtshams sbyor ba'i mtshan nyid bshad du gsol/_gal te 'gog pa'i snyoms par 'jug pa'i [{]go rims kyi [,]go rim gyi [}]mtshams sbyor ba'i mtshan nyid la mkhas par gyur na/_bdag dang 
[\[270a.5\]]byang chub sems dpa' gzhan rnams kyang 'gog pa'i snyoms par 'jug pa'i bde ba'i sgo spang bar mi 'gyur zhing /_nyan thos dang /_rang sangs rgyas dang /_mu stegs can gyi rmongs par ltung bar mi 'gyur lags so/_/bcom ldan 'das kyis bka' stsal pa/_blo gros chen po shin tu 
[\[270a.6\]]legs par nyon la yid la zung shig dang /_ngas khyod la bshad par bya'o/_/blo gros chen pos bcom ldan 'das la bcom ldan 'das bshad du gsol/_zhes gsol pa dang /_bcom ldan 'das kyis bka' stsal pa/_blo gros chen po sa drug pa'i byang chub sems dpa' sems dpa' chen 
[\[270a.7\]]po dang /_nyan thos dang /_rang sangs rgyas rnams kyis snyoms par 'jug pa skyed par byed la/_sa bdun pa'i byang chub sems dpa' sems dpa' chen po rnams ni sems kyi skad cig re re la snyoms par 'jug ste/_dngos po thams cad kyi rang bzhin gyi mtshan nyid yongs su spangs pas 
[\[270b\]]
[\[270b.1\]]snyoms par 'jug gi_/nyan thos dang /_rang sangs rgyas rnams ni ma yin te/_nyan thos dang /_rang sangs rgyas rnams ni mngon par 'du byed pa'i blo can gzung ba dang /_'dzin pa'i mtshan nyid du lhung bas 'gog pa'i snyoms par 'jug go/_/de bas na sa bdun pa ni yid la byed pas snyoms 
[\[270b.2\]]par 'jug pa ma yin te/_chos thams cad bye brag med pa'i mtshan nyid thob pas rim gyis mtshan nyid kyi dngos po sna tshogs thob pa ni ma yin no/_/dge ba dang mi dge ba'i chos thams cad kyi rang gi mtshan nyid khong du chud de/_snyoms par 'jug pas de'i phyir sa bdun pa la dge ba'i sems 
[\[270b.3\]]kyis snyoms par 'jug pa med do/_/blo gros chen po sa brgyad pa'i byang chub sems dpa' dang /_nyan thos dang /_rang sangs rgyas rnams kyi sems dang /_yid dang /_yid kyi rnam par shes pa'i rnam par rtog pa dang /_'du shes ldog par 'gyur ro/_/sa dang po nas sa bdun pa'i bar gyi byang chub 
[\[270b.4\]]sems dpa' de dag khams gsum pa 'di ni sems dang yid dang /_yid kyi rnam par shes pa tsam mo zhes so sor rab tu rtog ste/_bdag dang bdag gi dang bral ba/_rang gi rnam par rtog pa'i spyod pa can/_phyi rol gyi dngos po sna tshogs kyi mtshan nyid du ltung ba/_byis pa so so'i skye bo rnams kyi rang 
[\[270b.5\]]gi mtshan nyid gzung ba dang /_'dzin pa'i dngos po rnam pa gnyis su gyur pas mi shes pa'i rjes su song ba/_thog ma med pa'i dus nas rnam par spros pa'i gnas ngan len gyi bag chags kyis yongs su bsgos pa rnams khong du mi chud do/_/blo gros chen po sa brgyad pa'i byang chub sems dpa' 
[\[270b.6\]]sems dpa' chen po dang /_nyan thos dang /_rang sangs rgyas rnams kyis mya ngan las 'das pa mtshungs kyang byang chub sems dpa' ni ting nge 'dzin blos yongs su bzung bas/_de'i phyir ting nge 'dzin gyi sgo'i bde bas yongs su mya ngan las mi 'da'o/_/gal te yongs su ma bzung du zin na ni de bzhin 
[\[270b.7\]]gshegs pa'i sa yongs su rdzogs par mi 'gyur zhing sems can gyi bya ba thams cad yongs su spang bar 'gyur la/_de bzhin gshegs pa'i rigs kyi gdung yang chad par 'gyur bas na/_sangs rgyas bcom ldan 'das rnams de bzhin gshegs pa'i bsam gyis mi khyab pa'i 
[\[271a\]]
[\[271a.1\]]yon tan dpag tu med pa ston to/_/nyan thos dang /_rang sangs rgyas rnams ting nge 'dzin gyi sgo'i bde bas phrogs par gyur pa'i phyir mya ngan las 'das par 'du shes so/_/blo gros chen po ngas sa bdun pa'i sems dang /_yid dang /_yid kyi rnam par shes pa'i mtshan nyid 
[\[271a.2\]]la mkhas shing goms par bya ba dang /_bdag dang bdag gir 'dzin pa dang /_gang zag dang /_chos bdag med pa bsdu ba dang /_skye ba dang /_'jig pa dang /_rang dang spyi'i mtshan nyid la mkhas shing goms par bya ba dang /_so so yang dag par rig pa bzhi rnam par gdon mi za ba'i stobs la 
[\[271a.3\]]mkhas pa dang /_ting nge 'dzin gyi sgo dang /_sa'i [{]go rims kyi [,]go rim gyi [}]mtshams sbyar ba dang /_byang chub kyi phyogs kyi chos rnam par dbye bar bya'o/_/byang chub sems dpa' sems dpa' chen po rnams rang dang spyi'i mtshan nyid mi shes shing sa bdun la mi mkhas pa dang /_mu stegs can gyi log pa'i 
[\[271a.4\]]lam du lhung bar mi bya ba'i phyir sa'i [{]go rims kyis [,]go rim gyis [}]rnam par gzhag pa yin te/_blo gros chen po 'di la yang dag par gang yang skye ba'am/_'jig pa zhes bya ba med do/_/gzhan du na 'di lta ste/_sa'i [{]go rims kyi [,]go rim gyi [}]mtshams sbyar ba dang /_khams gsum sna tshogs kyi spyod pa 'di ni sems 
[\[271a.5\]]snang ba tsam ste/_byis pa so so'i skye bo rnams kyis khong du mi chud do/_/byis pa so so'i skye bo rnams kyis khong du mi chud pas 'di lta ste/_nga dang sangs rgyas de dag gis sa'i [{]go rims kyi [,]go rim gyi [}]mtshams sbyar ba dang /_khams gsum gyi spyod pa sna tshogs bstan to/_/gzhan yang blo gros chen po nyan thos dang /_
[\[271a.6\]]rang sangs rgyas rnams ni byang chub sems dpa'i sa brgyad la 'gog pa'i snyoms par 'jug pa'i bde ba'i myos pas myos te/_rang gi sems snang ba tsam la mi mkhas pas rang dang spyi'i mtshan nyid du lhung ba/_bag chags kyis bsgribs pa/_gang zag dang chos bdag med par lhung ba chos su 'dzin 
[\[271a.7\]]par lta ba/_rnam par rtog pas mya ngan las 'das par rab tu shes par gyur te/_rab tu dben pa la mos pa'i blo ni ma yin no/_/blo gros chen po byang chub sems dpa'i ni sgo'i bde ba mthong yang sngon gyi smon lam dang /_snying brtse ba dang /_snying rje chen po dang ldan zhing mthar thug pa'i gnas bcu rnam 
[\[271b\]]
[\[271b.1\]]par dbye ba shes pas rnam par rtog pas mya ngan las 'das par 'du shes par mi 'gyur te/_de ltar mya ngan las 'das pa'i rnam par rtog pa mi skye ba'i phyir/_gzung ba dang /_'dzin pa'i rnam par rtog pa yongs su spong zhing /_chos thams cad rang gi sems snang ba tsam du khong du chud pas rnam 
[\[271b.2\]]par rtog pa mi skye ste/_sems dang yid dang /_yid kyi rnam par shes pa dang /_phyi rol gyi dngos po'i rang gi ngo bo'i mtshan nyid la mngon par zhen pa'i rnam par rtog par yang mi ltung la/_sangs rgyas kyi chos kyi rgyu mi skyed pa yang ma yin te/_ye shes kyi rjes su skye bas de bzhin gshegs pa'i 
[\[271b.3\]]rang gis rig pa'i sa 'thob par 'gyur te/_ji ltar skyes bu'i rmi lam na chu bo rgal bar rtsom pa pha rol tu ma phyin par sad la/_sad nas 'di snyam du ci 'di yang dag pa'am/_'on te yang dag pa ma yin pa zhes rtog par byed pa de ni yang dag pa yang ma yin/_log pa yang ma yin gyi/_
[\[271b.4\]]gzhan du na thog ma med pa'i mthong ba dang /_thos pa dang /_bye brag phyed pa dang /_rnam par rig pa rgyu'i 'du shes sna tshogs kyi bag chags dang /_dbyibs dang /_gnas sna tshogs dang /_yod pa dang /_med pa'i mtshan nyid du lhung ba dang /_sems dang yid dang /_yid kyi rnam par shes pa'i rmi 
[\[271b.5\]]lam las snang ngo /_/blo gros chen po de bzhin du byang chub sems dpa' sems dpa' chen po rnams kyang byang chub sems dpa'i sa brgyad pa la rnam par rtog pa'i mtshan nyid skye bar mthong ba dang /_sa dang po nas brtsal bas sa bdun du 'pho ba dang /_chos thams cad sgyu ma la sogs pa dang 
[\[271b.6\]]mtshungs par mthong ba'i sbyor bas gzung ba dang /_'dzin pa'i sems rnam par rtog pa'i spyod pa las bzlas te/_sangs rgyas kyi chos kyi sbyor ba byas nas da dung ma thob pa ni thob par byed do/_/blo gros chen po 'di ni byang chub sems dpa' rnams kyi mya ngan las 'das pa'i sbyor ba rnam par mi 'jig pa 
[\[271b.7\]]yin te/_sems dang yid dang /_yid kyi rnam par shes pa yongs su spangs nas mi skye ba'i chos la bzod pa 'thob par 'gyur ba'o/_/blo gros chen po don dam pa la ni [{]go rims [,]go rim [}]dang mtshams sbyar ba med de/_snang ba med pa rnam par rtog pa las dben pa'i chos bstan pa'o/_/de nas bcom 
[\[272a\]]
[\[272a.1\]]ldan 'das kyis don de nyid yang bstan pa'i phyir tshigs su bcad pa 'di dag gsungs so/_/sems tsam dang ni snang med dang /_/gnas 'di dang ni sangs rgyas sa/_/'das dang ma 'ongs da ltar gyi/_/dus gsum sangs rgyas rnams kyis bshad/_/sems tsam sa ni bdun pa 
[\[272a.2\]]yin/_/snang ba med ni sa brgyad pa/_/sa gnyis dag ni gnas zhes bya/_/sangs rgyas sa ni mchog yin no/_/rang rig ye shes rnam par dag_/de ni nga yi sa yin no/_/dbang phyug dang ni mchog gi gnas/_/rnam par brtag cing rab bkod pa/_/gsal byed 'bar ba'i me lta bur/_/'od zer 
[\[272a.3\]]kun du khyab par snang /_/'od zer 'bar bas mig mi nyams/_/srid gsum kun du 'dul bar byed/_/sprul pas srid gsum gnas par ston/_/kha cig snga nas sprul pa ste/_/der ni theg pa rnams ston pa/_/thams cad de bzhin gshegs kyis/_/sa bcu de ni dang po yin/_/dang po pa ni 
[\[272a.4\]]brgyad pa yin/_/dgu pa yang ni bdun pa ste/_/bdun pa de yang brgyad pa yin/_/gnyis pa de ni gsum pa yin/_/bzhi pa yang ni lnga pa yin/_/gsum pa yang ni drug yin te/_/snang ba med la rim ci yod//_//'phags pa lang kar gshegs pa rin po che'i mdo las/_
[\[272a.5\]]bam po brgyad pa ste tha ma/_de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ni rtag pa zhig gam/_'on te mi rtag pa zhig lags/_bcom ldan 
[\[272a.6\]]'das kyis bka' stsal pa/_blo gros chen po de bzhin gshegs pa dgra bcom pa yang dag par rdzogs pa'i sangs rgyas ni rtag pa yang ma yin/_mi rtag pa yang ma yin te/_'di ltar gnyi ga yang nyes pa yod pa'i phyir ro/_/gal te rtag par gyur na ni byed pa'i bdag po yod pa'i nyes par 'gyur ro/_/
[\[272a.7\]]mu stegs can dag rtag pa ni byed pa pos byas pa ma yin pa'o zhes zer te/_de bas na de bzhin gshegs pa ni rtag kyang rtag pa ma yin te/_byas pa ma yin pa rtag pa'i nyes par 'gyur ba'i phyir ro/_/ci ste de bzhin gshegs pa mi rtag pa yin na ni byas pa yod pa'i mi rtag pa'i nyes par 'gyur te/_
[\[272b\]]
[\[272b.1\]]phung po'i mtshan nyid dang /_mtshan nyid kyi gzhi'i dngos po med pas phung po zhig pa ltar chad par 'gyur ba'i rigs na/_de bzhin gshegs pa ni chad par mi 'gyur ro/_/blo gros chen po byas pa thams cad mi rtag na ni bum pa dang snam bu la sogs pa bzhin du thams cad kyang mi rtag pa'i nyes par 'gyur 
[\[272b.2\]]bas/_thams cad mkhyen pa'i tshogs dang /_sbyor ba rnams don med par 'gyur te/_'di ltar byas pa'i phyir ro/_/byas pa thams cad kyang de bzhin gshegs pa yin par 'gyur te/_bye brag gi rgyu'i dngos po med pa'i phyir ro/_/de lta bas na de bzhin gshegs pa ni rtag pa yang ma yin/_mi rtag pa 
[\[272b.3\]]yang ma yin no/_/gzhan yang blo gros chen po de bzhin gshegs pa ni nam mkha' ltar rtag pa ma yin te/_nam mkha' ltar rtag pa yin na ni so so rang gis rig pa 'phags pa'i ye shes kyi tshogs rnams don med pa'i nyes par 'gyur ro/_/blo gros chen po dper na nam mkha' ni rtag pa yang ma yin/_
[\[272b.4\]]mi rtag pa yang ma yin zhing /_rtag pa dang /_mi rtag pa dang /_gcig pa dang /_tha dad pa dang /_gnyi ga dang /_gnyi ga ma yin pa dang /_rtag pa dang mi rtag pa'i nyes pa spangs pa'i phyir/_brjod par bya ba ma yin no/_/de'i phyir de bzhin gshegs pa ni rtag pa ma yin no/_/gzhan yang blo gros chen po 
[\[272b.5\]]gal te de bzhin gshegs pa skye ba med pa'i rtag pa yin na ni ri bong dang rta la sogs pa'i rwa dang mtshungs shing skye ba med pa'i rtag par 'gyur ba'i phyir/_bsgrubs pa rnams don med par 'gyur te/_skye ba med pa'i rtag pa'i nyes par 'gyur bas na/_de bzhin gshegs pa ni rtag pa ma yin no/_/gzhan yang 
[\[272b.6\]]blo gros chen po dngos po gzhan gyis de bzhin gshegs pa rtag pa yin par shes par 'gyur ba yang yod do/_/de ci'i phyir zhe na/_'di lta ste/_bar chad med pas mngon par rtogs pa'i ye shes rtag pa'i phyir de bzhin gshegs pa rtag pa'o/_/blo gros chen po de bzhin gshegs pa 'jig rten du byung 
[\[272b.7\]]yang rung /_'jig rten du ma byung yang rung /_chos nyid ni nges par gnas pa nyid de/_nyan thos dang /_rang sangs rgyas dang /_de bzhin gshegs pa rnams kyi bar chad med pa'i gnas pa ni nam mkha' la mi gnas te/_byis pa so so'i skye bo rnams kyis khong du chud par bya ba yang ma yin no/_/blo gros 
[\[273a\]]
[\[273a.1\]]chen po de bzhin gshegs pa rnams kyi thugs su chud pa'i ye shes ni shes rab kyis yongs su bsgos pa yin gyi/_blo gros chen po de bzhin gshegs pa ni sems dang /_yid dang /_yid kyi rnam par shes pa dang /_phung po dang /_khams dang /_skye mched de dag gis yongs 
[\[273a.2\]]su bsgos pa ma yin no/_/blo gros chen po srid pa gsum po thams cad ni yang dag pa ma yin pa rnam par rtog pa las byung ba yin gyi/_de bzhin gshegs pa rnams ni yang dag pa ma yin pa rnam par rtog pa las byung ba ma yin no/_/blo gros chen po chos gnyis yod par gyur pa'i phyir rtag pa dang mi 
[\[273a.3\]]rtag pa yod par 'gyur gyi gnyis su med pa la ni ma yin no/_/gnyis su med pa ni rab tu dben pa'o/_/chos thams cad ni gnyis su med pa dang /_ma skyes pa'i mtshan nyid yin pa'i phyir/_de bas na de bzhin gshegs pa dgra bcom pa yang dag par rdzogs pa'i sangs rgyas rnams ni rtag pa yang 
[\[273a.4\]]ma yin/_mi rtag pa yang ma yin no/_/blo gros chen po ji tsam du tshig gi rnam par rtog pa 'jug pa de tsam du rtag pa dang mi rtag pa'i nyes par 'gyur gyi/_rnam par rtog pa'i blo zad par gyur na ni byis pa so so'i skye bo rnams kyis rtag pa dang mi rtag par lta ba rab tu ma zhi ba yongs su spong bar 'gyur bas blo 
[\[273a.5\]]dang ldan pa rnams kyis rtag pa dang mi rtag pa dang /_rtag pa dang /_mi rtag pa yang ma yin pa'i yongs su bsgos pa rnams shin tu spang bar bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/tshogs rnams don med gyur na ni/_/rtag dang mi 
[\[273a.6\]]rtag nyes pa skye/_/rnam par rtog pa'i blo med na/_/rtag dang mi rtag rab tu spong /_/dam ni rab tu 'cha' ba las/_/gud na 'dres pa'i don yod gyur/_/rang sems tsam du mnyam rtogs na/_/tshig gi brjod pa dmigs su med/_/de nas byang chub sems dpa' blo gros chen pos yang bcom ldan 'das 
[\[273a.7\]]la gsol pa/_bcom ldan 'das kyis yang bdag la phung po dang /_khams dang /_skye mched rnams kyi skye ba dang 'jig pa bshad du gsol/_de dag la ni bdag ma mchis na su zhig skye zhing su zhig ldog par 'gyur te/_byis pa so so'i skye bo rnams ni skye ba dang 'jig pa la gnas pas sdug 
[\[273b\]]
[\[273b.1\]]bsngal zad par 'gyur ba khong du mi chud cing mya ngan las 'das pa rab tu mi rtogs lags so/_/bcom ldan 'das kyis bka' stsal pa/_legs so/_/de'i phyir legs par nyon cig dang khyod la bshad par bya'o/_/blo gros chen pos bcom ldan 'das la gsol pa/_de bzhin du 'tshal lo zhes 
[\[273b.2\]]bka' mnyan pa dang /_bcom ldan 'das kyis blo gros chen po la 'di skad ces bka' stsal to/_/de bzhin gshegs pa'i snying po dge ba dang /_mi dge ba'i rgyur gyur pa ni 'gro ba'i skye ba thams cad du khyab par byed pas gar mkhan bzhin du 'gro ba rnams rnam par 'gyur ba ston par byed pa/_bdag dang 
[\[273b.3\]]bdag gi spangs pa de khong du ma chud pa'i phyir gsum 'dus pa'i rkyen gyi sbyor ba las skye ba dang /_mu stegs can rnams kyis khong du ma chud pas byed pa por mngon par zhen to/_/thog ma med pa'i dus nas rnam par spros pa'i gnas ngan len gyi bag chags kyis yongs su bsgos pa ni kun gzhi rnam par 
[\[273b.4\]]shes pa zhes bya ste/_ma rig pa gnas pa'i sa rnam par shes pa bdun dang lhan cig bskyed pa/_rgya mtsho'i rlabs bzhin du lus rtag tu skyed cing rgyun mi 'chad pa/_rtag pa dang mi rtag pa'i nyes pa dang bral ba/_bdag tu smra ba yongs su spangs pa/_rang bzhin gyis dri ma med pa/_mthar yongs su dag 
[\[273b.5\]]pa'o/_/de ma yin pa'i rnam par shes pa rnams skye ba dang /_'jig pa yod pa ste/_yid dang yid kyi rnam par shes pa la sogs pa skad cig bdun dang bcas pa yang dag pa ma yin pa yongs su rtog pa'i rgyus yul rnams kyi dbyibs dang gnas sna tshogs len pa/_ming dang rgyu mtshan la mngon par zhen 
[\[273b.6\]]pa/_rang gi sems snang ba'i gzugs kyi mtshan nyid khong du ma chud pa/_sdug bsngal dang bde ba ma rtogs pas rnam par grol ba'i gnas su phyin par mi 'gyur ba/_ming dang rgyu mtshan gyis kun nas dkris pa'i 'dod chags skye la 'dod chags skyes nas rgyu dang dmigs par byed de/_tshor ba'i dbang 
[\[273b.7\]]po de dag 'gags na rim gyis mi skye'o zhes gzhan du rang gi sems kyi rnam par rtog pas sdug bsngal dang /_bde ba ma shes pas tshor ba dang /_'du shes 'gog pa'i snyoms par 'jug pa la snyoms par zhugs nas bsam gtan bzhi pa thob pa/_yang dag pa'i bden pa dang /_rnam par grol 
[\[274a\]]
[\[274a.1\]]ba la mkhas pa'i rnal 'byor pa rnams rnam par grol ba'i 'du shes su byed de/_rab tu ma spangs shing yongs su ma gyur pa ni de bzhin gshegs pa'i snying po kun gzhi rnam par shes pa zhes bya'o/_/rnam par shes pa bdun ni 'khor bar 'jug cing 'gag pa med de/_de ci'i phyir zhe na/_
[\[274a.2\]]de'i rgyu dang dmigs pa las rnam par shes pa rnams rab tu skye ba'i phyir ro/_/nyan thos dang /_rang sangs rgyas kyi rnal 'byor pa rnams kyi spyod yul ma yin pa/_bdag med pa ma rtogs pas rang dang spyi'i mtshan nyid kyis bsdus pa'i phung po dang /_khams dang /_skye mched rnams skyed pa/_de bzhin gshegs 
[\[274a.3\]]pa'i snying po mthong bar gyur pa na/_chos lnga dang /_rang bzhin dang /_gang zag dang /_chos bdag med pa rnams ldog par gyur te/_sa'i rim pa'i mtshams sbyor ba khyad par du gyur pas gzhan mu stegs can gyi lta ba rnams kyis bskyod par mi nus pa ni byang chub sems dpa'i sa mi g.yo ba la rab tu 
[\[274a.4\]]gnas pa zhes bya'o/_/ting nge 'dzin gyi bde ba'i sgo'i lam bcu rab tu 'thob par 'gyur te/_ting nge 'dzin blos yongs su bzung bas sangs rgyas kyi chos bsam gyis mi khyab pa la so sor rab tu rtog pa dang /_rang gi smon lam gyis ting nge 'dzin gyi sgo'i bde ba mi len cing yang dag pa'i mtha' la mi gnas par 
[\[274a.5\]]'phags pa'i so so rang gis rig par 'gro ba dang /_nyan thos dang /_rang sangs rgyas dang /_mu stegs can thams cad dang thun mong ma yin pa'i rnal 'byor gyi lam 'phags pa'i rigs kyi lam bcu dang /_sku dang /_ye shes dang /_yid las skyes pa dang /_ting nge 'dzin mngon par 'du byed pa med 
[\[274a.6\]]pa rab tu 'thob par 'gyur ro/_/de lta bas na blo gros chen po byang chub sems dpa' sems dpa' chen po khyad par 'dod pa rnams kyis de bzhin gshegs pa'i snying po kun gzhi rnam par shes pa zhes bya ba yongs su sbyang ba bya'o/_/blo gros chen po gal te kun gzhi rnam par shes pa med pa la de bzhin 
[\[274a.7\]]gshegs pa'i snying po zhes bya ba ni skye ba dang /_'jig pa yang med par 'gyur te/_blo gros chen po 'on kyang byis pa dang 'phags pa rnams la skye ba dang 'jig pa yod pas rnal 'byor pa rnams 'phags pa'i so so rang gis rig pa la 'jug cing mthong ba'i chos la bde bar gnas pa'i sbyor ba mi gtong ngo /_/
[\[274b\]]
[\[274b.1\]]blo gros chen po de bzhin gshegs pa'i snying po kun gzhi rnam par shes pa 'di ni rang bzhin gyis yongs su dag pa yin mod kyi/_nyan thos dang /_rang sangs rgyas rtog pa'i lta ba can thams cad blo bur gyi nyon mongs pas bsgribs pa'i phyir yongs su ma dag pa mthong gi_/de bzhin gshegs pa rnams ni ma yin 
[\[274b.2\]]no/_/blo gros chen po de bzhin gshegs pa ni mngon sum gyi spyod yul can yin pas/_dper na lag mthil gyi skyu ru ra'i 'bras bu bzhin du gzigs so/_/blo gros chen po ngas don 'di rdzu 'phrul gyi mthus rnam par gzhag pas btsun mo phreng ldan ma dang /_gzhan yang shes rab rno zhing yongs su rdzogs 
[\[274b.3\]]pa'i byang chub sems dpa' rnams kyi ched du de bzhin gshegs pa'i snying po kun gzhi rnam par shes pa zhes bya ba rnam par shes pa bdun dang lhan cig skye bar bstan cing bshad de/_nyan thos rnams gang zag la bdag med par mthong ba la mngon par zhen pa'i phyir btsun mo phreng ldan ma sangs rgyas kyi byin 
[\[274b.4\]]gyi rlabs kyi mthus de bzhin gshegs pa'i spyod yul bshad de/_nyan thos dang /_rang sangs rgyas dang /_mu stegs can rnams kyi spyod yul ni ma yin no/_/blo gros chen po de bzhin gshegs pa'i snying po kun gzhi rnam par shes pa ni de bzhin gshegs pa nyag gcig dang /_gzhan yang shes rab 
[\[274b.5\]]rno zhing don la rton pa'i byang chub sems dpa' shes rab can rnams kyi spyod yul yin te/_de lta bas na blo gros chen po khyod dang /_byang chub sems dpa' sems dpa' chen po gzhan dag gis de bzhin gshegs pa'i snying po kun gzhi rnam par shes pa 'di la rab tu brtson zhing bslab par bya ste/_thos pa 
[\[274b.6\]]dang /_shes pa tsam gyis chog pa'i 'du shes su mi bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/zab mo de bzhin gshegs pa yi/_/snying po rnam shes bdun dag dang /_/lhan cig 'dzin gnyis rab tu 'jug_/mkhas pa dag ni 
[\[274b.7\]]yongs su spong /_/me long gzugs bzhin sems snang ste/_/thog ma med nas bag chags bsgos/_/yang dag ji bzhin rab rtogs na/_/dngos po rnams ni dngos po med/_/ji ltar byis pa sor mo'i rtser/_/'dzin cing zla ba mi lta ba/_/de bzhin yi ger zhen pa rnams/_/nga yi yang dag mthong mi 'gyur/_/
[\[275a\]]
[\[275a.1\]]sems ni gar mkhan bzhin du gnas/_/yid ni ram bu thog pa 'dra/_/rnam shes lnga ni grogs lta bu/_/rnam rtog gar rnams rab tu lta/_/de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das kyis chos lnga dang /_rang 
[\[275a.2\]]bzhin dang /_rnam par shes pa dang /_bdag ma mchis pa gnyis yongs su rtogs par 'gyur ba rnam par dbye ba'i mtshan nyid bshad du gsol/_des bdag dang byang chub sems dpa' gzhan rnams kyang sa thams cad kyi [{]go rims kyi [,]go rim gyi [}]mtshams sbyor zhing chos 'di dag rnam par dbye ba dang /_sangs 
[\[275a.3\]]rgyas kyi chos thams cad kyi rjes su 'jug par 'gyur te/_sangs rgyas kyi chos thams cad kyi rjes su zhugs pa ni de bzhin gshegs pa'i rang gis rig pa'i sa'i bar du 'jug par 'gyur ro/_/bcom ldan 'das kyis bka' stsal pa/_blo gros chen po legs par nyon la yid la zung shig_/blo gros 
[\[275a.4\]]chen pos bcom ldan 'das la gsol pa/_de bzhin du 'tshal lo zhes bka' mnyan pa dang /_bcom ldan 'das kyis bka' stsal pa/_blo gros chen po chos lnga dang /_rang bzhin dang /_rnam par shes pa dang /_bdag med pa gnyis rnam par dbye ba dang rab tu 'jug pa'i mtshan nyid ni 'di lta ste/_
[\[275a.5\]]ming dang /_rgyu mtshan dang /_rnam par rtog pa dang /_yang dag pa'i ye shes dang /_de bzhin nyid de/_rnal 'byor pa rnams kyis bsgoms na/_de bzhin gshegs pa'i rang gis rig pa 'phags pa'i tshul la rab tu 'jug cing rtag pa dang /_chad pa dang /_yod pa dang /_med pa la sogs pa'i 
[\[275a.6\]]lta ba spangs nas mthong ba'i chos la bde bar snyoms par 'jug pa la gnas pa mngon sum du 'gyur ro/_/blo gros chen po chos lnga dang /_rang bzhin dang /_rnam par shes pa dang /_bdag med pa gnyis dang /_rang gi sems snang ba dang /_phyi rol gyi dngos po de dag khong du ma chud pa'i phyir so 
[\[275a.7\]]so'i skye bo rnam par rtog par byed kyi 'phags pa rnams ni ma yin no/_/blo gros chen pos bcom ldan 'das la gsol pa/_bcom ldan 'das ji ltar na byis pa so so'i skye bo rnams rnam par rtog pa skye la 'phags pa rnams kyis ma lags/_bcom ldan 'das kyis bka' stsal pa/_blo gros chen 
[\[275b\]]
[\[275b.1\]]po byis pa so so'i skye bo rnams kun rdzob kyi brda'i ming dang rgyu mtshan la mngon par zhen pas sems kyi rjes su 'brang ngo /_/rjes su 'brangs nas mtshan ma'i kha dog sna tshogs 'dod pas bdag dang bdag gir lta bar lhung ba'i bsam pa can rnams gzugs bzang po la mngon par zhen par byed de/_mngon 
[\[275b.2\]]par zhen nas mi shes pas bsgribs pa'i phyir mngon par chags pa skyed do/_/mngon par chags par gyur nas ni 'dod chags dang /_zhe sdang dang /_gti mug las byung ba'i las bsags so/_/mngon par bsags nas ni rnam par rtog pas rang la 'ching bar byed de/_ji ltar dar gyi srin bu skon pa byed 
[\[275b.3\]]pa bzhin du 'khor ba'i rgya mtshor 'gro ba rnams kyi skon par lhung ba ni zo chun gyi 'khrul 'khor bzhin te/_'di ltar gti mug pa'i phyir sgyu ma dang /_smig rgyu dang /_chu'i zla ba dang mtshungs par rang bzhin gyis bdag dang bdag gi dang bral bar ma shes nas yang dag pa ma yin pa'i rnam par rtog pa 
[\[275b.4\]]thams cad skyed par byed do/_/mtshan nyid dang /_mtshan nyid kyi gzhi dang /_skye ba dang /_'jig pa dang bral ba rang gi sems kyi rnam par rtog pa las skyes pa/_dbang phyug dang /_dus dang /_rdul phra mo dang /_gtso bo las byung ba ma yin par ma shes nas byis pa so so'i skye bo rnams ming dang /_
[\[275b.5\]]rgyu mtshan gyi rjes su 'brang ngo /_/de la blo gros chen po rgyu mtshan de yang mig gi rnam par shes pas snang bar bya ba ni gzugs zhes bya'o/_/de bzhin du rna ba dang /_sna dang /_lce dang /_lus dang /_yid kyi rnam par shes pas snang bar bya ba ni sgra dang /_dri dang /_ro dang /_reg bya dang /_chos 
[\[275b.6\]]zhes bya ste/_'di ni rgyu mtshan zhes bya'o/_/blo gros chen po rnam par rtog pa de ni gang gis ming mang por btags nas mtshan ma rnams gsal bar byed pa ste/_'di ni de bzhin gyi gzhan du ma yin no zhes glang po che dang /_rta dang /_shing rta dang /_rkang thang dang /_skyes pa dang /_bud med la sogs 
[\[275b.7\]]pa'i ming gang yin pa de ni rnam par rtog pa zhes bya'o/_/blo gros chen po yang dag pa'i ye shes gang gis ming dang /_rgyu mtshan de dag mi dmigs shing phan tshun 'gro ba'i 'gron po dang mtshungs te/_rnam par shes pa rnams mi skye bas rtag pa med pa/_chad pa med pas mu stegs can dang /_nyan 
[\[276a\]]
[\[276a.1\]]thos dang /_rang sangs rgyas thams cad kyi sar mi ltung ba'o/_/gzhan yang blo gros chen po byang chub sems dpa' sems dpa' chen po rnams ni yang dag pa'i ye shes des ming dang /_rgyu mtshan rnam par 'jog par yang mi byed la/_ming dang rgyu mtshan rnam par mi gzhog pa 
[\[276a.2\]]yang ma yin pas lta ba gnyis su sgro 'dogs pa dang /_skur pa 'debs pa yongs su spong bar byed do/_/ming dang rgyu mtshan mi skye ba ni de bzhin nyid ces bya'o/_/blo gros chen po byang chub sems dpa' sems dpa' chen po de bzhin nyid la gnas pa ni snang ba med pa'i spyod yul thob pa'i phyir byang chub 
[\[276a.3\]]sems dpa'i sa rab tu dga' ba 'thob ste/_byang chub sems dpa'i sa rab tu dga' ba thob nas mu stegs can dang ngan song gi 'gro ba thams cad las shin tu 'das shing 'jig rten las 'das pa'i tshul la yang dag par gnas pa/_chos kyi mtshan nyid la 'dris pa/_sgyu ma lta bu la sogs pa'i chos thams 
[\[276a.4\]]cad rnam par 'byed pa/_rang gis rig pa'i chos kyi tshul gyi mtshan nyid/_rtog ge pa'i lta ba ya mtshan gyi mtshan nyid dang bral bas rim gyis chos kyi sprin gyi bar du 'thob par 'gyur te/_bar de yang ting nge 'dzin dang /_stobs dang /_dbang dang /_mngon par shes pa rgyas shing de bzhin gshegs pa'i 
[\[276a.5\]]sa'i bar du 'thob par 'gyur ro/_/de thob nas chu'i zla ba bzhin du sprul pa rnam pa sna tshogs kun du ston cing sems can yongs su smin par byed pa ni mthar thug pa'i gnas bcu yongs su rdzogs nas mos pa sna tshogs pa'i sems can rnams la rab tu 'byed cing chos ston kyang chos kyi sku ni yid kyi mngon par 
[\[276a.6\]]'du byed pa dang bral ba'o/_/'di ni byang chub sems dpa' rnams de bzhin nyid la zhugs nas thob pa zhes bya'o/_/de nas byang chub sems dpa' blo gros chen pos bcom ldan 'das la 'di skad ces gsol to/_/bcom ldan 'das ci rang bzhin gsum po rnams chos lnga'i nang du 'dus pa zhig lags 
[\[276a.7\]]sam/_'on te so so nas rang gi mtshan nyid du grub pa zhig lags/_bcom ldan 'das kyis bka' stsal pa/_blo gros chen po rang bzhin gsum dang /_rnam par shes pa brgyad dang /_bdag med pa gnyis kyang chos lnga'i nang du 'dus so/_/blo gros chen po ming dang rgyu mtshan de dag ni kun 
[\[276b\]]
[\[276b.1\]]du brtags pa'i rang bzhin yin no/_/blo gros chen po rnam par rtog pa de la brten nas sems dang sems las byung ba'i chos ming dang lhan cig skye ste/_ji ltar nyi ma dang 'od zer lhan cig 'byung ba bzhin du sna tshogs kyi mtshan nyid so sor rnam par brtag cing /_'dzin par byed pa de ni gzhan 
[\[276b.2\]]gyi dbang gi rang bzhin zhes bya'o/_/blo gros chen po yang dag pa'i ye shes dang /_de bzhin nyid ni mi 'jig pa'i phyir yongs su grub pa'i ngo bo nyid ces bya'o/_/gzhan yang blo gros chen po rang gi sems snang ba'i rnam par rtog pa la rnam pa brgyad du dbye ste/_'di lta ste/_kun gzhi rnam 
[\[276b.3\]]par shes pa dang /_yid dang yid kyi rnam par shes pa dang /_rnam par shes pa'i tshogs lnga'o/_/de la rgyu mtshan ni yang dag pa ma yin pa'i mtshan nyid la kun du brtags pa'i phyir bdag dang bdag gir 'dzin pa gnyis 'gags na bdag med pa gnyis skye'o/_/de lta bas na blo gros chen po chos 
[\[276b.4\]]lnga po 'di'i nang du nyan thos dang /_rang sangs rgyas dang /_byang chub sems dpa' dang /_de bzhin gshegs pa rnams kyi so so rang gis rig pa 'phags pa'i ye shes dang /_sa rnams kyi mtshams sbyar ba dang /[ {]go rims [,]go rim [}]dang /_sangs rgyas kyi chos thams cad kyang 'dus so/_/gzhan yang 
[\[276b.5\]]blo gros chen po chos lnga ni rgyu mtshan dang /_ming dang /_rnam par rtog pa dang /_de bzhin nyid dang /_yang dag pa'i ye shes so/_/blo gros chen po de la rgyu mtshan ni gnas pa dang /_dbyibs kyi mtshan nyid dang /_gzugs la sogs pa'i mtshan nyid du snang ba ni rgyu mtshan zhes bya'o/_/gang rgyu 
[\[276b.6\]]mtshan de nyid la bum pa zhes bya ba la sogs pa'i ming yod pas 'di ni de bzhin gyi gzhan du ma yin no zhes bya ba de ni ming zhes bya ba ste/_ming mang po btags nas rgyu mtshan rnams gsal bar byed pa'o/_/bum pa la sogs pa'i sems dang sems las byung ba'i chos de ni rnam par rtog pa zhes 
[\[276b.7\]]bya'o/_/ming de dang rgyu mtshan de dag mthar dmigs su med pa dang /_thog ma dang /_tha mar rig par bya ba med pa dang /_chos rnams la phan tshun med pa dang /_yang dag pa ma yin pa'i rnam par rtog pa dang bral ba ni de bzhin nyid ces bya'o/_/de kho na nyid yang dag par nges pa mthar thug par yang 
[\[277a\]]
[\[277a.1\]]rang bzhin dmigs su med pa de ni de bzhin nyid kyi mtshan nyid du nga dang de bzhin gshegs pa rnams kyang rjes su zhugs shing sems can thams cad la yang dag pa ji lta ba bzhin du bshad do/_/btags so/_/gsal bar byas so/_/gang de'i rjes su zhugs nas yang dag par 
[\[277a.2\]]rtogs shing chad pa dang rtag pa med pa/_rnam par rtog pa mi 'byung ba so so rang gis rig pa 'phags pa'i ye shes kyi tshul dang rjes su 'thun pa/_mu stegs can dang /_nyan thos dang /_rang sangs rgyas thams cad kyis mi dmigs pa'i mtshan nyid de ni yang dag pa'i ye shes zhes bya'o/_/blo 
[\[277a.3\]]gros chen po de dag ni chos lnga zhes bya ste/_rang bzhin rnam pa gsum dang /_rnam par shes pa brgyad dang /_bdag med pa gnyis dang /_sangs rgyas kyi chos thams cad kyang der 'dus te/_de lta bas na blo gros chen po de la bdag nyid kyis nan tan du bslab par bya zhing gzhan la yang bslab par bya 
[\[277a.4\]]ste/_gzhan gyi rjes su 'brang bar mi bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/chos lnga dang ni rang bzhin gsum/_/rnam shes brgyad po nyid dag dang /_/bdag med don ni rnam gnyis por/_/theg chen thams cad bsdus 
[\[277a.5\]]pa yin/_/ming dang rgyu mtshan rnam par rtog_/rang bzhin gnyis kyi mtshan nyid de/_/yang dag ye shes de bzhin nyid/_/yongs su grub pa'i mtshan nyid do/_/de nas byang chub sems dpa' blo gros chen pos yang bcom ldan 'das la 'di skad ces gsol to/_/ji ltar bcom ldan 'das kyis gsungs 
[\[277a.6\]]pa ltar na 'das pa'i sangs rgyas rnams ni gang gA'i klung gi bye ma snyed de/_ma 'ongs pa dang /_da ltar gyi yang de bzhin no zhes bka' stsal na/_bcom ldan 'das 'di la sgra ji bzhin du don gzung bar bgyi'am/_'on te don gzhan zhig mchis lags/_bcom ldan 'das thugs brtse bar 
[\[277a.7\]]dgongs te bshad du gsol/_bcom ldan 'das kyis bka' stsal pa/_blo gros chen po sgra ji bzhin du don gzung bar mi bya ste/_dus gsum gyi de bzhin gshegs pa rnams ni yang dag par gang gA'i klung gi bye ma snyed du ma yin no/_/de ci'i phyir zhe na/_'jig rten pa'i bsam pa 
[\[277b\]]
[\[277b.1\]]las 'das pas dpe rnams kyis dper bya ba ma yin no/_/'di ltar byis pa so so'i skye bo rtag pa la mngon par zhen pa dang /_mu stegs can gyi rnam par btags pa'i lta ba ngan pa 'phel nas 'khor ba la thug pa med par 'gyur ba dag 'khor bar 'gro ba'i 'khor lo la yongs su skyo bar bya ba dang /_
[\[277b.2\]]brtson 'grus khyad par can rtsom du gzhug pa'i phyir de dag la 'di skad du de bzhin gshegs pa rnams ni mthong bar sla bas u dum bA ra'i me tog lta bu ma yin no zhes bstan te mthong bar dka' zhes rtsom pa gtong bar 'gyur ba'i phyir ro/_/res 'ga' ni 'dul ba'i skye bo rnams la gzigs nas 
[\[277b.3\]]'di skad du de bzhin gshegs pa rnams ni shin tu mthong bar dka' bas u dum bA ra'i me tog bzhin no zhes bshad de/_u dum bA ra'i me tog ni sus kyang ma mthong mi mthong mthong bar mi 'gyur na/_de bzhin gshegs pa ni 'jig rten thams cad kyis mthong ste/_rang gi tshul rnam par 
[\[277b.4\]]gzhag pa'i phyir 'di skad du de bzhin gshegs pa rnams 'byung ba u dum bA ra'i me tog bzhin no zhes bshad pa ni ma yin no/_/blo gros chen po rang gi tshul rnam par gzhag pa ni 'jig rten pa'i bsam pa las 'das pas byis pa so so'i skye bo de dag yid ches par mi 'gyur te/_so so rang gis 
[\[277b.5\]]rig pa'i 'phags pa'i ye shes kyi spyod yul la ni dper bya ba med do/_/de kho na nyid kyi de bzhin gshegs pa ni sems dang yid dang /_yid kyi rnam par shes pa las 'das pas mthong bar bya ba'i mtshan ma rnams kyis dpe byar mi rung ngo /_/blo gros chen po 'on kyang ngas de bzhin gshegs pa rnams gang 
[\[277b.6\]]gA'i klung gi bye ma dang mnyam mo zhes dpes bstan pa la nyes pa med de/_blo gros chen po dper na gang gA'i klung gi bye ma ni nya dang /_rus sbal dang /_shi shu mA ra dang /_seng ge dang /_glang po che dang /_rta dang /_mi dang /[ {]ri dgas [,]ri dwags [}]rnams kyis gtses shing dkrugs kyang bye ma de 'di snyam du 'di dag gis 
[\[277b.7\]]bdag la gtses so zhes rnam par rtog par mi byed de/_rang bzhin gyis yongs su dag cing dri ma rnams kyis gos pa med pa'i phyir ro/_/de bzhin du de bzhin gshegs pa dgra bcom pa yang dag par rdzogs pa'i sangs rgyas kyi so so rang gis rig pa 'phags pa'i ye shes kyi gang gA'i klung chen po la yod 
[\[278a\]]
[\[278a.1\]]pa'i stobs dang /_mngon par shes pa dang /_dbang po la sogs pa'i bye ma rnams la yang mu stegs can thams cad dang /_mi rnams dang /[ {]ri dgas [,]ri dwags [}]la sogs pa thams cad kyis gtses shing dkrugs kyang de bzhin gshegs pa la dgongs pa mi mnga' bas rnam par rtog pa mi skye ste/_de 
[\[278a.2\]]bzhin gshegs pa rab tu dben zhing dgongs pa'i 'du shes med pa dang /_de bzhin gshegs pa'i sngon gyi smon lam gyi dbang gis ting nge 'dzin gyi bde ba la sems can rnams dgod pa'i phyir rnam par gtses so snyam du mi dgongs pas gang gA'i klung gi bye ma dang mtshungs shing bye brag med do/_/gzhan 
[\[278a.3\]]yang 'dod chags dang /_khong khro ba dang /_gti mug yongs su spangs pa'i phyir ro/_/dper na gang gA'i klung gi bye ma rnams ni sa'i mtshan nyid kyi rang bzhin yin pas bskal pas tshig pa nas thams cad bsregs kyang sa'i 'byung ba chen po ni rang bzhin mi 'dor te/_'di ltar me'i khams dang lhan cig skye 
[\[278a.4\]]ba'i phyir ro/_/gzhan du na byis pa so so'i skye bo rnams tshig par rtog mod kyis de ni mi tshig ste/_'di ltar me'i khams kyi rgyu'i phyir ro/_/de bzhin du blo gros chen po de bzhin gshegs pa'i chos kyi sku yang gang gA'i klung gi bye ma ltar mi 'jig go/_/blo gros chen po dper na gang gA'i klung gi bye ma rnams la 
[\[278a.5\]]ni tshad med do/_/de bzhin gshegs pa rnams kyi 'od zer rnams kyang de bzhin du tshad med de/_sems can yongs su smin par bya ba'i phyir sangs rgyas thams cad kyis 'khor gyi dkyil 'khor thams cad kun du snang bar byed do/_/blo gros chen po dper na gang gA'i klung gi bye ma rnams la ni bye ma tha dad pa 
[\[278a.6\]]gzhan btsal na nam yang mi rnyed do/_/de bzhin du blo gros chen po de bzhin gshegs pa dgra bcom pa yang dag par rdzogs pa'i sangs rgyas la yang 'khor ba yang med/_skye ba dang 'gag pa med de/_srid pa'i rgyu dang rkyen chad pa'i phyir ro/_/blo gros chen po dper na gang gA'i klung gi bye ma rnams ni 'phel 
[\[278a.7\]]ba dang /_'grib pa shes par mi nus so/_/de bzhin du blo gros chen po de bzhin gshegs pa'i ye shes kyang sems can yongs su smin par bya ba mi 'phel mi 'grib ste/_lus kyi chos can ma yin pa'i phyir ro/_/lus kyi chos can la ni 'jig pa yod kyi de bzhin gshegs pa'i chos kyi sku ni lus 
[\[278b\]]
[\[278b.1\]]kyi chos can ma yin no/_/dper na gang gA'i klung gi bye ma rab tu btsir kyang mar mi dmigs so/_/de bzhin du sems can gyi rab tu gnod pa'i sdug bsngal thams cad kyis de bzhin gshegs pa la gnod pa byas kyang /_ji srid du sems can rnams yongs su mya ngan las ma bzlas kyi bar du chos kyi dbyings 
[\[278b.2\]]mi 'dor te/_rang gi ting nge 'dzin dang /_smon lam gyi bde ba dang /_thugs rje chen po'i phyir ro/_/blo gros chen po dper na gang gA'i klung gi bye ma rnams ni chu'i rgyun gyi rjes su 'bab ste/_chu med par ni ma yin no/_/de bzhin du blo gros chen po de bzhin gshegs pa rnams kyis bstan pa'i chos thams 
[\[278b.3\]]cad kyang mya ngan las 'das pa'i rgyun gyi rjes su 'bab pas de'i phyir 'di skad du gang gA'i klung gi bye ma dang mnyam pa zhes bshad do/_/de bzhin gshegs pa ni 'gro ba rnams kyi rjes su mi 'jug ste/_rjes su 'bab cing 'gro ba ni 'jig pa'i don yin pa'i phyir ro/_/blo gros chen po 'khor ba'i 
[\[278b.4\]]thog ma'i mtha' shes par mi nus pa'i phyir/_shes pa med na ji ltar 'gro ba zhes bshad/_blo gros chen po 'gro ba zhes bya ba ni chad pa'i don yin na byis pa so so'i skye bo rnams kyis mi shes so/_/blo gros chen pos bcom ldan 'das la gsol pa/_bcom ldan 'das gal te sems can rnams 
[\[278b.5\]]'khor ba'i thog ma'i mtha' 'tshal ba ma mchis na ji ltar rnam par thar pa khong du chud par 'gyur/_bcom ldan 'das kyis bka' stsal pa/_blo gros chen po thog ma med pa'i dus kyi rnam par spros pa'i gnas ngan len rnam par rtog pa'i bag chags kyi rgyu 'gag cing rang gi sems snang ba tsam du 
[\[278b.6\]]mthong ba'i tshe shes so/_/phyi rol gyi don dang /_rnam par rtog pa'i lus gnas gyur pa la thar pa zhes bya'i/_'jig pa ni ma yin no/_/de bas na mtha' med pa zhes bya ba ni ci yang med pa ma yin te/_de dag rnam par rtog pa'i phyir mtha' med pa zhes bya ba la sogs pa'i ming gi rnam grangs byas 
[\[278b.7\]]pa yin no/_/phyi dang nang gnyis ka rab tu brtags na rnam par rtog pa las logs shig na gzhan tha dad pa'i sems can gang yang med pas shes pa dang /_shes bya dang /_chos thams cad ni rab tu dben pa yin te/_rang gi sems snang ba'i rnam par rtog pa yongs su ma shes pa'i phyir rnam 
[\[279a\]]
[\[279a.1\]]par rtog pa skye'i/_gal te yongs su shes par gyur na ni ldog par 'gyur ro/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/'dren pa rnams ni rab brtags na/_/gang gA'i klung gi bye ma bzhin/_/'jig pa med cing 'gro ba 
[\[279a.2\]]med/_/mthar thug min pa'ang ma yin te/_/de ni mnyam pa nyid dag gis/_/de bzhin gshegs rnams brtags pa yin/_/gang gA'i bye ma la sogs ltar/_/nyes pa thams cad rab spangs te/_/rgyun phyogs 'jug cing rang bzhin rtag_/de ni sangs rgyas sangs rgyas nyid/_/de nas byang chub sems 
[\[279a.3\]]dpa' blo gros chen pos yang bcom ldan 'das la 'di skad ces gsol to/_/bcom ldan 'das chos thams cad skad cig mar 'jig pa'i mtshan nyid bshad du gsol/_bcom ldan 'das ji ltar na chos thams cad skad cig ma lags/_bcom ldan 'das kyis bka' stsal pa/_blo gros chen po 
[\[279a.4\]]de'i phyir legs par nyon la yid la zung shig dang /_khyod la bshad par bya'o/_/blo gros chen pos bcom ldan 'das la gsol pa/_bcom ldan 'das de bzhin du 'tshal zhes bka' mnyan pa dang /_bcom ldan 'das kyis bka' stsal pa/_blo gros chen po de la chos thams cad ces bya ba ni 'di 
[\[279a.5\]]lta ste/_dge ba dang /_mi dge ba dang /_lung du bstan pa dang /_lung du ma bstan pa dang /_'dus byas dang /_'dus ma byas pa dang /_'jig rten pa dang /_'jig rten las 'das pa dang /_kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_
[\[279a.6\]]zin pa dang /_ma zin pa rnams yin te/_blo gros chen po mdor na sems dang /_yid dang /_yid kyi rnam par shes pa dang /_bag chags rnams ni nye bar len pa'i phung po lnga'i rgyu dang /_sems dang /_yid dang /_yid kyi rnam par shes pa'i bag chags rgyas par byed pa yin te/_byis pa so so'i skye bo 
[\[279a.7\]]rnams kyis dge ba dang /_mi dge bar yongs su brtags so/_/blo gros chen po ting nge 'dzin gyi bde ba dang /_snyoms par 'jug pas mthong ba'i chos la bde bar gnas pa ni 'phags pa rnams kyi dge ba zag pa med pa zhes bya'o/_/blo gros chen po de la dge ba dang mi dge ba zhes bya ba ni 'di lta ste/_
[\[279b\]]
[\[279b.1\]]rnam par shes pa brgyad rnams so/_/brgyad gang zhe na/_'di lta ste/_de bzhin gshegs pa'i snying po kun gzhi rnam par shes pa zhes bsgrags pa dang /_sems dang /_yid dang /_yid kyi rnam par shes pa dang /_rnam par shes pa lnga'i tshogs rnams te/_mu stegs can gyis brjod par bya ba ma yin 
[\[279b.2\]]no/_/blo gros chen po rnam par shes pa'i tshogs lnga ni sems dang /_yid dang /_yid kyi rnam par shes pa dang lhan cig pa/_dge ba dang /_mi dge ba'i mtshan nyid phan tshun du rnam par 'byung zhing 'jig pa/_rgyud kyi rgyun gyis 'jug pas rnam par mi 'jig pa/_lus byung nas skye zhing 'jig par yang 
[\[279b.3\]]'gyur ba'o/_/rang gi sems snang ba tsam du ma rtogs pa'i phyir 'gags ma thag tu rnam par shes pa gzhan 'byung ste/_dbyings kyi bye brag 'dzin pa'i yid kyi rnam par shes pa rnam par shes pa'i tshogs lnga dang ldan par 'byung zhing skad cig gi dus su yang mi gnas pa de ni skad cig ma zhes bya'o/_/blo gros 
[\[279b.4\]]chen po de la skad cig ma zhes bya ba ni kun gzhi rnam par shes pa zhes bsgrags pa de bzhin gshegs pa'i snying po yid dang lhan cig skyes pa'i rnam par shes pa'i bag chags kyis skad cig pa yin gyi/_zag pa med pa'i bag chags kyis skad cig pa ni ma yin no/_/byis pa so so'i skye bo rnams kyis 
[\[279b.5\]]rtogs par mi 'gyur te/_'di ltar skad cig mar smra ba la mngon par zhen pa'i phyir chos thams cad skad cig pa dang /_skad cig pa ma yin pa 'di mi rtogs so/_/de chad par lta ba'i phyir 'dus ma byas pa'i chos rnams kyang 'jig par byed do/_/blo gros chen po rnam par shes pa bdun po rnams ni 
[\[279b.6\]]'khor bar 'jug pa ma yin te/_sdug bsngal dang bde ba yang mi myong la/_mya ngan las 'da' ba'i rgyu yang ma yin no/_/blo gros chen po de bzhin gshegs pa'i snying po ni sdug bsngal dang bde ba yang myong ste/_rgyu dang lhan cig tu 'jug cing ldog go/_/gnas pa'i sa gzhi dang /_ma rig pa'i 
[\[279b.7\]]gnas kyis rab tu myos pas byis pa so so'i skye bo dag skad cig mar lta ba mi rtogs shing /_rnam par rtog pas sems yongs su bsgos par gyur to/_/gzhan yang blo gros chen po dper na gser dang /_rdo rje dang /_de bzhin gshegs pa'i ring bsrel dang /_khyad par thob pa'i ngo bo nyid ni 
[\[280a\]]
[\[280a.1\]]nam yang 'jig par mi 'gyur te/_blo gros chen po gal te mngon par rtogs pa thob pa skad cig pa yin na ni 'phags pa rnams 'phags pa ma yin par 'gyur ba zhig na/_'phags pa rnams ni 'phags pa ma yin par mi 'gyur ro/_/dper na gser dang /_rdo rje ni bskal pa srid 
[\[280a.2\]]du mi 'bri na ci'i phyir byis pa so so'i skye bo nga'i ldem por dgongs te bshad pa la mi mkhas pa dag gis phyi nang gi chos thams cad la skad cig pa'i don du rtog_/byang chub sems dpa' blo gros chen pos yang bcom ldan 'das la gsol pa/_bcom ldan 'das kyis ji skad du pha rol tu phyin pa drug 
[\[280a.3\]]yongs su rdzogs par spyad na bla na med pa yang dag par rdzogs pa'i byang chub mngon par 'tshang rgya bar 'gyur ro zhes bka' stsal na/_drug po gang lags/_bcom ldan 'das kyis bka' stsal pa/_blo gros chen po pha rol tu phyin pa'i bye brag ni rnam pa gsum yod de/_'di lta ste/_'jig rten 
[\[280a.4\]]pa dang /_'jig rten las 'das pa dang /_'jig rten las 'das pa'i mchog go/_/blo gros chen po de la 'jig rten pa'i pha rol tu phyin pa ni bdag dang bdag gir 'dzin pa la mngon par zhen cing mtha' gnyis su 'dzin pa/_skye ba'i gnas sna tshogs blang ba dang /_gzugs dang /_sgra dang /_dri dang /_
[\[280a.5\]]ro dang /_reg bya la rab tu mos pa'i phyir sbyin pa'i pha rol tu phyin pa yongs su rdzogs par byed do/_/tshul khrims dang /_bzod pa dang /_brtson 'grus dang /_bsam gtan dang /_shes rab kyang de bzhin te byis pa so so'i skye bo'i mngon par shes pa yongs su 'grub pa dang /_tshangs pa'i 'jig rten du 
[\[280a.6\]]skye bar 'gyur ro/_/blo gros chen po 'jig rten las 'das pa'i pha rol tu phyin pa ni nyan thos dang /_rang sangs rgyas rnams mya ngan las 'das pa'i 'dzin par lhung ba'i phyir pha rol tu phyin pa drug spyod cing rang gi mya ngan las 'das pa'i bde ba la mos pa'o/_/'jig rten las 'das pa'i mchog pha 
[\[280a.7\]]rol tu phyin pa ni rang gi sems snang ba rnams rtog pa tsam du rtogs pa dang /_rang gi sems gnyis su 'dzin pa'i phyir rnam par rtog pa mi skye ba dang /_'gro ba rnams len pa dang /_skal ba mtshungs pa ma yin pa dang /_rang gi sems dang /_gzugs kyi mtshan nyid la mngon par ma chags pas 
[\[280b\]]
[\[280b.1\]]sems can thams cad la phan pa dang /_bde ba'i phyir sbyin pa'i pha rol tu phyin pa skyed par byed do/_/sbyor ba mchog bskyed nas dmigs pa de nyid la rnam par rtog pa mi 'jug pa ni tshul khrims te/_de ni tshul khrims kyi pha rol tu phyin pa'o/_/de nyid rnam par rtog pa mi skye bar bzod cing gzung ba 
[\[280b.2\]]dang /_'dzin pa yongs su shes pa de ni bzod pa'i pha rol tu phyin pa/_gang gis nam gyi cha stod dang /_cha smad la sbyor ba la brtson par byed cing rnal 'byor dang 'thun par rnam par rtog pa mi 'jug pa de ni brtson 'grus kyi pha rol tu phyin pa'o/_/rnam par rtog pa rab tu ldog cing nyan thos kyi mya ngan 
[\[280b.3\]]las 'das pa'i 'dzin par mi ltung ba de ni bsam gtan gyi pha rol tu phyin pa'o/_/de la rang gi sems kyi rnam par rtog pa dngos po med par shes rab kyis so sor brtags nas mtha' gnyis su ltung ba dang /_sngon gyi lus gnas rab tu gyur pas rnam par mi 'jig pa dang /_so so rang gis rig 
[\[280b.4\]]pa 'phags pa'i tshul thob pa de ni shes rab kyi pha rol tu phyin pa'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/stong pa mi rtag skad cig mar/_/byis pa rnams ni rnam par rtog_/'bab chu mar me sa bon ltar/_/skad cig pa yi 
[\[280b.5\]]don du rtog_/skad cig nyon mongs 'khrug pa zhi/_/rab tu dben pa byed pa spangs/_/chos rnams skye ba med pa ni/_/skad cig don du ngas bshad de/_/dngos po skyes nas 'jig par ni/_/byis pa rnams la mi 'chad do/_/bar chad med par rgyun chags dngos/_/rnam par rtog pas yongs su 
[\[280b.6\]]bsgos/_/ma rig pa ni rgyu byed de/_/sems ni de las rab tu 'byung /_/ji srid gzugs dag ma skyes pa/_/de yi bar du phyogs ci yod/_/zhig par gyur ma thag tu ni/_/sems gzhan de yi rjes su skye/_/gzugs ni dus su mi gnas na/_/ci la dmigs te 'byung bar 'gyur/_/de dag las 
[\[280b.7\]]ni rab 'byung phyir/_/yang dag ma yin rgyu las skyes/_/ji ltar grub pa med pa des/_/skad cig 'jig par rab tu shes/_/rnal 'byor can gyi snyoms 'jug dang /_/rdo rje sangs rgyas ring bsrel dang /_/'od gsal gnas kyi gzhal med khang /_/'jig rten mi 'jig dngos po'o/_/yang dag 
[\[281a\]]
[\[281a.1\]]chos thob gnas pa dang /_/de bzhin gshegs mkhyen phun sum tshogs/_/dge slong mnyam pa nyid thob rnams/_/skad cig mar ni ji ltar mthong /_/dri za sgyu ma la sogs pa'i/_/gzugs rnams skad cig yod ma yin/_/yang dag ma yin gzugs sogs la/_/yang dag 
[\[281a.2\]]nyid du lta bar byed/_/de nas byang chub sems dpa' blo gros chen pos yang bcom ldan 'das la 'di skad ces gsol to/_/bcom ldan 'das kyis ji skad du dgra bcom pa rnams kyang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes lung bstan pas byang 
[\[281a.3\]]chub sems dpa' rnams dang mtshungs shing bye brag ma mchis par 'gyur ro/_/gal te sems can rnams mya ngan las 'da' ba'i chos can lags na su zhig mngon par rdzogs par byang chub par 'gyur/_gzhan yang ji srid du de bzhin gshegs pa gang gi nub mo bla na med pa yang dag par rdzogs 
[\[281a.4\]]pa'i byang chub mngon par rdzogs par sangs rgyas pa nas gang gi nub mo yongs su mya ngan las 'das pa de'i bar du yi ge gcig kyang ma gsungs/_lan btab pa yang med ces bka' stsal/_gzhan yang de bzhin gshegs pa rnams ni rtag tu mnyam par bzhag pa'i phyir rtog pa yang med/_dpyod pa 
[\[281a.5\]]pa yang med do/_/sprul pa'i de bzhin gshegs pas sangs rgyas kyi mdzad pa dag sprul to/_/gzhan yang ci'i slad du rnam par shes pa rnams ni skad cig ma gcig nas gcig tu rnam par 'jig pa'i mtshan nyid do zhes gsungs/_/gzhan yang lag na rdo rje mthu bo che ni rtag tu 'brang zhing srung bar byed 
[\[281a.6\]]do/_/thog ma'i mthar mi 'dogs so zhes gsungs/_gzhan yang bdud dang /_bdud kyi las dang /_kha na ma tho ba rnams kyi rnam par smin pa dang /_bram ze'i bu mo tsan tsa dang /_mdzes ma kun du rgyu dang /_lhung bzed stong par slar gshegs pa la sogs pa las kyi sgrib pa dag gda' na/_ci'i slad 
[\[281a.7\]]du bcom ldan 'das kyis rnam pa thams cad mkhyen pa'i ye shes brnyes kyang nongs pa rnams ma bral/_bcom ldan 'das kyis bka' stsal pa/_blo gros chen po de'i phyir legs par nyon la yid la zung shig dang ngas khyod la bshad do/_/blo gros chen pos bcom ldan 'das la gsol pa/_bcom 
[\[281b\]]
[\[281b.1\]]ldan 'das de bzhin 'tshal lo zhes bka' mnyan pa dang /_bcom ldan 'das kyis bka' stsal pa/_blo gros chen po lhag ma med pa'i mya ngan las 'das par bya ba'i phyir bshad de/_byang chub sems dpa'i spyad pa spyod pa rnams rab tu spro bar bya ba'i phyir dang /_'jig rten 'di dang gzhan dag na byang 
[\[281b.2\]]chub sems dpa'i spyad pa spyod pa gang dag nyan thos kyi theg pas yongs su mya ngan las 'da' bar mos pa de dag nyan thos kyi theg pa las bzlog nas theg pa chen po la rab tu brtson par bya ba'i phyir sprul pa'i sangs rgyas kyis nyan thos rnams la lung bstan pa yin gyi/_chos nyid kyi sangs rgyas kyis ni ma 
[\[281b.3\]]yin no/_/blo gros chen po rgyu des na nyan thos rnams byang chub sems dpa' dag dang tha mi dad par lung bstan to/_/blo gros chen po de la tha mi dad pa zhes bya ba ni nyan thos dang /_rang sangs rgyas dang /_sangs rgyas bcom ldan 'das rnams nyon mongs pa'i sgrib pa dang /_rnam par grol ba ro gcig 
[\[281b.4\]]pa'i phyir yin gyi/_ye shes kyi sgrib pa spangs pa ni ma yin no/_/blo gros chen po ye shes kyi sgrib pa ni chos bdag med par mthong ba'i khyad par gyis rnam par dag par 'gyur la/_nyon mongs pa'i sgrib pa ni sngar gang zag la bdag med par mthong ba la goms pas spong bar 'gyur ro/_/de la rnam 
[\[281b.5\]]par shes pa bdun 'gags pa dang /_chos kyi sgrib pa las rnam par grol ba dang /_kun gzhi rnam par shes pa'i bag chags 'gags pas ni mthar thug pa'i rnam par dag par 'gyur ro/_/sngon gyi chos gnas pa nyid la dgongs pa'i phyir snga ma dang phyi ma dngos po med do/_/mthar thug pa'i 
[\[281b.6\]]smon lam gyi phyir de bzhin gshegs pa rtog pa yang med/_dpyod pa yang med par chos 'chad de/_yang dag pa'i ye shes kyis sprul pa'i phyir dang /_dran pa nyams pa med pa'i phyir rtog pa yang med/_dpyod pa yang med do/_/gnas pa'i sa gzhi dang /_ma rig pa'i gnas kyi sa'i bag chags 
[\[281b.7\]]spangs pa'i phyir nyon mongs pa gnyis spangs pa dang /_'chi 'pho gnyis dang bral ba dang /_gang zag dang chos bdag med par khong du chud pa dang /_sgrib pa gnyis spangs pa'o/_/blo gros chen po yid dang /_yid kyi rnam par shes pa dang /_mig gi rnam par shes pa la sogs pa bdun po rnams ni 
[\[282a\]]
[\[282a.1\]]skad cig ma/_bag chags kyi rgyu dge ba zag pa med pa'i phyogs dang bral ba/_yang 'khor bar mi 'gyur ba dang bral ba yin no/_/blo gros chen po de bzhin gshegs pa'i snying po ni 'khor zhing mya ngan las 'das pa dang /_bde ba dang /_sdug bsngal ba'i rgyu yin te/_stong pa 
[\[282a.2\]]nyid kyis g.yeng ba'i blo can dang /_byis pa so so'i skye bo dag gis khong du mi chud do/_/blo gros chen po lag na rdo rje mthu bo che rjes su 'brang zhing srung bar byed pa ni sprul pa'i sangs rgyas yin gyi/_yang dag pa'i de bzhin gshegs pa ni ma yin no/_/blo gros chen po yang dag pa'i de bzhin gshegs 
[\[282a.3\]]pa ni dbang po dang /_tshad ma thams cad dang bral bas byis pa so so'i skye bo dang /_nyan thos dang /_rang sangs rgyas dang /_mu stegs can thams cad kyi dbang po dang /_tshad ma rnams las rnam par log pa yin te/_mthong ba'i chos la bde bar gnas pa bar chad med pa'i chos shes pa'i bzod pa 
[\[282a.4\]]thob pa'i phyir lag na rdo rjes bsrung bar bya ba ma yin no/_/sprul pa'i sangs rgyas thams cad ni las las skyes pa ma yin no/_/'phrul pas sprul pa'i sangs rgyas ni sangs rgyas kyang ma yin/_sangs rgyas las gzhan pa yang ma yin te/_/dper na rdza mkhan gyi 'khor lo la sogs pa'i rgyu lta 
[\[282a.5\]]bur sems can gyi bya ba byed cing mtshan rnams dang ldan pas chos ston kyang rang gi tshul gyi gnas so so rang gis rig pa'i spyod yul bshad pa ni ma yin no/_/gzhan yang blo gros chen po byis pa so so'i skye bo rnams rnam par shes pa'i tshogs bdun 'gags pa'i phyir ni chad par lta ba skyed do/_/
[\[282a.6\]]kun gzhi rnam par shes pa ma rtogs pa'i phyir ni rtag par lta ba skyed do/_/bdag nyid rnam par rtog pa'i phyir ni thog ma'i mtha' mi shes so/_/rang gi rnam par rtog pa'i blo 'gags pa'i phyir ni rnam par grol bar 'gyur ro/_/gnas pa'i sa gzhi dang ma rig pa gnas kyi sa'i bag chags 
[\[282a.7\]]spangs pa'i phyir nyes pa thams cad spangs pa yin no/_/de nas bcom ldan 'das kyis don de nyid yang dag par bstan pa'i phyir tshigs su bcad pa 'di dag gsungs so/_/theg pa gsum ni theg ma yin/_/de bzhin gshegs pa zad mi 'gyur/_/thams cad sangs rgyas lung bstan cing /_/
[\[282b\]]
[\[282b.1\]]nyes pa rnams dang bral bar bshad/_/mngon rtogs ye shes thob bya dang /_/lhag med mya ngan 'da' ba dang /_/zhum pa rnams kyang spro bya'i phyir/_/de phyir dgongs te bshad pa yin/_/sangs rgyas bskyed pa'i ye shes dag_/de nyid rnam 'byed lam du bshad/_/theg pa rnams ni theg ma yin/_/
[\[282b.2\]]de ni mya ngan 'da' ba min/_/'dod gzugs srid dang lta ba rnams/_/gnas bzhi'i sar ni bshad pa yin/_/yid kyi rnam par shes las 'byung /_/rnam shes khyim du yid ni gnas/_/yid dang mig sogs rnam par shes/_/'gag pa la ni mi rtag bshad/_/yang na mya ngan 'das par lta/_/
[\[282b.3\]]rtag par gnas pa nyid du 'dod/_/de nas byang chub sems dpa' blo gros chen pos tshigs su bcad pas zhu ba zhus pa/_byang chub sems dpa' la sogs pa/_/bla med byang chub tshol ba dag_/sha dang chang dang sgog btsong rnams/_/'tshal zhing btung bar bgyi mi bgyi/_/bla na ma mchis gtso mchog 
[\[282b.4\]]gis/_/thugs rjes bdag la bshad du gsol/_/byis pa de la brkam par bgyid/_/dri nga grags pa ma mchis 'gyur/_/shi na gcan gzan rnams kyi zas/_/ji ltar de ni 'tshal bar rung /_/'tshal nas nongs dmigs ci mchis dang /_/ma 'tshal yon tan gang lags pa/_/'tshal dang ma 
[\[282b.5\]]'tshal dge sdig rnams/_/thugs rjes bdag la bshad du gsol/_/byang chub sems dpa' blo gros chen pos tshigs su bcad pa rnams kyis zhu ba zhus nas/_yang bcom ldan 'das la 'di skad ces gsol to/_/bcom ldan 'das kyis bdag la sogs pa'i slad du sha 'tshal ba dang mi 
[\[282b.6\]]'tshal ba'i nongs pa dang yon tan rnams bshad du gsol/_bdag dang byang chub sems dpa' gzhan rnams kyis da ltar dang ma 'ongs pa na sha'i zas la chags shing re ba'i sems can sna tshogs la rnam par phye ste chos bshad pas sems can de dag byams pa'i sems kyis phan tshun gcig la 
[\[282b.7\]]gcig lta ba dang /_byams pa'i sems thob nas kyang so so'i sa la gnas shing rnam par dag pa gsal bar rtog ste myur du mthar thug pa'i bla na med pa yang dag par rdzogs pa'i byang chub mngon par 'tshang rgya ba dang /_nyan thos dang /_rang sangs rgyas dag rang gi sa la bsti zhing /_bstis nas kyang bla na 
[\[283a\]]
[\[283a.1\]]med pa'i byang chub 'thob par 'gyur ro/_/chos ngan pa log par smra ba'i mu stegs can gang dag log par lta ba dang /_rtag pa dang chad pa la mngon par zhen pa rnams kyis kyang sha 'tshal ba bkag ste sha 'tshal du mi gnang ba lags na/_de bzhin gshegs pa 'jig rten gyi mgon 
[\[283a.2\]]po yang dag pa'i chos yongs su grub pas sha mi gsol ba lta ci smos/_bcom ldan 'das kyis bka' stsal pa/_blo gros chen po legs so legs so/_/de'i phyir shin tu legs par nyon la yid la zung shig dang ngas khyod la bshad do/_/blo gros chen pos bcom ldan 'das la gsol pa/_de bzhin 
[\[283a.3\]]du 'tshal lo zhes bka' mnyan pa dang /_bcom ldan 'das kyis bka' stsal pa/_blo gros chen po rgyu dang rkyen tshad med pa'i phyir sha rnams bza' bar mi bya ste/_'on kyang 'dir khyod la mdo tsam zhig bshad par bya'o/_/'di lta ste/_srog chags rnams ni yun ring po nas phan tshun gyi rgyu rkyen gyis rtag par 
[\[283a.4\]]gnyen du gyur te/_'di ltar gnyen du gyur pa'i 'du shes kyi phyir sha rnams bza' bar mi bya'o/_/bong bu dang /_dre'u dang /_rnga mo dang /_wa dang /_khyi dang /_glang dang /_rta dang /_mi dang /_gcan gzan gyi sha la sogs pa ni shen pa dag 'dres par 'tshong bar byed pas de'i phyir sha bza' bar mi bya'o/_/sha ni khu 
[\[283a.5\]]chu dang khrag las byung ba'i phyir sha bza' bar mi bya'o/_/sems can gyis de'i dri tshor na yang thams cad 'jigs shing skrag par 'gyur te/_shen pa dang /_gdol pa la sogs pa bzhin du khyi rnams kyis mthong na yang de la sngang zhing 'jigs pas khyis zugs pa'i phyir sha bza' bar mi bya'o/_/gzhan yang 
[\[283a.6\]]rnal 'byor pa rnams kyi byams pa'i sems skye bar mi byed pa'i phyir sha bza' bar mi rigs so/_/'phags pa ma yin pa'i skye bo dag brkam zhing dri mi zhim par 'gyur la snyan pa'i grags pa med pa'i phyir sha bza' bar mi bya'o/_/rig sngags rnams sgrub pa 'grub par mi 'gyur ba'i phyir sha bza' bar mi 
[\[283a.7\]]bya'o/_/'di ltar srog gcod pa ni gzugs mthong ma thag tu mngon par chags pa'i sems skyed par byed pa'i phyir sha mi za'o/_/gang sha za ba de dag la ni lha rnams kyis spong bar byed pa'i phyir sha bza' bar mi bya'o/_/kha'i dri mi zhim par 'gyur ba'i phyir yang sha bza' bar mi bya'o/_/rmi lam ngan pa mang 
[\[283b\]]
[\[283b.1\]]ba'i phyir sha bza' bar mi bya'o/_/dgon pa'i gnas nags tshal dag na gnas pa'i tshe stag dang spyang ki la sogs pas dri tshor bar 'gyur ba'i phyir sha bza' bar mi bya'o/_/zas kyi tshod mi zin par byed pa'i phyir sha bza' bar mi bya'o/_/rnal 'byor pa rnams yongs su skyo ba'i sems skye 
[\[283b.2\]]bar mi 'gyur ba'i phyir sha bza' bar mi bya'o/_/ngas rtag tu ji tsam du bza' ba dang btung ba rnams la bu'i sha'i 'du shes dang /_sman gyi 'du shes bya'o zhes bshad pa'i phyir sha bza' bar mi bya ste/_ngas sha bza' bar gnang ngo zhes zer na de ni gnas med do/_/gzhan yang 
[\[283b.3\]]blo gros chen po sngon 'das pa'i dus na rgyal po seng ge 'bangs bzang zhes bya ba zhig byung ste/_sha sna tshogs la za zhing mi sha yang zos par gyur pas blon po dang /_gnyen dang /_gnyen 'dab kyi skye bo'i tshogs rnams log nas sngon gyi dbang thang rnams kyang bcad pas 
[\[283b.4\]]nyon mongs par gyur to/_/de lta bas na sha za ba la nyes dmigs 'di lta bu yod pa'i phyir sha bza' bar mi bya'o/_/gzhan yang blo gros chen po de la srog gcod pa dag ni khe 'dod pa'i phyir srog bcad nas 'tshong bar byed do/_/gang blun po sha za ba de dag ni rin gyis 
[\[283b.5\]]sha rnams nyo bar byed do/_/srog gcod par byed pa de dag khe 'dod pa'i phyir lcags kyu dang rgya rnams kyis srog chags nam mkha' la rgyu ba dang /_chu la gnas pa dang /_sa la 'gro ba dag rnam pa du mas gsod cing khe tshol bar byed do/_/blo gros chen po 
[\[283b.6\]]byed du ma bcug pa dang /_ma btsal ba dang /_'du shes med pa zhes bya ba'i sha gang yang med pas de'i phyir sha bza' bar mi bya'o/_/blo gros chen po ngas sngar sha rnam pa lnga dang bcu bkag la mdo sde 'dir ni rnam pa thams cad dang dus thams cad du thabs kyis gnang ba 
[\[283b.7\]]thams cad kyang bkag go/_/blo gros chen po de bzhin gshegs pa dgra bcom pa yang dag par rdzogs pa'i sangs rgyas la ni bza' bar bya ba yang med na nya'i sha za ba lta ci smos te/_gzhan yang byed du mi 'jug go/_/thugs rje chen po sngon du 'gro ba'i phyir 
[\[284a\]]
[\[284a.1\]]sems can thams cad bu gcig pa dang 'dra bar gzigs te/_de'i phyir bu'i sha bza' bar mi gnang ba yin no/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so/_/sngon chad gnyen bshes 
[\[284a.2\]]byas phyir dang /_/ngan pa mi gtsang 'dres pa dang /_/khu chu khrag las byung ba dang /_/dri tshor thams cad 'jigs skrag pas/_/sha rnams dang ni btsong dag dang /_/ki'u dang byis ku la sogs dang /_/bag med sna tshogs 'gyur ba'i chang /_/rnal 'byor 
[\[284a.3\]]pas ni rtag tu spang /_/'bru mar dag kyang spang bya ste/_/bug phug pa yi khri yang spang /_/srog chags dag ni phra mo rnams/_/de na rab tu 'jigs phyir ro/_/zas las bag med skye bar 'gyur/_/bag med pa las rtog pa skye/_/rtog pa las ni 'dod 
[\[284a.4\]]chags skye/_/de yi phyir na bza' mi bya/_/zas kyi dbang gis 'dod chags skye/_/'dod chags kyis ni sems rmongs byed/_/rmongs pas srid pa'i 'dod pa skyed/_/'khor ba las ni grol mi 'gyur/_/khe yi phyir ni sems can gsod/_/sha yi phyir 
[\[284a.5\]]ni nor sbyin byed/_/gnyi ga sdig pa'i las can pas/_/shi nas 'o dod 'bod par ltung /_/bcol tshol 'du shes de med na/_/rnam gsum dag pa'i sha yang med/_/rgyu med las ni yod min pas/_/de yi phyir na bza' mi bya/_/rnal 'byor pa ni de dag gis/_/
[\[284a.6\]]des na thams cad spang byar bya/_/phyogs bcu sangs rgyas bcom ldan 'das/_/thams cad rab tu smod par 'gyur/_/gcig la gcig ni za bar byed/_/shi nas gcan gzan rigs su ltung /_/dri mi zhim pa smad pa dang /_/glen pa dag tu skye bar 'gyur/_/
[\[284a.7\]]phal cher gdol pa'i rigs su skye/_/rngon pa sme sha can rigs dang /_/yang na 'phra men rigs su skye/_/sha za'i rigs su skye bar 'gyur/_/srin po byi la la sogs pa'i/_/mngal kun du ni skye bar 'gyur/_/glang po 'ching dang sprin chen dang /_/
[\[284b\]]
[\[284b.1\]]sor mo'i phreng ba'i mdo dag dang /_/lang kar gshegs pa'i mdo 'di las/_/ngas ni sha rnams rab tu bkag_/sangs rgyas byang chub sems dpa' dang /_/nyan thos rnams kyis smad pa dang /_/ngo mi tsha bar za ba ni/_/rtag tu glen par skye bar 'gyur/_/
[\[284b.2\]]sngar yang mthong thos dogs pa yi/_/sha rnams thams cad spang bar bshad/_/rtog ge rnams kyis ma rtogs pas/_/de phyir sha zan gnas su skyes/_/ji ltar 'dod chags nyes pa yis/_/'phags pa'i rnam grol sgrib 'gyur zhing /_/sha 
[\[284b.3\]]chang sgog btsong la sogs pa'ang /_/'phags pa'i lam gyi bar chad byed/_/ma 'ongs dus kyi skye bo dag_/sha za gti mug smra ba rnams/_/sha ni sdig med rung bas na/_/sangs rgyas nged la gnang zhes zer/_/zas la sman sten 'du shes dang /_/
[\[284b.4\]]de bzhin bu sha lta bur yang /_/chos shes skyo ba bskyed nas ni/_/rnal 'byor can gyis bsod snyoms spyad/_/snying rje sems la gang gnas pa/_/yongs su skyo bar nga yis bshad/_/stag dang spyang ki gcan gzan rnams/_/rtag tu lhan cig 
[\[284b.5\]]'grogs shing gnas/_/gal te sha rnams za byed na/_/sems can dag ni skrag 'gyur bas/_/de phyir rnal 'byor pa dag gis/_/snying rje'i sems kyis sha mi bza'/_/sha za snying rje shes rab med/_/rnam par grol la rgyab kyis phyogs/_/'phags pa'i 
[\[284b.6\]]rgyal mtshan dag dang 'gal/_/de yi phyir na bza' mi rigs/_/bram ze'i rigs su skye bar 'gyur/_/gzhan yang rnal 'byor pa yi gnas/_/shes rab phyug po'i khyim du skye/_/'di ni sha spangs dbang gis so/_/'phags pa lang kar gshegs pa rin po che'i mdo las sangs rgyas 
[\[284b.7\]]thams cad kyi gsung gi snying po'i le'u zhes bya ba rdzogs so//_//dpal lha btsan po'i bka' lung gis rgya'i slob dpon wen hwi yis mdzad pa'i 'grel pa dang sbyar nas/_lo ts+tsha ba dge slong 'gos chos grub kyis bsgyur cing zhus//_//
[\[285a\]]
[\[285a.1\]{D109}]@##/_/rgya gar skad du/_Ar+ya ga yA shir+Sha nA ma ma hA yA na sU tra/_bod skad du/_'phags pa ga yA mgo'i ri zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis 
[\[285a.2\]]thos pa'i dus gcig na/_bcom ldan 'das mngon par rdzogs par sangs rgyas nas yun ring po ma lon par bcom ldan 'das ri ga yA na ga yA mgo'i mchod rten na/_dge slong stong du tshang ba'i dge slong gi dge 'dun chen po thams cad kyang sngon ral pa can du 
[\[285a.3\]]gyur pa/_bya ba byas pa/_byed pa byas pa/_khur bor ba/_bdag gi don rjes su thob pa/_srid pa kun tu sbyor ba/_yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol du son pa/_
[\[285a.4\]]dgra bcom pa sha stag dang /_byang chub sems dpa' sems dpa' chen po rab tu mang po dang thabs cig tu bzhugs te/_de nas bcom ldan 'das gcig pu dben par gshegs te/_nang du yang dag bzhag nas chos kyi dbyings nyid la brtags te/_bdag 
[\[285a.5\]]gis byang chub ni thob/_bdag gis ye shes ni khong du chud/_bdag gis bya ba ni byas/_bdag gis khur ni bor/_bdag gis 'khor ba'i 'brog dgon pa las ni rgal/_bdag gis ma rig pa ni bsal/_bdag gis rig pa ni sgrub/_bdag gis zug rngu ni phyung /_
[\[285a.6\]]bdag gi sred pa ni zad/_bdag gis chos kyi gru ni sbyar/_bdag gis chos kyi rnga ni brdungs/_bdag gis chos kyi dung ni bus/_bdag gis chos kyi rgyal mtshan ni bsgreng /_bdag gis 'khor ba'i lugs ni bzlog_/bdag gis chos kyi lugs ni bsnyad/_
[\[285a.7\]]bdag gis lam ngan pa ni bcad/_bdag gis lam ni yang dag par bstan/_bdag gis zhing ngan pa dag ni rnam par bzlog_/bdag gis bsod nams kyi zhing dag ni yang dag par bstan na/_'di ltar bdag gis byang chub de ji ltar khong du chud pa dang /_
[\[285b\]]
[\[285b.1\]]gang gis khong du chud pa dang /_sus khong du chud par 'gyur ba'i chos de la nges par brtag par bya ste/_ci lus kyis khong du chud dam/_'on te sems kyis khong du chud/_gal te lus kyis khong du chud du ni lus ni bems po/_g.yo ba med pa dang /_rtswa 
[\[285b.2\]]dang /_shing dang /_rtsig pa dang /_bong ba dang /_mig yor lta bu ste/_sems med pa/_'byung ba chen po bzhi las gyur pa/_pha ma'i mi gtsang ba las byung ba dang /_mi rtag pa dang /_rtag tu bsku ba dang /_bkru ba dang /_mnye dgos pa dang /_
[\[285b.3\]]'jig pa dang /_rnam par 'gyes pa dang /_rnam par 'jig pa'i chos can no/_/sems ni sgyu ma dang mtshungs pa/_rten cing 'brel par 'byung ba/_gnas med pa/_mtshan nyid med pa/_dngos po med pa/_bla gab med pa'o/_/byang chub ni 
[\[285b.4\]]ming tsam tha snyad tsam ste/_sgra skad med pa/_dpyad du med pa/_grub pa med pa/_rgyu ba med pa/_'jug pa med pa/_rnam par rig pa med pa/_gdags par bya ba ma yin pa/_'ong ba dang 'gro ba las yang dag par 'das pa/_gdags pa las 
[\[285b.5\]]yang dag par 'das pa/_khams gsum pa las yang dag par 'das pa/_ma mthong ba/_ma thos pa/_bye brag ma phyed pa/_gzhi med pa/_dmigs pa med pa/_rgyu ba med pa/_spros pa med pa/_'jug pa med pa/_brtag tu med pa/_dpag tu med pa/_bstan 
[\[285b.6\]]du med pa/_sgra med pa/_yi ge med pa/_tshig gi lam med pa'o/_/de ltar na su mngon par rdzogs par 'tshang rgya/_gang gis mngon par rdzogs par 'tshang rgya/_mngon par rdzogs par 'tshang rgya bar bya ba ni gang yin/_chos 'di dag thams cad ni ming 
[\[285b.7\]]tsam/_btags pa tsam/_brda tsam/_tha snyad tsam ste/_brtags pa/_yongs su brtags pa/_ma byung ba/_byung ba med pa/_rdzas ma yin pa/_rdzas med pa/_len pa med pa/_bstan du med pa/_mngon par chags pa med pa yin te/_de la ni 
[\[286a\]]
[\[286a.1\]]mngon par rdzogs par 'tshang rgya ba su yang med/_cis mngon par rdzogs par 'tshang rgya ba yang med/_mngon par rdzogs par 'tshang rgya bar bya ba ci yang med/_rnam pa gang gis mngon par rdzogs par 'tshang rgya bar bya ba yang med de/_
[\[286a.2\]]'di la gang de ltar mngon par rdzogs par byang chub pa de'i phyir/_byang chub mngon par rdzogs par 'tshang rgya ba zhes bya ste/_de la byang chub ni 'gyur ba med pa/_mi 'gyur ba/_mtshan nyid med pa'o snyam mo/_/de nas bcom ldan 'das la 'jam dpal 
[\[286a.3\]]gzhon nur gyur pas 'di skad ces gsol to/_/bcom ldan 'das gal te byang chub kyi mtshan nyid de lta bu lags na/_bcom ldan 'das rigs kyi bu'am/_rigs kyi bu mos ji ltar byang chub kyi slad du 'jug par bgyi/_bcom ldan 'das kyis 
[\[286a.4\]]bka' stsal pa/_'jam dpal byang chub de ji lta ba de bzhin du byang chub sems dpas byang chub kyi phyir 'jug par bya'o/_/'jam dpal gyis gsol pa/_bcom ldan 'das byang chub ji ltar rab tu 'tshal bar 'gyur/_bcom ldan 'das kyis bka' 
[\[286a.5\]]stsal pa/_'jam dpal byang chub ni khams gsum pa las yang dag par 'das pa/_tha snyad las yang dag par 'das pa/_yi ge'i sgra skad las yang dag par 'das pa/_sgra las yang dag par 'das pa/_'jug pa med pa/_gzod ma nyid nas 
[\[286a.6\]]'jug pa med pa'o/_/'jam dpal de lta bas na/_byang chub sems dpa' 'jug pa la yang dag par 'das pa rnams kyis byang chub kyi phyir 'jug par bya'o/_/'jam dpal 'jug pa med pa'i 'jug pa ni byang chub la 'jug pa'o/_/'jam dpal dngos po 
[\[286a.7\]]med pa la 'jug pa ni byang chub la 'jug pa'o/_/'jam dpal bla gab med pa la 'jug pa ni byang chub la 'jug pa'o/_/'jam dpal chos kyi dbyings kyi rang bzhin la 'jug pa ni byang chub la 'jug pa'o/_/'jam dpal chos thams cad la mngon par zhen pa med 
[\[286b\]]
[\[286b.1\]]pa la 'jug pa ni byang chub la 'jug pa'o/_/'jam dpal yang dag pa'i mtha' dbyer med pa la 'jug pa ni byang chub la 'jug pa'o/_/'jam dpal dor ba med pa dang /_gzhag pa med pa la 'jug pa ni byang chub la 'jug pa'o/_/'jam dpal tha dad pa 
[\[286b.2\]]ma yin pa dang /_tha dad pa med pa la 'jug pa ni byang chub la 'jug pa'o/_/'jam dpal so so yang dag par rig pa'i mig yor dang /_brag ca dang /_nam mkha' dang /_chu zla dang /_smig rgyu la 'jug pa ni byang chub la 'jug pa'o/_/de nas lha'i 
[\[286b.3\]]bu zla ba dri ma med pa'i gzi brjid 'od zer gyi 'od kyis 'jam dpal gzhon nur gyur pa la 'di skad ces smras so/_/'jam dpal byang chub sems dpa' rnams kyi spyod pa rtsom pa ni ci/_gnas ni gang /_'jam dpal gyis smras pa/_lha'i bu byang chub sems 
[\[286b.4\]]dpa' rnams kyi spyod pa'i rtsom pa ni snying rje chen po'o/_/gnas ni sems can no/_/smras pa/_'jam dpal byang chub sems dpa' rnams kyi snying rje chen po cis bsdus/_'jam dpal gyis smras pa/_lha'i bu byang chub sems dpa' rnams kyi snying rje chen 
[\[286b.5\]]po ni g.yo med pas bsdus so/_/smras pa/_'jam dpal g.yo med pa cis bsdus/_'jam dpal gyis smras pa/_lha'i bu byang chub sems dpa' rnams kyi g.yo med pa ni sems can thams cad la snyoms pa'i sems kyis bsdus pa'o/_/smras pa/_
[\[286b.6\]]'jam dpal sems can thams cad la snyoms pa'i sems cis bsdus/_'jam dpal gyis smras pa/_lha'i bu byang chub sems dpa' rnams kyi sems can thams cad la snyoms pa'i sems ni tha dad pa ma yin pa dang /_tha dad pa med pa'i spyod pas bsdus so/_/
[\[286b.7\]]smras pa/_'jam dpal tha dad pa ma yin pa dang /_tha dad pa med pa'i spyod pa cis bsdus/_'jam dpal gyis smras pa/_lha'i bu byang chub sems dpa' rnams kyi tha dad pa ma yin pa dang /_tha dad pa med pa'i spyod pa ni bsam pa dang /_lhag pa'i bsam 
[\[287a\]]
[\[287a.1\]]pas bsdus pa'o/_/smras pa/_'jam dpal bsam pa dang /_lhag pa'i bsam pa ci'i phyir byung /_smras pa/_lha'i bu byang chub sems dpa' rnams kyi bsam pa dang /_lhag pa'i bsam pa ni byang chub kyi sems kyi phyir byung ngo /_/
[\[287a.2\]]smras pa/_'jam dpal byang chub kyi sems ci'i phyir byung /_smras pa/_lha'i bu byang chub sems dpa' rnams kyi byang chub kyi sems ni pha rol tu phyin pa drug gi phyir byung ngo /_/smras pa/_'jam dpal pha rol tu phyin pa drug ci'i phyir byung /_smras pa/_
[\[287a.3\]]lha'i bu byang chub sems dpa' rnams kyi pha rol tu phyin pa drug po dag ni thabs dang shes rab gnyis kyi phyir byung ngo /_/smras pa/_'jam dpal thabs dang shes rab ci'i phyir byung /_smras pa/_lha'i bu byang chub sems dpa' rnams kyi thabs dang shes rab 
[\[287a.4\]]ni bag yod pa'i phyir byung ngo /_/smras pa/_'jam dpal bag yod pa ci'i phyir byung /_smras pa/_lha'i bu byang chub sems dpa' rnams kyi bag yod pa ni legs par spyod pa rnam pa gsum gyi phyir byung ngo /_/smras pa/_'jam dpal legs par spyod 
[\[287a.5\]]pa rnam pa gsum ci'i phyir byung /_smras pa/_lha'i bu byang chub sems dpa' rnams kyi legs par spyod pa rnam pa gsum ni dge ba bcu'i las kyi lam gyi phyir byung ngo /_/smras pa/_'jam dpal dge ba bcu'i las kyi lam dag ci'i phyir byung /_smras pa/_
[\[287a.6\]]lha'i bu byang chub sems dpa' rnams kyi dge ba bcu'i las kyi lam dag ni sdom pa'i phyir byung ngo /_/smras pa/_'jam dpal sdom pa ci'i phyir byung /_smras pa/_lha'i bu byang chub sems dpa' rnams kyi sdom pa ni tshul bzhin yid la bya ba'i phyir byung ngo /_/smras pa/_'jam 
[\[287a.7\]]dpal tshul bzhin yid la bya ba ci'i phyir byung /_smras pa/_lha'i bu byang chub sems dpa' rnams kyi tshul bzhin yid la bya ba ni so sor rtog pa'i phyir byung ngo /_/smras pa/_'jam dpal so sor rtog pa ci'i phyir byung /_smras pa/_lha'i bu byang chub sems dpa' 
[\[287b\]]
[\[287b.1\]]rnams kyi so sor rtog pa ni dran pa'i phyir byung ngo /_/smras pa/_'jam dpal byang chub sems dpa' rnams kyi sems bskyed pa dag rgyur bsdu ba dang /_'bras bur bsdu bar 'gyur ba du/_'jam dpal gyis smras pa/_lha'i bu byang chub sems 
[\[287b.2\]]dpa' rnams kyi sems bskyed pa dag rgyur bsdu ba dang /_'bras bur bsdu bar 'gyur ba ni bzhi po 'di dag ste/_bzhi gang zhe na/_dang po sems bskyed pa dang /_spyod pa dang 'brel pa dang /_phyir mi ldog pa dang /_skye ba gcig gis thogs 
[\[287b.3\]]pa'o/_/de la dang po sems bskyed pa ni spyod pa dang 'brel pa'i rgyur blta'o/_/spyod pa dang 'brel pa ni phyir mi ldog pa'i rgyur blta'o/_/phyir mi ldog pa ni skye ba gcig gis thogs pa'i rgyur blta'o/_/skye ba gcig gis thogs pa ni 'bras bu dang 
[\[287b.4\]]'brel pa'i rgyur blta'o/_/lha'i bu gzhan yang dper na sa bon btab pa de lta bur ni dang po sems bskyed pa blta'o/_/dper na sa bon las myu gu mngon par 'grub pa de lta bur ni spyod pa dang 'brel pa'i sems bskyed pa blta'o/_/dper na sdong bu dang /_
[\[287b.5\]]'dab ma dang /_me tog dang /_'bras bu 'byung ba de lta bur phyir mi ldog pa'i sems bskyed pa blta'o/_/dper na 'bras bu yongs su smin pa de lta bur ni skye ba gcig gis thogs pa'i sems bskyed pa blta'o/_/lha'i bu gzhan yang dper na shing rta 
[\[287b.6\]]mkhan shing bsdu ba shes pa de lta bur ni dang po sems bskyed pa blta'o/_/dper na shing rta'i yan lag yongs su sbyang ba shes pa de lta bur ni spyod pa dang 'brel pa'i sems bskyed pa blta'o/_/dper na shing rta yan lag sbyor ba shes pa de lta bur ni phyir mi ldog 
[\[287b.7\]]pa'i sems bskyed pa blta'o/_/dper na khal dgal ba shes pa de lta bur ni skye ba gcig gis thogs pa'i sems bskyed pa blta'o/_lha'i bu gzhan yang zla ba tshes pa'i dkyil 'khor mngon par 'grub pa de lta bur ni dang po sems bskyed pa blta'o/_/dper 
[\[288a\]]
[\[288a.1\]]na tshes lnga dang /_drug dang /_bdun gyi nub mo zla ba'i dkyil 'khor shar ba de lta bur ni spyod pa dang 'brel pa'i sems bskyed pa blta'o/_/dper na tshes bcu'i nub mo zla ba'i dkyil 'khor shar ba de lta bur ni phyir mi ldog pa'i sems 
[\[288a.2\]]bskyed pa blta'o/_/dper na tshes bcu bzhi'i nub mo zla ba'i dkyil 'khor shar ba de lta bur ni skye ba gcig gis thogs pa'i sems bskyed pa blta'o/_/dper na tshes [{]bcwa [,]bco [}]lnga'i nub mo zla ba'i dkyil 'khor shar ba de lta bur ni de bzhin gshegs pa'i ye shes 
[\[288a.3\]]blta'o/_/lha'i bu gzhan yang sems bskyed pa dang po ni nyan thos kyi sa las yang dag par 'da'o/_/sems bskyed pa gnyis pa ni rang sangs rgyas kyi sa las yang dag par 'da'o/_/sems bskyed pa gsum pa ni ma nges pa'i sa las yang dag par 
[\[288a.4\]]'da'o/_/sems bskyed pa bzhi pa ni nges pa'i phung po la gnas so/_/lha'i bu gzhan yang dang po sems bskyed pa ni yi ge'i phyi mo 'dzin pa'i tshul du blta'o/_/dper na rnam par dbye ba rab tu rnam par 'byed pa shes pa de lta bur ni spyod pa dang 'brel 
[\[288a.5\]]pa'i sems bskyed pa blta'o/_/dper na grangs dang /_rtsis dang /_shod dgod pa de lta bur ni phyir mi ldog pa'i sems bskyed pa blta'o/_/dper na bstan bcos rnams khong du chud pa de lta bur ni skye ba gcig gis thogs pa'i sems bskyed pa 
[\[288a.6\]]blta'o/_/lha'i bu gzhan yang sems bskyed pa dang po ni rgyur 'brel pa'o/_/sems bskyed pa gnyis pa ni ye shes dang 'brel pa'o/_/sems bskyed pa gsum pa ni spong ba dang 'brel pa'o/_/sems bskyed pa bzhi pa ni 'bras bu dang 'brel pa'o/_/
[\[288a.7\]]lha'i bu gzhan yang sems bskyed pa dang po ni rgyus bsdus pa'o/_/sems bskyed pa gnyis pa ni ye shes kyis bsdus pa'o/_/sems bskyed pa gsum pa ni spong bas bsdus pa'o/_/sems bskyed pa bzhi pa ni 'bras bus bsdus pa'o/_/lha'i bu gzhan 
[\[288b\]]
[\[288b.1\]]yang sems bskyed pa dang po ni rgyu las yang dag par byung ba'o/_/sems bskyed pa gnyis pa ni ye shes las yang dag par byung ba'o/_/sems bskyed pa gsum pa ni spong ba las yang dag par byung ba'o/_/sems bskyed pa bzhi pa ni 'bras bu las yang dag 
[\[288b.2\]]par byung ba'o/_/lha'i bu gzhan yang sems bskyed pa dang po ni rgyu rab tu dbye ba'i yan lag go/_/sems bskyed pa gnyis pa ni ye shes rab tu dbye ba'i yan lag go/_/sems bskyed pa gsum pa ni spong ba rab tu dbye ba'i yan lag go/_/sems bskyed 
[\[288b.3\]]pa bzhi pa ni 'bras bu rab tu dbye ba'i yan lag go/_/lha'i bu gzhan yang sems bskyed pa dang po ni sman bsdu ba'i tshul du blta'o/_/sems bskyed pa gnyis pa ni sman rab tu dbye ba la mkhas pa'i tshul du blta'o/_/sems bskyed pa gsum pa ni sman sbyor ba la 
[\[288b.4\]]mkhas pa'i tshul du blta'o/_/sems bskyed pa bzhi pa ni nad pa gso ba la mkhas pa'i tshul du blta'o/_/lha'i bu gzhan yang sems bskyed pa dang po ni chos kyi rgyal po'i rigs kyi rgyud du 'byung ba'i tshul du blta'o/_/sems bskyed pa gnyis pa ni chos kyi rgyal 
[\[288b.5\]]po'i rigs kyi rgyud kyi bslab pa yang dag par 'dzin pa'i tshul du blta'o/_/sems bskyed pa gsum pa ni chos kyi rgyal po'i rigs kyi rgyud kyi bslab pa tshar phyin pa'i tshul du blta'o/_/sems bskyed pa bzhi pa ni chos kyi rgyal po'i rigs kyi rgyud kyi bslab pa la dbang sgyur 
[\[288b.6\]]ba'i tshul du blta'o/_/de nas lha'i bu 'od rnam par nges pa'i 'od zer gyi 'od kyis 'jam dpal gzhon nur gyur pa la 'di skad ces smras so/_/'jam dpal byang chub sems dpa' rnams lam gang dang ldan na myur du bla na med pa yang dag par rdzogs pa'i byang chub mngon 
[\[288b.7\]]par rdzogs par 'tshang rgya ba'i byang chub sems dpa' rnams kyi lam mdor bsdus pa gang /_'jam dpal gyis smras pa/_lha'i bu byang chub sems dpa' rnams kyi lam ni mdor bsdus na 'di gnyis te/_byang chub sems dpa' dag lam 'di gnyis dang ldan na myur 
[\[289a\]]
[\[289a.1\]]du bla na med pa yang dag par rdzogs pa'i byang chub mngon par rdzogs par 'tshang rgya'o/_/gnyis gang zhe na 'di lta ste/_thabs dang shes rab bo/_/de la thabs ni bsdu ba shes pa'o/_/shes rab ni yongs su gcod pa shes pa'o/_/thabs 
[\[289a.2\]]ni sems can la blta ba'o/_/shes rab ni chos thams cad la mi lta ba'o/_/thabs ni chos la sbyor ba shes pa'o/_/shes rab ni bral ba shes pa'o/_/thabs ni rgyu la dmigs pa shes pa'o/_/shes rab ni rgyu zad par 'gro ba'o/_/thabs ni chos tha dad pa 
[\[289a.3\]]shes pa'o/_/shes rab ni chos kyi dbyings dbyer med pa shes pa'o/_/thabs ni sangs rgyas kyi zhing gi rgyan shes pa'o/_/shes rab ni sangs rgyas kyi zhing mnyam pa nyid dbyer med par shes pa'o/_/thabs ni sems can gyi dbang po dang spyod pa la 'jug pa shes 
[\[289a.4\]]pa'o/_/shes rab ni sems can dmigs su med par shes pa'o/_/thabs ni byang chub kyi rgyan thob par byed pa shes pa'o/_/shes rab ni sangs rgyas kyi chos thams cad mngon par rdzogs par byang chub pa shes pa'o/_/lha'i bu gzhan yang mdor bsdus pa'i 
[\[289a.5\]]lam gnyis te/_gnyis gang zhe na/_tshogs kyi lam dang /_yongs su gcod pa'i lam mo/_/de la tshogs kyi lam ni pha rol tu phyin pa lnga po dag go/_/yongs su gcod pa'i lam ni shes rab kyi pha rol tu phyin pa'o/_/gzhan yang mdor bsdus pa'i lam gnyis te/_
[\[289a.6\]]gnyis gang zhe na/_chags pa dang bcas pa'i lam dang /_chags pa med pa'i lam mo/_/de la chags pa dang bcas pa'i lam ni pha rol tu phyin pa lnga po dag go/_/chags pa med pa'i lam ni shes rab kyi pha rol tu phyin pa'o/_/gzhan yang mdor bsdus pa'i lam 
[\[289a.7\]]gnyis te/_gnyis gang zhe na/_zag pa dang bcas pa'i lam dang zag pa med pa'i lam mo/_/de la zag pa dang bcas pa'i lam ni pha rol tu phyin pa lnga po dag go/_/zag pa med pa'i lam ni shes rab kyi pha rol tu phyin pa'o/_/gzhan yang mdor bsdus pa'i lam 
[\[289b\]]
[\[289b.1\]]gnyis te/_gnyis gang zhe na/_tshad yod par byas pa'i lam dang /_tshad med par byas pa'i lam mo/_/de la tshad yod par byas pa'i lam ni mtshan ma'i gnas so/_/tshad med par byas pa'i lam ni mtshan ma med pa'i gnas so/_/gzhan yang mdor bsdus pa'i lam gnyis 
[\[289b.2\]]te/_gnyis gang zhe na/_shes pa'i lam dang spong ba'i lam mo/_/de la shes pa'i lam ni sa dang po nas bzung ste sa bdun pa'i bar du'o/_/spong ba'i lam ni sa brgyad pa nas bzung ste sa bcu pa'i bar du'o/_/de nas byang chub sems dpa' sems dpa' chen po ye shes 
[\[289b.3\]]sgrub pa dpa' bos 'jam dpal gzhon nur gyur pa la 'di skad ces smras so/_/'jam dpal byang chub sems dpa' sems dpa' chen po ji ltar na don gyis rab tu phye ba yin/_ji ltar na ye shes kyis rab tu phye ba yin/_'jam dpal gyis smras pa/_rigs kyi bu don ni 
[\[289b.4\]]ldan pa med pa'o/_/ye shes ni ldan pa'o/_/smras pa/_'jam dpal ci'i phyir don ni ldan pa med la ye shes ni ldan pa yin/_'jam dpal gyis smras pa/_rigs kyi bu don ni 'dus ma byas pa ste/_chos gang dang yang ldan pa'am mi ldan pa ma yin par khong du chud 
[\[289b.5\]]par bya'o/_/de ci'i phyir zhe na/_don ni 'gyur ba med pa'i mtshan nyid yin te/_de ni chos gang dang yang ldan pa'am mi ldan pa ma yin par khong du chud par bya'o/_/don ni gzod ma nas yongs su grub pa med pa'i phyir chos gang dang yang ldan pa'am mi ldan pa ma yin par 
[\[289b.6\]]khong du chud par bya'o/_/don ni dor ba med pa dang gzhag pa med pa'i phyir chos gang dang yang ldan pa'am mi ldan pa ma yin par khong du chud par bya'o/_/ye shes zhes bya ba ni lam ste/_lam ni sems dang yang dag par ldan pa yin gyi mi ldan pa ma yin te/_rigs 
[\[289b.7\]]kyi bu de'i phyir ye shes ni ldan pa zhes bya ste/_mi ldan pa ma yin no/_/ye shes ni spong ba dang yang dag par ldan pa yin gyi mi ldan pa ma yin te/_rigs kyi bu de'i phyir ye shes ni ldan pa zhes bya ste/_mi ldan pa ma yin no/_/ye shes zhes bya ba ni phung po la 
[\[290a\]]
[\[290a.1\]]mkhas pa dang /_khams la mkhas pa dang /_skye mched la mkhas pa dang /_rten cing 'brel par 'byung ba la mkhas pa dang /_gnas dang gnas ma yin pa rnam par dpyad pa la mkhas pa ste/_rigs kyi bu de'i phyir ye shes ni ldan pa zhes bya ste/_/
[\[290a.2\]]mi ldan pa ma yin no/_/rigs kyi bu gzhan yang byang chub sems dpa' sems dpa' chen po rnams kyi shes pa rnam pa bcu ste/_rnam pa bcu gang zhe na/_'di lta ste/_rgyu shes pa dang /_'bras bu shes pa dang /_don shes pa dang /_thabs shes pa dang /_shes rab shes pa 
[\[290a.3\]]dang /_bsdu ba shes pa dang /_pha rol tu phyin pa shes pa dang /_snying rje chen po shes pa dang /_sems can yongs su smin par bya ba shes pa dang /_chos thams cad la mngon par zhen pa med par shes pa ste/_rigs kyi bu rnam pa de bcu ni byang chub sems dpa' sems dpa' 
[\[290a.4\]]chen po rnams kyi shes pa'o/_/rigs kyi bu gzhan yang byang chub sems dpa' sems dpa' chen po rnams kyi rtsom pa rnam pa bcu ste/_rnam pa bcu gang zhe na/_'di lta ste/_sems can thams cad kyi lus kyi las yongs su sbyang ba'i phyir lus kyi rtsom pa dang /_sems 
[\[290a.5\]]can thams cad kyi ngag gi las yongs su sbyang ba'i phyir ngag gi rtsom pa dang /_sems can thams cad kyi yid kyi las yongs su sbyang ba'i phyir sems kyi rtsom pa dang /_sems can thams cad la mngon par zhen pa med par bya ba'i phyir nang gi rtsom pa dang /_sems 
[\[290a.6\]]can thams cad la mtshungs par sbyar bar bya ba'i phyir phyi'i rtsom pa dang /_sangs rgyas kyi ye shes yongs su rdzogs par bya ba'i phyir ye shes kyi rtsom pa dang /_sangs rgyas kyi zhing thams cad kyi yon tan bkod pa kun tu bstan pa'i phyir zhing gi rtsom pa dang /_nyon mongs 
[\[290a.7\]]pa'i nad kyi sman yongs su shes par bya ba'i phyir sems can yongs su smin par bya ba'i rtsom pa dang /_nges pa'i phung po yongs su rdzogs par bya ba'i phyir de kho na'i rtsom pa dang /_khams gsum pa thams cad la sems mngon par zhen pa med par bya ba'i phyir 'dus ma byas kyi 
[\[290b\]]
[\[290b.1\]]ye shes yongs su rdzogs par bya ba'i rtsom pa ste/_/rigs kyi bu rnam pa 'di bcu ni byang chub sems dpa' sems dpa' chen po rnams kyi rtsom pa'o/_/rigs kyi bu gzhan yang byang chub sems dpa' sems dpa' chen po rnams kyi sbyor ba bcu ste/_bcu gang zhe na/_
[\[290b.2\]]'di lta ste/_pha rol tu phyin pa'i sbyor ba dang /_bsdu ba'i dngos po'i sbyor ba dang /_shes rab kyi sbyor ba dang /_thabs kyi sbyor ba dang /_snying rje chen po'i sbyor ba dang /_bsod nams kyi tshogs yongs su tshol ba'i sbyor ba dang /_ye shes kyi tshogs yongs su 
[\[290b.3\]]tshol ba'i sbyor ba dang /_bsam pa rnam par sbyong ba'i sbyor ba dang /_bden pa rnam par dpyad pa'i sbyor ba dang /_sdug pa dang mi sdug pa thams cad la mngon par zhen pa med pa'i sbyor ba ste/_/rigs kyi bu bcu po de dag ni byang chub sems dpa' sems dpa' chen po 
[\[290b.4\]]rnams kyi sbyor ba'o/_/rigs kyi bu gzhan yang byang chub sems dpa' sems dpa' chen po rnams kyi mi zad pa la rtog pa bcu ste/_bcu gang zhe na/_'di lta ste/_lus mi zad pa la rtog pa dang /_dngos po mi zad pa la rtog pa dang /_chos mi zad pa la rtog pa 
[\[290b.5\]]dang /_sred pa mi zad pa la rtog pa dang /_lta ba mi zad pa la rtog pa dang /_tshogs mi zad pa la rtog pa dang /_nye bar len pa mi zad pa la rtog pa dang /_mngon par zhen pa med pa mi zad pa la rtog pa dang /_'du ba mi zad pa la rtog pa dang /_byang chub kyi snying po 
[\[290b.6\]]shes pa mi zad pa la rtog pa ste/_rigs kyi bu bcu po de dag ni byang chub sems dpa' sems dpa' chen po rnams kyi mi zad pa la rtog pa'o/_/rigs kyi bu gzhan yang bcu po 'di dag ni byang chub sems dpa' sems dpa' chen po rnams kyi 'dul ba'i dngos po 
[\[290b.7\]]bcu ste/_bcu gang zhe na/_'di lta ste/_gtong ba'i char rab tu 'bebs pas ser sna'i sems 'dul ba nyid dang /_las rnam gsum yongs su sbyong bas 'chal pa'i tshul khrims kyi sems 'dul ba nyid dang /_byams pa sgom pas khong khro ba'i sems 'dul 
[\[291a\]]
[\[291a.1\]]ba nyid dang /_sangs rgyas kyi chos yongs su btsal ba la mi skyo bas le lo'i sems 'dul ba nyid dang /_bsam gtan dang rnam par thar par rnam par 'phrul pas mi dge ba'i sems 'dul ba nyid dang /_shes rab kyi pha rol tu phyin pas gtan la 
[\[291a.2\]]'bebs pa la mkhas pa'i tshogs sogs pas mi shes pa'i sems 'dul ba nyid dang /_lam gyi tshogs bskyed pas nyon mongs pa 'dul ba nyid dang /_phyin ci ma log pa'i lam bskyed pas bden pa'i tshogs sogs pas 'dul ba nyid dang /_dus dang dus ma yin par dbang sgyur 
[\[291a.3\]]bas sems 'dul ba nyid dang /_bdag med pa'i chos la rtogs pas bdag 'dul ba nyid de/_rigs kyi bu bcu po de dag ni byang chub sems dpa' sems dpa' chen po rnams kyi 'dul ba'i dngos po'o/_/rigs kyi bu gzhan yang bcu po 'di dag ni byang chub 
[\[291a.4\]]sems dpa' sems dpa' chen po rnams kyi dul ba'i sa ste/_bcu gang zhe na/_'di lta ste/_lus kyi las mi dge ba rnam pa gsum yongs su spong bas lus dul ba nyid dang /_ngag gi las rnam pa bzhi yongs su spong bas ngag dul ba nyid dang /_yid kyi 
[\[291a.5\]]nyes par spyod pa rnam pa gsum yongs su spong bas sems dul ba nyid dang /_rang gi lus la mngon par zhen pa med pa'i tshul gyis nang dul ba nyid dang /_chos thams cad la mngon par zhen pa med pa'i tshul gyis phyi rol gyi yul dul ba nyid dang /_lam la mngon 
[\[291a.6\]]par zhen pa med pa'i tshul gyis ye shes kyi tshogs la mngon par zhen pa med pa dul ba nyid dang /_'phags pa'i sa'i ngo bo nyid la rtog pa'i tshul gyis bdag la stod pa dul ba nyid dang /_shes rab kyi pha rol tu phyin pa la gnas pa'i tshul gyis phyi ma'i mtha' rnam 
[\[291a.7\]]par dag pa yongs su sbyong ba dul ba nyid dang /_sems can thams cad la mi slu ba'i tshul gyis tha snyad shin tu yongs su dul ba nyid dang /_sems can thams cad yongs su smin par byed pa'i snying rje chen po'i tshul gyis lus dang sems la mi lta ba dul ba 
[\[291b\]]
[\[291b.1\]]nyid de/_rigs kyi bu bcu po de dag ni byang chub sems dpa' sems dpa' chen po rnams kyi dul ba'i sa'o/_/rigs kyi bu gzhan yang byang chub ni sgrub pa snying por byed pa'i byang chub sems dpa' sems dpa' chen po rnams kyi yin te/_log par 
[\[291b.2\]]sgrub pa snying por byed pa rnams kyi ni ma yin no/_/de la sgrub pa snying por byed pa ni ji skad smras pa de bzhin du byed pa yin no/_/log par sgrub pa snying por byed pa ni tshig gi dngos po kho na'o/_/de ni sgrub pa snying por byed pa mang ba yin gyi/_log par sgrub 
[\[291b.3\]]pa snying por byed pa mang ba ni ma yin no/_/rigs kyi bu gzhan yang gnyis po 'di dag ni byang chub sems dpa' sems dpa' chen po rnams kyi sgrub pa ste/_gnyis gang zhe na/_'di lta ste/_lam sgrub pa dang /_spong ba sgrub pa ste/_/rigs kyi bu 
[\[291b.4\]]gnyis po de dag ni byang chub sems dpa' sems dpa' chen po rnams kyi sgrub pa'o/_/rigs kyi bu gzhan yang byang chub sems dpa' sems dpa' chen po rnams kyi sgrub pa gnyis te/_gnyis gang zhe na/_'di lta ste/_bdag 'dul ba'i sgrub 
[\[291b.5\]]pa dang /_sems can yongs su smin par bya ba'i sgrub pa ste/_/rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/_/rigs kyi bu gzhan yang byang chub sems dpa' sems dpa' chen po rnams kyi sgrub 
[\[291b.6\]]pa gnyis te/_gnyis gang zhe na/_'di lta ste/_/rtsol ba dang bcas pa'i shes pas sgrub pa dang /_lhun gyis grub pa'i ye shes kyis sgrub pa ste/_rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/_/
[\[291b.7\]]rigs kyi bu gzhan yang byang chub sems dpa' sems dpa' chen po rnams kyi sgrub pa gnyis te/_gnyis gang zhe na/_'di lta ste/_sa rnam par gzhag pa la mkhas par sgrub pa dang /_sa dbyer med pa la mkhas par sgrub pa ste/_rigs 
[\[292a\]]
[\[292a.1\]]kyi bu gnyis po de dag ni byang chub sems dpa' sems dpa' chen po rnams kyi sgrub pa'o/_/rigs kyi bu gzhan yang byang chub sems dpa' sems dpa' chen po rnams kyi sgrub pa gnyis te/_gnyis gang zhe na/_'di lta ste/_sa'i 
[\[292a.2\]]nyes pa rnam par spong ba'i sgrub pa dang /_sa nas sar 'phar ba la mkhas pa yongs su rdzogs par bya ba'i sgrub pa ste/_rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/_/rigs kyi bu gzhan yang byang 
[\[292a.3\]]chub sems dpa' sems dpa' chen po rnams kyi sgrub pa gnyis te/_gnyis gang zhe na/_'di lta ste/_nyan thos dang /_rang sangs rgyas kyi sa bstan pa'i sgrub pa dang /_sangs rgyas kyi byang chub las phyir mi ldog pa la mkhas pa'i sgrub pa ste/_
[\[292a.4\]]rigs kyi bu gnyis po de dag ni byang chub sems dpa' sems dpa' chen po rnams kyi sgrub pa'o/_/rigs kyi bu byang chub sems dpa' sems dpa' chen po rnams kyi sgrub pa ni 'di lta bu 'di dag ste/_de la byang chub sems dpa' sems dpa' chen po rnams kyis 
[\[292a.5\]]'bad par bya'o/_/rigs kyi bu byang chub sems dpa' sems dpa' chen po de ltar sgrub pa rnams la bla na med pa yang dag par rdzogs pa'i byang chub rnyed dka' ba ma yin no/_/de nas bcom ldan 'das kyis 'jam dpal gzhon nur gyur pa la bka' stsal pa/_
[\[292a.6\]]'jam dpal khyod kyis tshig 'di legs par bshad pa legs so legs so/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 
[\[292a.7\]]'das kyis gsungs pa la mngon par bstod do/_/'phags pa ga yA mgo'i ri zhes bya ba theg pa chen po'i mdo rdzogs so//_//rgya gar gyi mkhan po su ren dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//
