[\[1a\]]
[\[1a.1\]]@#/_/mdo sde ma bzhugs so/_/
[\[1b\]]
[\[1b.1\]{D172}]@##/_/rgya gar skad du/_Ar+ya many+dzu shrI pa ri pr-its+tshA nA ma ma hA yA na sU tra/_bod skad du/_'phags pa 'jam dpal gyis dris pa zhes bya ba theg pa chen po'i mdo/_bam po gcig go/_/
[\[1b.2\]]sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa'i kun nas mdzes pa'i khang pa na/_dge slong 
[\[1b.3\]]brgya phrag phyed dang bcu gsum gyi dge slong gi dge 'dun chen po dang /_dpag tu med pa'i byang chub sems dpa' sems dpa' chen po dang /_'dul ba brgya stong mang po dang /_spyan ras gzigs dbang po la 
[\[1b.4\]]sogs pa byang chub sems dpa' sems dpa' chen po rnams dang thabs cig tu bzhugs te/_bcom ldan 'das rin po che'i seng ge'i khri la sku mi g.yo bar bzhugs pa dang /_de nas byang chub sems 
[\[1b.5\]]dpa' sems dpa' chen po 'jam dpal sangs rgyas kyi mthus stan las langs te/_bla gos phrag pa gcig tu byas nas pus mo g.yas pa'i lha nga sa la btsugs te/_bcom ldan 'das ga la ba de 
[\[2a\]]
[\[2a.1\]]logs su thal mo sbyar nas/_bcom ldan 'das la 'di skad ces gsol to/_/bcom ldan 'das bsod nams chen po gang gis 'dul ba bye ba khrag khrig brgya stong du ma'i bsam pa yongs su rdzogs par 'gyur ba de bzhin gshegs pa'i drung du 
[\[2a.2\]]'gyur ba'i bsod nams chen po de ji snyed tshad ji tsam lags/_de skad ces gsol pa dang /_bcom ldan 'das kyis byang chub sems dpa' sems dpa' chen po 'jam dpal la 'di skad ces bka' stsal to/_/'jam dpal bsod nams chen po gang gis 'dul 
[\[2a.3\]]ba bye ba khrag khrig brgya stong gi bsam pa yongs su rdzogs par byed pa de bzhin gshegs pa'i drung du 'gyur ba'i bsod nams chen po de ni/_shes rab las byung ba snying rje chen pos yongs su bsgos pa yin te/_bsam gyis mi khyab bo/_/'jam dpal 'dzam 
[\[2a.4\]]bu'i gling gi sems can ji snyed pa de dag thams cad dge ba bcu'i las kyi lam dang ldan par gyur la/_gang sems can de dag thams cad kyi bsod nams kyi phung por gyur pa'i bsod nams kyi phung po de brgyar bsgyur bas gling bzhi la dbang ba rin po che sna bdun dang ldan 
[\[2a.5\]]pa'i 'khor los sgyur ba'i rgyal por 'gyur te/_de'i rin po che sna bdun 'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_blon po rin po che dang 'di 
[\[2a.6\]]bdun 'byung ngo /_/de la bu stong dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa rnams yod de/_'jam dpal de ltar 'khor los sgyur ba'i rgyal po de rdzu 'phrul che zhing mthu che ba yin no/_/'jam 
[\[2b\]]
[\[2b.1\]]dpal gling bzhi pa'i 'jig rten gyi khams kyi sems can ji snyed pa de dag thams cad 'khor los sgyur ba'i bsod nams kyi phung po dang ldan par 'gyur la/_gang sems can de dag thams cad kyi bsod nams kyi phung por gyur pa'i bsod nams kyi phung po de brgyar bsgyur bas brgya byin lha'i dbang por 
[\[2b.2\]]'gyur te/_de ltar lha'i dbang po ni rdzu 'phrul che zhing mthu che'o/_/'jam dpal gling bzhi pa'i 'jig rten gyi khams kyi sems can ji snyed pa de dag thams cad brgya byin gyi bsod nams kyi phung po dang ldan par 'gyur la/_gang sems can de dag thams cad kyi bsod nams kyi phung por 
[\[2b.3\]]gyur pa'i bsod nams kyi phung po de brgya stong du bsgyur bas gang 'dod pa'i khams su bstan pas go bar byed pa 'dod pa'i khams kyi dbang po bdud du 'gyur te/_de ltar 'dod pa'i khams kyi dbang po bdud ni rdzu 'phrul che zhing mthu che'o/_/'jam dpal gling bzhi pa'i 'jig rten gyi khams 
[\[2b.4\]]na sems can ji snyed pa de dag thams cad bdud kyi bsod nams kyi phung po dang ldan par gyur la/_gang sems can de dag thams cad kyi bsod nams kyi phung por gyur pa'i bsod nams kyi phung po de brgya stong du bsgyur bas/_gang 'jig rten gyi khams stong byams pas khyab pa 
[\[2b.5\]]stong gi bdag po tshangs par 'gyur ro/_/'jam dpal stong gi 'jig rten gyi khams na sems can ji snyed pa de dag thams cad stong gi bdag po tshangs pa'i bsod nams dang ldan par gyur la/_gang sems can de dag thams cad kyi bsod nams su gyur pa'i bsod nams kyi phung 
[\[2b.6\]]po de brgya stong du bsgyur bas/_gang stong gnyis kyi 'jig rten gyi khams byams pas khyab pa stong gnyis kyi bdag po tshangs par 'gyur ro/_/'jam dpal stong gnyis kyi 'jig rten gyi khams na sems can ji snyed pa de dag thams cad stong gnyis kyi bdag po tshangs pa'i 
[\[2b.7\]]bsod nams kyi phung po dang ldan par gyur la/_gang sems can de dag thams cad kyi bsod nams kyi phung por gyur pa'i bsod nams kyi phung po de brgya stong du bsgyur bas/_gang stong gsum gyi stong chen po'i 'jig rten gyi khams byams pas khyab pa tshangs pa stong gsum gyi stong 
[\[3a\]]
[\[3a.1\]]chen po'i 'jig rten gyi bdag po dbang phyug chen po'i mchog tu 'gyur ro/_/'jam dpal tshangs pa dbang phyug chen po mchog la ltos/_nam bskal pa 'jig pa na bskal pa'i chu 'byung ba de'i tshe/_phyis bar gyi bskal pa gcig tu char 'bab cing chu'i thigs pa 
[\[3a.2\]]'byung ba des stong gsum gyi stong chen po'i 'jig rten gyi khams chus gang bar byed de/_tshangs pa'i 'jig rten gyi bar du chus gang bar 'gyur ba'i chu'i thigs pa de dag thams cad kyang tshangs pa dbang phyug chen po'i mchog des shes so/_/de ltar ye shes chen po dang ldan zhing /_rdzu 
[\[3a.3\]]'phrul che zhing mthu che ba yin te/_dge ba'i rtsa ba chung ngus ni dbang phyug chen por mi 'gyur ro/_/'jam dpal stong gsum gyi stong chen po'i 'jig rten gyi khams na sems can ji snyed pa de dag thams cad stong gsum gyi stong chen po'i bdag po tshangs pa chen po'i bsod nams kyi phung po 
[\[3a.4\]]dang ldan par gyur la gang sems can de dag thams cad kyi bsod nams kyi phung por gyur pa'i bsod nams kyi phung po de bye ba khrag khrig brgya stong du mar bsgyur bas mthu chen po thob pa'i rang sangs rgyas su 'gyur ro/_/'jam dpal stong gsum gyi stong chen po'i 'jig rten gyi khams lta re 
[\[3a.5\]]shig zhog ste/_'jam dpal sangs rgyas kyi yul gyi mtha' phyogs bcu'i 'jig rten gyi khams na sems can ji snyed pa de dag thams cad rang sangs rgyas mthu chen po thob pa'i bsod nams dang ldan par 'gyur la/_gang sems can de dag thams cad kyi bsod nams kyi phung 
[\[3a.6\]]por gyur pa'i bsod nams kyi phung po de bye ba khrag khrig brgya stong du mar bsgyur bas byang chub sems dpa' srid pa'i tha mar gyur pa gcig tu 'gyur ro/_/'jam dpal nam mkha'i khams kyi mtha' phyogs bcu'i 'jig rten gyi khams na sems can sgo nga las skyes pa dang /_mngal 
[\[3a.7\]]las skyes pa dang /_drod gsher las skyes pa dang /_rdzus te skyes pa dang /_gzugs yod pa dang /_gzugs med pa dang /_'du shes yod pa dang /_'du shes med pa dang /_'du shes med 'du shes med min gyi sems can ji snyed pa de dag thams cad byang 
[\[3b\]]
[\[3b.1\]]chub sems dpa' srid pa'i tha mar gyur pa'i bsod nams kyi phung po dang ldan par gyur la/_gang sems can de dag thams cad kyi bsod nams kyi phung por gyur pa'i bsod nams kyi phung po de bye ba khrag khrig brgya stong du mar bsgyur bas de bzhin gshegs pa'i sku la spu'i khung bu gcig tu 'gyur ro/_/de bzhin du de 
[\[3b.2\]]bzhin gshegs pa'i sku la spu'i khung bu brgya stong phrag dgu bcu rtsa dgu re re nas 'grub par 'gyur te/_'jam dpal gang spu'i khung bu thams cad du gtogs pa'i bsod nams kyi phung por gyur pa'i bsod nams kyi phung po de bye ba khrag khrig brgya stong du mar bsgyur bas de bzhin gshegs pa'i sku la 
[\[3b.3\]]dpe byad bzang po gcig tu 'gyur ro/_/de bzhin du de bzhin gshegs pa'i sku la dpe byad bzang po brgyad cu re re nas 'grub par 'gyur te/_'jam dpal dpe byad bzang po brgyad cur gtogs pa'i gang bsod nams kyi phung po ji snyed pa'i bsod nams kyi phung po de bye ba khrag khrig 
[\[3b.4\]]brgya stong du mar bsgyur bas de bzhin gshegs pa'i phyag gam zhabs gcig ri mo'i rjes kyi mtshan du 'gyur ro/_/de ltar ri mo'i rjes kyi mtshan brgyad cu la 'di lta ste/_gdugs dang /_rgyal mtshan dang /_dpal be'u dang /_phreng ba dang /_kyo ba thang dang /_cod pan dang /_
[\[3b.5\]]dbyig to dang /_bum pa dang /_glang po dang /_rta dang /_stag dang /_chu srin dang /_nya dang /_rus sbal dang /_rma bya dang /_ka la ping ka dang /_shang shang te'u dang /_tsA sha dang /_ngur pa dang /_ne tso dang /_ngang pa dang /_thi ba dang /_nas dang /_sman chen po dang /_'od ma 
[\[3b.6\]]dang /_ba men dang /_klu dang /_ra dang /_khyu mchog dang /_ri dang /_bil ba dang /_shing dang /[ {]ri dgas [,]ri dwags [}]nag po dang /_nor bu rin po che dang /_ral gri mchog dang /_rdo rje dang /_gzhu dang /_mda' dang /_shag ti dang /_mdung rtse gsum pa dang /_gshol dang /_gtun 
[\[3b.7\]]dang /_sta re dang /_zhags pa dang /_gru dang /_mu tig gi rgyan dang /_sprin dang /_tshangs pa dang /_dbang po dang /_'khor srung po dang /_chu'i lha dang /_'phags skyes po dang /_mig mi bzang dang /_nor sbyin dang /_drang srong chen po dang /_dpal dang /_nyi ma dang /_zla 
[\[4a\]]
[\[4a.1\]]ba dang /_me dang /_rlung dang /_pad mo dang /_g.yung drung dang /_gru gsum dang /_dge ba'i stan dang /_me long dang /_rnga yab dang /_rtswa dur ba dang /_pu ro da sha dang /_khye'u dang /_bu mo dang /_rnga dang /_dung dang /_smrig dang /_gdu bu dang /_dpung rgyan dang /_rna 
[\[4a.2\]]cha dang /_sor gdub dang /_rna cha phyang phrul can dang /_me tog bzang po dang /_dpag bsam gyi shing dang /_'khor lo dang /_dpung gi seng ge dang /_'di rnams ni ri mo'i rjes kyi mtshan brgyad cu yin te/_'di dag ni de bzhin gshegs pa'i phyag dang zhabs kyi mthil las 
[\[4a.3\]]byung ngo /_/'jam dpal gang mtshan brgyad cu'i ri mor gtogs pa'i bsod nams kyi phung por gyur pa'i bsod nams kyi phung po de bye ba khrag khrig brgya stong du mar bsgyur bas de bzhin gshegs pa'i sku la skyes bu chen po'i mtshan gcig tu 'gyur te/_de bzhin du skyes bu chen po'i 
[\[4a.4\]]mtshan sum cu rtsa gnyis re rer 'gyur ro/_/'di lta ste/_dbu'i gtsug tor dang /_dbu'i mthon mthing la g.yas phyogs su 'khyil ba dang /_dpral ba mnyam pa dang /_kha dog gis brgyan pa dang /_smin mtshams kyi mdzod spu dang /_spyan mthon mthing la ba'i rdzi ma 'dra 
[\[4a.5\]]ba dang /_so bzhi bcu thags bzang ba dang /_mche ba dkar ba dang /_'gram pa seng ge'i 'dra ba dang /_lce che zhing srab pa dang /_ro stod seng ge 'dra ba dang /_shing n+ya gro d+ha ltar chu zheng gab pa dang /_spu khung bu re re nas skyes pa dang /_pho mtshan mi snang bar nub pa 
[\[4a.6\]]dang /_brla gang zhing zlum pa dang /_byin pa [{]ri dgas [,]ri dwags [}]kyi rgyal po e ne ya 'dra ba dang /_zhabs kyi rting pa che ba dang /_zhabs dang phyag gi mthil 'jam zhing mnyen pa dang /_zhabs dang phyag gi sor mo'i bar dra bar 'brel ba dang /_zhabs dang phyag gi sor mo ring ba dang /_
[\[4a.7\]]zhabs kyi steng mtho ba dang /_ro bro ba'i mchog dang /_dpung mgo zlum pa dang /_bdun mtho ba dang /_pags pa srab la gser gyi mdog 'dra ba dang /_ma btud par phyag pus mo'i lha nga la reg pa dang /_zhabs rab tu gnas pa dang /_zhabs dang phyag gi mthil 
[\[4b\]]
[\[4b.1\]]na 'khor lo'i mtshan yod pa dang /_tshangs pa'i dbyangs dang /_'di dag ni skyes bu chen po'i mtshan sum cu rtsa gnyis yin te/_de bzhin gshegs pa'i sku las 'byung ngo /_/'jam dpal skyes bu chen po'i mtshan sum cu rtsa gnyis su gtogs pa'i bsod nams kyi phung por gang gyur pa'i 
[\[4b.2\]]bsod nams kyi phung po de grangs med par bsgyur ba dang /_bsam gyis mi khyab par bsgyur ba dang /_dpag tu med par bsgyur ba dang /_brjod du med par bsgyur bas de bzhin gshegs pa'i chos kyi dung du 'gyur ro/_/chos kyi dung des 'dul ba'i dbang du de bzhin gshegs pa 
[\[4b.3\]]'jig rten gyi khams tshad med grangs med par dbyangs kyis rig par byed do/_/dbyangs kyis ji lta ba de bzhin du 'od dang skus kyang de bzhin no/_/'jam dpal de ltar shes rab chen po las byung ba snying rje chen pos yongs su bsgos pa/_thabs mkhas pa dang smon lam gyis 
[\[4b.4\]]bskyed pa/_tshul khrims yongs su dag pa bsgoms pa'i khyad par las yang dag par skyes pa/_bsod nams chen po 'di dag ni nyan thos dang rang sangs rgyas thams cad kyis bsam gyis mi khyab bo/_/'jam dpal rgyu gnyis kyis de bzhin gshegs pa'i gzugs kyi sku khyad 
[\[4b.5\]]par du 'phags pa yin no/_/rgyu gnyis gang zhe na/_smon lam gyi dbang dang /_'dul ba'i sems can rnams kyi dge ba yongs su smin pa'i dbang ste/_'jam dpal rgyu de gnyis kyis na de bzhin gshegs pa'i gzugs kyi sku khyad par du 'phags pa yin no/_/'jam dpal de bzhin 
[\[4b.6\]]gshegs pa'i gzugs kyi sku khyad par du 'phags pa ji lta ba de bzhin du chos bstan pa yang khyad par du 'phags pa yin no/_/'jam dpal de bzhin gshegs pa'i chos bstan pa ji lta ba de bzhin du 'od kyang khyad par du 'phags pa yin no/_/'jam dpal ji ltar de bzhin gshegs pa'i 'od 
[\[4b.7\]]khyad par du 'phags pa de bzhin du spyod pa yang khyad par du 'phags pa yin no/_/'jam dpal de bzhin gshegs pa ni skus 'jig rten thams cad du khyab pa yin te/_'jam dpal kha dog dang /_dbyibs dang /_spyod pa'i bye brag gang dang gang gis sems can rnams 'dul bar 'gyur ba'i 
[\[5a\]]
[\[5a.1\]]kha dog dang /_dbyibs dang /_spyod pa'i bye brag de dang de lta bur de bzhin gshegs pa sems can rnams kyis mthong ngo /_/'jam dpal mtshan gyi bye brag gang dang gang gis sems can rnams 'dul bar 'gyur ba'i mtshan gyi bye brag de dang de lta bur de bzhin 
[\[5a.2\]]gshegs pa sems can rnams kyis mthong ngo /_/'jam dpal chos bstan pa gang dang gang gis sems can rnams yongs su smin par 'gyur ba'i chos bstan pa de dang de lta bur de bzhin gshegs pa chos bstan par sems can rnams kyis shes so/_/'jam dpal spyod pa gang 
[\[5a.3\]]gis sems can rnams de bzhin gshegs pa'i bstan pa la 'jug pa dang 'dul bar 'gyur ba'i spyod pa de dang de la de bzhin gshegs pa gnas par sems can rnams kyis mthong ngo /_/'jam dpal de bzhin du de bzhin gshegs pa dgra bcom pa yang dag par rdzogs pa'i sangs 
[\[5a.4\]]rgyas 'jig rten du 'byung bar 'gyur ba yang skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams dang /_skye bo phal po che'i don dang /_phan pa dang bde ba'i phyir skye'o/_/de nas byang chub sems dpa' 'jam dpal stan las langs 
[\[5a.5\]]te/_bcom ldan 'das ga la ba de logs su thal mo sbyar nas bcom ldan 'das la 'di skad ces gsol to/_/bcom ldan 'das bdag gi ston pa mi mnyam pa dang mnyam pa dang gang zag zla med pa/_khams gsum na mgon po'i mchog sems can thams cad la phan par mdzad pa/_
[\[5a.6\]]'jig rten gyi chos kyis mi bskyod pa/_nam mkha' ltar mi gos pa/_bsam gyis mi khyab pa/_bsam par 'os pa/_blta 'dod pa/_blta na sdug pa 'di 'dra ba ni bdag gis rnyed pa rab tu rnyed do/_/bde bar gshegs pa rnyed pa rab tu rnyed do/_/bcom ldan 'das kyis de skad ces 
[\[5a.7\]]bka' stsal nas 'jam dpal gzhon nur gyur pa dga'o/_/byang chub sems dpa' sems dpa' chen po de dag dang /_dge slong de dag bcom ldan 'das kyis bshad pa la mngon par bstod do//_//'phags pa 'jam dpal gyis dris pa zhes bya ba theg pa chen po'i mdo rdzogs so//_//
[\[5b\]]
[\[5b.1\]{D173}]@##/_/rgya gar skad du/_Ar+ya nai ra At+ma pa ri pr-its+tshA nA ma ma hA yA na sU tra/_bod skad du/_'phags pa bdag med pa dris pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/de nas dmigs pa'i lta ba can 
[\[5b.2\]]rnam par rtog pa dang bcas shing rnam par dpyod pa dang bcas pa'i mu stegs pa de dag rnams theg pa chen po'i nang du song ste/_zhe sa dang bcas shing thal mo sbyar nas bdag med pa'i dri ba dag yongs su dris pa/_rigs kyi bu thams cad mkhyen pas ni lus la bdag med do zhes 
[\[5b.3\]]gsungs la/_gal te lus la yang dag par bdag med na ji ltar na de las rtse ba dang /_dgod pa dang /_ngu ba dang /_rol ba dang /_khro ba dang /_nga rgyal dang /_phrag dog dang /_phra ma la sogs pa kun tu 'byung bar 'gyur/_ci lus la yang dag par na bdag yod dam med 
[\[5b.4\]]pa yin/_bdag cag gi the tshom de dag khyod kyis bsal ba'i rigs so/_/theg pa chen po pa rnams kyis smras pa/_grogs po dag lus la ni bdag yang dag par yod do zhe'am/_med do zhes gnyi gar yang 'dir brjod par mi bya ste/_yang dag par yod do zhes 
[\[5b.5\]]brjod pa na med do zhes brjod pa ni log par smra ba'o/_/gal te yod na ji ltar na de skra dang /_sen mo dang /_pags pa dang /_mgo bo dang /_sha dang /_rus pa dang /_rkang dang /_tshil dang /_rgyus pa dang /_mchin pa dang /_rgyu ma dang /_mid pa dang /_lag pa dang /_rkang pa 
[\[5b.6\]]dang /_yan lag dang /_nying lag la sogs pa lus thams cad kyi phyi dang nang du bcas pa la rnam par brtags na bdag yang dag par mi snang ngo /_/mu stegs pa rnams kyis smras pa/_lha'i mig dang ldan pa 'ga' zhig gis mthong gis/_bdag cag rnams ni sha'i mig 
[\[5b.7\]]can yin pas bdag yang dag par ji ltar mthong /_theg pa chen po pa rnams kyis smras pa/_lha'i mig dang ldan pa rnams kyis kyang mi mthong ste/_gang la kha dog med pa dang /_gzugs med pa dang /_dbyibs med pa de ji ltar mthong bar 'gyur/_mu stegs pa 
[\[6a\]]
[\[6a.1\]]rnams kyis smras pa/_ci med pa yin nam/_theg pa chen po pa rnams kyis smras pa/_med do zhes brjod pa na yod do zhes brjod pa ni log par smra ba'o/_/gal te med na ji ltar 'di mngon sum du yod par rtse ba dang /_dgod pa dang /_ngu ba dang /_rol ba dang /_
[\[6a.2\]]khro ba dang /_nga rgyal dang /_phrag dog dang /_phra ma la sogs pa kun tu 'byung bar 'gyur/_de bas na med do zhes brjod par yang mi rung ste/_yod dam med ces gang 'di ltar brjod par mi bya ste/_nyes pa 'di yod pas na yod pa'o zhe'am/_med pa'o zhes brjod par mi bya'o/_/
[\[6a.3\]]mu stegs pa rnams kyis smras pa/_'o na 'dir gang zhig dmigs par 'gyur/_theg pa chen po pa rnams kyis smras pa/_dmigs par gyur pa ni ci yang med do/_/mu stegs pa rnams kyis smras pa/_ci nam mkha' ltar stong pa nyid yin nam/_theg pa chen po pa rnams kyis 
[\[6a.4\]]smras pa/_grogs po dag de de bzhin te/_nam mkha' ltar stong pa nyid yin no/_/mu stegs pa rnams kyis smras pa/_gal te de ltar yin na rtse ba dang /_dgod pa dang /_ngu ba dang /_rol pa dang /_khro ba dang /_nga rgyal dang /_phrag dog dang /_phra ma la sogs pa ji ltar 
[\[6a.5\]]blta bar bgyi/_theg pa chen po pa rnams kyis smras pa/_sgyu ma dang /_rmi lam dang /_mig 'phrul dang 'dra ba nyid yin no/_/mu stegs pa rnams kyis smras pa/_sgyu ma ni ji lta bu lags/_rmi lam dang /_mig 'phrul ni ji lta bu lags/_theg pa 
[\[6a.6\]]chen po pa rnams kyis smras pa/_sgyu ma ni mtshon pa tsam mo/_/rmi lam ni so sor snang ba tsam ste/_gzung bar bya ba ma yin zhing rang bzhin gyis stong pa/_yod pa ma yin pa'i ngo bo nyid do/_/mig 'phrul ni bcos ma tsam du dgos pa'o/_/grogs po dag de de bzhin 
[\[6a.7\]]te/_dngos po ji snyed pa thams cad ni sgyu ma dang /_rmi lam dang /_mig 'phrul dang 'dra bar shes par bya'o/_/gzhan yang kun rdzob dang /_don dam pa dag bstan par bya ste/_de la kun rdzob ces bya ba ni 'di ni bdag go/_/'di ni gzhan no zhes bya ba dang /_srog dang /_skyes bu 
[\[6b\]]
[\[6b.1\]]dang /_gang zag dang /_byed pa po dang /_tshor ba po dang /_nor dang /_bu dang /_chung ma dang /_mdza' bshes dang /_nye du la sogs par rtog pa de ni kun rdzob ces bya'o/_/gang la bdag med pa dang /_gzhan med pa dang /_srog med pa dang /_skyes bu med pa dang /_gang zag med pa dang /_
[\[6b.2\]]byed pa po med pa dang /_tshor ba po med pa dang /_nor med pa dang /_bu med pa dang /_chung ma med pa dang /_mdza' bshes med pa dang /_nye du la sogs pa med pa de ni don dam pa zhes bya'o/_/gang la rang bzhin gyis dngos po thams cad du yongs su brtags shing dge ba dang /_mi dge 
[\[6b.3\]]ba'i 'bras bu dang /_skye ba dang /_'gag pa ni kun rdzob bo/_/dge ba dang mi dge ba'i 'bras bu med pa dang /_skye ba med pa dang /_'gag pa med pa de bzhin nyid kyi ngo bo nyid de la ni kun nas nyon mongs pa dang /_rnam par byang ba med de/_de ni dbu ma'i chos rnams kyi sgrub pa 
[\[6b.4\]]lhur len pa'o/_/de la 'di skad ces bya ste/_kun rdzob dang ni don dam ste/_/dbye ba gnyis su yang dag bshad/_/kun rdzob 'jig rten pa yi chos/_/don dam 'jig rten 'das pa'o/_/kun rdzob chos la zhugs pa yi/_/sems can nyon mongs dbang du 'gro/_/don dam 
[\[6b.5\]]yongs su ma shes pas/_/'khor bar yun ring 'khor bar 'gyur/_/kun rdzob 'jig rten chos rnams la/_/mi mkhas pa dag rtog par byed/_/kun tu rtog pa de yis ni/_/sdug bsngal nyams su myong bar 'gyur/_/ji ltar so so'i skye bo yi/_/byis pas grol lam mi 
[\[6b.6\]]shes pas/_/mi zad pa yi sdug bsngal dag_/mang po rjes su myong bar 'gyur/_/gang du srid pa 'gag 'gyur ba'i/_/don dam dag ni mi shes pas/_/skye ba dang ni 'gag 'gyur zhing /_/skye med 'gro dang 'ong bar 'gyur/_/'jig rten chos la gnas pa yi/_/blun po 
[\[6b.7\]]'khor lo bzhin du 'khor/_/sdug bsngal gnas can 'khor ba 'dir/_/yang dang yang du 'khor bar 'gyur/_/ji ltar nyi ma zla ba dag_/slar yang 'ong zhing 'gro bar byed/_/de bzhin srid par 'pho ba na/_/slar yang 'ong zhing 'gro bar 'gyur/_/'khor ba thams cad mi rtag 
[\[7a\]]
[\[7a.1\]]cing /_/mi brtan skad cig 'jig pa nyid/_/de bas don dam shes pa yis/_/kun rdzob bden pa'i gnas spong ngo /_/mtho ris gnas nas lha rnams dang /_/dri za lha mi rnams kyang ni/_/kun la 'pho ba yod gyur pa/_/kun kyang kun rdzob 'bras bu yin/_/
[\[7a.2\]]grub dang rigs 'dzin gnod sbyin dang /_/dri za dang ni lto 'phye rnams/_/slar yang dmyal bar 'gro 'gyur ba/_/kun kyang kun rdzob 'bras bu yin/_/gang zhig brtson drag lha rnams dang /_/yon tan 'byung gnas la gnas gang /_/mtho ris las 'pho ltung gyur pa/_/thams 
[\[7a.3\]]cad kun rdzob 'bras bu yin/_/brgya byin 'khor los sgyur nyid de/_/gang gis dam pa'i gnas thob nas/_/slar yang byol song skye gnas 'jug_/thams cad kun rdzob 'bras bu yin/_/de bas mtho ris lha rnams kyi/_/bden pa bzang po kun spong la/_/byang chub sems ni 
[\[7a.4\]]'od gsal ba/_/rnal 'byor pas ni rtag tu bsgom/_/dngos po med cing dmigs su med/_/thams cad stong pa gnas med pa/_/spros pa rnams las yang dag 'das/_/byang chub sems dpa'i mtshan nyid yin/_/sra ba ma yin 'jam pa min/_/dro ba ma yin grang ba min/_/
[\[7a.5\]]de ni reg min gzung bya min/_/byang chub sems kyi mtshan nyid yin/_/ring po ma yin thung ba min/_/zlum po ma yin gru gsum min/_/phra ba ma yin sbom pa'ang min/_/byang chub sems kyi mtshan nyid yin/_/sgom pa rnams las rnam 'das shing /_/mu stegs rnams kyi spyod 
[\[7a.6\]]yul min/_/shes rab pha rol phyin sbyor ba/_/byang chub sems kyi mtshan nyid yin/_/dpe med bsgom du med pa dang /_/mthong min gnas kyi mchog gyur la/_/rang bzhin gyis ni rnam dag pa/_/byang chub sems kyi mtshan nyid yin/_/thams cad dbu ba lta bu ste/_/chu bur lta bur 
[\[7a.7\]]snying po med/_/rtag pa ma yin bdag med pa/_/sgyu ma smig rgyu dag dang mtshungs/_/gong bu bzhin du bsdus gyur pa/_/spros pa rnams kyis yongs su gang /_/'dod chags zhe sdang la sogs ltar/_/de ni sgyu mtshungs 'ba' zhig yin/_/ji ltar nang na thig le ni/_/skad cig de la mi 
[\[7b\]]
[\[7b.1\]]mthong ste/_/shes rab pha rol phyin mthong na/_/de bzhin blo ni 'dus ma byas/_/rtag tu dgod cing rtse ba dang /_/smra zhing glu dang rol mo dang /_/gzhi la sogs pa'i bde ba rnams/_/de dag thams cad rmi lam mtshungs/_/lus can kun gyis 'dus byas pa/_/'di kun rmi lam 
[\[7b.2\]]dang mtshungs la/_/rmi lam sems kyi kun rtog ste/_/sems kyang nam mkha' lta bu yin/_/gang zhig tshul 'di rtag sgom pa/_/shes rab pha rol phyin pa'i tshul/_/gang zhig 'di ni rtag sgom pa/_/dngos po kun las rnam grol nas/_/go 'phang mchog ni thob par 
[\[7b.3\]]'gyur/_/bla na med pa'i byang chub gang /_/sangs rgyas kun gyis rnam bsgom pa/_/bsgoms dang bcas pas 'dzin na ni/_/theg chen 'bras bu 'thob par 'gyur/_/'phags pa bdag med pa dris pa zhes bya ba theg pa chen po'i mdo rdzogs so//_//
[\[7b.4\]]rgya gar gyi mkhan po ka ma la gub ta dang /_zhu chen gyi lo ts+tsha ba dge slong rin chen bzang pos bsgyur cing zhus te gtan la phab pa//[ {D174}]@##/_/rgya gar skad du/_Ar+ya lo ka d+ha ra pa ri pr-its+tsha nAm sU tra/_
[\[7b.5\]]bod skad du/_'phags pa 'jig rten 'dzin gyis yongs su dris pa zhes bya ba'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya ka lan da 
[\[7b.6\]]ka'i gnas 'od ma'i tshal na/_dge slong gi dge 'dun chen po dang thabs cig tu bzhugs so/_/de'i tshe bcom ldan 'das 'khor mang po brgya stong snyed kyis yongs su bskor ba la chos ston te/_'khor de'i nang nas byang chub sems dpa' sems dpa' chen po 'jig rten 'dzin 
[\[7b.7\]]ces bya ba'ang 'dus par gyur te/_byang chub sems dpa' sems dpa' chen po rnams/_tshad med pa'i yon tan gyis yongs su brgyan pas sems bskyed pa'i phyir/_chos thams cad kyi nges pa'i don mthar phyin pa thams cad shes par bya ba'i phyir tshad med pa'i smon pas tshad 
[\[8a\]]
[\[8a.1\]]med pa'i rgyan yongs su rdzogs par 'gyur ba shin tu shes par bya ba'i phyir tshad med pa'i chos rnams kyi nges pa'i mtshan nyid rtogs shing khong du chud par bya ba'i phyir/_smon lam tshad med pas lhag pa'i bsam pa shin tu rnam par dag par bya ba'i phyir/_yongs su 
[\[8a.2\]]rdzogs par shes pa'i phyir/_sbyin pa'i rgyan dang /_nges pa'i rnam par dag pa'i phyir/_tshul khrims kyi rgyan dang /_bzod pa yongs su rdzogs par bya ba'i phyir/_mnyen cing des pa'i sems dang /_rnam par dag par bya ba'i phyir/_brtson 'grus dang /_yongs su dag pa 
[\[8a.3\]]shes par bya ba'i phyir/_bsam gtan dang shes rab kyi pha rol tu phyin pa khong du chud cing rtogs par bya ba dang /_de dag la sogs pa yon tan tshad med pa'i phyir 'dug pa las langs nas/_bla gos phyogs gcig tu byas te/_bcom ldan 'das gang na ba de logs su thal mo 
[\[8a.4\]]sbyar nas bcom ldan 'das la 'di skad ces gsol to/_/bcom ldan 'das bdag skye bo mang po la phan pa dang bde ba'i slad du/_byang chub sems dpa' sems dpa' chen po rnams sangs rgyas kyi gdung mi gcod par 'gyur ba dang /_spyod lam kun tu tshul khrims la ma chags 
[\[8a.5\]]shing /_tshul khrims rnam par dag pa dang ldan pa dang /_chos chen po la nan tan byed cing 'phags pa'i chos kyi spyod yul tshad med pa 'dzin pa la shin tu mkhas pa'i byang chub sems dpa' rnams kyi slad du bdag zhu ba zhu'o/_/bcom ldan 'das ji ltar na byang chub sems 
[\[8a.6\]]dpa' sems dpa' chen po dag chos rnams kyi yang dag pa'i mtshan nyid la shin tu mkhas pa lags/_ji ltar na chos rnams kyi mtshan nyid shin tu rnam par 'byed pa la mkhas pa lags/_ji ltar na dran pa'i mthu dang ldan pa lags/_ji ltar na chos thams cad kyi rnam grangs 
[\[8a.7\]]rnam par 'byed pa la mkhas pa'i shes rab dang ldan pa lags/_ji ltar na lus 'di bor nas nam bla na med pa yang dag par rdzogs pa'i byang chub kyi bar du rgyun mi 'chad pa'i dran pa dang ldan pa lags/_de skad ces gsol pa dang /_bcom ldan 'das kyis byang chub sems dpa' 
[\[8b\]]
[\[8b.1\]]'jig rten 'dzin la 'di skad ces bka' stsal to/_/legs so legs so/_/'jig rten 'dzin de ltar khyod kyis byang chub sems dpa' sems dpa' chen po rnams kyi phyir/_de bzhin gshegs pa la don de dag dris pa ni legs so/_/khyod skye bo mang po la phan pa dang bde 
[\[8b.2\]]ba'i phyir/_'jig rten la snying brtse ba'i phyir/_lha dang bcas pa'i 'jig rten la phan pa dang bde ba'i don gyi phyir/_gzhan yang da ltar gyi dus dang /_ma 'ongs pa'i dus kyi byang chub sems dpa' la sogs pa la 'od chen pos snang bar bya ba'i phyir dri ba dris pa'i bsod nams ni dpag 
[\[8b.3\]]tu med do/_/khyod kyis de bzhin gshegs pa la don 'di dag dris pa ni nges par sems can thams cad kyi the tshom yongs su gcad pa'i phyir/_sems can thams cad 'od kyis snang bar bya ba dang /_bsrung bar bya ba'i phyir/_sems can dag la phan pa'i don bstan pa'i 
[\[8b.4\]]phyir/_skye bo dag g.yang sa'i lam las bsgral bar bya ba'i phyir/_skye bo mang po'i rten dang /_gnas dang /_mgon dang /_bskyab bya ba'i phyir/_ngan song gsum las gdon cing dbyung ba'i phyir/_sems can dag bla na med pa'i lam la gzud pa'i phyir/_skye bo 
[\[8b.5\]]mang po dag skye ba dang /_rga ba dang /_na ba dang /_'chi ba dang /_slos pa'i mya ngan dang /_smre sngags 'don pa dang /_sdug bsngal ba dang /_'khrug pa las rnam par grol ba'i phyir/_sems can la bla na med pa'i mya ngan las 'das pa'i bde ba sbyin pa'i phyir/_phyi 
[\[8b.6\]]ma ma 'ongs pa'i dus na dam pa'i chos bsrung zhing bskyab pa'i phyir/_phyi ma ma 'ongs pa 'jig pa'i dus ngan pa'i sems can dag bsgral ba'i phyir/_de bzhin gshegs pa la dri bar sems pa legs so/_/de lta bas na 'jig rten 'dzin khyod legs par nyon la rab tu yid la 
[\[8b.7\]]zung shig dang /_rnam par phye ste bshad par bya'o/_/bcom ldan 'das de ltar bgyi'o zhes gsol nas byang chub sems dpa' 'jig rten 'dzin bcom ldan 'das la phyir nyan to/_/bcom ldan 'das kyis de la 'di skad ces bka' stsal to/_/skyes bu dam pa de la 'di skad ces 
[\[9a\]]
[\[9a.1\]]bya ste/_phan pa'i don bzhi mthong ba'i byang chub sems dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang zhe na/_
[\[9a.2\]]dran pa yongs su rdzogs pa thob par bya ba dang /_dran pa rgyun mi 'chad pa thob par bya ba dang /_shin tu byang ba'i shes rab kyis gong nas gong du 'phar ba dang /_rtag tu dran pa'i sems dang ldan pa ste/_'jig rten 'dzin 'di dag ni don rnam pa bzhi mthong ba'i byang chub sems 
[\[9a.3\]]dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas pa yin no/_/'jig rten 'dzin gzhan yang don bzhi mthong ba'i byang chub sems dpa' sems dpa' chen po 
[\[9a.4\]]rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang zhe na/_chos rnams kyi nges pa'i don la shin tu shes par bya ba dang /_chos rnams kyi don shin tu shes 
[\[9a.5\]]par bya ba dang /_chos rnams kyi rgyu dang rkyen rnam pa sna tshogs shin tu shes par bya ba dang /_chos rnams kyi yang dag pa'i sgor 'jug par bya ba dang bzhi'o/_/'jig rten 'dzin gzhan yang don rnam pa bzhi mthong ba'i byang chub sems dpa' sems dpa' chen po rnams chos rnams kyi 
[\[9a.6\]]yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang zhe na/_tshad med pa'i chos kyi mtshan nyid shin tu shes par bya ba dang /_tshad med pa'i nges pa'i chos bsgom pa la shin tu mkhas par 
[\[9a.7\]]bya ba dang /_tshad med pa'i yon tan dang spyod pa 'phel zhing skye bar bya ba dang /_chos rnams kyi skye ba dang 'gag pa'i mtshan nyid shes pa dang mthong bar bya ba dang bzhi'o/_/'jig rten 'dzin gzhan yang don rnam pa bzhi mthong ba'i byang chub sems dpa' sems dpa' chen po rnams 
[\[9b\]]
[\[9b.1\]]chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang zhe na/_bla na med pa yang dag par rdzogs pa'i byang chub la bsnyen par bya ba dang /_byang chub kyi phyogs kyi chos 
[\[9b.2\]]rnams myur du yongs su rdzogs par bya ba dang /_chos rnams kyi thabs la shin tu mkhas pas gzhan gyi dring la mi 'jog par bya ba dang /_ye shes dang shes rab thams cad la shin tu mkhas par bya ba'o/_/'jig rten 'dzin 'di dag ni don rnam pa bzhi mthong ba'i byang chub 
[\[9b.3\]]sems dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas pa yin no/_/'jig rten 'dzin gzhan yang chos rnam pa bzhi dang ldan pa'i byang chub sems 
[\[9b.4\]]dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang zhe na/_sems can la phan pa dang bde ba'i phyir sems la ser sna'i dri 
[\[9b.5\]]ma med pa dang /_rtag tu tshul khrims rnam par dag pa dang /_brtson 'grus kyi pha rol tu phyin pa la bde bar gnas pas brtson 'grus spyod pa la bar chad med pa dang /_yang dag par yid la byed pas shes rab kyi pha rol tu phyin pa la shin tu nan tan byed pa dang bzhi'o/_/
[\[9b.6\]]'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang 
[\[9b.7\]]zhe na/_smon lam phun sum tshogs pa shin tu dag pa dang ldan pa dang /_spyod pa'i nan tan phun sum tshogs pa rnam par dag pa dang ldan pa dang /_ji mi snyam pa'i bzod pa'i yon tan la bde bar gnas pa dang /_chos rnams kyi yang dag pa'i mtshan nyid rnam par 'byed pa'i 'od 
[\[10a\]]
[\[10a.1\]]zer thob pa dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la 
[\[10a.2\]]shin tu mkhas par 'gyur ro/_/bzhi gang zhe na/_mos pa chen pos thams cad mkhyen pa'i ye shes tshol ba dang /_bsam gtan dang /_rnam par grol ba dang /_ting nge 'dzin rnam par 'byed pa la shin tu mkhas pas mos pa chen po bskyed pa dang /_byams pa dang /_snying 
[\[10a.3\]]rje dang /_dga' ba dang /_btang snyoms chen po'i sems thob par bya ba'i phyir rnam par dag pa'i spyad pa spyod pa la sbyor ba dang /_nges pa'i don la shin tu legs par bsgom pa dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems 
[\[10a.4\]]dpa' sems dpa' chen po rnams chos rnams kyi yang dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas par 'gyur ro/_/bzhi gang zhe na/_shes rab kyi spyod yul phun sum tshogs pa dang /_ye shes kyi spyod yul 
[\[10a.5\]]rnam par dag pa tshol tshol ba dang /_thogs pa med pa'i ye shes la mos pa dang /_thams cad mkhyen pa'i ye shes kyi smon lam rtag tu mi spong ba'o/_/'jig rten 'dzin chos rnam pa bzhi dang ldan pa'i byang chub sems dpa' sems dpa' chen po rnams chos rnams kyi yang 
[\[10a.6\]]dag pa'i mtshan nyid la brtson zhing nan tan byed pa dang /_chos rnams kyi mtshan nyid rnam par 'byed pa la shin tu mkhas pa yin no/_/'jig rten 'dzin gzhan yang don rnam pa bzhi mthong ba'i byang chub sems dpa' sems dpa' chen po rnams dran pa'i mthu tshol bar 'gyur ro/_/
[\[10a.7\]]bzhi gang zhe na/_dran pa'i dbang po yongs su rdzogs pa goms par bsgom par bya ba dang /_shin tu bde ba'i shes rab spyod pa dang /_dran pa rgyun mi 'chad pa dang ldan pa dang /_dran pa nye bar gzhag pa bzhi rdzogs par bsgom pa dang bzhi'o/_/'jig rten 'dzin gzhan yang don 
[\[10b\]]
[\[10b.1\]]rnam pa bzhi mthong ba'i byang chub sems dpa' sems dpa' chen po rnams dran pa'i mthu tshol bar 'gyur ro/_/bzhi gang zhe na/_byang chub kyi phyogs kyi chos rdzogs par bya ba'i phyir rtag tu dran pa sems la 'jog pa dang /_dran pa'i dbang po rno bas sngon gyi gnas bsgom pa shes pa'i shes 
[\[10b.2\]]rab rnam par dag pa dang ldan pa dang /_dran pa rgyun mi 'chad par myur du 'thob par bya ba dang /_thams cad mkhyen pa'i ye shes kyi rgyu bskyed pa dang bzhi'o/_/'jig rten 'dzin don rnam pa bzhi mthong ba'i byang chub sems dpa' sems dpa' chen po rnams dran pa'i mthu tshol bar 
[\[10b.3\]]'gyur ro/_/bzhi gang zhe na/_bsam pa'i thabs yongs su rdzogs pa bsgom pa dang /_yang dag pa'i ye shes dang shes rab bsgom pa dang /_sangs rgyas kyi chos thob par bya ba'i phyir shin tu brtson 'grus bskyed pa dang /_dran pa'i stobs rgyun mi 'chad pa thob par bya ba'i 
[\[10b.4\]]phyir dran pa mi brjed pa'o/_/'jig rten 'dzin 'di dag ni don rnam pa bzhi mthong ba'i byang chub sems dpa' sems dpa' chen po rnams dran pa'i mthu tshol ba yin no/_/'jig rten 'dzin chos rnam pa bzhi dang ldan pa'i byang chub sems dpa' sems dpa' chen po rnams dran pa'i 
[\[10b.5\]]mthu thob par 'gyur ro/_/bzhi gang zhe na/_shes rab shin tu byang ba dran pa'i phyir rtag tu rgyun mi 'chad pa'i brtson 'grus dang /_chos rnams kyi yang dag pa'i mtshan nyid thob par bya ba'i phyir rtse gcig pa'i sems kyis rtag tu rgyun mi 'chad pa dang /_chos thams cad yang 
[\[10b.6\]]dag par dran par bya ba'i phyir rtag tu le lo med pa dang /_yang dag pa'i yid la bya ba'i phyir rtag tu dbang po rnams srung ba dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams dran pa'i mthu thob par 'gyur ro/_/
[\[10b.7\]]bzhi gang zhe na/_tshul khrims rnam par dag pa la gnas pa dang /_spyod lam rnam par dag pa dang ldan pa dang /_spyod pa'i gnas kun tu sems kyi sgrib pa lnga yongs su bsal te 'jig rten gyi chos la mi chags pa dang /_las kyi sgrib pa dang nyon mongs pa'i sgrib pa yongs 
[\[11a\]]
[\[11a.1\]]su spangs pa dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams dran pa'i mthu thob par 'gyur ro/_/bzhi gang zhe na/_mi 'khrugs pa'i sems kyis dge ba'i chos tshol ba dang /_sems 
[\[11a.2\]]kyi mtshan nyid gcig la goms par bsgoms pa dang /_chos rnams kyi rnam grangs la yang dag par 'jug cing shin tu mkhas pa dang /_'du 'dzi la mi mos pas khyim na gnas pa dang rab tu byung ba'i gang zag spong ba dang bzhi'o/_/'jig rten 'dzin gzhan yang chos rnam pa 
[\[11a.3\]]bzhi dang ldan pa'i byang chub sems dpa' sems dpa' chen po rnams dran pa'i mthu thob par 'gyur ro/_/bzhi gang zhe na/_dge ba'i bshes gnyen la bsten pa dang /_rtag tu chos zab mo la nan tan byed pa dang /_rtag tu sangs rgyas dang byang chub sems dpa'i gan du 'gro ba 
[\[11a.4\]]la dga' ba dang /_gsol ba dang zhu ba la dga' zhing shes rab bsgom pa la mos pa'o/_/'di dag ni chos rnam pa 'di bzhi dang ldan pa'i byang chub sems dpa' sems dpa' chen po rnams dran pa'i mthu thob pa yin no/_/'jig rten 'dzin gzhan yang chos rnam pa bzhi dang 
[\[11a.5\]]ldan pa'i byang chub sems dpa' sems dpa' chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/bzhi gang zhe na/_chos thams cad kyi yang dag pa'i mtshan nyid la shin tu mkhas pa dang /_chos thams cad 
[\[11a.6\]]kyi rgyur gyur pa rnam par 'byed pa la shin tu mkhas pa dang /_chos thams cad kyi nges pa'i don la mkhas pa dang /_chos thams cad kyi smra ba dang tshig gi rnam grangs la mkhas pa dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems 
[\[11a.7\]]dpa' sems dpa' chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/bzhi gang zhe na/_chos rnams kyi ji lta ba'i [{]go rims [,]go rim [}]la mkhas pa dang /_chos thams cad rten cing 'brel te 'byung ba'i thabs 
[\[11b\]]
[\[11b.1\]]la mkhas pa dang /_chos thams cad nan tan bya ba'i thabs dang ldan pa dang /_nges pa'i don dang bkri ba'i don gyi mdo sde rnam par 'byed pa la shin tu mkhas pa dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' 
[\[11b.2\]]chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/bzhi gang zhe na/_lam dang lam ma yin pa'i shes pa shin tu slob pa la mkhas pa dang /_chos thams cad kyi don la bshad pa'i dbang po thob pa dang /_
[\[11b.3\]]myur du rnam par dag pa'i shes rab kyi spyod yul thob pa dang /_ye shes kyi pha rol tu phyin pa rdzogs par sgom pa'o/_/'jig rten 'dzin 'di dag ni chos rnam pa bzhi dang ldan pa'i byang chub sems dpa' sems dpa' chen po rnams chos thams cad kyi rnam grangs rnam par 'byed 
[\[11b.4\]]pa la mkhas shing shes rab la nan tan byed pa yin no/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/
[\[11b.5\]]bzhi gang zhe na/_kun 'byung gi mtshan nyid kyi chos thams cad sgom pa la mkhas pa dang /_chos thams cad kyi rgyu 'gog pa'i mtshan nyid la shin tu mkhas pa dang /_chos thams cad kyi rkyen gyi mtshan nyid la shin tu mkhas pa dang /_rgyu dang rkyen gyis thabs la 'jug pa 
[\[11b.6\]]dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/bzhi gang zhe na/_sdug bsngal ba'i chos thams 
[\[11b.7\]]cad la shin tu mkhas pa dang /_kun 'byung gi chos thams cad la shin tu mkhas pa dang /_'gog pa'i chos thams cad la shin tu mkhas pa dang /_'gog pa dang lam gyi chos thams cad la shin tu mkhas pa dang bzhi'o/_/'jig rten 'dzin gzhan yang chos rnam pa bzhi dang 
[\[12a\]]
[\[12a.1\]]ldan pa'i byang chub sems dpa' sems dpa' chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/bzhi gang zhe na/_chos rnams 'du ba dang 'jig pa'i sbyor ba la mkhas pa dang /_sngon gyi rgyus 
[\[12a.2\]]mthu thob pa dang /_chos thams cad kyi ci dang cis 'dul ba la shin tu mkhas pa dang /_yi ge dang /_'bru dang /_tshig rnam par 'byed pa la shin tu mkhas pa dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' 
[\[12a.3\]]chen po rnams chos thams cad kyi rnam grangs rnam par 'byed pa la mkhas shing shes rab la nan tan byed par 'gyur ro/_/bzhi gang zhe na/_bkri ba'i don gyi mdo sde la shin tu mkhas pa dang /_nges pa'i don gyi mdo sde'i tshig gi rjes su mi 'brang ba dang /_chos thams cad kyi 
[\[12a.4\]]mtshan nyid kyi rgyu la shin tu mkhas pa dang /_chos thams cad kyi mtshan ma med pa'i ye shes la bde bar gnas pa ste/_'jig rten 'dzin 'di dag ni chos rnam pa bzhi dang ldan pa'i byang chub sems dpa' sems dpa' chen po rnams chos thams cad kyi rnam grangs rnam par 'byed 
[\[12a.5\]]pa la mkhas shing shes rab la nan tan byed pa yin no/_/'jig rten 'dzin chos bzhi dang ldan pa'i byang chub sems dpa' sems dpa' chen po rnams lus 'di bor nas bla na med pa yang dag par rdzogs pa'i byang chub kyi bar du rgyun mi 'chad pa'i dran pa dang ldan par 'gyur ro/_/
[\[12a.6\]]bzhi gang zhe na/_dge ba dang mi dge ba'i chos la shin tu rtogs pa dang /_dran pa dang shes rab phul du gyur pa dang /_sems kyi sgrib pa lnga yongs su spangs pa dang /_nam du yang bla na med pa yang dag par rdzogs pa'i byang chub kyi dran pa mi nyams pa dang bzhi'o/_/'jig 
[\[12a.7\]]rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams lus 'di bor nas nam bla na med pa yang dag par rdzogs pa'i byang chub kyi bar du rgyun mi 'chad pa'i dran pa dang ldan par 'gyur ro/_/bzhi gang zhe na/_dran pa nye bar gzhag 
[\[12b\]]
[\[12b.1\]]pa bzhi la shin tu nan tan byed pa dang /_rnam par 'byed pa'i shes rab la shin tu nan tan byed pa dang /_ting nge 'dzin rnams kyi thog mar shes rab gtong ba dang /_nges pa'i shes rab khong du chud pa dang bzhi'o/_/'jig rten 'dzin gzhan yang chos rnam pa bzhi dang ldan pa'i 
[\[12b.2\]]byang chub sems dpa' sems dpa' chen po rnams lus 'di bor nas nam bla na med pa yang dag par rdzogs pa'i byang chub kyi bar du rgyun mi 'chad pa'i dran pa dang ldan par 'gyur ro/_/bzhi gang zhe na gzungs kyi sgo thob pa dang /_ma skyes pa'i ye shes sgom pa dang /_zad pa'i 
[\[12b.3\]]ye shes la 'jug pa dang /_'gog pa'i ye shes rtogs par bya ba dang bzhi'o/_/'jig rten 'dzin gzhan yang chos rnam pa bzhi dang ldan pa'i byang chub sems dpa' sems dpa' chen po rnams lus 'di bor nas nam bla na med pa yang dag par rdzogs pa'i byang chub kyi bar du 
[\[12b.4\]]rgyun mi 'chad pa'i dran pa dang ldan par 'gyur ro/_/bzhi gang zhe na/_byams sdang med par bya ba dang /_'dus byas kyi chos thams cad la mi chags pa dang /_'dus ma byas pa'i ye shes rtogs pa dang /_de bzhin gshegs pa'i spyod yul du phyin par byed pa'o/_/'jig 
[\[12b.5\]]rten 'dzin 'di dag ni chos rnam pa bzhi dang ldan pa'i byang chub sems dpa' sems dpa' chen po rnams lus 'di bor nas nam bla na med pa yang dag par rdzogs pa'i byang chub kyi bar du rgyun mi 'chad pa'i dran pa dang ldan par 'gyur ro/_/'jig rten 'dzin gzhan yang chos rnam par dag 
[\[12b.6\]]pa'i ye shes kyi stobs rnam pa lnga dang ldan pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_shin tu lhag pa'i bsam pa rnam par dag pa'i ye shes kyi stobs dang /_smon lam rnam par dag pa'i ye shes kyi 
[\[12b.7\]]stobs dang /_dge ba'i rtsa ba rnam par dag pa'i ye shes kyi stobs dang /_sngo ba rnam par dag pa'i ye shes kyi stobs dang /_las kyi sgrib pa rnam par dag pa'i ye shes kyi stobs dang lnga'o/_/'jig rten 'dzin gzhan yang rnam par dag pa'i ye shes kyi stobs rnam pa lnga dang ldan 
[\[13a\]]
[\[13a.1\]]pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_spyod lam gyi gnas rnam par dag pa'i ye shes kyi stobs dang /_dran pa dang ldan pa'i rnam par dag pa'i ye shes kyi stobs dang /_sbyor ba'i 
[\[13a.2\]]rnam par dag pa'i ye shes kyi stobs dang /_sems la dmigs pa'i rnam par dag pa'i ye shes kyi stobs dang /_mtshan nyid la dmigs pa'i rnam par dag pa'i ye shes kyi stobs dang lnga'o/_/'jig rten 'dzin gzhan yang rnam par dag pa'i ye shes kyi stobs rnam pa lnga dang 
[\[13a.3\]]ldan pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_gtong ba'i sems rnam par dag pa'i ye shes kyi stobs dang /_sems can la phan pa dang bde ba rnam par dag pa'i ye shes kyi stobs dang /_
[\[13a.4\]]byams pa chen po bskyed pa'i rnam par dag pa'i ye shes kyi stobs dang /_snying rje chen po bskyed pa'i rnam par dag pa'i ye shes kyi stobs dang /_dga' ba chen po dang /_btang snyoms chen po bskyed pa'i rnam par dag pa'i ye shes kyi stobs dang lnga'o/_/'jig rten 'dzin 
[\[13a.5\]]gzhan yang rnam par dag pa'i ye shes kyi stobs rnam pa lnga dang ldan pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_tshul khrims srung ba'i rnam par dag pa'i ye shes kyi stobs dang /_tshul khrims 
[\[13a.6\]]bsrung ba la ma chags pa'i rnam par dag pa'i ye shes kyi stobs dang /_bzod pa rnam par dag pa'i ye shes kyi stobs dang /_bzod pa la ma chags pa rnam par dag pa'i ye shes kyi stobs dang /_mang du thos pa rnam par dag pa'i ye shes kyi stobs dang lnga'o/_/'jig 
[\[13a.7\]]rten 'dzin gzhan yang rnam par dag pa'i ye shes kyi stobs rnam pa lnga dang ldan pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_lhag pa'i brtson 'grus rnam par dag pa'i ye shes kyi stobs dang /_
[\[13b\]]
[\[13b.1\]]brtson 'grus len pa rnam par dag pa'i ye shes kyi stobs dang /_bsam gtan rnam par dag pa'i ye shes kyi stobs dang /_bsam gtan gyi thabs rnam par dag pa'i ye shes kyi stobs dang /_zhi gnas dang lhag mthong gi thabs rnam par dag pa'i ye shes kyi stobs dang 
[\[13b.2\]]lnga'o/_/'jig rten 'dzin gzhan yang rnam par dag pa'i ye shes kyi stobs rnam pa lnga dang ldan pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_shes rab rnam par dag pa'i ye shes kyi stobs dang /_mang 
[\[13b.3\]]du thos pa'i nges par sbyor ba rnam par dag pa'i ye shes kyi stobs dang /_'jig rten dang 'jig rten las 'da' ba rnam par dag pa'i ye shes kyi stobs dang /_shes rab dang thabs rnam par dag pa'i ye shes kyi stobs dang /_'dus byas dang 'dus ma byas rnam par dag pa'i 
[\[13b.4\]]ye shes kyi stobs dang lnga'o/_/'jig rten 'dzin gzhan yang rnam par dag pa'i ye shes kyi stobs rnam pa lnga dang ldan pa'i byang chub sems dpa' sems dpa' chen po rnams yon tan gong ma'i rnams rdzogs par 'gyur ro/_/lnga gang zhe na/_thabs la rtog pa rnam par dag 
[\[13b.5\]]pa'i ye shes kyi stobs dang /_rig pa dang rnam par grol ba rnam par dag pa'i ye shes kyi stobs dang /_ma skyes pa'i mtshan nyid rnam par dag pa'i ye shes kyi stobs dang /_mtshan nyid gcig pa dang mtshan nyid med pa rnam par dag pa'i ye shes kyi stobs dang /_don dam pa 
[\[13b.6\]]dang kun rdzob rnam par dag pa'i ye shes kyi stobs so/_/'jig rten 'dzin de dag ni rnam par dag pa'i ye shes kyi stobs rnam pa lnga dang ldan pa'i byang chub sems dpa' sems dpa' chen po rnams myur du yon tan gong ma'i rnams rdzogs pa yin no/_/'jig rten 'dzin de bas 
[\[13b.7\]]na byang chub sems dpa' sems dpa' chen po rnams rnam par dag pa'i ye shes kyi stobs de dag bsgom pa la shin tu brtson par bya'o/_/'jig rten 'dzin chos rnam pa gsum dang ldan pa'i byang chub sems dpa' sems dpa' chen po rnams rnam par dag pa'i ye shes kyi 
[\[14a\]]
[\[14a.1\]]stobs la brtson par 'gyur ro/_/gsum gang zhe na/_mos pa dang /_brtson 'grus dang /_bag byed pa'o/_/chos rnam pa 'di gsum dang ldan pa'i byang chub sems dpa' sems dpa' chen po rnams yon tan thams cad rdzogs pa'i rnam par dag pa'i 
[\[14a.2\]]ye shes kyi stobs la brtson pa yin no/_/de ci'i phyir zhe na/_'jig rten 'dzin/_mos pa dang /_brtson 'grus dang /_bag byed pa ni chos thams cad kyi rtsa ba yin pas byang chub sems dpa' sems dpa' chen po rnams rnam par dag pa'i ye shes kyi stobs la nan tan byed pa 
[\[14a.3\]]ni myur du thams cad mkhyen pa'i ye shes thob par 'gyur te/_brtson 'grus las phyir mi ldog pa zhes bya'o/_/chos las phyir mi ldog pa zhes bya'o/_/yon tan de nyid myur du 'phel zhing skye ba'am 'thob par 'gyur la/_chos thams cad la rnam par dag pa'i ye shes kyi 
[\[14a.4\]]stobs kyang myur du 'thob bo/_/'jig rten 'dzin gang zag gang zhig de ltar chos thams cad la rnam par dag pa'i ye shes kyi stobs thob pa ni 'jig rten gyi bsod nams kyi zhing zhes bya'o/_/gang zag de ni nga'i 'og tu mchod pa'i rnyed pa zhu ba zhes bya'o/_/gang zag de ni de bzhin 
[\[14a.5\]]gshegs pa'i spyod yul gyi gnas su phyin pa zhes bya'o/_/gang zag de ni de bzhin gshegs pa'i chos rtogs pa zhes bya'o/_/gang zag des ring po mi thogs par de bzhin gshegs pa'i ye shes chud par 'gyur ro/_/'jig rten 'dzin nga sngon bskal pa tshad med grangs 
[\[14a.6\]]med pa'i bar du byang chub sems dpa'i spyad pa spyod pa na/_sangs rgyas mar me mdzad kyis nga la khyod bskal pa grangs med pa 'das nas mngon par 'tshang rgya'o zhes lung bstan te/_ngas de'i tshe nyid na rnam par dag pa'i ye shes kyi stobs de dag kun shes par gyur to/_/'jig 
[\[14a.7\]]rten 'dzin gang zag gang zhig chos thams cad la de lta bu'i rnam par dag pa'i ye shes kyi stobs dang ldan par 'gyur ba ni/_gang zag des bla na med pa yang dag par rdzogs pa'i byang chub thob pa na da ltar ngas ji ltar thob pa bzhin no/_/gang zag des chos kyi 'khor lo bskor 
[\[14b\]]
[\[14b.1\]]bar 'gyur ba'ang ngas ji ltar bskor ba bzhin no/_/gang zag des seng ge'i sgra sgrog par 'gyur ba'ang ngas ji ltar sgra bsgrags pa bzhin no/_/gang zag des rang bzhin gyis chos thams cad la dbang ba dang stobs thob pa yang da ltar gyi nga ji lta ba bzhin no/_/'jig rten 'dzin 
[\[14b.2\]]khyod kyis kyang rnam par dag pa'i ye shes kyi stobs 'di bsgom pa la brtson par byas na ring por mi thogs par ye shes dang shes rab thams cad lhun gyis grub par 'gyur ro/_/'jig rten 'dzin sngon bskal pa grangs med tshad med pa 'das pa de'i tshe de'i dus na/_bcom ldan 
[\[14b.3\]]'das ye shes mtho ba'i rgyal po zhes bya ba de bzhin gshegs pa mkhyen pa dang zhabs su ldan pa/_bde bar gshegs pa/_'jig rten mkhyen pa/_bla na med pa skyes bu 'dul zhing kha lo sgyur ba/_lha dang mi'i ston pa/_sangs rgyas bcom ldan 'das 'jig rten du byung ngo /_/
[\[14b.4\]]'jig rten 'dzin bcom ldan 'das ye shes mtho ba'i rgyal po de la nyan thos kyi dge 'dun tshad med pa dang /_byang chub sems dpa'i dge 'dun tshad med pa yod do/_/de yang bcom ldan 'das de'i sngon gyi smon lam gyi rgyu dang rkyen gyi dbang gis so/_/bcom ldan 'das ye shes 
[\[14b.5\]]mtho ba'i rgyal po'i sangs rgyas kyi zhing de na ngan song gsum gyi ming yang mi grag ste/_sems can de dag kyang sdug bsngal yod par mi tshor zhing /_mthar bde ba dang skyid pa phun sum tshogs pa dang ldan pas 'dod pa yongs su spangs pa mang ste/_sgrib pa lnga yang rab tu bcil 
[\[14b.6\]]ba sha stag go/_/sems can de dag de ltar yongs su dag pa'i bde ba dang ldan pa ni bsam gtan bzhi pa'i bde ba thob pa bzhin no/_/bcom ldan 'das ye shes mtho ba'i rgyal po de'i tshe'i tshad ni bskal pa khri phrag khrag khrig snyed do/_/de'i tshe na 'jig rten de'i rgyal po yang de 
[\[14b.7\]]bzhin gshegs pas mdzad de/_de ma yin pa'i rgyal po gzhan med pas yul de'i sems can dag bcom ldan 'das la chos kyi rgyal po zhes brjod do/_/bcom ldan 'das ye shes mtho ba'i rgyal po de byang chub sems dpa' rnams la sems can thams cad kyi the tshom gcod 
[\[15a\]]
[\[15a.1\]]cing sems can thams cad kyi sems mgu bar 'gyur ba zhes bya ba'i byang chub sems dpa'i sde snod kyi mdo ston to/_/de'i tshe na byang chub sems dpa' lnga brgyas byang chub sems dpa'i rnam par dag pa'i ye shes kyi stobs bshad pa thos nas 'di lta bu'i brtson 
[\[15a.2\]]'grus kyi stobs bskyed par gyur to/_/'di lta ste/_nam 'tsho'i bar du 'dug pa'i sems mi skyed pa dang /_nam 'tsho'i bar du gos su 'du shes pa mi skyed pa dang /_nam 'tsho'i bar du bdag tu 'du shes pa dang /_sems can du 'du shes pa dang /_skyes pa dang bud med 
[\[15a.3\]]du 'du shes pa mi skyed pa dang /_nam 'tsho'i bar du zas mang du mi za zhing 'di lta bu'i rnam par dag pa'i ye shes kyi stobs la nan tan byed do/_/brtson 'grus la rab tu 'bad pa'i byang chub sems dpa' lnga brgya po de dag dge ba'i rtsa ba de nyid kyi rgyu dang rkyen gyis tshe 'phos nas thams 
[\[15a.4\]]cad shar phyogs su sangs rgyas kyi zhing 'di nas khri phrag bcu 'das pa'i pha rol gyi sangs rgyas kyi zhing du skyes so/_/der skyes nas chos de la nan tan byas pas ring po mi thogs par sngon gyi gnas dran te dbang po rnon por gyur to/_/sangs rgyas kyi zhing de na tshad med pa'i me tog brtsegs 
[\[15a.5\]]pa'i rgyal po zhes bya ba'i de bzhin gshegs pa da ltar bzhugs te/_'tsho skyong zhing chos kyang ston to/_/byang chub sems dpa' de dag lo bcu drug lon nas/_bcom ldan 'das tshad med pa'i me tog brtsegs pa'i rgyal po'i bstan pa la rab tu byung ste/_lo khri phrag drug cu'i bar 
[\[15a.6\]]du gzhon nur tshangs par spyad pa spyod cing de lta bu'i brtson 'grus la nan tan byed do/_/'jig rten 'dzin byang chub sems dpa' lnga brgya po de dag de ltar de bzhin gshegs pa khri phrag nyi shu dang phrad de/_bcom ldan 'das de dag gi spyan sngar brtson 'grus shin tu brtsams pas dran 
[\[15a.7\]]pa dang /_bde ba dang /_shes rab phul du gyur pa dang ldan par gyur to/_/tha ma bcom ldan 'das tshad med pa stobs mtho ba'i rgyal po zhes bya ba dang phrad nas bcom ldan 'das des lung bstan pa/_khyed bskal pa khri 'das nas bla na med pa yang dag par rdzogs pa'i byang chub tu 
[\[15b\]]
[\[15b.1\]]mngon par 'tshang rgya'o zhes lung bstan to/_/byang chub sems dpa' lnga brgya po de dag kyang bskal pa khri'i bar du sangs rgyas stong phrag gnyis dang phrad nas sangs rgyas kyi byang chub yongs su rdzogs te/_bskal pa gcig la bla na med pa yang dag par rdzogs pa'i byang chub tu mngon par 
[\[15b.2\]]sangs rgyas so/_/'jig rten 'dzin de bas byang chub sems dpa' sems dpa' chen po rnams myur du bla na med pa yang dag par rdzogs pa'i byang chub thob par 'dod pa dag rnam par dag pa'i ye shes kyi stobs la de ltar mos pa dang /_brtson 'grus dang /_bag byed pa bskyed par rig par 
[\[15b.3\]]bya'o/_/de ci'i phyir zhe na/_'jig rten 'dzin sangs rgyas rnams kyi bla na med pa yang dag par rdzogs pa'i byang chub thob pa'i rtsa ba ni mos pa dang /_brtson 'grus dang /_bag byed pa dang /_gzhan yang byang chub kyi phyogs su gyur pa'i chos gang sangs rgyas kyi chos phun sum tshogs par byed 
[\[15b.4\]]pa rnams so/_/'jig rten 'dzin ngas de lta bu'i brtson 'grus kyis sangs rgyas khri phrag nyi shu dang phrad de/_sangs rgyas de dag gi chos kyang skye ba'i gnas thams cad du dran pa dang ldan par 'gyur/_skye ba'i gnas thams cad du sngon gyi gnas dran pas chos 'di bsgom pa la bar chad 
[\[15b.5\]]med de/_ngas mos pa dang /_brtson 'grus dang /_bag byas pa las ma nyams pas rtag tu mos pa dang /_brtson 'grus dang /_bag yod pa dang ldan par gyur to/_/de'i tshe bcom ldan 'das thugs rje dang byams pa chen po'i thugs kyis phyogs bzhir gzigs nas mngon 
[\[15b.6\]]par shes pa'i rdzu 'phrul gyi mthu bstan te/_stong gsum gyi stong chen po'i 'jig rten gyi khams kyi 'dzam bu'i gling kun tu sprul pa'i sangs rgyas dag bzhugs shing sems can rnams la sems can thams cad kyi the tshom gcod cing /_sems can thams cad kyi sems mgu bar byed 
[\[15b.7\]]pa'i byang chub sems dpa'i sde snod ces bya ba'i mdo ston par gyur to/_/gzhan yang rdzu 'phrul gyi mthus 'od ma'i tshal gyi 'khor gyi dkyil 'khor kun kyang sprul pa'i sangs rgyas kyis 'dzam bu'i gling gang ba bzhugs shing so so nas dam pa'i chos ston par mthong nas/_'khor gyi dkyil 
[\[16a\]]
[\[16a.1\]]'khor rnams rab tu dga' bar gyur te/_'dug pa las langs nas sangs rgyas la phyag 'tshal te/_'di skad du ngo mtshar che'o/_/bcom ldan 'das sangs rgyas bcom ldan 'das kyi rdzu 'phrul gyi mthu bsam gyis mi khyab bo/_/tshad med pa bsam gyis mi khyab 
[\[16a.2\]]pa'i chos lhun gyis grub bo zhes smras so/_/de'i tshe bcom ldan 'das kyis 'khor mang po rnams la bka' stsal pa/_rigs kyi bu dag de bzhin gshegs pas bstan pa'i dngos po 'di dag ngo mtshar che ba ma yin no/_/de ci'i phyir zhe na/_de bzhin gshegs pa chos nyid 
[\[16a.3\]]thugs su chud pas ba spu'i khung bu gcig nas kyang mngon par shes pa'i rdzu 'phrul gyi mthus 'od zer bkye nas phyogs bcu'i 'jig rten gyi khams gang gA'i klung gi bye ma snyed snang bar mdzad cing chos kyi gsung sgrogs kyang ba spu'i khung bu gcig nas bstan pa'i brgya stong gi cha gcig 
[\[16a.4\]]tsam yang rdzogs pa ma yin te/_de bzhin gshegs pa ni de ltar bsam gyis mi khyab pa'i yon tan lhun gyis grub pa'o/_/rigs kyi bu dag de bzhin gshegs pa ni sems can dag gi bsam pa thugs su chud pas de la chos ston to/_/rigs kyi bu rnams da ltar gyi dus kyi 
[\[16a.5\]]sems can dag ni chos 'di spyod pa la mos pa nyung ngo /_/rigs kyi bu dag da ltar gyi dus kyi sems can dag ni chos 'di spyod pa la brtson 'grus rtsom pa nyung ngo /_/rigs kyi bu dag da ltar gyi dus kyi sems can dag ni chos 'di la bag byed par spyod pa'ang nyung ngo /_/de ci'i phyir zhe 
[\[16a.6\]]na/_dus ngan pa'i sems can dag ni chos 'di la spyod pa'ang rab tu nyung ngo /_/de bzhin gshegs pa ni rnyog pa lnga'i 'jig rten ngan par 'byung ngo /_/'di lta ste/_sems can gyi rnyog pa dang /_lta ba'i rnyog pa dang /_tshe'i rnyog pa dang /_nyon mongs pa'i rnyog pa dang /_bskal 
[\[16a.7\]]pa'i rnyog pa'o/_/rigs kyi bu dag chung ngu na sems can 'ga' zhig shin tu zab mo rnam par dag pa'i chos 'di la yid ches te/_sangs rgyas kyi shes rab la phyin par byed na de ni shin tu ngo mtshar che ba yin na de bzhin gshegs pa'i spyod yul la mos pa lta ci smos/_rigs 
[\[16b\]]
[\[16b.1\]]kyi bu dag nga rtag tu yun ring po nas de lta bu'i smon lam gyis brgyan cing de lta bu'i brtson 'grus dang bzod pa byas pa yang sdug bsngal gyis gzir ba'i sems can mgon med pa dang /_skyabs med pa dang /_ngan song du ltung ba dag gi phyir ro/_/nga de'i tshe na mngon 
[\[16b.2\]]par sangs rgyas nas skye bo grangs med tshad med pa dag la phan pa dang bde ba'i don byas so/_/rigs kyi bu dag de bas na de bzhin gshegs pa'i sngon gyi rnam par dag pa'i smon lam dang /_brtson 'grus kyi byin gyis sems can grangs med tshad med pa rnams 'di lta bu'i shin tu zab 
[\[16b.3\]]mo'i chos la dad cing yid ches pa dang gzungs su 'dzin par gyur to/_/rigs kyi bu dag ngas sngon btul ba'i sems can dag nga'i chos 'di la yid ches par gyur to/_/rigs kyi bu dag sangs rgyas bcom ldan 'das kyi stobs bcu dang mi 'jigs pa bzhis sems can dag 
[\[16b.4\]]'di lta bu'i shin tu zab mo'i chos la yid ches par byas pa nyung ngo /_/sems can gang chos 'di la gnas pa ni kun kyang de bzhin gshegs pa'i dgongs pa'i mthu dang thabs kyi dbang gis so/_/nga ni yun ring po nas de lta bu'i chos zab mo dang ma bral bas yun ring po nas byams pa chen po 
[\[16b.5\]]dang /_snying rje chen po dang /_dga' ba chen po dang /_btang snyoms chen pos sems can dag rjes su bzung ste ma btang ngo /_/de bzhin gshegs pa ni rnyog pa lnga'i 'jig rten ngan par sems can la phan pa'i don mdzad pa nyung ngo /_/de ci'i phyir zhe na/_rigs kyi bu dag nga sngon brtson 'grus 
[\[16b.6\]]chen po'i shugs dang /_thabs mkhas pa chen po'i mthus sems can gyi don byas nas bla na med pa yang dag par rdzogs pa'i byang chub kyi tshogs bsags so/_/rigs kyi bu dag ngas mngon du dran pa sngon 'das pa'i dus na sems can la phan pa dang bde ba'i phyir nyi ma gcig la yang 
[\[16b.7\]]lus stong yongs su btang ste sbyin pa byas so/_/rigs kyi bu dag nga sngon skye ba brgya stong gi bar du sems can bkres skom pa dag mthong nas bdag gis lus kyi sha bcad de btsos nas sbyin pa byas kyang nga de'i tshe na 'khrug pa'am 'gyod pa'i sems ma skyes te/_sems can dag 
[\[17a\]]
[\[17a.1\]]la khyab par snying rje chen po kun la skyes so/_/rigs kyi bu dag de ltar ngas brtson 'grus chen po dang /_thabs mkhas pa chen po'i stobs kyis sems can gyi don byas nas bla na med pa yang dag par rdzogs pa'i byang chub kyi tshogs bsags par rig par bya'o/_/
[\[17a.2\]]de bas na rigs kyi bu dag de ltar mos pa dang /_brtson 'grus dang /_bag byed pa la nan tan byas te bla na med pa yang dag par rdzogs pa'i byang chub kyi tshogs bsags par byas so/_/ngas ji ltar byang chub sems dpa'i spyad pa spyod pa ltar khyod kyis kyang de ltar nga dang 'dra bar sems 
[\[17a.3\]]can la phan pa dang bde ba'i don gyis shig_/rigs kyi bu dag bskal pa bzang po'i sangs rgyas bcom ldan 'das mngon par gshegs pa de dag thams cad 'di skad mi ston pa gang yang med do/_/'di lta ste/_'di ltar bcom ldan 'das shAkya thub pa shin tu brtson 'grus brtsams 
[\[17a.4\]]so/_/'di ltar bcom ldan 'das shAkya thub pa brtson 'grus phun sum tshogs so/_/'di ltar bcom ldan 'das shAkya thub pa brtson 'grus kyi pha rol tu phyin pa dang ldan no/_/'di ltar bcom ldan 'das shAkya thub pa byang chub sems dpa'i spyad pa spyod pa na sems can gyi don byas te/_
[\[17a.5\]]'di ltar rnyog pa'i 'jig rten ngan par byung nas/_sems can tshad med grangs med pa la phan pa dang bde ba'i don byas so zhes gsung ngo /_/rigs kyi bu dag gang de ltar byang chub kyi spyad pa spyod par 'dod pa dag mos pa dang /_brtson 'grus dang /_bag byed pa la brtson par bya'o/_/
[\[17a.6\]]rigs kyi bu dag ngas bla na med pa yang dag par rdzogs pa'i byang chub tu mngon par sangs rgyas kyang brtson 'grus brtsam pa las ma nyams te/_yongs su mya ngan las 'das pa'i bar du yang brtson 'grus bskyed nas sku gdung yungs kar gyi 'bras bu tsam du phra mor gses te sku'i yan lag 
[\[17a.7\]]kyang rnam par gses so/_/de ci'i phyir zhe na/_de yang phyi ma ma 'ongs pa'i sems can rnams la byams shing brtse ba'i phyir ro/_/nga sngon byang chub sems dpa'i spyad pa spyod pa'i tshe sems can btul ba dag spyod pa 'khrul cing nongs par gyur nas bgegs kyi gnas su lhung ba 
[\[17b\]]
[\[17b.1\]]rnams gdon pa'i phyir thugs rje chen po bskyed de sku gdung gses te phra mo yungs kar gyi 'bru tsam yang rdzu 'phrul gyi mthu bstan to/_/nga yongs su mya ngan las 'das nas sems can gang sku gdung gis 'dul bar 'gyur ba dag sems rnam par dag par 'gyur ro/_/sems rnam par 
[\[17b.2\]]dag pas gnas thams cad du smon pa bzhin du 'grub bo/_/rigs kyi bu dag nga sngon byang chub sems dpa'i spyad pa spyod pa'i tshe sems can dag la de lta bu'i thugs rje'i thugs lhun gyis grub pa'i sku gdung phra mor gses te kun tu khyab par byas pa yang nga'i sngon gyi smon lam gyi dbang 
[\[17b.3\]]gis so/_/de ltar tshad med pa'i yon tan dang /_bsod nams kyi rgyu dang /_rkyen dang /_thugs rje chen po'i shugs kyis phyi ma ma 'ongs pa'i dus ngan par skye bo mang po la skyob par gyur to/_/rigs kyi bu dag byang chub sems dpa' gang chos 'di la mos pa dang /_brtson 
[\[17b.4\]]'grus dang /_bag byed pa skyid pa dag nges par phyi ma ma 'ongs pa'i dus na mdo sde 'di la sogs pa klog pa dang /_'don pa dang /_'dzin pa dang /_gzhan la rgyas par ston par gyur cig ces smon par gyur te/_nga yang rdzu 'phrul gyi mthus byang chub sems dpa' de dag 
[\[17b.5\]]klog pa dang /_'don pa dang /_'dzin pa dang /_gzhan la yang rgyas par ston par byin gyis rlob bo/_/ngas kyang mdo sde 'di dag klog pa dang /_'don pa dang /_'dzin pa dang /_gzhan la rgyas par ston par 'gyur ba'i phyir/_byang chub sems dpa' de dag la yongs su 
[\[17b.6\]]btams so/_/de ci'i phyir zhe na/_rigs kyi bu dag mdo sde 'di gang na yod pa'i gnas de na sangs rgyas bzhugs par blta ste mya ngan las ma 'das par rig par bya'o/_/de bas na de bzhin gshegs pas mdo sde 'di dag byang chub sems dpa' rnams la btams so/_/
[\[17b.7\]]rigs kyi bu dag de bas na ngas 'das pa'i dus na yang de lta bu'i rgyu dang rkyen gyis sems can rnams bsdus te ma btang bar rig par bya'o/_/da ltar gyi dus su yang sems can dag bsdus te ma btang ngo /_/ma 'ongs pa'i dus na yang sems can yongs su sdud de mi gtong bar rig 
[\[18a\]]
[\[18a.1\]]par bya'o/_/'di lta ste/_mdo sde 'di lta bu dag dgongs shing bskyabs nas phyi ma ma 'ongs pa'i dus lnga brgya'i tha ma la yongs su rgyas par bya ba'i phyir ro/_/rigs kyi bu dag gal te da ltar gyi dus sam/_nga yongs su mya ngan las 'das pa'i 'og tu 
[\[18a.2\]]grong khyer ram/_grong rdal lam/_ri 'am/_nags tshal lam/_'brog dgon pa dag na mdo sde yod de gang zhig 'chang ngam/_'dzin tam/_klog gam/_'don tam/_gzhan la ston cing 'chad na gnas de na sangs rgyas bzhugs par rig par bya'o/_/de ci'i phyir zhe na/_
[\[18a.3\]]de'i rgyu de'i rkyen gyis ngas sangs rgyas rnams la chos kyi sku zhes brjod do/_/chos mthong bas na sangs rgyas mthong ba zhes brjod do/_/sangs rgyas la gzugs kyi skur mi blta'o/_/gang zag gang zhig chos 'di la dad dam/_chos 'di nyan na gang zag de ni sangs rgyas la dad pa 
[\[18a.4\]]dang sangs rgyas kyi gsung rab la nyan pa zhes bya'o/_/gang zag gang zhig bshad pa bzhin nan tan du'ang byed na gang zag de ni sangs rgyas mthong ba zhes bya'o/_/gang zag de ni yang dag par smra ba/_chos su smra ba/_chos kyi rjes su spyod pa zhes bya'o/_/rigs kyi bu dag nga'i 
[\[18a.5\]]sku ni chos kyang yin/_chos ma yin pa'ang yin te/_chos kyi rjes su 'gro ba zhes bya'o/_/chos kyi sbyin pa sbyin pa'i mchog dam pa zhes bya ba ste/_chos la mi gnas chos ma yin pa la'ang mi gnas pa'o/_/de yang ji ltar zhe na/_gal te chos la gnas na sangs rgyas 
[\[18a.6\]]mthong ba zhes mi bya'o/_/rigs kyi bu dag chos thams cad la mi gnas pa ni sangs rgyas mthong ba zhes bya'o/_/gang chos thams cad la mthong ba med pa ni sangs rgyas mthong ba zhes bya'o/_/de ci'i phyir zhe na/_de bzhin gshegs pa ni chos zhes brjod par yang mi rung /_chos 
[\[18a.7\]]ma yin zhes brjod par yang mi rung /_chos su blta ba yang ma yin no/_/de ci'i phyir zhe na/_rigs kyi bu dag mdo sde las kyang dge slong dag gang nga'i chos shes par 'dod pa ni gzings dang 'dra bar chos kyang 'dor na chos ma yin pa lta ci smos te/_gang zhig chos dang /_chos 
[\[18b\]]
[\[18b.1\]]ma yin pa la btang snyoms su gyur pa ni sangs rgyas mthong ba zhes bya'o/_/de ci'i phyir zhe na/_de bzhin gshegs pa ni chos thams cad la btang snyoms pa zhes bya'o/_/chos kyi ming la mi chags mi 'dzin pa ste/_chos kyi ming du yang mi ltung na chos ma yin pa'i ming du mi ltung 
[\[18b.2\]]ba lta ci smos/_rigs kyi bu dag chos thams cad kyi ming dang bral ba ni de bzhin gshegs pa zhes bya ste/_gang gis de ltar mthong ba ni de bzhin gshegs pa mthong ba zhes bya'o/_/de ci'i phyir zhe na/_chos thams cad mthong ba dang bral ba'i phyir de bzhin gshegs pa mthong 
[\[18b.3\]]ba zhes bya'o/_/chos thams cad dmigs su med pa'i phyir yang dag pa ji lta ba bzhin du chos thams cad shes shing mthong bas de bzhin gshegs pa mthong ba zhes bya'o/_/rigs kyi bu dag gal te chos thams cad dmigs su med cing chos thams cad dang bral ba de la chos dang chos 
[\[18b.4\]]ma yin pa'i ming du spros pa med cing rtsod pa med de/_bya ba med pa bstan du med pa de ni de bzhin gshegs pa mthong ba zhes bya'o/_/gang zag gang zhig de ltar chos mthong ba de de bzhin gshegs pa mthong ba zhes bya'o/_/gang gis de ltar de bzhin gshegs pa mthong ba de ni 
[\[18b.5\]]yang dag par mthong ba'o/_/gang de lta ma yin par mthong ba de ni log par mthong ba zhes bya'o/_/gang log par mthong ba de ni yang dag pa ma yin pa mthong ba ste gang zag de ni yang dag pa nyid mthong ba zhes bya'o/_/rigs kyi bu dag yang dag pa nyid du mthong ba ni tshig dang smra ba'i 
[\[18b.6\]]lam thams cad pa ste/_yang dag pa ma yin/_yang dag pa ma yin pa'ang ma yin/_yod pa'ang ma yin med pa 'ang ma yin te/_chos thams cad dang bral ba'ang chos thams cad mi len pa/_chos thams cad la mi dmigs pa ste/_de ltar mthong ba de ni de bzhin 
[\[18b.7\]]gshegs pa mthong ba'o/_/de ci'i phyir zhe na/_rigs kyi bu dag de bzhin gshegs pa ni chos la lta ba mi skyed de/_chos thams cad kyi mtshan nyid dang bral ba mthong ba ni de bzhin gshegs pa mthong ba zhes bya ste gang de ltar mthong ba de ni yang dag par mthong ba'o/_/rigs kyi 
[\[19a\]]
[\[19a.1\]]bu dag khyod kyis de ltar de bzhin gshegs pa la blta'o/_/khyod kyis ngas bshad pa bzhin du de bzhin gshegs pa la brtag par bya'o/_/gang de ltar blta bas ni chos thams cad de bzhin gshegs pa yin par rig par bya'o/_/chos thams cad kyi de bzhin nyid 
[\[19a.2\]]thob pa dang /_chos thams cad kyi yang dag pa nyid thob pa dang /_chos thams cad yang dag pa ma yin pa'i mtshan nyid thob pa dang /_chos thams cad de bzhin gshegs pa'i chos su shes pa dang /_chos thams cad de bzhin gshegs pa'i spyod yul du'ang shes pa dang /_chos 
[\[19a.3\]]thams cad bsam gyis mi khyab pa'i spyod yul du shes par rig par bya'o/_/rigs kyi bu dag de bas na ngas chos thams cad de bzhin gshegs pa'i spyod yul yin par gsungs so/_/de bzhin gshegs pa'i spyod yul ni spyod yul med pa'o/_/de ci'i phyir zhe na/_chos 
[\[19a.4\]]thams cad kyi spyod yul zhes bya ba de la chos gang yang spyod du med do/_/de bas na gang spyod yul med pa la de bzhin gshegs pa'i spyod yul zhes bshad do/_/chos thams cad kyi spyod yul ni spyod yul med pa ste spyod yul med pa de ni de bzhin gshegs pa'i spyod yul zhes 
[\[19a.5\]]bya'o/_/de ci'i phyir zhe na/_chos thams cad kyi spyod yul ni ci yang med pa ste/_spyod yul med pa ni de bzhin gshegs pa'i spyod yul zhes bya'o/_/spyod yul thams cad ni de bzhin gshegs pa'i spyod yul du 'jug ste spyod yul ma yin pa'o/_/de bzhin gshegs 
[\[19a.6\]]pas chos de dag thugs su chud pas na spyod yul med pa ni de bzhin gshegs pa'i spyod yul zhes bya'o/_/rigs kyi bu dag gang gis chos thams cad spyod yul med par shes na gang zag de ni de bzhin gshegs pa'i spyod yul la 'jug pa zhes bya'o/_/gang zag de ni de 
[\[19a.7\]]bzhin gshegs pa'i spyod yul rtogs pa zhes bya'o/_/gang zag de ni de bzhin gshegs pa'i spyod yul la tshol ba zhes bya'o/_/gang zag de ni de bzhin gshegs pa'i spyod yul la ma chags pa zhes bya'o/_/de ci'i phyir zhe na/_gang zag de ni spyod yul med pa de la de 
[\[19b\]]
[\[19b.1\]]bzhin gshegs pa'i spyod yul du shes so/_/spyod yul dang bral ba la de bzhin gshegs pa'i spyod yul du shes so/_/'di lta ste/_chos thams cad ni dmigs su med pa brtag tu med pa/_mi gnas pa'i phyir de bas na spyod yul ma yin pa ni de bzhin gshegs pa'i 
[\[19b.2\]]spyod yul lo/_/ye shes la zhugs pa'i spyod yul te chos thams cad la mi 'jug pa'i phyir ro/_/de ci lta zhe na/_chos thams cad la sgo med pa'i phyir sgo des 'jug go_/rigs kyi bu dag chos thams cad la ni 'jug pa yang med/_'byung ba yang med/_gzugs 
[\[19b.3\]]kyang med do/_/de ci'i phyir zhe na/_de bzhin gshegs pas chos thams cad la gang yang dmigs pa med na ci las byung /_ci la 'jug_/ci zhig bstan/_ci zhig ston par 'gyur/_rigs kyi bu dag de ni chos thams cad kyi sgor zhugs pa ste/_'jug pa med pa'i 
[\[19b.4\]]mtshan nyid kyi phyir ro/_/chos thams cad ni 'du ba yang med/_'bral ba yang med/_bcings pa yang med/_grol ba yang med do/_/de ltar chos thams cad kyi sgor ni sgo med pa'i phyir sgo de ni 'byung ba'i sgo ma yin/_'jug pa'i sgo ma yin/_song ba'i sgo ma yin/_
[\[19b.5\]]brjod pa'i sgo ma yin te/_mthar mi skye ba'i sgo zhes bya'o/_/chos kyi sgo des na chos thams cad la shes pa med/_mthong ba med do/_/chos kyi sgo de ni chos la rig pa yang med/_'jug pa yang med do/_/de ci'i phyir zhe na/_rigs kyi bu dag chos thams cad la 
[\[19b.6\]]sgo med de sgor dmigs su med pa'i phyir ro/_/nam mkha' ni chos thams cad kyi sgo ste/_thog ma nas rang bzhin gyis rnam par dag pa'i phyir ro/_/chad pa med pa ni chos thams cad kyi sgo ste/_chad pa dmigs su med pa'i phyir ro/_/mtha' med pa ni chos thams cad kyi sgo ste/_
[\[19b.7\]]mthar dmigs su med pa'i phyir ro/_/tshad med pa ni chos thams cad kyi sgo ste/_tshad dmigs su med pa'i phyir ro/_/mu med pa ni chos thams cad kyi sgo ste/_mu dmigs su med pa'i phyir ro/_/rigs kyi bu dag rigs kyi bu'am/_rigs kyi bu mo dag gang zhig chos 
[\[20a\]]
[\[20a.1\]]kyi sgo 'dir zhugs na chos thams cad kyi sgor zhugs pa dang /_chos thams cad kyi sgo shes pa dang /_chos thams cad kyi sgo ston pa zhes bya'o/_/gleng gzhi'i le'u ste gcig go/_//de nas bcom ldan 'das kyis byang chub 
[\[20a.2\]]sems dpa' 'jig rten 'dzin la 'di skad ces bka' stsal to/_/'jig rten 'dzin byang chub sems dpa' sems dpa' chen po gang zhig chos thams cad kyi yang dag pa'i mtshan nyid thob par 'dod pa dang /_chos rnam par 'byed pa'i mtshan nyid la mkhas par 'dod pa 
[\[20a.3\]]dang /_gang dran pa'i stobs thob par 'dod pa dang /_chos thams cad rnam par 'byed pa'i shes rab thob par 'dod pa dang /_gang 'di lus 'di bor nas nam bla na med pa yang dag par rdzogs pa'i byang chub kyi bar du rgyun mi 'chad pa'i dran pa thob par 'dod pa dag chos 
[\[20a.4\]]kyi sgo 'di la myur du 'jug par bya'o/_/chos kyi sgo 'dis shes rab kyi snang ba thob par 'gyur ro/_/de ci'i phyir zhe na/_chos kyi sgo 'dis ni myur du phun sum tshogs pa thob pa'i phyir ro/_/gzhan yang 'jig rten 'dzin byang chub sems dpa' sems dpa' chen po rnams 
[\[20a.5\]]chos kyi sgo 'di la nan tan du brtson par bya'o/_/gang chos la sbyor ba'i sgo 'di la zhugs pa ni phung po la sbyor ba dang /_khams la sbyor ba dang /_skye mched la sbyor ba dang /_rten cing 'brel te 'byung ba'i chos la sbyor ba dang /_dran pa nye bar gzhag pa bzhi la sbyor 
[\[20a.6\]]ba dang /_dbang po lnga la sbyor ba dang /_'phags pa'i lam yan lag brgyad pa la sbyor ba dang /_'jig rten pa dang /_'jig rten las 'das pa'i chos la sbyor ba rnam par 'byed pa la shin tu mkhas shing /_gzhan yang 'dus byas dang /_'dus ma byas pa'i chos 
[\[20a.7\]]la sbyor ba rnam par 'byed pa la shin tu mkhas par 'gyur ro/_/'jig rten 'dzin de la ji ltar na byang chub sems dpas phung po lnga la sbyor ba rnam par 'byed pa la mkhas pa gang zhe na/_byang chub sems dpa' sems dpa' chen po rnams nye bar len pa'i phung po lnga la yang 
[\[20b\]]
[\[20b.1\]]dag par rtog pa ni 'di lta ste/_ma rig pa'i phung po ni nye bar len pa'i phung po'o/_/sdug bsngal gyi phung po ni nye bar len pa'i phung po'o/_/gti mug gi phung po ni nye bar len pa'i phung po'o/_/nad kyi phung po dang /_shu ba'i phung po dang /_zug rngu'i phung po ni nye bar len pa'i phung po 
[\[20b.2\]]lnga'o/_/byang chub sems dpa' rnams gzugs nye bar len pa'i phung po rnam par 'byed pa la brtag par bya'o/_/de la gzugs nye bar len pa'i phung po rnam par 'byed pa la ji ltar brtag ce na/_gzugs nye bar len pa'i phung po de ni chen po bzhi las skyes pa ste/_gzugs 
[\[20b.3\]]nye bar len pa'i phung po zhes btags pa tsam du zad do/_/gzugs kyi phung po la rang bzhin med de chen po bzhi 'dus par zad pas gzugs kyi phung po zhes btags pa tsam mo/_/gzugs kyi phung po ni byas pa med pa/_byed pa med pa/_bya ba med pa/_'byung ba med pa'o/_/
[\[20b.4\]]gzugs kyi phung po zhes bya ba ni sngon gyi las kyi rgyu dang /_rkyen dang /_chen po bzhi 'dus pa las gzugs kyi phung po zhes btags pa tsam du zad kyi phung po ma yin pa de gzugs kyi phung po yin no/_/dper na nam mkha'i phung po dang 'dra ste yang dag pa skye ba'i mtshan nyid 
[\[20b.5\]]med do/_/gang nam mkha'i phung po zhes brjod pa de la chos gang yang ma skyes te ming tsam yod pa'i phyir nam mkha'i phung po zhes bya'o/_/byis pa so so'i skye bos phung po dang phung po'i mtshan nyid med pa 'di la phyin ci log gi sems kyis yang dag pa ma yin par yang dag 
[\[20b.6\]]par 'dzin te/_bdag phung po lnga'o/_/bdag gi ba phung po lnga'o/_/bdag gzugs kyi phung po'o/_/bdag gi gzugs kyi phung po zhes de ltar zhen to/_/de ltar byis pa so so'i skye bo dag gzugs la zhen nas gzugs la bdag dang /_bdag gi ba dang /_
[\[20b.7\]]gzugs yod pa dang /_gzugs su 'dzin pa dang /_gzugs su len pa dang /_gzugs la zhen pa dag gzugs la gnas shing rten te sdig pa mi dge ba'i las rnam pa sna tshogs spyod cing myong bar byed do/_/bdag cag gis ni bus pa so so'i skye bo'i rjes su bslab 
[\[21a\]]
[\[21a.1\]]pa'i mi rigs kyi bdag cag gis brtson 'grus bskyed de byang chub kyi phyogs kyi chos bsgom pa la nan tan bya'o/_/gzugs kyi phung po la yang dag pa ji lta ba bzhin brtag par bya ba'i rigs so/_/byang chub sems dpa' rnams kyi phung po la yang dag pa ji lta ba 
[\[21a.2\]]bzhin du rtog pa'i tshe chu'i dbu ba dang 'dra bar shes so/_/de la ji ltar na chu'i dbu ba dang 'dra bar shes pa zhe na/_dbu ba med pa ni chu'i dbu ba ste/_de yang rkyen mang po las skyes su zad kyi bzung zhing bcang du mi bzod/_sra ba'am snying po med pas chu'i dbu ba de la dbu ba'i 
[\[21a.3\]]mtshan nyid med de/_gang dbu ba med pa la chu'i dbu ba zhes bya ba bzhin du gzugs kyi phung po yang de dang 'dra ste/_gzugs kyi phung po la phung po'i mtshan nyid med do/_/byang chub sems dpa' rnams de ltar rtog pa'i tshe 'di snyam du'ang bus pa so so'i skye bo ni yang dag pa ma 
[\[21a.4\]]yin pa'i gzugs la yang dag pa ji lta ba bzhin mi rtogs/_yang dag pa ji lta ba bzhin du gzugs mi rtag par mi shes/_yang dag pa ji lta ba bzhin du gzugs kyi mtshan nyid mi shes so snyam nas/_bdag cag yang dag pa'i lam la zhugs pas yang dag pa ma yin 
[\[21a.5\]]pa'i gzugs la zhen par mi bya'o/_/de ci'i phyir zhe na/_gzugs zhen par bya ba'i mtshan nyid ma yin te/_ming tsam du zad kyi nges pa'i mtshan nyid med do/_/de ltar gzugs ni nges pa'i mtshan nyid med cing ming dang yang bral ba'i phyir gzugs zhes bya'o/_/yang gzhan du na 
[\[21a.6\]]gzugs ni 'jig pa'i mtshan nyid yin te/_mkhas pa dag gis ni khong du chud pas mtshan ma med par shes so/_/bdag cag gis gzugs mtshan ma med pa'i sbyor ba bsgom pa la mkhas par bya'i/_gzugs kyi mtshan ma la zhen par mi bya'o/_/gang zag gang zhig 
[\[21a.7\]]gzugs kyi mtshan ma la zhen na gzugs la zhen pa zhes bya'o/_/bdag cag gis gzugs kyi mtshan mar 'jug pa la shin tu mkhas par bya'o/_/byang chub sems dpa' de ltar yang dag par ji lta ba bzhin rtog pa de'i tshe yang dag pa ji lta ba bzhin gzugs rnam par 'byed pa rtogs 
[\[21b\]]
[\[21b.1\]]nas gzugs kyi phung po de yang gang bus pa so so'i skye bo dag gis rnam par brtags pa'i 'du shes las byung bar shes so/_/de ltar chos rnams rnam par brtags pa'i 'du shes las byung bas de ni ma skyes pa ste/_rnam par brtags pa'i 'du shes thams cad ni yang dag pa 
[\[21b.2\]]ma yin pa'i bus pa so so'i skye bo phyin ci log la rten cing gnas nas gzugs zhes skyed de/_gzugs kyis rnam par bcings so/_/gzugs kyis gtses pas sdug bsngal gyis gdungs te 'khor bar gyur to/_/ma rig pa dang gti mug gis ldongs pas gzugs su zhen 
[\[21b.3\]]te mi gtong nas gzugs la rtag pa dang /_sra ba dang /_snying po yod par lta bas de ltar byis pa so so'i skye bo gzugs kyi 'ching bas bcings te/_sems can dmyal ba dang /_byol song dang /[ {]yi dgas [,]yi dwags [}]dang /_lha dang mir rgyun du 'khor ro/_/gzugs kyi ro la shin tu 
[\[21b.4\]]chags te/_gzugs de la nyes pa'i skyon mang po yod par mi lta'o/_/bdag cag gis bus pa so so'i skye bo'i rjes su bslab par mi bya'i/_gzugs kyi sbyor ba rnam par 'byed pa bsgom pa la brtag par bya'o/_/gzugs rnam par 'byed pa la rtog pa'i tshe gzugs kyi rang 
[\[21b.5\]]bzhin rmi lam dang 'dra bar mthong ngo /_/'di lta ste/_rmi lam gyi nang na gzugs mthong ba de ni rnam par brtags pa'i 'du shes tshor ba dang /_rtog pa las skyes te/_mthong ba dang /_thos pa dang /_tshor ba dang /_shes pa dang /_rten cing 'brel par 'byung ba yang skyed de bdag dang 
[\[21b.6\]]gzhan du yang shes so/_/sa dang /_chu dang /_me dang /_rlung du yang mthong ngo /_/ri dang /_chu dang /_nags tshal la sogs par mthong ste/_de ltar rmi lam gyis gzugs kyi mtshan ma de la nges par chad pa med de rnam par brtags pa'i 'du shes las gzugs kyi phung po'i 
[\[21b.7\]]mtshan mar skyed pa yang de bzhin te/_sngon gyi las kyi rgyu dang rkyen las skyes te nges pa'i rang bzhin can ma yin no/_/byang chub sems dpa' rnams de ltar yid la byed pa na gzugs la bdag gam bdag gi bar mi len to/_/yang dag pa ji lta ba bzhin du gzugs la rtog ste/_
[\[22a\]]
[\[22a.1\]]yang dag pa ji lta ba bzhin du mi rtag pa'i mtshan nyid dang /_yang dag pa ma yin pa phyin ci log tu rtog go/_/sems can dag ni phyin ci log gis bslad pa'i gzugs la bdag gzugs/_bdag gi gzugs/_gzhan gzugs/_gzhan gyi gzugs su 
[\[22a.2\]]zhen cing 'dzin to/_/de ltar gzugs rnam par 'byed pa la rtog pa'i tshe gzugs su mi dmigs/_gzugs kyi rang bzhin mi mthong /_gzugs mi rtag pa la yang mi chags so/_/byang chub sems dpas de'i tshe gzugs la chags pa dang 'dzin pa thams cad bsal te med par 
[\[22a.3\]]gyur na gzugs kyi yang dag pa'i mtshan nyid la shin tu mkhas pa yin/_gzugs mnyam pa'i mtshan nyid shes pa yin/_gzugs 'gog pa'i mtshan nyid shes pa yin/_gzugs 'gog pa'i lam gyi mtshan nyid la mkhas pa yin/_gzugs kyi phung po gang nas kyang 
[\[22a.4\]]ma 'ongs pa/_gang du'ang mi 'gro bar rab tu rtogs so/_/de ltar rtog pa'i tshe na lus dang gzugs kyi phung po de las kyi 'bras bu rnam par smin pa dang /_rnam par brtags pa las skyes te/_chen po bzhi 'dus pa las byung bar shes so/_/lus kyi gzugs kyi phung po ni 
[\[22a.5\]]bdag ma yin/_gzhan ma yin/_bdag po med de gang nas kyang ma 'ongs so/_/gzugs kyi phung po la de ltar rtog pas nang gi gzugs la mi chags/_mi len/_phyi'i gzugs la mi chags/_mi len/_'das pa'i gzugs la mi chags/_mi len/_
[\[22a.6\]]ma 'ongs pa'i gzugs la mi chags/_mi len/_da lta'i gzugs la yang mi chags/_mi len te/_gzugs kyi phung po thams cad la ma skyes pa'i mtshan nyid du shes so/_/de ltar byang chub sems dpa' de'i tshe gzugs mi 'gag gzugs 'gags pa'i chos tshol 
[\[22a.7\]]lo/_/'jig rten 'dzin de ltar na byang chub sems dpa' sems dpa' chen po rnams gzugs rnam par 'byed pa la rtog pa zhes bya'o/_/'jig rten 'dzin de la ji ltar na byang chub sems dpa' sems dpa' chen po rnams tshor ba nye bar len pa'i phung po rnam par 'byed pa 
[\[22b\]]
[\[22b.1\]]la rtog pa yin zhe na/_byang chub sems dpas 'di snyam du sems te/_bde bar tshor ba dang /_sdug bsngal du tshor ba dang /_bde ba yang ma yin sdug bsngal yang ma yin par tshor ba 'di ni rten cing 'brel pa las byung ste/_rgyu dang rkyen la rag lus pas tshor ba'i mtshan 
[\[22b.2\]]nyid la zhugs na/_de la tshor bar byed pa med de zhen pa tsam du zad do/_/zhen pa de ni yang dag pa ma yin te/_yang dag pa ma yin pa'i kun tu brtags pa las skyes pa'o/_/de ltar byang chub sems dpa' de de snyam du sems pa na yang 'di snyam du bus pa so so'i skye bo ni yang 
[\[22b.3\]]dag pa ma yin pa'i kun tu rtog pa'i tshor bas bcings nas tshor ba rnam pa gsum gyis rnam par gtses so/_/'di lta ste/_bde ba dang /_sdug bsngal ba dang /_bde ba yang ma yin sdug bsngal ba yang ma yin pa'i tshor ba rnams so/_/bus pa so so'i skye bo dag gal 
[\[22b.4\]]te bde bar tshor ba na 'dod pa'i nyon mongs pas bkol te/_'dod pa'i nye ba'i nyon mongs pas nyon mongs pa'i phyir mi dge ba'i las rnam pa sna tshogs skyed do/_/gal te sdug bsngal du tshor ba na zhe sdang gi nyon mongs pas bkol te/_zhe sdang gi nye ba'i nyon mongs pas nyon 
[\[22b.5\]]mongs pa'i phyir mi dge ba'i las rnam pa sna tshogs skyed do/_/gal te bde ba yang ma yin sdug bsngal yang ma yin pa'i tshor ba na ma rig pa'i nyon mongs pas bkol te/_ma rig pa'i nye ba'i nyon mongs pas nyon mongs pa'i phyir slos pa'i mya ngan dang /_smre sngags 'don pa dang /_
[\[22b.6\]]sdug bsngal gyis gdungs pa las rnam par ma grol bar gyur to/_/bdag gis bus pa so so'i skye bo'i rjes su bslab par mi bya'i/_chos rnams kyi yang dag pa nyid la brtag par bya'o/_/bdag cag gis yang dag pa ji lta ba bzhin tshor ba la brtag par bya'o/_/byang chub 
[\[22b.7\]]sems dpa' rnams yang dag pa ji lta ba bzhin tshor ba'i phung po la brtags nas yang 'di snyam du phung po ma yin pa ni tshor ba'i phung po ste/_rnam par brtag pa las skyes pa phyin ci log dang ldan pa'i tshor ba byed pa med de/_sngon gyi las kyi rgyu las skyes so/_/da ltar gyi rkyen 
[\[23a\]]
[\[23a.1\]]gyis tshor ba rnams myong ste/_rang bzhin gyis stong pas tshor ba las tshor ba'i mtshan ma med do/_/byang chub sems dpa' rnams tshor ba'i phung po la rtog pa na chu'i chu bur lta bur skyes nas 'gags te nges par chad pa med par chud pa bzhin tshor ba'i phung po yang de dang 'dra ste/_
[\[23a.2\]]rgyu dang rkyen 'brel pa las skyes te/_rgyu dang rkyen la rag las pas skad cig kyang mi gnas te/_yang dag pa ma yin pas rnam par brtags pa'i phyin ci log las skyes so/_/byang chub sems dpa' dag de'i tshe na yang 'di snyam du bus pa so so'i skye bo dag ni snying brtse ba'i gnas 
[\[23a.3\]]yin no/_/tshor ba'i phung po la yang dag pa ji lta ba bzhin mi rtogs pas tshor ba rnams kyis nyon mongs par gyur to/_/bde ba'i tshor ba la yang chags/_sdug bsngal gyi tshor ba la yang chags/_bde ba yang ma yin sdug bsngal ba yang ma yin pa'i tshor ba la yang chags pa 
[\[23a.4\]]skyed de/_tshor ba rnams kyis bcings pas 'khor ba na 'khor zhing lus gcig nas lus gcig tu rgyun mi 'chad de/_tshor ba'i nyon mongs pas ni tshor ba'i phung po'i mtshan nyid yang dag pa ji lta ba mi shes pa'i phyir ro/_/bdag cag gis bus pa so so'i skye bo'i rjes su bslab 
[\[23a.5\]]par mi bya'i/_yang dag pa ji lta ba bzhin tshor ba'i phung po rnam par 'byed pa la brtag par bya'o/_/de'i tshe yang dag pa ji lta ba bzhin tshor ba'i phung po la rtog pa ni phung po med pa tshor ba'i phung po yin pa dang /_yang dag pa ma yin pa'i phung po de tshor ba'i phung po yin pa dang /_
[\[23a.6\]]phyin ci log gi phung po de tshor ba'i phung po yin pa dang /_mi gnas pa'i phung po de tshor ba'i phung po yin par rtogs te/_de'i tshe na yang dag pa ji lta ba bzhin du tshor ba'i phung po'i mtshan nyid mthong ste/_byas pa med/_byed pa med de/_tshor ba'i phung po la tshor ba'i phung po'i mtshan 
[\[23a.7\]]nyid kyang mi mthong ngo /_/de ltar tshor ba'i phung po la rtog pa na tshor ba'i phung po la nang na gnas par mi mthong /_tshor ba'i phung po la phyi rol na gnas par mi mthong ste/_tshor ba bdag ces bya ba la mi chags/_tshor ba bdag gi ba zhes bya ba la mi chags pas tshor ba'i phung po la 
[\[23b\]]
[\[23b.1\]]gang nas kyang ma 'ongs la bdag po med de chos gang gis kyang ma bskyed par shes so/_/tshor ba de ni phyin ci log dang ldan pa dang /_sngon gyi las kyi 'bras bu rnam par smin pa las tshor ba'i phung po zhes rnam grangs su btags par shes so/_/tshor ba'i phung po la yang dag pa ma yin pa'i 
[\[23b.2\]]rgyu dang rkyen rgyun mi 'chad par spyod par mthong ste/_de'i dus na 'das pa'i tshor ba'i phung po la mi len/_mi chags/_mi zhen/_ma 'ongs pa'i tshor ba'i phung po la yang mi len/_mi chags/_mi zhen/_da ltar gyi tshor ba'i phung po la yang mi len/_mi chags/_mi zhen te/_gang 
[\[23b.3\]]zag des bde ba'i tshor ba las 'dod pa'i kun nas nyon mongs pa sel to/_/sdug bsngal gyi tshor ba las zhe sdang ba'i kun nas nyon mongs pa sel to/_/bde ba yang ma yin sdug bsngal yang ma yin pa'i tshor ba las ma rig pa'i kun nas nyon mongs pa sel bas brtson 'grus rab tu rtsom 
[\[23b.4\]]mo/_/byang chub sems dpa' de'i tshe gal te bde ba'i tshor ba myong ba na 'dod pa'i sems mi skye/_sdug bsngal gyi tshor ba myong ba na zhe sdang gi sems mi skye/_bde ba yang ma yin sdug bsngal yang ma yin pa'i tshor ba myong ba na gti mug gi sems mi skye'o/_/'jig rten 'dzin bus 
[\[23b.5\]]pa so so'i skye bo dag ni phal cher bde ba'i tshor ba myong ba na 'dod pa skye'o/_/sdug bsngal gyi tshor ba myong ba na zhe sdang skye'o/_/bde ba yang ma yin sdug bsngal yang ma yin pa'i tshor ba myong ba na gti mug skye ste/_de ltar bus pa so so'i skye bo dag ni 'dod chags dang /_zhe sdang dang /_
[\[23b.6\]]gti mug gi dbang gis ldongs par gyur pas tshor ba'i phung po la yang dag pa ji lta ba bzhin mi shes/_'dod chags dang /_zhe sdang dang /_gti mug gi mtshan nyid mi shes pas 'dod chags dang /_zhe sdang dang /_gti mug la bdag dang /_bdag gi ba dang /_'di dang 
[\[23b.7\]]gzhan du chags shing 'dzin to/_/'jig rten 'dzin byang chub sems dpa' sems dpa' chen po rnams tshor ba'i phung po 'di la yang dag pa ji lta ba bzhin du rtogs pa ni 'dod chags dang /_zhe sdang dang /_gti mug gi dbang du mi 'gyur ro/_/gal te 'dod chags dang /_
[\[24a\]]
[\[24a.1\]]zhe sdang dang /_gti mug skyes na yang de ma thag tu yongs su sel cing yang dag pa'i lam la nan tan byed par 'gyur ro/_/bde ba'i tshor ba myong ba las ni 'dod chags kyi kun nas nyon mongs pa bsal ba'i phyir brtson 'grus rtsom mo/_/sdug bsngal gyi tshor ba 
[\[24a.2\]]myong ba las ni zhe sdang gi kun nas nyon mongs pa bsal ba'i phyir brtson 'grus rtsom mo/_/bde ba yang ma yin sdug bsngal yang ma yin pa'i tshor ba myong ba las ni gti mug gi kun nas nyon mongs pa bsal ba'i phyir brtson 'grus rtsom ste/_yang dag pa ji lta ba bzhin du tshor 
[\[24a.3\]]ba rnam pa gsum shes par byed do/_/de'i tshe na ji tsam du tshor bar 'gyur ba gal te bde bar tshor ba dang /_sdug bsngal bar tshor ba dang /_bde ba yang ma yin sdug bsngal yang ma yin pa'i tshor ba kun la'ang mi chags te/_ring du gyur na'ang 'dod chags kyi kun nas nyon mongs 
[\[24a.4\]]pa dang bral bar 'gyur/_zhe sdang gi kun nas nyon mongs pa dang bral bar 'gyur/_gti mug gi kun nas nyon mongs pa dang bral bar 'gyur te/_tshor ba 'byung ba'i dus na tshor ba'i phung po la yang dag pa ji lta ba bzhin mi rtag pa dang /_yang dag pa ji lta ba bzhin du mthong zhing 
[\[24a.5\]]shes par 'gyur ro/_/gal te de ltar shes nas tshor ba'i phung po la 'dod pa'i chags pa yongs su gcod par 'gyur te/_yongs su gcod pa'i tshor ba'i phung po la zhugs pas 'dod cing chags pa'i lam dag tu tshor ba rnams kyis nyon mongs par mi 'gyur ro/_/de ltar byang chub 
[\[24a.6\]]sems dpa' rnams kyis gal te de ltar yang dag pa ji lta ba bzhin tshor ba'i phung po rtogs shing yang dag pa ji lta ba bzhin tshor ba'i phung po shes nas tshor ba'i phung po'i kun 'byung dang /_tshor ba'i phung po'i 'gog pa dang /_tshor ba'i phung po'i 'gog pa'i lam yongs su shes par 'gyur 
[\[24a.7\]]ro/_/de nas tshor ba'i phung pos ma skyes pa la mtshan nyid du shes/_ma skyes pa'i mtshan nyid kyis tshor ba'i phung po la mtshan ma med pa khong du chud cing rtogs par 'gyur ro/_/'jig rten 'dzin 'di dag ni byang chub sems dpa' sems dpa' chen po rnams tshor ba'i phung po 
[\[24b\]]
[\[24b.1\]]rnam par 'byed pa la rtog pa zhes bya'o/_/'jig rten 'dzin de la ji ltar na byang chub sems dpa' sems dpa' chen po rnams 'du shes kyi phung po rnam par 'byed pa la rtog ce na/_byang chub sems dpa' sems dpa' chen po rnams yang dag pa ji lta ba bzhin 'du shes kyi phung po 
[\[24b.2\]]la rtog pa'i tshe 'du shes kyi phung po de phyin ci log las skyes te yang dag pa ma yin pa/_snying po med pa/_mi brtan pa/_thog ma nas ma skyes pa'i mtshan nyid chad pas rgyu dang rkyen 'dus pa dang /_sngon gyi las kyi mthu las byung ba mthong ngo /_/yang 'di snyam du phung po ma yin 
[\[24b.3\]]pa ni 'du shes kyi phung po ste yang dag pa ma yin pa'i phung po ni 'du shes kyi phung po'o/_/phyin ci log gi phung po ni 'du shes kyi phung po'o/_/'du shes kyi phung po la 'du shes kyi phung po'i mtshan ma med pa ni dper na dbyar gyi smig rgyu ba lta bu ming tsam ste/_smig rgyu ba'i phung po dang 
[\[24b.4\]]'dra bar 'du shes kyi phung po 'di yang de dang 'dra ste/_rnam par shes pa'i 'du shes kyis 'du shes zhes btags so/_/bus pa so so'i skye bo ni yang dag pa ma yin pa 'du shes 'dis bcings te/_bde bar rnam par shes/_sdug bsngal du rnam par shes/_bde ba yang ma 
[\[24b.5\]]yin sdug bsngal yang ma yin par rnam par shes/_grang ba dang tsha bar rnam par shes/_skyes pa dang bud med du rnam par shes/_lam rgyud lngar 'khor bar rnam par shes/_'dus par rnam par shes/_gyes par rnam par shes/_'das par rnam par shes/_ma 
[\[24b.6\]]'ongs par rnam par shes/_da ltar gyir rnam par shes/_bzang por rnam par shes/_ngan par rnam par shes/_yod par rnam par shes/_med par rnam par shes so/_/bus pa so so'i skye bo'i 'du shes ni phyin ci log yang dag pa ma yin pa'i dbang du gyur pas rgyu dang 
[\[24b.7\]]rkyen la rag lus te 'du shes kyi phung po zhes btags pa tsam du zad do/_/de la ni nang ngam phyi rol na 'du shes zhes bya ba med de/_bus pa so so'i skye bo dag ni yang dag pa ma yin pa'i 'du shes kyis bcings pas 'dod chags su rnam par shes/_zhe sdang du rnam par shes/_gti 
[\[25a\]]
[\[25a.1\]]mug tu rnam par shes/_bu dang chung mar rnam par shes so/_/bus pa so so'i skye bo dag ni 'du shes kyi phung po la gnas te yang dag pa ma yin pa'i lam la chags pas 'du shes kyi phung pos 'khor ba na 'khor bar 'gyur te/_yang dag pa ji lta ba 
[\[25a.2\]]bzhin du 'du shes kyi phung po yang dag pa ma yin par mi rtogs so/_/bus pa so so'i skye bo dag ni bdag tu 'du shes/_pha rol por 'du shes so/_/skyes pa dang bud med du 'du shes te 'du shes kyi phung pos bcings pas rnam par ma grol te/_bdag 'du shes kyi phung po yin pa dang /_
[\[25a.3\]]bdag gi ba 'du shes kyi phung po yin par chags shing 'dzin to/_/bdag cag ni bus pa so so'i skye bo'i rjes su bslab par mi bya'o/_/byang chub sems dpa' sems dpa' chen po rnams de ltar yang dag par ji lta ba bzhin du 'du shes kyi phung po la rtog pa na 'du shes kyi phung po de la 
[\[25a.4\]]'du shes kyi phung por mi dmigs pa na smig rgyu ba'i phung po la smig rgyu ba'i phung por mi dmigs pa bzhin no/_/byang chub sems dpa'i 'du shes kyi phung po la smig rgyu ba nyid mthong bas 'das pa'i 'du shes kyi phung po la mi chags/_mi len/_mi zhen/_ma 'ongs pa'i 'du shes 
[\[25a.5\]]kyi phung po la mi chags/_mi len/_mi zhen/_da ltar gyi 'du shes kyi phung po la mi gnas/_bdag dang gzhan du rnam par mi rtog ste/_'du shes kyi phung po 'gog pa la nan tan byed cing 'du shes kyi phung po'i lam ma skyes par khong du chud do/_/'du shes kyi phung po la 
[\[25a.6\]]'ongs pa'i gnas dang /_song ba'i gnas yod par mi mthong ste/_phyin ci log dang ldan pa dang /_sngon gyi las kyi rgyu las skyes te/_da ltar gyi rkyen gyis rnam par bcings so/_/phung po med pa ni 'du shes kyi phung po'o/_/'du shes kyi phung po la 'ongs pa'i gnas kyang 
[\[25a.7\]]med/_song ba'i gnas kyang med par 'byed cing rtog na 'du shes kyi phung po ma skyes par khong du chud do/_/'du shes kyi phung po dgag par rnam par mi rtog pa ni 'du shes kyi tshor ba thams cad dgag pa'i phyir yang dag pa ji lta ba bzhin shes shing mthong ba la gnas pa'i phyir ro/_/
[\[25b\]]
[\[25b.1\]]byang chub sems dpa' yang dag pa ji lta ba bzhin du 'du shes kyi phung po la rtog pa'i tshe 'du shes kyi phung po dang bral te/_'du shes kyi lam la mi gnas pa 'du shes kyi phung po yang dag pa ji lta ba bzhin du shes shing mthong ba la gnas pa dang /_'du shes kyi phung po la mi chags 
[\[25b.2\]]par yang dag pa ji lta ba bzhin du 'du shes kyi phung po thams cad rnam par 'byed cing rtog pa dang /_yang dag pa ji lta ba bzhin du 'du shes kyi phung po'i kun 'byung dang /_'gog pa dang /_zad pa shes so/_/'jig rten 'dzin de ltar na byang chub sems dpa' sems dpa' chen po 
[\[25b.3\]]rnams 'du shes kyi phung po rnam par 'byed pa rtog pa zhes bya ste/_'du shes kyi phung po la chags pa dang bral bas 'du shes kyi phung po la chags pa gcad pa'i lam la nan tan byed par 'gyur ro//_//'jig rten 'dzin ces bya ba'i mdo bam po gnyis pa/_
[\[25b.4\]]'jig rten 'dzin de la ji ltar na byang chub sems dpa' sems dpa' chen po 'du byed kyi phung po rnam par 'byed pa la rtog ce na/_'jig rten 'dzin byang chub sems dpa' sems dpa' chen po 'du byed kyi phung po 'di ni phyin ci log las skyes te/_yang dag pa ma yin pa'i kun tu 
[\[25b.5\]]brtags pa las brtags pa tsam du yod pas rtogs so/_/byang chub sems dpa' de'i tshe lus kyis 'du byed pa dang /_ngag gis 'du byed pa dang /_yid kyis 'du byed pa dang /_kun la mi gtsang ba dang /_mi rtag pa dang /_sdug bsngal ba dang /_stong pa nyid dang /_
[\[25b.6\]]bdag med par rtog go/_/de ltar rtog pa'i tshe 'di snyam du phung po ma yin pa ni 'du byed kyi phung po'o/_/sdug bsngal gyi phung po ni 'du byed kyi phung po'o/_/rten cing 'brel te 'byung ba'i phung po ni 'du byed kyi phung po'o/_/gzugs brnyan gyi phung po ni 'du byed kyi phung po'o/_/
[\[25b.7\]]'du byed kyi phung po ni mi 'phel ba/_mi 'bri ba/_ma bsdus pa'o/_/lus kyis 'du byed pa dang /_ngag gis 'du byed pa dang /_yid kyis 'du byed pa byas pa med de/_mkhas pa dag ni 'du byed kyi phung po de la mi chags/_mi len to/_/de ci'i phyir zhe na/_lus 
[\[26a\]]
[\[26a.1\]]kyis 'du byed pa rnams lus kyi nang na mi gnas/_lus kyi phyi rol na mi gnas/_gnyi ga'i bar na mi gnas so/_/ngag gis 'du byed pa dang /_yid kyis 'du byed pa yang de bzhin du nang na yang mi gnas/_phyi rol na mi gnas/_gnyi ga'i bar na mi gnas 
[\[26a.2\]]te/_'du byed kyi phung po la 'du byed kyi phung po'i mtshan nyid med do/_/de ci'i phyir zhe na/_'du byed kyi phung po de ni rgyu dang rkyen mang po dang /_phyin ci log dang /_yang dag pa ma yin pa dang /_sngon gyi las kyi 'bras bu rnam par smin pa las skyes te rgyu dang rkyen gyis bzung bas na 
[\[26a.3\]]'du byed rnams byas par gyur to/_/lus kyis 'du byed pa dang /_ngag gis 'du byed pa dang /_yid kyis 'du byed pa kun kyang yang dag par 'du bya ba ma yin/_ci'ang 'du byed pa med de/_yang dag pa ma yin pa las 'du byed pa/_phyin ci log tu 'du byed pa ste/_de 
[\[26a.4\]]bas na 'du byed ma yin pa la 'du byed kyi phung po zhes btags so/_/de ci'i phyir zhe na/_mkhas pa de dag gis ni 'du byed kyi mtshan nyid la ma nges pas lus kyis 'du byed pa dang /_ngag gis 'du byed pa dang /_yid kyis 'du byed pa dag gnas 'di na'am/_gnas gzhan 
[\[26a.5\]]na'am/_nang ngam/_phyi rol na gnas par ma nges pa'i phyir ro/_/lus dang /_ngag dang /_yid kyis 'du byed pa yang 'du byed kyi mtshan nyid du nges pa med/_dmigs su med/_brjod du med na/_'du byed kyi phung po dmigs su yod pa'am brjod du yod pa lta ci smos 
[\[26a.6\]]te/_de bas na phung po med pa ni 'du byed kyi phung po zhes bya'o/_/bus pa so so'i skye bo dag ni phyin ci log tu 'du shes bskyed nas lus dang /_ngag dang /_yid kyi 'du byed pa la chags te/_'du byed kyi phung po la rnam par rtog pas 'du byed kyi phung pos bcings te 'khor ba 
[\[26a.7\]]na 'khor bar gyur to/_/bus pa so so'i skye bo dag phyin ci log gi dbang du gyur pas lus dang /_ngag dang /_yid kyi 'du byed skyed de/_de la 'dzin cing chags pas chos ma yin pa la chos su 'du shes/_phung po med pa la phung por shes so/_/phyin ci log gi 'du byed la 
[\[26b\]]
[\[26b.1\]]chags pas des rnam par bcings te lam rgyud lngar 'khor zhing rtag tu lus dang /_ngag dang /_yid kyi 'du byed kyi rjes su spyod de yang dag pa ji lta ba bzhin du mi rtogs/_yang dag pa ji lta ba bzhin du 'du byed kyi phung po ma rtogs pas lus dang /_ngag dang /_yid kyi sgo nas 'du byed 
[\[26b.2\]]rnams bskyed par gyur to/_/bus pa so so'i skye bo dag phyin ci log la chags pa'i phyir/_de kho na nyid ma yin pa'i chos la chags pa'i phyir/_yang dag pa ma yin pa la chags pa'i phyir 'du byed kyi phung po zhes bya'o/_/'jig rten 'dzin byang chub sems dpa' rnams 'di la 
[\[26b.3\]]de ltar yang dag pa ji lta ba bzhin du brtags na 'du byed rnams kyi dngos po med de rab tu mthu chung ba rgyu dang rkyen mang po 'dus pa las 'du byed kyi phung po zhes brjod cing btags te de la yang dag par 'du byed kyi phung po med par rtogs so/_/phung po med pa ni 'du byed kyi phung po'o/_/thog 
[\[26b.4\]]ma nas ma skyes pa ni 'du byed kyi phung po'o/_/rang bzhin med pa ni 'du byed kyi phung po'o/_/'du byed rnams kyi snga ma'i mtha' yang dmigs su med/_phyi ma'i mtha' yang dmigs su med/_bar gyi mtha' yang dmigs su med de mi gnas pas 'du byed rnams ni skad cig gcig gis 
[\[26b.5\]]skye zhing 'gog pa'i chos can no/_/'jig rten 'dzin byang chub sems dpa' rnams de ltar yang dag pa ji lta ba bzhin du 'du byed kyi phung po la stong pa nyid dang /_dmigs su med pa dang /_sra ba'i rang bzhin med pa dang /_spu'i nyag ma tsam yang dmigs su med par rtogs so/_/
[\[26b.6\]]de ltar bsams nas bus pa so so'i skye bo dag snying po med pa'i chos kyis rnam par bcings pa dang /_'du byed kyi phung pos rnam par bcings pa dang /_chags pas rnam par bcings te/_lus dang /_ngag dang /_yid kyi sgo nas 'du byed pa bskyed do/_/bdag 'du byed pa dang /_
[\[26b.7\]]bdag gi bar 'du byed pa bskyed do/_/de lta bu'i las bskyed pas 'du byed kyi phung pos rnam par bcings nas 'du byed kyi phung po nyid ma rig pa gti mug yin par mi shes te 'du byed kyi phung po la yang dag par rtog go/_/de ltar phyin ci log gi dbang du gyur pas de la chags shing 
[\[27a\]]
[\[27a.1\]]'dzin to/_/gang zag des de ltar 'du byed kyi phung po la chags shing 'dzin pas bar bar ni bde bar 'du byed/_bar bar ni sdug bsngal bar 'du byed/_bar bar ni bde ba'ang ma yin sdug bsngal yang ma yin par 'du byed do/_/gang zag des bde ba la 'du byed pas 
[\[27a.2\]]bde ba'i lus thob bo/_/sdug bsngal la 'du byed pas sdug bsngal gyi lus thob bo/_/bde ba yang ma yin sdug bsngal ba yang ma yin pa la 'du byed pas bde ba yang ma yin sdug bsngal ba yang ma yin pa'i lus thob bo/_/gang zag des bde ba'i lus thob pas de la 'dod pa bskyed 
[\[27a.3\]]do/_/sdug bsngal gyi lus thob pas zhe sdang bskyed do/_/bde ba yang ma yin sdug bsngal ba yang ma yin pa'i lus thob pas gti mug bskyed do/_/gang zag des de ltar 'dod chags dang /_zhe sdang dang /_gti mug gi dbang du gyur pas 'du byed kyi nyes pa'i skyon ma mthong nas/_
[\[27a.4\]]lus dang /_ngag dang /_yid kyi 'du byed rnam par ma dag go/_/gang zag de de ltar lus dang /_ngag dang /_yid kyi 'du byed rnam par ma dag pas rnam par ma dag pa'i lam du ltung bar gyur pa ni 'di lta ste/_sems can dmyal ba dang /_byol song dang /[ {]yi dgas [,]yi dwags [}]so/_/
[\[27a.5\]]ji ste skad cig tsam de las thar te/_lha dang mir skyes na yang /_lus dang /_ngag dang /_yid kyi 'du byed la shin tu chags te 'du byed kyi phung po la rab tu chags so/_/byang chub sems dpa' sems dpa' chen po rnams ni de ltar yang dag pa ji lta ba bzhin du rtogs so/_/
[\[27a.6\]]bdag cag kyang bus pa so so'i skye bo'i rjes su bslab par mi bya'i/_bdag cag gis lus dang /_ngag dang /_yid kyi 'du byed rnam par dag par sbyangs te 'du byed kyi phung po la chags par mi bya/_'du byed kyi phung po'i nyes pa'i skyon shin tu brtags te/_'du byed kyi phung po las 
[\[27a.7\]]'byung ba'i lam btsal bar bya'o/_/gang de ltar rtog pa ni yang dag pa ji lta ba bzhin du 'du byed kyi phung po la rtog pa zhes bya ste/_de ni yang dag par 'du byed kyi phung po mi rtag pa la rtog pa zhes bya'o/_/de'i tshe na yang dag pa ji lta ba bzhin du 'du byed rnams dang /_'du byed 
[\[27b\]]
[\[27b.1\]]kyi kun 'byung ba dang /_'du byed kyi 'gog pa dang /_'du byed kyi 'gog pa'i lam la mi 'dzin/_mi chags/_mi zhen to/_/'du byed rnams la yang mi chags mi zhen to/_/'du byed kyi phung po la yang mi chags so/_/de ltar rtog pa'i tshe 'du byed kyi mtshan ma dang bral te 'du 
[\[27b.2\]]byed kyang 'du byed kyi phung po'i lam med par rtogs te 'du byed thams cad la stong pa nyid du rtogs pas 'du byed thams cad la skyo zhing skrag pa dang 'byung ba'i sems skye'o/_/rnam par dag pa'i lus dang ngag dang yid kyi 'du byed 'ba' zhig la mngon par 'du byed do/_/'du byed kyi mtshan ma 
[\[27b.3\]]rnam par bshig pa dang /_'du byed kyi phung po'i mtshan ma las ring du gyur pas/_gang zag des ji tsam du lus thob par gyur pa de yongs su dag par 'gyur ro/_/de ci'i phyir zhe na/_gang zag de ni lus kyi las rnam par dag_/ngag gi las rnam par dag_/yid kyi las rnam 
[\[27b.4\]]par dag pa'o/_/lus kyi 'du byed rnam par dag_/ngag gi 'du byed rnam par dag_/yid kyi 'du byed rnam par dag pa'o/_/gang zag de ni 'du byed kyi phung po dang bral ba/_'du byed kyi phung po'i mtshan ma dang bral ba/_chos rnams kyi dngos po'i mtshan ma rnam par 'jig pa'o/_/
[\[27b.5\]]de ltar yang dag pa ji lta ba bzhin du rtog pa'i tshe 'du byed kyi phung po rnams gang nas kyang ma 'ongs/_gang du'ang mi 'gro bar rtogs te/_'du byed rnams nges par skye ba'i mtshan ma'am/_nges par 'gog pa'i mtshan mar mi dmigs so/_/des 'du byed rnams la skye ba dang 'gog 
[\[27b.6\]]pa'i mtshan ma med par rtogs te/_'du byed thams cad skye ba dang 'gog pa'i mtshan ma ma yin no/_/gang zag de 'du byed thams cad la skye ba dang 'gog pa'i mtshan ma med par rtogs nas skyo zhing spong ba'i sems skyes te/_yang dag pa ji lta ba bzhin du 'du byed rnams kyi 
[\[27b.7\]]kun 'byung dang 'gog pa'i mtshan ma rtogs shing chud par 'gyur ro/_/'du byed rnams ma skyes pa'i mtshan nyid du rig kyang 'du byed kyi mtshan nyid shin tu mi rtogs so/_/de ci'i phyir zhe na/_'jig rten 'dzin 'du byed kyi phung po la nges pa'i mtshan nyid med pa'i phyir ro/_/'di 
[\[28a\]]
[\[28a.1\]]lta ste/_chu shing la sra ba'i mtshan nyid kyang mi rnyed/_mi sra ba'i mtshan nyid kyang mi rnyed pa de bzhin du 'du byed kyi mtshan nyid kyang mi rnyed pa de bzhin du 'du byed kyi mtshan nyid kyang de bzhin te sra ba'i mtshan nyid kyang mi rnyed la mi sra ba'i mtshan nyid kyang mi rnyed do/_/'jig 
[\[28a.2\]]rten 'dzin de ltar na byang chub sems dpa' sems dpa' chen po rnams 'du byed kyi phung po la'ang 'jug pa yid la byed pa'i rnam par 'byed pa la rtog pa zhes bya'o/_/'jig rten 'dzin de la ji ltar na byang chub sems dpa' sems dpa' chen po rnams yang dag pa ji lta ba bzhin du rnam 
[\[28a.3\]]par shes pa'i phung po rnam par 'byed pa la rtog pa zhe na/_byang chub sems dpa' sems dpa' chen po rnams phung po ma yin pa la rnam par shes pa'i phung por rtog_/phyin ci log gi phung po la rnam par shes pa'i phung por rtog_/yang dag pa ma yin pa'i phung po la rnam par shes 
[\[28a.4\]]pa'i phung por rtog go/_/de ci'i phyir zhe na/_'jig rten 'dzin rnam par shes pa'i phung po de ni phyin ci log las skyes te/_yang dag pa ma yin pa'i rkyen gyis bcings pas sngon gyi las kyis yod par gyur te/_da ltar gyi rkyen la rag lus pas rgyu dang rkyen mang po la rag lus pa'i 
[\[28a.5\]]phyir yang dag pa ma yin pa ci yang med pa'i rnam par brtags pa las rnam par shes pa las skyes so/_/rnam par shes pa'i phyir rnam par shes pa zhes bya ste/_rnam par rtog pa'i blo 'khrul pa las bla thabs su yod par gyur te shes pa yod pas rnam par shes pa zhes bya'o/_/
[\[28a.6\]]dngos po rnam pa sna tshogs su shes pa'i phyir/_sems kyi las bskyed pa'i phyir/_bsams pa sems pa'i phyir/_rkyen mang po las mtshan ma skye ba'i phyir/_rnam pa sna tshogs su sems skye ba'i phyir na rnam par shes pa'i phung po zhes bya'o/_/shes pa las rnam par shes 
[\[28a.7\]]pa'i gzugs byung ste sems kyi las ston pa'i phyir/_bsam pa sdug pa'i phyir/_rnam par shes pa'i phung po zhes bya ste/_de la sems dang /_yid dang /_rnam par shes pa zhes kyang bya ste/_thams cad kyang yid kyi las kyis rnam par rtog pas rnam par shes pas 
[\[28b\]]
[\[28b.1\]]bsdus te mtshan nyid du rnam par shes/_'du byed du rnam par shes/_rang bzhin du rnam par shes pas rnam par shes pa'i phung po zhes bya'o/_/de ltar phung po ma yin pa ni rnam par shes pa'i phung po ste/_ma skyes pa/_ma byung ba/_ma byas pa'o/_/phyin ci log dang ldan pa'i 
[\[28b.2\]]rkyen gyis yang dag pa ma yin par shes pa'i phyir rnam par shes pa'i phung po zhes bya'o/_/de ci'i phyir zhe na/_rnam par shes pa'i phung po de ni rgyu dang rkyen mang po las skyes te/_rang bzhin dang [{]go rims [,]go rim [}]dang rgyun las skyes pa med de skad cig skad cig gis skye zhing 'gog ste/_
[\[28b.3\]]rnam par shes pa'i phung po'i mtshan nyid bskyed pa ma yin no/_/de ci'i phyir zhe na/_rnam par shes pa skyes pa'i nges pa dmigs su med la skye ba'i mtshan nyid kyang dmigs su med pa'i phyir ro/_/nges pa dang mtshan nyid dmigs su med pa'i phyir/_ngo bo nyid kyi rang bzhin med 
[\[28b.4\]]pa'i phyir/_rang gi mtshan nyid med pa'i phyir/_sra ba'i rang bzhin mi rnyed pa'i phyir na mkhas pa dag ni yang dag pa ji lta ba bzhin du rtog ste/_phung po ma yin pa la rnam par shes pa'i phung por khong du chud do/_/bus pa so so'i skye bo dag rnam par shes pa'i phung po ma yin pa 
[\[28b.5\]]la rnam par shes pa'i phung por 'du shes te log par rnam par rtog pa dang /_phyin ci log dang ldan pa'i yang dag pa ma yin par rtog pa'i blos rnam par bcings pas rnam par shes pa'i phung por nan tan gyis brtags nas rnam par shes pa'i phung por chags/_rnam par shes pa'i bya 
[\[28b.6\]]ba la gnas/_rnam par shes pa'i rnam pa la brten te bsam pa'i sems pa bstan pa'i phyir rnam par shes pa'i phung po bskyed do/_/gang zag de rnam pa sna tshogs su rnam par rtog pas nang gi rnam par shes pa la chags/_phyi'i rnam par shes pa la chags/_phyi nang gi rnam 
[\[28b.7\]]par shes pa la chags/_ring ba'i rnam par shes pa la chags/_nye ba'i rnam par shes pa la chags te rnam par shes pas mtshan mar rnam par brtags pas rnam par shes pa'i phung po bskyed do/_/gang zag de rnam par rtog pa'i 'du shes kyis sems dang /_yid dang /_rnam 
[\[29a\]]
[\[29a.1\]]par shes pa zhes [{]bla dgas [,]bla dwags [}]su btags te/_'di ni sems so/_/'di ni yid do/_/'di ni rnam par shes pa'o zhes nan tan gyis btags te/_de ltar sems kyi mtshan nyid rnam pa sna tshogs 'byung bar shes so/_/bus pa so so'i skye bo dag rnam par shes 
[\[29a.2\]]pa'i phung po la chags te rnam par shes pa'i phung pos rnam par bcings so/_/sems dang /_yid dang rnam par shes pa 'dus pa las rnam pa sna tshogs su rnam par shes pa'i phung por skyes so/_/rnam par rtog pa'i yang dag pa ma yin pa'i dngos po'i phyir/_mtshan nyid gcig 
[\[29a.3\]]pa'i phyir/_nges pa'i mtshan nyid gcig pa'i phyir sems de dang /_yid de dang /_rnam par shes pa de thob cing chags pa rnam par 'byed pa la mkhas pa thob par 'gyur ro/_/gang zag de rnam par shes pa'i phung po la rten cing gnas te rnam par shes pa la chags pas 'das pa'i 
[\[29a.4\]]rnam par shes pa'i phung po la yod par chags shing 'dzin to/_/ma 'ongs pa'i rnam par shes pa'i phung po la yang yod par 'dzin cing chags so/_/da ltar gyi rnam par shes pa'i phung po la yang yod par 'dzin cing chags so/_/bus pa so so'i skye bo dag mthong ba dang /_thos pa 
[\[29a.5\]]dang /_tshor ba dang /_shes pa'i chos la rnam par shes pa'i phung por chags te yod par 'dzin to/_/gang zag de mthong ba dang /_thos pa dang /_tshor ba dang /_shes pa'i chos la chags shing 'dzin te/_rnam par shes pa'i phung pos rnam par bcings pas shes pa la gtso bor 
[\[29a.6\]]'dzin to/_/sems dang /_yid dang /_rnam par shes pa 'dus pa'i dbang du gyur pas 'khor bar 'khor ba na 'di lta ste/_'jig rten 'di nas 'jig rten pha rol tu/_'jig rten pha rol nas 'di dag tu'o/_/de dag kyang rnam par shes pa'i phung pos rnam par bcings pas 
[\[29a.7\]]yang dag pa ji lta ba bzhin du rnam par shes pa'i phung por mi shes so/_/rnam par shes pa'i phung po ni yang dag pa ma yin na phyin ci log dang ldan pa'i rgyu las thos pa dang /_mthong ba dang /_tshor ba dang /_shes pa'i chos rnams byung ste de la yang dag pa'i rnam par shes pa 
[\[29b\]]
[\[29b.1\]]med do/_/de ltar yang dag pa ji lta ba bzhin du mi rtogs pas na/_bar bar ni dge ba'i rnam par shes pa 'byung /_bar bar ni mi dge ba'i rnam par shes pa 'byung /_bar bar ni dge ba dang mi dge ba'i rnam par shes pa 'byung ste/_gang zag de rtag tu rnam par shes pa'i rjes su spyod 
[\[29b.2\]]kyang rnam par shes pa skye ba'i gnas mi shes/_rnam par shes pa'i yang dag pa ji lta ba'i mtshan nyid mi shes so/_/'jig rten 'dzin byang chub sems dpa' sems dpa' chen po rnams de la yang dag pa ji lta ba bzhin du rtogs pas rnam par shes pa'i phung po ni yang dag pa ma 
[\[29b.3\]]yin pa'i rnam par shes pa las byung bar rtogs so/_/'di lta ste/_mthong ba dang /_thos pa dang /_tshor ba dang /_shes pa'i chos rnams rgyu dang rkyen mang po las byung bar shes so/_/chos med pa las chos su 'du shes pas rnam par shes pa'i phung por chags par gyur to/_/
[\[29b.4\]]bdag cag gis bus pa so so'i skye bo'i rjes su bslab par mi bya'i/_bdag cag gis rnam par shes pa yang dag pa ji lta ba bzhin du 'byed pa la brtags pa dang yang dag pa ji lta ba bzhin du rnam par shes pa'i phung po de la yang brtag par bya'o/_/byang chub sems dpa' rnams yang 
[\[29b.5\]]dag pa ji lta ba bzhin du rtog pa'i tshe rnam par shes pa'i phung po de yang dag pa ma yin pa phyin ci log par shes te/_thog ma nas skyes pa'i mtshan nyid du shes so/_/phung po ma yin pa ni rnam par shes pa'i phung po'o/_/gzugs brnyan gyi phung po ni rnam par shes pa'i phung po'o/_/sgyu 
[\[29b.6\]]ma'i phung po ni rnam par shes pa'i phung po ste/_dper na sgyu ma mkhan gyis sgyu ma'i mi byas na mi de'i rnam par shes pa de ni nang na'ang mi gnas/_phyi rol na yang mi gnas/_gnyi ga'i bar na yang mi gnas pa ltar rnam par shes pa'i rang bzhin kyang de dang 'dra ste/_yang dag pa 
[\[29b.7\]]ma yin pa'i rkyen mang po dang rnam par rtog pa las skyes te yang dag pa'i dngos po med do/_/'khrul 'khor gyi mi ltar rnam par shes pa'ang de dang 'dra ste phyin ci log dang yang dag pa ma yin pa'i rgyu rkyen mang po 'dus pa las yod par gyur to/_/de ltar rtog pa'i tshe rnam par shes 
[\[30a\]]
[\[30a.1\]]pa mi rtag pa dang /_sdug bsngal ba dang /_mi gtsang ba dang /_bdag med par shes so/_/rnam par shes pa'i mtshan nyid la sgyu ma lta bur shes pa dang /_rnam par shes pa'i rang bzhin la sgyu ma lta bur rtogs so/_/byang chub sems dpas de'i tshe 'di 'di 
[\[30a.2\]]snyam du 'jig rten 'di dag ni shin tu myos shing gti mug gis ldongs so/_/'di lta ste/_rnam par brtags pa'i rnam par shes pa las 'jig rten 'byung ste/_sems dang /_yid dang /_rnam par shes pa'i 'dus pas na khams gsum 'di ni rnam par shes pa tsam mo/_/de ltar 
[\[30a.3\]]sems dang yid kyi rnam par shes pa ni gzugs med/_phyogs med/_chos kyi nang na mi gnas/_chos kyi phyi rol na mi gnas so/_/bus pa so so'i skye bo dag ni yang dag pa ma yin pa dang ldan pas rnam par bcings pa'i phyir rnam par shes pa'i phung po la bdag dang /_bdag gi bar 
[\[30a.4\]]'dzin cing chags so/_/gang zag de ni rnam par shes pa'i phung po nang na gnas par 'dzin/_rnam par shes pa'i phung po phyi rol na gnas par 'dzin/_rnam par shes pa'i phung po phyi nang gnyi ga na gnas par 'dzin/_rnam par shes pa'i phung po de bdag dang gzhan la gnas par 'dzin 
[\[30a.5\]]to/_/gang zag de rnam par shes pa'i phung po la gtso bor 'dzin to/_/rnam par shes pas rnam par bcings pas rnam par shes pa'i phung po'i ro la chags nas rnam par shes pa'i phung po'i mtshan nyid kyang brjod do/_/'di lta ste/_sems dang /_yid dang /_rnam par shes 
[\[30a.6\]]pa'i rjes su ro la chags pas rnam par shes pa'i phung po la chags shing 'dzin to/_/gang zag de rnam par shes pas rnam par bcings te/_rnam par shes pa'i phung po de dang 'brel pas sems dang yid kyang rnam par shes pa'i dbang du gyur te sems dang yid kyang rnam par shes pa'i rgyu 
[\[30a.7\]]dang rkyen gyi mthus bus pa so so'i skye bor skye ste/_gal te bsam pa tha ma bskyed na lus tha ma thob par 'gyur/_bsam pa mchog bskyed na lus mchog thob bo/_/bsam pa 'bring du bskyed na lus 'bring por thob par 'gyur te/_gang zag de sems dang /_yid dang /_rnam par 
[\[30b\]]
[\[30b.1\]]shes pa de'i rjes su spyod pa'i mthus skye mched rnams la rten cing gnas pa skyes par gyur to/_/rnam par shes pa'i phung po la chags pas skye ba dang /_rga ba dang /_na ba dang /_'chi ba dang /_yid slong ba dang /_slos pa'i mya ngan dang /_sdug bsngal las rnam par ma 
[\[30b.2\]]grol to/_/byang chub sems dpas de la de ltar yang dag pa ji lta ba bzhin du rnam par shes pa'i phung por rtogs te/_yang dag pa ji lta ba bzhin du rnam par shes pa'i phung po'i mi rtag pa'i mtshan nyid rtogs pas 'das pa'i rnam par shes pa'i phung po la yang mi chags mi 'dzin 
[\[30b.3\]]to/_/phung po ma yin pa ni rnam par shes pa'i phung por shes so/_/ma 'ongs pa'i rnam par shes pa'i phung po la yang mi chags mi 'dzin to/_/phung po ma yin pa la rnam par shes pa'i phung por shes so/_/da ltar gyi rnam par shes pa la yang mi gnas te/_yang dag pa 
[\[30b.4\]]ji lta ba bzhin du yang rnam par shes pa'i phung po'i mi rtag pa'i mtshan nyid shes so/_/yang dag pa ji lta ba bzhin du rnam par shes pa'i phung po'i skye ba dang 'gog pa'i mtshan nyid shes so/_/gang de ltar yid la byed cing yang dag pa ji lta ba bzhin du'ang rnam par shes pa'i 
[\[30b.5\]]phung po de la rtog pa ni yang dag pa ji lta ba bzhin pa'i lam la 'jug pa zhes bya'o/_/'di lta ste/_yang dag pa ji lta ba bzhin du rnam par shes pa shes so/_/yang dag pa ji lta ba bzhin du rnam par shes pa'i kun 'byung ba shes so/_/yang dag pa ji lta ba bzhin du rnam par shes 
[\[30b.6\]]pa'i 'gog pa shes so/_/yang dag pa ji lta ba bzhin du rnam par shes pa'i 'gog pa'i lam shes so/_/gang zag de yang dag pa ji lta ba bzhin du rnam par shes pa'i phung po'i kun 'byung dang 'gog pa'i mtshan nyid rtogs nas rnam par shes pa'i phung po 'jog pa la mkhas pa dang /_
[\[30b.7\]]mtshan ma thams cad yongs su gcod pa la mkhas par gyur to/_/rnam par shes pa'i phung po'i kun 'byung dang 'gog pa'i mtshan nyid shes pa dang /_rnam par shes pa'i phung po'i kun 'byung dang 'gog pa'i mtshan nyid rtogs so/_/byang chub sems dpa' de'i tshe rnam par shes 
[\[31a\]]
[\[31a.1\]]pa'i phung po mi skyed/_rnam par shes pa'i phung po mi 'gog ste/_rnam par shes pa'i phung po de thog ma nas ma skyes par rtogs so/_/de ltar rtogs pa'i tshe rnam par shes pa la 'gog pa'i mtshan nyid du rnam par mi rtogs te/_rnam par shes pa'i phung po 
[\[31a.2\]]ma skyes pa'i mtshan nyid du khong du chud do/_/de ci'i phyir zhe na/_'jig rten 'dzin rnam par shes pa'i phung po ni skye ba med/_mtshan ma med/_grub pa med do/_/rnam par shes pa'i phung po skye ba'i mtshan nyid ni yang dag pa ma yin pas ma skyes pa'i mtshan nyid du 'dus so/_/
[\[31a.3\]]'jig rten 'dzin rnam par shes pa'i phung po la ni skye ba dang grub pa'i mtshan nyid med do/_/rnam par shes pa'i phung po'i mtshan nyid ni rgyu dang rkyen mang po las skyes so/_/'jig rten 'dzin byang chub sems dpa' sems dpa' chen po de ltar rten cing 'brel te 'byung ba'i chos la de ltar 
[\[31a.4\]]rtog pa na phung po ma yin pa ni rnam par shes pa'i phung por rtogs so/_/mos pas rjes su rnam par 'byed cing brtags nas ji tsam du rnam par shes par brtags pa thams cad yang dag pa ji lta ba bzhin du khong du chud cing rtogs so/_/byang chub sems dpas rnam par shes pa'i phung 
[\[31a.5\]]po'i dben pa shes nas dmigs pa thams cad dang /_shes par bya ba thams cad yongs su bcom mo/_/'jig rten 'dzin byang chub sems dpa' sems dpa' chen pos de ltar rnam par shes pa'i phung po rtogs te/_rnam par shes pa'i phung po la skye ba med pa dang /_ma byas pa 
[\[31a.6\]]dang /_ma byung ba dang /_mi gzung ba dang /_mi 'dzin par shes na de dag kyang rkyen mang po las skyes te/_rkyen mang po 'dus pa las yod par gyur to/_/mthong ba dang /_thos pa dang /_tshor ba dang /_rnam par shes pa'i chos kyi rkyen gyis yod par gyur te thog ma'i mtha' nas 
[\[31a.7\]]stong ngo /_/de ltar rnam par shes pa'i phung po la rtog pa'i tshe rnam par shes pa'i phung po la ma byas pa dang ma byung bar shes te/_gtso bor mi 'dzin mi chags so/_/'jig rten 'dzin byang chub sems dpa' sems dpa' chen po rnams de ltar yang dag pa ji lta ba bzhin du rnam par 
[\[31b\]]
[\[31b.1\]]shes pa'i phung po rnam par 'byed pa dang 'jug pa la rtog go/_/byang chub sems dpa' gang de ltar thabs mkhas pas phung po lnga la 'jug pa dang /_de ltar thabs mkhas pas yang dag pa ji lta ba bzhin du nye bar len pa'i phung po lnga la rtog pa ni phung po lnga ni kun 'byung ba dang /_
[\[31b.2\]]'gog pa dang /_lam la 'jug pa shin tu mkhas pa zhes bya'o/_/phung por mtshan mar 'dzin pa yongs su bcad pas yang dag pa ji lta ba bzhin du phung po lnga'i thabs shes so/_/thabs des na nye bar len pa'i phung po lnga la mi chags/_mi 'dzin/_mi zhen/_'ching bar 
[\[31b.3\]]mi 'gyur ro/_/yang dag pa ji lta ba bzhin du gzugs shes/_yang dag pa ji lta ba bzhin du gzugs kyi mi rtag pa'i mtshan nyid shes so/_/de ltar byang chub sems dpas gzugs la chags pa 'byung na de ma thag tu sel cing gcod do/_/de bzhin du yang dag pa ji lta ba 
[\[31b.4\]]bzhin du tshor ba dang /_'du shes dang /_'du byed dang /_rnam par shes pa shes te/_yang dag pa ji lta ba bzhin du tshor ba dang /_'du shes dang /_'du byed dang /_rnam par shes pa'i mi rtag pa'i mtshan nyid kyang shes so/_/gal te tshor ba dang /_'du shes dang /_
[\[31b.5\]]'du byed dang /_rnam par shes pa la chags pa 'byung na de ma thag tu sel cing gcod par 'gyur ro/_/byang chub sems dpa' nye bar len pa'i phung po lnga la 'dod cing chags pa yongs su bcad pas nges pa'i phung po lnga'i thabs khong du chud pa'i rjes su 'jug go/_/de ltar 
[\[31b.6\]]rtog pa'i tshe nye bar len pa'i phung po lnga'i skye zhing 'gog pa'i mtshan ma phra mo la yang mkhas par 'gyur ro/_/'jig rten 'dzin de la ji ltar na byang chub sems dpa' sems dpa' chen po rnams nye bar len pa'i phung po lnga'i skye zhing 'gog pa'i mtshan ma shin tu phra ba rnam par 'byed 
[\[31b.7\]]pa la rtog ce na/_byang chub sems dpa' sems dpa' chen po rnams sems can thog ma mngal du zhugs nas nur nur por gyur pa na lnga phung snga ma 'gags nas phung po lnga gzhan zhig skyes te/_de nas phung po lnga'i skye zhing 'gog pa'i mtshan nyid rtogs te rnam par shes pa snga ma 
[\[32a\]]
[\[32a.1\]]'gags mod kyi/_phung po lnga la chad pa'am 'gags pa'i mtshan nyid ma yin par shes so/_/rnam par shes pa nur nur po la rten cing gnas mod kyi phung po lnga la mi gnas pa dang /_mi rtag pa nyid du shes so/_/de ltar thog ma mngal du zhugs pa'i skad cig 
[\[32a.2\]]ma'i nye bar len pa'i phung po lnga skye zhing 'gog pa dang /_nur nur po nas mngon par 'byung ba'i bar dang /_skyes nas 'chi ba'i bar du nye bar len pa'i phung po lnga 'di skad cig skad cig cing skye zhing 'gog pa'i mtshan nyid du rtogs so/_/nye bar len pa'i phung po lnga ni skad cig thang cig 
[\[32a.3\]]gis skye zhing 'gog pa yin te/_de ltar na nye bar len pa'i phung po lnga'i skye zhing 'gog pa'i mtshan nyid shin tu phra ba rnam par 'byed pa rtogs pa zhes bya'o/_/'jig rten 'dzin nye bar len pa'i phung po lnga skye zhing 'gog pa'i mtshan nyid shin tu phra ba ni 'di lta ste/_nye bar len pa'i phung po 
[\[32a.4\]]lnga snga ma 'gags nas dngos po ci 'ang med par mngal du 'gro ste/_thog ma rnam par shes pa dang 'byor ba de'i tshe na phung po lnga la skye zhing 'gog pa yod do/_/nur nur po la brten nas nye bar len pa'i phung po lnga la [{]bla dgas [,]bla dwags [}]su mi zhes btags par gyur to/_/de ci'i phyir zhe na/_
[\[32a.5\]]'jig rten 'dzin rnam par shes pa'i rten med na gnas par mi 'gyur te/_nye bar len pa'i phung po lnga ni rnam par shes pa la rten ces bya'o/_/'jig rten 'dzin gzugs med pa'i khams kyi nye bar len pa'i phung po skye zhing 'gog pa'i mtshan nyid shin tu phra ba yang gzhung de bzhin 
[\[32a.6\]]shes par bya'o/_/'jig rten 'dzin nye bar len pa'i phung po'i skye zhing 'gog pa'i mtshan nyid shin tu phra mo rang sangs rgyas kyi shes rab kyis kyang shes par mi nus na nyan thos kyi shes rab kyis shes pa lta ci smos te/_sangs rgyas bcom ldan 'das nyag gcig gis ni nye bar len pa'i phung 
[\[32a.7\]]po lnga thog ma mngal du 'jug pa'i bar gyi skye zhing 'gog pa'i mtshan nyid shin tu phra mo dang /_gzugs med pa'i lha'i phung po skad cig thang cig gis skye zhing 'gog pa legs par mkhyen to/_/'di lta ste/_mkhyen pa'i shes rab thams cad 'jig rten thams cad kyi shes rab 
[\[32b\]]
[\[32b.1\]]las 'das pa'i phyir ro/_/byang chub sems dpa' sems dpa' chen po ma skyes pa'i chos kyi bzod pa thob cing sangs rgyas kyi ye shes kyi spyod yul la zhugs pa des kyang nye bar len pa'i phung po lnga shin tu phra ba'i mtshan nyid thog ma mngal du 'jug pa dang /_gzugs med pa'i lha dag 
[\[32b.2\]]la sangs rgyas kyis mkhyen pa dang 'dra bar rdzogs par mi shes so/_/'jig rten 'dzin sangs rgyas bcom ldan 'das la gzhan gyi rjes su ltos pa'i shes rab mi mnga' ste/_rang bzhin gyis ye shes dang /_shes rab dang thabs mkhas pa brnyes pas bla na med pa yang dag par rdzogs pa'i byang 
[\[32b.3\]]chub tu mngon par sangs rgyas so/_/sangs rgyas bcom ldan 'das kyi ye shes kyis ni mi chud pa med de/_bcom ldan 'das kyi thogs pa med pa'i ye shes kyis chos thams cad la nges pa'i shes rab brnyes te chos thams cad dbang du gyur pa'i mthu yang brnyes so/_/de ci'i phyir zhe na/_
[\[32b.4\]]bskal pa tshad med/_dpag tu med/_grangs med pa brgya stong snyed kyi bar du shin tu zab mo'i chos mdzad pa'i phyir ro/_/'jig rten 'dzin bus pa so so'i skye bo dag ni nye bar len pa'i phung po lnga la rtog pa'i thabs kyang med na/_nye bar len pa'i phung po lnga'i skye zhing 'gog pa'i 
[\[32b.5\]]mtshan nyid shin tu phra mo la rtog nus pa lta ci smos/_de ci'i phyir zhe na/_bus pa so so'i skye bo dag ni nye bar len pa'i phung po lnga yang mi shes/_nye bar len pa'i phung po lnga'i bden pa yang mi shes pa'i phyir ro/_/bus pa so so'i skye bo dag ni nye bar len pa'ang mi shes/_nye bar 
[\[32b.6\]]len pa'i phung po lnga yang mi shes so/_/'jig rten 'dzin 'di ji ltar na nye bar len pa zhes bya zhe na/_nye bar len pa ni bdag tu nye bar len/_sems can du nye bar len/_lta bar nye bar len/_tshul khrims su nye bar len/_phung po lnga nye bar len/_khams [{]bcwa [,]bco [}]brgyad nye bar 
[\[32b.7\]]len/_rgyu rkyen bcu gnyis nye bar len pas na nye bar len pa zhes bya'o/_/ji tsam du chos su gdags pa phyi'am nang gi 'dod pa nye bar len pa dang /_srid pa nye bar len pa dang /_mthong ba dang /_thos pa dang /_tshor ba dang /_shes pa nye bar len/_bdag dang bdag gi bar nye bar 
[\[33a\]]
[\[33a.1\]]len to/_/'jig rten 'dzin bus pa so so'i skye bo yang dag pa ma yin pa'i nye bar len pa'i 'di la mi shes mi mthong ste/_phyin ci log gi rgyu dang rkyen gyis chos su nye bar len to/_/gang zag de nye bar len pas rnam par bcings pas ma rig pa'i rkyen gyis 'du byed nye bar 
[\[33a.2\]]len/_'du byed kyi rkyen gyis rnam par shes pa nye bar len/_rnam par shes pa'i rkyen gyis ming dang gzugs nye bar len/_ming dang gzugs kyi mtshan ma sbom po la sems can rnams chags shing zhen te nye bar len to/_/'di lta ste/_gzugs len/_gzugs dang 'byor/_
[\[33a.3\]]gzugs kyis bcings so/_/gzhan yang gzugs med pa'i phung po bzhi nye bar len te/_tshor ba dang /_'du shes dang /_'du byed dang /_rnam par shes par rnam par rtog cing ming du btags so/_/'jig rten 'dzin gal te sangs rgyas med na sems can rnams shes pa med mthong 
[\[33a.4\]]ba med pas nye bar len pa'i phung po lnga la yang dag pa ji lta ba bzhin du rtog mi nus so/_/sangs rgyas bcom ldan 'das 'jig rten du gshegs nas sems can gzugs la rten cing gnas pa gzhig pa dang /_tshor ba dang /_'du shes dang /_'du byed dang /_rnam par shes pa la rten cing 
[\[33a.5\]]gnas pa gzhig pa dang /_bsdu ba'i mtshan nyid gcig gzhig pa'i phyir sangs rgyas bcom ldan 'das de ltar rnam par phye ste bstan to/_/khyed rnams kyis rten cing gnas pa ni gzugs yin no/_/gzugs de ni chen po bzhi 'dus pa ste/_tshor ba dang /_'du shes dang /_'du 
[\[33a.6\]]byed dang /_rnam par shes pa ni ming tsam ste/_ming dang gzugs kyi mtshan ma bsgrub pa'i phyir nye bar len pa'i phung po lnga bshad do/_/khyod so so'i skye bo rnams kyis mi brtan pa'i snying po med pa'i nye bar len pa'i phung po lnga 'di la mi gnas mi chags par bya'o/_/'jig rten 'dzin de 
[\[33a.7\]]bzhin gshegs pas ci'i phyir nye bar len pa'i phung po bshad ce na/_'jig rten 'dzin bus pa so so'i skye bo dag phyin ci log las skyes te/_ma rig pa'i dra bas glags pas 'khor ba na 'khor bar gyur to/_/cis 'khor zhe na/_nye bar len pa'i phung po lnga'i mtshan ma la chags 
[\[33b\]]
[\[33b.1\]]shing 'dzin pas so/_/'di snyam du bdag 'di la gnas pas bde bar gyur to snyam sems te/_gang zag de bde ba'i mtshan mar bzung bas nye bar len pa'i phung po lnga la chags shing gnas so/_/sdug bsngal gyi mtshan ma dang /_sdug bsngal yang ma yin/_bde ba yang ma yin pa'i 
[\[33b.2\]]mtshan mar bzung zhing chags pas nye bar len pa'i phung po lnga la gnas shing chags so/_/bus pa so so'i skye bo dag brten pa'i gnas ni nye bar len pa'i phung po lnga yin no/_/'jig rten 'dzin bus pa so so'i skye bo dag ni skyes nas ldongs te phung po lnga ci yin pa mi shes/_phung po 
[\[33b.3\]]lnga gang nas 'ongs pa'ang mi shes so/_/phung po lnga'i yang dag pa ji lta ba mi shes pas phung po la chags shing 'dzin te de bas na nye bar len pa'i phung po zhes bya'o/_/de la len pa'ang med la len par bya ba yang dmigs su med de/_phyin ci log la chags shing yang dag pa ma yin par 
[\[33b.4\]]kun tu rtog pas bcings te/_ma rig pa dang /_gti mug gis rmongs pas bdag len/_bdag gi bar len/_bdag dang gzhan gyi bar len te/_de bas na nye bar len pa'i phung po zhes bya'o/_/phung po lnga la ni nye bar len pa'ang med/_nges pa'i mtshan nyid kyang med do/_/de bas 
[\[33b.5\]]na mkhas pa dag ni phung po ma yin pa nye bar len pa'i phung po lngar shes so/_/phyin ci log gi phung po la nye bar len pa'i phung po lngar shes so/_/ma rig pa'i phung po lnga la nye bar len pa'i phung po lngar shes so/_/bus pa so so'i skye bo dag ni 'dis rnam par bcings pas na nye bar len 
[\[33b.6\]]pa'i phung po lnga la chags shing gnas/_chags shing gnas pas na nye bar len pa ni gang nye bar len pa'i phung po ni gang yin pa mi shes te/_phung po lnga la chags shing gnas pas skye zhing 'khor bar gyur to/_/phung po lnga la chags shing gnas pas rgyud kun tu 'khor bar gyur to/_/ci 
[\[33b.7\]]la gnas shing chags she na/_mthong ba la gnas shing chags/_thos pa la gnas shing chags/_tshor ba la gnas shing chags/_rnam par shes pa la gnas shing chags/_srid pa la gnas shing chags/_ma rig pa la gnas shing chags so/_/bus pa so so'i skye 
[\[34a\]]
[\[34a.1\]]bo dag ni srid pa'i 'ching bas rnam par bcings par nye bar len pa'i phung po lnga la mngon par chags te sgrib pas yongs su bsgribs pas ma rig pas rmongs te mi shes mi tshor ro/_/bdag cag gis chags pa'i gnas ni gang yin/_cis bcings pa mi shes pa'i 
[\[34a.2\]]phyir sems can dmyal ba dang /_byol song dang /[ {]yi dgas [,]yi dwags [}]dang /_lha dang mir yang dang yang du skye zhing 'khor te/_'khor bas rnam par bcings pas 'khor ba la gnas shing chags te mi gtong /_mi spong /_mi gcod do/_/phung po lnga'i yang dag pa ji lta ba'ang mi shes so/_/
[\[34a.3\]]yang dag pa ji lta ba'i mtshan nyid mi shes pa'i phyir sdug bsngal rnam pa sna tshogs kyis yongs su gtses te/_yang dag pa ma yin pa'i dong du lhung nas 'byung ba'i lam mi shes so/_/gang zag des de ltar 'byung ba'i lam mi shes pas thog ma med pa'i dus nas 'khor ba'i rgyud du 'khor 
[\[34a.4\]]ba len to/_/de bas na skye ba dang /_rga ba dang /_na ba dang /_shi ba dang /_smre sngags 'don pa dang /_slos pa'i mya ngan dang /_sdug bsngal las rnam par ma grol/_tshad med pa'i 'khor ba'i g.yangs las rnam par ma grol/_sdug bsngal chen po'i phung po las 
[\[34a.5\]]rnam par ma grol te/_phyir yang sdug bsngal la gnas shing chags/_sdug bsngal la mngon par chags te/_sdug bsngal gyis bkol bar gyur to/_/sdug bsngal gang zhe na/_nye bar len pa'i phung po lnga yin te/_skye ba'i tshe na sdug bsngal skye la/_'gog pa'i 
[\[34a.6\]]tshe na yang sdug bsngal 'gog go/_/'jig rten 'dzin ngas de'i rgyu de'i rkyen gyis slob ma rnams la 'di skad du chos bstan to/_/dge slong dag yang dag pa ji lta ba bzhin du gzugs kyi phung po la brtag go/_/yang dag pa ji lta ba bzhin du gzugs mi rtag pa'i mtshan nyid shes par bya'o/_/
[\[34a.7\]]khyed ci ste gzugs la chags par gyur na de ma thag tu bsal cing gcad par bya'o/_/khyed la sogs pas yang dag pa ji lta ba bzhin du tshor ba dang /_'du shes dang /_'du byed dang /_rnam par shes pa la brtag par bya'o/_/yang dag pa ji lta ba bzhin du tshor ba dang /_'du shes dang /_
[\[34b\]]
[\[34b.1\]]'du byed dang /_rnam par shes pa'i mi rtag pa'i mtshan nyid shes par bya'o/_/ci ste tshor ba dang /_'du shes dang /_'du byed dang /_rnam par shes pa la chags par gyur na/_de ma thag tu bsal cing gcad par bya'o/_/chags pa bsal cing gcad pas sems yang dag par rnam par grol 
[\[34b.2\]]bar 'gyur ro/_/'jig rten 'dzin gang zag su zhig ngas gsungs pa'i chos kyi don shes shing ji ltar gsungs pa bzhin du nan tan byed na skye ba dang /_rga ba dang /_na ba dang /_'chi ba dang /_smre sngags 'don pa dang /_yid blong ba dang /_sdug bsngal las rnam par grol bar 'gyur ro/_/gang 
[\[34b.3\]]zag su zhig ngas gsungs pa bzhin du mi spyod mi sgom na gzugs kyi 'ching bas rnam par bcings/_sred pa'i 'ching bas rnam par bcings pa yin te/_ma rig pas ldongs pas nye bar len pa'i phung po lnga la chags so/_/gang zag de nye bar len pa'i phung po lnga la chags pas 'khor ba'i 
[\[34b.4\]]g.yangs las rnam par ma grol to/_/'jig rten 'dzin de lta bas na 'jig rten pa dag ni nga dang rtsod kyi/_nga ni 'jig rten pa dag dang mi rtsod do zhes gsungs so/_/'jig rten zhes bya ba gang zhe na/_'di lta ste/_nye bar len pa'i phung po lnga la chags pa ni 'jig rten zhes bya'o/_/gang 
[\[34b.5\]]zag de phung po lnga la chags te phung po lngas rnam par bcings pas phung po lnga'i rang bzhin mi shes/_phung po lnga'i mtshan nyid stong pa nyid du mi shes te nga dang rtsod do/_/gang zag de sangs rgyas kyis gsungs pa dang 'gal bar byed de/_sangs rgyas dang rtsod pas shin tu nyam nga ba chen por lhung ngo /_/
[\[34b.6\]]gang zag su zhig de bzhin gshegs pa 'jig rten na bzhugs kyang rung /_yongs su mya ngan las 'das kyang rung /_de ltar phung po lnga la yang dag pa ma yin pa dang stong pa ci yang med de/_phyin ci log dang /_ma rig pa dang /_yang dag pa ma yin pa'i kun tu brtags pa las skyes te bus 
[\[34b.7\]]pa so so'i skye bo dag bslus pa yin par rtogs na phung po ma yin pa la phung po lnga dang 'dra bar shes so/_/gang zag de ni sangs rgyas dang yang mi rtsod pa ste/_sangs rgyas kyis gsungs pa dang 'gal bar mi byed pas sems can dmyal ba dang /_byol song dang /[ {]yi dgas [,]yi dwags [}]kyi sdug bsngal 
[\[35a\]]
[\[35a.1\]]las rnam par grol bar 'gyur ro/_/'jig rten 'dzin sangs rgyas bcom ldan 'das ni gang zag dang mi rtsod do/_/rtsod pa thams cad yongs su bcad pas sangs rgyas zhes bya ste/_sems can thams cad la yang dag pa'i chos ston to/_/'di lta ste/_khyed kyis sngon 
[\[35a.2\]]blangs pa ni thams cad kyang phyin ci log yin te/_sems can thams cad phyin ci log gi dbang gis phung po la chags shing gnas nas 'jig rten du yang dang yang 'khor bar gyur to/_/de ltar gang zag dag phung po lnga la chags shing gnas pas ngan par lta ba rnam pa sna tshogs la zhen 
[\[35a.3\]]cing bskyed do/_/ming dang tshig rnam pa sna tshogs la chags shing gnas/_slos pa'i mya ngan dang /_smre sngags 'don pa dang /_sdug bsngal thams cad la chags shing gnas so/_/de ltar gang zag dag ngan par lta ba rnam pa sna tshogs kyis nyon mongs/_sdug bsngal rnam pa sna 
[\[35a.4\]]tshogs yongs su gtses kyang de'i mgon byed pa'am/_skyabs byed pa'am/_gnas dang rten du 'gyur ba med de/_sangs rgyas bcom ldan 'das nyag gcig ni mgon dang skyabs su 'gyur ro/_/bus pa so so'i skye bo dag ni sems chung shes pa chung bas 'dod pa lnga la chags/_
[\[35a.5\]]nyes pa'i skyon mang po'i phung po lnga la chags so/_/bus pa so so'i skye bo dag ni mgon du 'gyur ba dang /_skyabs su 'gyur ba dang /_gnas dang rten du 'gyur ba dang /_sdug bsngal thams cad las rnam par grol bar byed pa dang rtsod par byed do/_/'jig rten 'dzin ngas phyag bteg 
[\[35a.6\]]pa yin no/_/gang zhig phung po lngar blta ba dang /_phung po lnga la mtshan mar lta ba dang /_phung po lnga la chags par byed na nga yang de'i ston pa ma yin la/_de yang nga'i slob ma ma yin te/_nga'i rjes su rab tu byung ba ma yin/_nga'i rjes su sbyor ba ma yin/_nga la skyabs su song ba 
[\[35a.7\]]ma yin gyi gang zag de ni ngan par 'gro ba'i lam du song ba/_yang dag pa ma yin pa'i lam la zhugs pa'o/_/yang dag pa len pa ma yin te phyin ci log pa'o/_/sangs rgyas kyis dgongs te gsungs pa mi shes/_sangs rgyas kyis phung po lnga ci la dgongs te gsungs pa 
[\[35b\]]
[\[35b.1\]]mi shes/_sangs rgyas kyi don dam pa gsungs pa mi shes so/_/gang zag de ltar sangs rgyas kyis bstan pa'i rjes su mi 'jug pas mchod pa dang rnyed pa blang bar mi bya'o/_/gang zag de ni rab tu 'byung bar ngas ma gnang na gzhan gyi mchod pa dang rnyed pa'i bkur sti len pa lta ci smos/_de 
[\[35b.2\]]ci'i phyir zhe na/_gang zag de ni mu stegs can gyi sder gtogs pa yin no/_/'di lta ste/_gang phung po lnga la mtshan ma skyed pa ni phung po lnga la chags shing 'dzin pa zhes bya'o/_/'jig rten 'dzin ma 'ongs pa'i dus lnga brgya'i tha ma la dam pa'i chos rnam par 'jig pa'i tshe nga'i chos la rab tu 
[\[35b.3\]]byung ba rnams mang du phung po lnga la mtshan ma skyed pa dang /_phung po lnga'i mtshan ma la nges par gcad pa dang /_phung po lnga la rab tu chags te/_yang dag pa ma yin pa'i lam ngan par zhugs pas nga'i chos la rab tu byung bas chos gos gnya' ba la bkal te rtag tu khyim pa'i khyim du 'gro 
[\[35b.4\]]ba la dga' bar byed do/_/gang zag de ni mu stegs can dang tha mi dad kyang nga'i chos kyi byin gyis de la mchod pa dang sbyin pa mang bar rig par bya'o/_/'jig rten 'dzin gang phung po lngar lta ba dang /_phung po lnga la nges pa'i 'chad pa dang /_phung po lnga la chags par byed pa de ni gzhan 
[\[35b.5\]]dag gi chu phor gang tsam yang len du mi dbang bar ngas bshad do/_/de ci ste zhe na/_gang zag des nga'i chos la 'thun pa'i chos kyi bzod pa tsam yang med pas gang zag de ni nga'i chos dang 'gal bar byed pa/_'phags pa'i chos yongs su spong ba'o/_/'jig rten 'dzin de bas na 
[\[35b.6\]]byang chub sems dpa' sems dpa' chen po rnams ma 'ongs pa'i dus ngan par de lta bu'i dam bcas te smon lam chen po btab ste/_nga'i shin tu zab mo'i mdo sde dag bzung zhing bsrung ba dang /_sems can dag phung po lngar lta ba gcad pa'i phyir chos bstan par bya'o/_/'jig rten 
[\[35b.7\]]'dzin de bas na ngas mdo sde kun las phung po'i mtshan ma thams cad gzhig pa dang /_phung po la chags pa spang ba bshad de de'i tshe khyim na gnas pa dang rab tu byung ba dag mang du mdo sde 'di la rtsod pa byung ste/_yang dag pa nyid du 'du shes ma skyed do/_/byang chub sems dpa' sems dpa' 
[\[36a\]]
[\[36a.1\]]chen po rnams 'di ltar yi dam dang smon lam chen po gdab par bya'o/_/bdag cag gis ma 'ongs pa'i dus ngan pa'i sems can phung po la chags shing ngan par lta ba la phan pa dang bde ba'i don gyi phyir phung po lnga la chags pa bsal ba'i phyir ji lta ji lta bur 'dul ba de lta de 
[\[36a.2\]]lta bu'i chos kyis phan pa dang bde ba'i don byed do/_/de bas na 'jig rten 'dzin byang chub sems dpa' sems dpa' chen po gang zhig chos rnams kyi yang dag pa ji lta ba shes par 'dod pa dang /_chos rnams kyi mtshan nyid rnam par 'byed pa la mkhas par 'dod pa dang /_dran pa'i mthu 
[\[36a.3\]]thob par 'dod pa dang /_chos thams cad kyi rnam grangs rnam par 'byed pa la mkhas pa'i shes rab 'dod pa dang /_lus 'di bor nas nam bla na med pa yang dag par rdzogs pa'i byang chub kyi bar du rgyun mi 'chad pa'i dran pa thob par 'dod pa dag nye bar len pa'i phung po lnga la mi rtag pa'i 
[\[36a.4\]]mtshan nyid dang /_sdug bsngal ba'i mtshan nyid dang /_bdag med pa'i mtshan nyid dang /_yang dag pa ma yin pa'i mtshan nyid dang /_snying po med pa'i mtshan nyid dang /_mthar stong pa nyid kyi mtshan nyid dang /_thog ma med pa'i dus nas ma skyes pa'i mtshan nyid du brtag par bya'o/_/
[\[36a.5\]]rtag tu yang dag pa ji lta ba bzhin du rtog pa na nye bar len pa'i phung po lnga la chags shing zhen pa yongs su sel bar 'gyur ro/_/gzhan yang de lta bu'i shin tu zab mo'i chos la sbyor ba yang thob par 'gyur ro/_/'jig rten 'dzin sngon bskal pa tshad med grangs med pa 'das pa de'i 
[\[36a.6\]]tshe de'i dus na blo gros chen po ri'i rgyal po zhes bya ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa skyes bu 'dul zhing kha lo sgyur ba/_lha dang mi'i ston pa sangs 
[\[36a.7\]]rgyas bcom ldan 'das 'jig rten du byung ngo /_/'jig rten 'dzin bcom ldan 'das blo gros chen po ri'i rgyal po de la nyan thos kyi dge 'dun khrag khrig phrag brgyad cu yod de/_thams cad kyang dgra bcom pa/_zag pa zad pa sha stag go/_/gzhan yang slob pa'i sa la gnas pa phyir 
[\[36b\]]
[\[36b.1\]]mi ldog pa yang khrag khrig khri phrag brgyad cu yod do/_/byang chub sems dpa' sems dpa' chen po'i 'khor ni khrag khrig khri phrag brgya stong yod do/_/bcom ldan 'das blo gros chen po ri'i rgyal po de'i tshe'i tshad ni lo brgyad khri snyed do/_/'jig rten 'dzin de'i tshe na rgyal po phan par 'gyur ba 
[\[36b.2\]]zhes bya ba yod de/_rgyal po phan par 'gyur ba zhes bya ba de la grong khyer chen po nyi khri snyed de rab tu bde skyid pa dang ldan pa'i 'gro bas yongs su gang ngo /_/grong khyer de dag kyang ra ba rim pa bdun bdun gyis bskor te/_chu zheng gab par dpag tshad bcu gnyis yod do/_/de dag kyang rin po che sna 
[\[36b.3\]]bzhi las byas te/_'obs kyang rim pa bdun dang /_bad kyang rim pa bdun te/_rin po che sna tshogs kyi dra bas steng gi phyogs yongs su bkab bo/_/grong khyer dang /_'obs dang /_shing dang /_ra ba dang /_steng gi dra ba rnams kyang gser dang /_bai dUr+ya dang /_shel dang /_mu 
[\[36b.4\]]sa ra gar ba ste rin po che bzhi las byas pa'o/_/grong khyer chen po de re re la skyed mos tshal lnga brgya lnga brgya snyed yod de/_de'i nang gi shing yang rin po che bdun gyi shing gis yongs su gang ngo /_/shing de dag kyang rin po che'i gos kyi shing sha stag go/_/skyed mos tshal de dag re re na 
[\[36b.5\]]yang rin po che'i rdzing lnga brgya lnga brgya yod de yon tan brgyad kyi chus yongs su gang ngo /_/'jig rten 'dzin rgyal po phan par 'gyur ba de la btsun mo dang /_pho brang gi slas brgyad khri snyed yod de/_de'i tshe btsun mo chen mo de la sras gnyis yod do/_/gcig ni tshad med blo gros 
[\[36b.6\]]zhes bya/_gcig ni tshad med stobs zhes bya/_'jig rten 'dzin rgyal bu de gnyis lo bcu drug lon pa dang rmi lam du de bzhin gshegs pa mthong ste/_shin tu mdzes pa dpe zla med pas na/_'dzam bu chu klung gi gser gyi rgyal mtshan lta bu mthong nas rab tu dga' ste sad pa dang /_
[\[36b.7\]]so so nas tshigs su bcad pa 'di dag smras so/_/pho bos smras pa/_bdag gis rkang gnyis mchog ni mthong bar rmis/_/gser mdog bsod nams brgya yi mtshan gyis brgyan/_/tshad med pa yi yon tan yongs rdzogs pa/_/mthong bas sems ni rab tu dga' bar 'gyur/_/
[\[37a\]]
[\[37a.1\]]nu bos smras pa/_bdag gis sangs rgyas nyi ltar ldan pa rmis/_/shin tu bzang zhing mdzes pa phul gyi mchog_/ri yi rgyal po ri rab ji bzhin te/_/lhang nger gsal bar mthong bas shin tu dga'/_/'jig rten 'dzin de'i tshe na rgyal bu tshad med blo gros dang /_
[\[37a.2\]]tshad med stobs gnyis pha ma gang na bar song nas 'di skad du bdag cag gis 'di lta bu dag rmi lam du mthong ngo zhes rmi lam gyi gtam pha ma la bzlas so/_/bdag cag gnyis kyis sangs rgyas mthong bar rmis kyis bdag cag gnyis bcom ldan 'das gang na bar mchi bar gsol/_de 
[\[37a.3\]]bzhin gshegs pa 'jig rten du 'byung ba'ang shin tu dka' ste/_bdag cag bag med pas ma tshor ma 'tshal nas 'dod pa lnga'i 'dam du ltung ste gzugs kyi 'ching bas rnam par bcings so/_/tshor ba dang /_'du shes dang /_'du byed dang /_rnam par shes pa'i 'ching bas rnam par 
[\[37a.4\]]bcings so/_/bdag cag khyim na gnas pas bag med pa'i phyir sangs rgyas ma mthong ngo zhes gsol to/_/'jig rten 'dzin rgyal bu de gnyis kyis pha ma la de skad ces smras nas bcom ldan 'das blo gros chen po ri'i rgyal po gang na ba der song ngo /_/bcom ldan 'das kyi spyan sngar phyin 
[\[37a.5\]]nas zhabs la spyi bos phyag 'tshal te/_sangs rgyas dang /_dge slong gi dge 'dun rnams la zla ba gsum gyi bar du mchod pa rnam bzhi 'bul bar spyan drangs so/_/na bza' dang /_bsod snyoms dang /_gzims cha dang /_snyun gyi rkyen sman dag gis mchod cing phul te/_grong khyer 
[\[37a.6\]]chen po'i mtha' rgyal po phan par 'gyur ba'i skyed mos tshal gcig tu ba dan dpyangs/_gdugs bres/_rin po che'i pad mo bkod de/_sangs rgyas dang /_dge slong gi dge 'dun la phul nas bzhugs su gsol to/_/rgyal bu de gnyis kyis zla ba gsum gyi bar du mchod pa'i yo byad 
[\[37a.7\]]thams cad kyis sangs rgyas dang /_dge slong gi dge 'dun la mchod nas bcom ldan 'das de'i bstan pa la khyim nas khyim ma yin par rab tu byung ngo /_/'jig rten 'dzin bcom ldan 'das blo gros chen po ri'i rgyal po des rgyal bu de gnyis kyi lhag pa'i bsam pa dang sman pa mkhyen 
[\[37b\]]
[\[37b.1\]]nas phung po lnga dang /_skye mched bcu gnyis dang /_khams [{]bcwa [,]bco [}]brgyad bshad pa'i byang chub sems dpa'i thabs zhes bya ba'i mdo rgyas par bshad do/_/lo bzhi khri'i bar du gnyid kyang ma log_/zas kyang chog par ma zos/_bsnyes te 'phres kyang ma myong bar gal te 'dug gam 'chag 
[\[37b.2\]]cing song yang ma myong ngo /_/de nas yang lo bzhi khri'i bar du gzhan ci yang mi sems te/_nye bar len pa'i phung po lnga yang dag pa ma yin pa dang stong pa nyid kyi mtshan nyid du sems so/_/de ltar phung po lnga phyin ci log las byung bar shes nas nye bar len pa'i phung po lnga'i mtshan nyid khong 
[\[37b.3\]]du chud cing rtogs par bya ba la brtsams bzhin du tshe la thug gi bar du tshangs par spyad pa spyod do/_/de nas tshe 'phos nas dga' ldan gnas su skyes so/_/bcom ldan 'das de mya ngan las 'das pa'i 'og tu phyir yang 'dzam bu gling 'dir khyim bdag chen po zhig gi khyim du skyes 
[\[37b.4\]]nas lo bcu drug lon pa dang /_yang rmi lam na de bzhin gshegs pa mthong ste/_phung po lnga dang khams [{]bcwa [,]bco [}]brgyad bshad pa'i byang chub sems dpa'i thabs kyi mdo sde bstan par rmis so/_/rmi lam na chos 'di thos nas sad pa dang /_dngangs skrag ste/_bcom ldan 'das 
[\[37b.5\]]de'i bstan pa la lo khri tshang bar tshangs par spyad pa spyod cing phung po lnga dang /_skye mched bcu gnyis dang /_khams [{]bcwa [,]bco [}]brgyad bshad pa byang chub sems dpa'i spyod pa'i thabs kyi mdo sde zhib tu brtags nas de nas tshe 'phos te sum cu rtsa gsum gnam du skyes so/_/lha'i tshe zad nas 
[\[37b.6\]]phyir yang 'dzam bu'i gling du rigs mtho zhing che ba'i bram ze'i khyim du skyes so/_/bcom ldan 'das blo gros chen po ri'i rgyal po'i chos rnam par zhig nas lo stong lon te rgyal bu de gnyis sngon gyi rgyu dang rkyen gyis der yang rab tu byung nas shes rab rgya mtsho dang 'dra bar shes par shin tu rgya 
[\[37b.7\]]che bar gyur te phung po'i mtshan nyid rnam par 'byed cing shin tu rtog pa la mkhas pa dang /_yang dag pa ji lta ba bzhin mngon sum du rtogs par gyur to/_/'jig rten 'dzin de na mi nyi khri snyed dang /_lha khri phrag nyi shu snyed bla na med pa yang dag par rdzogs pa'i byang chub la bkod do/_/
[\[38a\]]
[\[38a.1\]]'jig rten 'dzin byang chub sems dpa' de gnyis kyis de nas gang nas gang du skye ba'i gnas thams cad du sems can 'thun par gyur nas sangs rgyas khrag khrig khri phrag bcu dang phrad de bsnyen bkur byas par gyur to/_/de nas gdod mi skye ba'i chos kyi bzod pa thob par gyur 
[\[38a.2\]]to/_/mi skye ba'i chos kyi bzod pa thob nas gzhan yang sangs rgyas khrag khrig khri phrag gcig dang phrad de/_de nas gdod bla na med pa yang dag par rdzogs pa'i byang chub thob par 'gyur ro/_/de gnyis kyang bskal pa gcig tu rim gyis 'tshang rgya ste/_gcig ni tshad med dbyangs zhes 
[\[38a.3\]]bya/_gcig ni tshad med 'od ces bya'o/_/'jig rten 'dzin de bas na byang chub sems dpa' sems dpa' chen po rnams gang myur du bla na med pa yang dag par rdzogs pa'i byang chub thob par 'dod pa dag rnam par dag cing shin tu byang ba'i chos bsgom pa la shin tu brtson par bya'o/_/
[\[38a.4\]]gzhan yang phung po'i mtshan nyid la 'jug par dang /_'dus byas kyi chos kyi yang dag pa'i mtshan nyid la mkhas par bya'o/_/phung po lnga la brtags pa'i le'u ste gnyis so//_//'jig rten 'dzin de la ji ltar na byang chub sems dpa' sems dpa' 
[\[38a.5\]]chen po rnams khams [{]bcwa [,]bco [}]brgyad la mkhas pa zhe na/_byang chub sems dpa' sems dpa' chen po rnams khams [{]bcwa [,]bco [}]brgyad la yang dag par rtog par sbyor ba na 'di snyam du mig gi khams zhes bya ba mig gi khams su dmigs su med/_mig gi khams la bdag dang bdag 
[\[38a.6\]]gi ba med pa/_mi rtag pa/_snying po med pa/_rang bzhin gyis stong pa'i phyir mig gi khams la mig gi mtshan nyid du btags pa mi dmigs/_mig gi khams ni yang dag pa ma yin pa ji yang med pa ste/_rnam par rtog pa las skyes so/_/mig gi khams la nges pa'i mtshan nyid 
[\[38a.7\]]med de/_nam mkha'i khams ni mig gi khams yin no/_/dper na nam mkha'i khams la nges pa'i mtshan nyid med de/_dngos po med pa bzhin mig gi khams la nges pa'i mtshan nyid med pa dang rang dngos po med pa yang de dang 'dra'o/_/de ci'i phyir zhe na/_mig gi khams la 
[\[38b\]]
[\[38b.1\]]yang dag pa'i dngos po mi rnyed pa'i phyir mig gi khams yul na yang mi gnas/_phyogs na yang mi gnas/_nang na yang mi gnas/_phyi rol na yang mi gnas/_gnyi ga'i bar na mi gnas pa'i phyir ro/_/mig gi khams la nges pa'i mtshan nyid med pa/_dngos po med pas 
[\[38b.2\]]mig gi khams kyi dngos po dmigs su med de/_rgyu dang rkyen mang po las skyes so/_/mig gi khams 'das pa ma yin/_ma 'ongs pa ma yin/_da ltar gyi ma yin te/_mig gi khams la mig gi rang bzhin dmigs su med do/_/mig gi khams ni sngon gyi las kyi 'bras 
[\[38b.3\]]bu rnam par smin pa dang da ltar gyi rkyen la rag lus te/_mig gi khams zhes btags so/_/mig gi khams zhes bya ba ni khams med pa'o/_/mig gi khams la mig gi khams dmigs su med do/_/rnam par shes pa'i spyod yul la mig gi khams zhes bya'o/_/mig 
[\[38b.4\]]gi dbang po'ang rnam par dag la gzugs kyang snang ba'i gnas na yod cing yid kyi dbang por ldan te/_rnam pa gsum 'dus pa na mig gi khams zhes bya'o/_/mig gi khams la nges par mig gi khams zhes bya ba med de/_mkhas pa dag ni mig gi khams med pa la mig gi 
[\[38b.5\]]khams su rtogs so/_/'jig rten 'dzin byang chub sems dpa' sems dpa' chen po rnams gal te de ltar mig gi khams rnam par 'byed pa rtogs nas khams med pa la gzugs kyi khams su khong du chud par 'gyur ro/_/de ci'i phyir zhe na/_gzugs kyi khams la gzugs kyi 
[\[38b.6\]]khams su med de/_gzugs kyi khams ni ma 'dus pa ma byas pa'o/_/gzugs la nges pa'i mtshan nyid med pa'i phyir gzugs kyi khams zhes bya'o/_/gzugs la dngos po med de rnam par rtog pa'ang med na gzugs kyi khams zhes bya ba lta ci smos te/_gzugs kyi khams 
[\[38b.7\]]zhes bya ba ni dngos po med pas gzugs kyi mtshan nyid ni gzugs kyi nang na yang mi gnas/_gzugs kyi phyi rol na yang mi gnas/_gnyi ga'i bar na yang mi gnas te/_rnam par brtags pa dang /_gzugs mngon du snang ba'i gnas na yod la mig gi dbang po yang rnam par dag 
[\[39a\]]
[\[39a.1\]]cing yid kyi rnam par shes pa dang ldan pa las gzugs mngon par snang ste/_gzugs kyi mtshan nyid ces bya'o/_/dper na me long gi nang gi gzugs brnyan dang 'dra ste/_me long yongs su dag na gzugs kyi mtshan nyid mngon par snang bar 'gyur ro/_/gzugs la 
[\[39a.2\]]nges pa'i mtshan nyid med de/_me long gi nang na mi med bzhin du gzugs kyi gzugs brnyan snang ngo /_/de yang phyi rol na me long yod na nang nas gzugs kyi mtshan nyid 'byung ngo /_/de bzhin du mig gi dbang po rnam par dag pa na gzugs snang ba'i gnas na 'dug pa la dmigs nas 
[\[39a.3\]]me long gi gzugs brnyan dang 'dra ba la gzugs kyi mtshan nyid ces btags so/_/gzugs la khams med/_dbyibs kyi mtshan ma med/_nges pa'i mtshan nyid med pas gzugs kyi mtshan nyid ces bya'o/_/gzugs kyi mtshan nyid la bdag med pa'i phyir gzugs kyi mtshan nyid ces bya'o/_/sems can gyi 
[\[39a.4\]]rjes su ji lta ji lta ba de ltar de bzhin du shes pa'i phyir gzugs kyi mtshan nyid ces bya'o/_/gang zag su zhig gzugs kyi mtshan nyid shes na gzugs med pa'i mtshan nyid kyang shes so/_/gzugs kyi mtshan nyid la ma skyes pa'i khams su shes na/_gzugs kyi mtshan nyid la ma byas pa'i khams 
[\[39a.5\]]su shes so/_/de ci'i phyir zhe na/_gzugs kyi mtshan nyid de 'das pa ma yin/_ma 'ongs pa ma yin/_da ltar gyi ma yin/_mtshan nyid ci'ang med pa bstan pa/_yang dag pa ma yin pa'i mtshan nyid bstan pa/[ {]bla dgas [,]bla dwags [}]su btags pa'i mtshan nyid bstan pa ste/_de 
[\[39a.6\]]dag ni gzugs kyi khams zhes bya'o/_/de ltar na byang chub sems dpa' gzugs kyi khams rnam par 'byed pa la rtog pa ste/_byang chub sems dpas de nas mig gi rnam par shes pa'i mtshan nyid rnam par 'byed pa la rtog go/_/'di lta ste/_mig gi rnam par shes pa la 
[\[39a.7\]]mig gi rnam par shes pa med/_mig gi rnam par shes pa'i khams med/_rtag pa'i mtshan nyid med do/_/mig gi rnam par shes pa'i khams la dngos po med/_nges pa'i chos med do/_/mig gi rnam par shes pa'i khams ni bstan du med pa'o/_/mig gi 
[\[39b\]]
[\[39b.1\]]rnam par shes pa'i khams ni 'dus pa ma yin gyes pa ma yin te/_dngos po'i rtsa ba med do/_/de'ang sngon gyi las kyi rgyu dang rkyen dang /_da ltar gyi rkyen dang gzugs la rag lus pa'i phyir 'di rnam par shes pa'i khams zhes bya'o/_/bus pa so so'i skye bo phyin ci log gi sems kyi rjes 
[\[39b.2\]]su song bas mig gi rnam par shes pa'i khams zhes bya'o/_/de la 'phags pa rnams kyis ni khams med par khong du chud cing rtogs so/_/de ci'i phyir zhe na/_mig gi rnam par shes pa'i khams la nges pa med pa'i phyir ro/_/de ni rkyen rnams las skyes te/_rkyen la rag 
[\[39b.3\]]lus pa'i phyir mig gi rnam par shes pa'i khams zhes bya'o/_/rnam par shes pa'i spyod yul gyi gnas ni mig gi rnam par shes pa'i khams zhes bya'o/_/de ltar nges pa med pa'i phyir na nges pa'i mtshan nyid ces bshad do/_/ma skyes pa'i phyir yang dag pa ma yin pa 
[\[39b.4\]]bstan pa'i phyir ro/_/gzugs kyi mtshan mar rnam par rtag pa'i phyir/_rkyen rnams bstan pa'i phyir mig gi rnam par shes pa'i khams zhes bshad do/_/sems can dag ji ltar shes pa'i rjes su de bzhin gshegs pas thabs kyis rnam par phye ste/_cha gcig pa dang tha 
[\[39b.5\]]dad pa'i mtshan nyid gzhom pa'i phyir de lta bu'i mtshan nyid bshad do/_/rnam par shes pa la nges pa'i mtshan nyid med de mig gi dbang po rnam par dag pas gzugs kyi mtshan nyid shes te/_chos gnyis 'dus pa'i phyir mig gi rnam par shes pa'i khams zhes bshad do/_/mig 
[\[39b.6\]]gi rnam par shes pa'i yang dag pa'i mtshan nyid bstan pa'i phyir mig gi rnam par shes pa'i khams zhes bshad do/_/mig gi rnam par shes pa'i khams ni mig gi spyod yul gyi gnas te/_gzugs su rnam par shes pa ni mig gi rnam par shes pa'i khams de'i yang khams 
[\[39b.7\]]med par bshad pa'o/_/de ci'i phyir zhe na/_mkhas pa dag gis mig gi rnam par shes pa'i khams la mig gi rnam par shes pa'i khams su dmigs su med de/_mig gi rnam par shes pa'i khams la mig gi rnam par shes pa'i khams su dmigs su med pas dngos 
[\[40a\]]
[\[40a.1\]]por mi rnyed do/_/de ci'i phyir zhe na/_nges pa'i mtshan nyid med pa ni mig gi rnam par shes pa'i khams so/_/mig gi rnam par shes pa'i khams ni brtags pa tsam du zad do/_/khams zhes bshad pa de yang mi len pa'i don bshad par zad do/_/mthong 
[\[40a.2\]]bar bya ba'i gnas yod pas mig gi rnam par shes pa dang yid kyi las las mig gi rnam par shes pa'i mtshan nyid skyes pas mig gi rnam par shes pa zhes bya'o/_/mig gi khams dang /_gzugs kyi khams dang /_mig gi rnam par shes pa'i khams dang /_dngos po gsum 
[\[40a.3\]]'dus pa las rkyen rnams kyi mtshan nyid shes te de ni khams kyi don las dben pa'o/_/'di lta ste/_mig gi khams dang /_gzugs kyi khams dang /_mig gi rnam par shes pa'i khams rnam grangs de snyed kyis na sems can rnams yang dag pa'i lam la 'jug par 'gyur te/_'di 
[\[40a.4\]]la yang dag par na mig gi khams med/_gzugs kyi khams med/_mig gi rnam par shes pa'i khams med de/_de bzhin gshegs pa thams cad kyis mtshan nyid rnams shes pa dang /_mthong ba dang /_rnam par 'byed pa'i thabs su gsungs te/_mtshan nyid gsungs pa 'di 
[\[40a.5\]]la gang zag su zhig chud cing rtogs na khams gsum po la khams med par shes so/_/de ci'i phyir zhe na/_khams rnams la khams kyi mtshan nyid med pa'i phyir khams rnams la mtshan nyid du mi dmigs pa'i phyir ro/_/rna ba'i khams dang /_sgra'i khams dang /_rna ba'i rnam 
[\[40a.6\]]par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i 
[\[40a.7\]]khams kyang gzhung 'dis shes par bya'o/_/'jig rten 'dzin de la ji ltar na byang chub sems dpa' sems dpa' chen po rnams yid kyi khams rnam par 'byed pa la rtog pa zhe na/_byang chub sems dpa' 'di snyam du yid kyi khams la dngos po ci yang med pa'i phyir nges pa'i mtshan nyid 
[\[40b\]]
[\[40b.1\]]med do/_/yid kyi khams la yid kyi khams zhes bya ba med nges pa'i khams med do/_/yid kyi khams zhes bya ba ni dper na sa bon sa chen po la rmos nas ser gyis rlan te nyi mas dros par byas shing rlung gis bskyod na myu gu bags kyis 'byung ste/_myu gu yang sa bon las ma skyes la/_
[\[40b.2\]]sa bon yang myu gu dang gcig pa ma yin te/_myu gu skyes nas sa bon yang 'jig ste/_sa bon yang myu gu las gzhan ma yin la myu gu yang sa bon las gzhan ma yin te/_myu gu'i nang nas sa bon med pa bzhin yid kyi khams kyang de dang 'dra ste/_yid kyi las skyed pa'i phyir 
[\[40b.3\]]yid kyi rnam par shes pa'i mtshon pas ni sa bon gyis myu gu mtshon pa bzhin te/_yid kyi khams zhes btags so/_/yid kyi khams las gud na yid dang yid kyi khams zhes bya ba med/_yid du mi shes kyang [{]bla dgas [,]bla dwags [}]su yid kyi khams zhes btags so/_/yid kyi khams 
[\[40b.4\]]zhes bya ba de yid kyi nang na mi gnas/_yid kyi phyi rol na yang mi gnas/_gnyi ga'i bar na mi gnas te/_sngon gyi las kyi rgyu dang rkyen gyi phyir rnam par shes pas bskyed pa'i phyir/_yid kyi las kyi phyir/_dmigs par bya ba shes pa'i phyir/_mtshan nyid du btags pa 'dus pa'i phyir/_
[\[40b.5\]]da ltar gyi dmigs pa skye ba'i phyir yid kyi khams zhes bya ste/_de ni ma nges pa'i yid kyi las kyi mtshan nyid dang rgyu dang rkyen mang po 'dus pa'i mtshan nyid do/_/yid kyi khams ni mang po'i 'dus pa las skye bas sems can ji ltar shes pa'i rjes su 'jug go_/don dam pa la ni yid kyi khams 
[\[40b.6\]]zhes bya ba med do/_/de ci'i phyir zhe na/_dngos po med pa'i phyir ro/_/mi skye ba ni yid kyi khams te skye ba med pa'i phyir ro/_/yid kyi khams zhes bya ba ni kun rdzob tu btags pa'i tshig yin te/_don dam par na nges par yid kyi khams med do/_/'das pa dang /_ma 'ongs pa dang /_
[\[40b.7\]]da ltar gyir dmigs su med do/_/khams dag ni khams med pa la yid kyi khams su rtogs so/_/byang chub sems dpa' rnams chos kyi khams la 'byed cing rtogs pa ni khams med pa la chos kyi khams su rtogs te/_chos kyi khams la rang bzhin nyid dmigs 
[\[41a\]]
[\[41a.1\]]su med de/_nges pa med pa'i khams ni chos kyi khams so/_/chos kyi khams ni dngos por dmigs su med pa'i phyir nges pa'i dngos por dmigs su med de/_skye bo phyin ci log tu lta zhing yang dag pa ma yin pas rnam par bcings pa dag shes par bya ba'i phyir chos 
[\[41a.2\]]kyi khams zhes brjod cing bshad pa yang so so'i skye bo dag khams med pa la dgod pa'i phyir chos kyi khams bshad do/_/de ci'i phyir zhe na/_chos kyi khams la chos kyi khams med de/_chos kyi khams zhes bya ba ni rkyen mang po 'dus pa las skyes so/_/rkyen 'dus pa las skyes 
[\[41a.3\]]pa'i chos la ni rang bzhin med do/_/rgyu dang rkyen la rang bzhin med pa'i phyir/_rgyu dang rkyen ni mang po 'dus pa'i phyin ci log gi rgyun las skyes so/_/de bzhin gshegs pas sems can yongs su smin par bya ba'i phyir kun rdzob kyi tshig tu brjod pas khams med pa'i chos bstan 
[\[41a.4\]]pa'i phyir chos kyi khams gsungs so/_/chos kyi khams ni nang na mi gnas/_phyi rol na mi gnas/_gnyi ga'i bar na mi gnas kyang so so'i skye bo dag dge ba dang mi dge ba'i chos shes shing mthong ngo /_/chos kyi khams kyis chos thams cad shes pa dang mthong ba med par bshad 
[\[41a.5\]]pa ni mthar stong pa nyid kyi mtshan nyid kyi phyir mthar stong pa nyid du bshad pa ni chos kyi khams yin no/_/de ci'i phyir zhe na/_ci'ang med pa ni chos kyi khams te/_chos kyi khams la yod ces pa'i mtshan ma nges pa med pa'i phyir ro/_/'di lta ste/_nam mkha' la nges pa'i mtshan 
[\[41a.6\]]nyid med de/_nam mkha' zhes bya ba bzhin chos kyi khams kyang de dang 'dra ste nges pa'i mtshan ma med do/_/chos kyi mtshan ma gzhom pa'i phyir chos kyi khams zhes bshad de/_khams med pa ni chos kyi khams so/_/de ci'i phyir zhe na/_chos kyi khams ni 'das pa la mi 
[\[41a.7\]]gnas/_ma 'ongs pa la mi gnas/_da ltar la mi gnas te/_rkyen mang po la rag lus pas rkyen dang phrad pa'i phyir chos kyi khams zhes rnam grangs su gdags so/_/sems can gyis ji ltar chos kyi khams zhes btags so/_/mkhas pa dag khams med pa la chos kyi 
[\[41b\]]
[\[41b.1\]]khams su shes te/_chos kyi khams ni gcig pa ma yin tha dad pa ma yin no/_/chos kyi khams la chos kyi khams kyi mtshan ma mang po yang med/_cung zad kyang med de/_khams bsten pa'i thabs kyis chos kyi khams la khams zhes bshad do/_/gang rnal 'byor pa dag chos kyi khams 
[\[41b.2\]]rtogs shing chad pa ni khams med par shes shing mthong ngo /_/khams gsum gyi chos kyi khams kyi rnam par rtog pa'i mtshan ma med de/_rgyu dang rkyen mang po 'dus pa las chos su rnam par rtog pas chos kyi khams zhes bshad de/_chos su rnam par phye ste mtshan nyid nges pa med pa 
[\[41b.3\]]bstan pa'i phyir chos kyi khams zhes bshad do/_/mkhas pa dag ni chos kyi khams la mtshan mar lta ba'i phyir chos skyes par mthong ba ma yin te/_gang skyes pa'i chos de nyid ma skyes pa'o/_/de ci'i phyir zhe na/_chos kyi khams la mtshan ma med pa'i phyir ro/_/mkhas pa dag ni chos kyi 
[\[41b.4\]]mtshan nyid la mtshan ma med par rtogs shing chud pas chos kyi khams la rnam par rtog pa'i mtshan ma med pa ni mtshan ma med pa rnam par rtog pa med pa'i phyir chos kyi khams zhes gsungs so/_/chos kyi khams la gnas pa'i gnas med/_gnas pa med/_'byung ba'i gnas 
[\[41b.5\]]med/_rten pa'i gnas med do/_/chos kyi khams ni thog ma nas ma skyes pa'i phyir chos kyi khams la skye ba med do/_/de ci'i phyir zhe na/_chos kyi khams la khams med pa'i phyir ro/_/gzhan yang chos kyi khams na 'dus pa'i phyir yod pa ma yin te/_ma 'dus pa/_ma gyes 
[\[41b.6\]]pa/_mngon par 'dus ma byas pa/_nges pa med pas chos kyi khams zhes gsungs so/_/byang chub sems dpa' sems dpa' chen po rnams de ltar khams med pa la chos kyi khams su rnam par 'byed cing rtogs so/_/'jig rten 'dzin de la ji ltar na byang chub sems dpa' 
[\[41b.7\]]sems dpa' chen po dag yid kyi rnam par shes pa'i khams la rnam par 'byed cing rtog pa zhe na/_byang chub sems dpa' sems dpa' chen po rnams 'di snyam du ma skyes pa'i khams ni yid kyi rnam par shes pa'i khams/_ma nges pa'i khams ni yid kyi rnam par shes pa'i 
[\[42a\]]
[\[42a.1\]]khams so/_/yid kyi rnam par shes pa'i khams la dngos po med/_nges pa'i chos med de/_yid kyi rnam par shes pa'i khams kyi chos med pa'i mtshan nyid bstan to/_/de ci'i phyir zhe na/_yid kyi rnam par shes pa'i khams la yid kyi rnam par shes pa'i khams su dmigs su 
[\[42a.2\]]med do/_/yid kyi rnam par shes pa'i khams ni yang dag pa ma yin pa/_ci yang med pa/_phyin ci log dang ldan pa/_yid thog mar 'gro ba las chos su rnam par shes pas yid kyi rnam par shes pa zhes gsungs so/_/bus pa so so'i skye bo'i rjes su bsnyag pa'i phyir 
[\[42a.3\]]yid kyi rnam par shes pa'i khams zhes gsungs so/_/'phags pa rnams kyis ni khams ma yin pa la yid kyi rnam par shes pa'i khams su shes shing rtogs/_yang dag pa ma yin pa ci yang med pa la yid kyi rnam par shes pa'i khams su rtogs shing shes so/_/de'ang rgyu 
[\[42a.4\]]dang rkyen gyi chos bstan pa'i phyir yid thog mar 'gro bas shes na rkyen mang po 'dus pas yid kyi rnam par shes pa'i khams zhes bshad do/_/de yang sems can ji ltar shes pa'i rjes su bsnyag pa'i phyir de skad ces gsungs so/_/mkhas pa dag ni khams ma yin pa la yid kyi rnam par 
[\[42a.5\]]shes pa'i khams su shes so/_/de yang rgyu dang rkyen mang po 'dus pa dang rnam par brtags pa las byung ste/_gang khams la mtshan ma med pa ni don dam pa ste/_don dam pa la khams kyi mtshan nyid med do/_/kun rdzob kyi chos su sems can smin par bya ba'i phyir yid kyi rnam par shes pa'i khams zhes 
[\[42a.6\]]gsungs te de yang sems can dag khams med pa ni yid kyi rnam par shes pa'i khams su shes pa'i phyir ro/_/de yang chos cung zad tsam gyis kyang khams gzhom zhing de las dben par bya ba'i phyir yid kyi rnam par shes pa'i khams zhes gsungs so/_/de ci'i phyir zhe na/_'phags 
[\[42a.7\]]pa rnams kyis yid kyi rnam par shes pa'i khams la yid kyi rnam par shes pa'i khams kyi nang na gnas par ram/_yid kyi rnam par shes pa'i khams phyi rol na gnas par ram/_gnyi ga'i bar na gnas par mi gnas so/_/mkhas pa dag ni 'du ba med pa'i khams la yid 
[\[42b\]]
[\[42b.1\]]kyi rnam par shes pa'i khams su rtogs te/_yid kyi rnam par shes pa'i khams kyis khams ni mi shes/_yid kyi khams la yid kyi rnam par shes pa'i khams mi shes so/_/de yang rgyu dang rkyen mang po 'dus pa dang phyin ci log las skye zhing 'byung ste/_yid thog mar 'gro bas rgyu dang 
[\[42b.2\]]rkyen gnyis 'dus pa las 'byung bar shes so/_/yang dag pa ma yin pa la chags pa dang kun brtags pa las skyes te/_sems can la rnam par shes pa'i mtshan ma bstan pa'i phyir yid kyi rnam par shes pa'i khams zhes brjod do/_/yid kyi rnam par shes pa ni 'das pa la 
[\[42b.3\]]mi gnas/_ma 'ongs pa la mi gnas/_da ltar la mi gnas so/_/yid kyi rnam par shes pa ni gang nas kyang ma 'ongs la/_gang du'ang ma song /_gnas pa'i gnas med de/_thog ma nas ma skyes pa'i mtshan nyid do/_/yid kyi rnam par shes pa la thog ma'i dngos por 
[\[42b.4\]]nges pa'i chos med do/_/de ci'i phyir zhe na/_yid kyi rnam par shes pa'i khams ni mtshan ma gnyis su med de mtshan ma med pa'o/_/mtshan ma de ni mtshan ma gnyis kyi phyir yod pa ma yin te/_bstan du med pa nyid ni yid kyi rnam par shes pa'i khams so/_/mkhas pa 
[\[42b.5\]]dag ni de ltar yid kyi rnam par shes pa'i khams rtogs shing khong du chud nas yid kyi rnam par shes pa'i khams de chos thams cad la mi gnas/_yul na mi gnas/_phyogs na mi gnas te/_chos thams cad dang gcig pa'am tha dad pa ma yin par rtogs so/_/'phags 
[\[42b.6\]]pa rnams kyis ma skyes pa nyid la yid kyi rnam par shes pa'i khams su rtogs so/_/yid kyi rnam par shes pa'i khams ni 'ongs pa med song ba yang med/_dmigs pa yang med do/_/de ci'i phyir zhe na/_don dam pa la yid kyi rnam par shes pa'i khams su mi dmigs/_
[\[42b.7\]]dmigs su med/_bstan du med pa'i phyir ro/_/mkhas pa dag ni yid kyi rnam par shes pa'i khams la byed pa dmigs su med pa'i phyir ma byas pa ni yid kyi rnam par shes pa'i khams su rtogs/_yid kyi rnam par shes pa'i khams la skye ba'i mtshan ma med pa'i phyir 
[\[43a\]]
[\[43a.1\]]ma skyes par chud cing rtogs so/_/'jig rten 'dzin byang chub sems dpa' sems dpa' chen po rnams yid kyi rnam par shes pa'i khams la de ltar rnam par 'byed cing rtogs so/_/byang chub sems dpa' rnams de ltar rtog pa'i tshe 'dod pa'i khams 
[\[43a.2\]]dang /_gzugs kyi khams dang /_gzugs med pa'i khams la ma skyes pa nyid dang /_ci'ang med pa nyid du rnam par 'byed cing rtogs so/_/ji ltar rtog ce na/_'di lta ste/_'dod pa'i khams la 'dod pa'i khams med/_gzugs kyi khams la gzugs kyi khams 
[\[43a.3\]]med/_gzugs med pa'i khams la gzugs med pa'i khams med de/_khams kyis khams med pa'i chos ston pas 'dod pa'i khams la 'jug par dga' ba la ni 'dod pa'i khams ston to/_/gzugs kyi khams la 'jug par dga' ba la ni gzugs kyi khams ston to/_/
[\[43a.4\]]gzugs med pa'i khams la 'jug par dga' ba la ni gzugs med pa'i khams ston to/_/khams kyis khams med pa mtshon cing brjod do/_/mkhas pa dag ni ci'ang med pa'i khams ni 'dod pa'i khams dang /_gzugs kyi khams dang /_gzugs med pa'i khams su 
[\[43a.5\]]shes so/_/mkhas pa dag ni 'dod pa'i khams dang /_gzugs kyi khams dang /_gzugs med pa'i khams su mi dmigs so/_/khams gsum yang dngos po med pa nges pa'i chos med de rgyu dang rkyen mang po las skyes par shes pas de bas na mkhas pa dag ni khams 
[\[43a.6\]]med pa la khams gsum du shes so/_/de la khams med de/_khams gsum char yang yang dag pa ma yin pa phyin ci log gis 'gro'o/_/de ci'i phyir zhe na/_mkhas pa dag ni khams gsum du mi dmigs pas/_khams gsum la 'das pa dang /_ma 'ongs pa 
[\[43a.7\]]dang /_da ltar gyir mi dmigs mi brjod do/_/'phags pa rnams kyis ni khams gsum la yang dag pa ma yin pa dang /_ci yang med par rang bzhin med pa/_chos rnams dang bral ba/_phyin ci log las byang bar rtogs te/_skye bo mang po'i phyin ci log yongs su 
[\[43b\]]
[\[43b.1\]]gcad pa'i phyir/_khams gsum shes shing mthong bar bya ba'i phyir de bzhin gshegs pas rnam par phye ste gsungs so/_/khams gsum gyi dngos po bstan pa yang sems can dag khams med pa'i don shes par bya ba'i phyir khams gsum gsungs te khams kyi dngos por ma 
[\[43b.2\]]yin no/_/mkhas pa dag ni khams gsum ni khams med par shes shing rtogs so/_/'jig rten 'dzin byang chub sems dpa' sems dpa' chen po rnams de ltar rtog pa'i tshe sems can gyi khams dang bdag gi khams ni nam mkha'i khams te/_chos kyi khams med pa 
[\[43b.3\]]dang /_ci'ang med pa'i khams dang /_ma skyes pa'i khams su rtogs so/_/de ci'i phyir zhe na/_sems can gyi khams dang /_bdag gi khams dang /_nam mkha'i khams bye brag med de tha mi dad do/_/khams kyi mtshan nyid de dag kyang yang dag pa ma yin pa las byung ste/_
[\[43b.4\]]rkyen mang po las skyes pas khams zhes bya ste de la nges pa'i khams med do/_/de ci'i phyir zhe na/_nam mkha' la gcig tu nges pa'i khams med do/_/mtshan nyid de dag kyang nam mkha'i khams su rtogs pas khams med pa'i don to/_/'di lta ste/_nam mkha' la 
[\[43b.5\]]khams med pa bzhin du chos kyang mthar mtshan ma dang bral te med pa'i mtshan nyid do/_/khams thams cad kyang khams dang bral ba'o/_/khams la khams med de/_khams zhes bya ba nang na mi gnas/_phyi rol na mi gnas/_gnyi ga'i bar na mi gnas te/_khams 
[\[43b.6\]]kyi nang na khams med do/_/med pa ni mtshan nyid du ma bsdus pa/_khams la mi gnas pa'o/_/khams thams cad la gnas med/_khams thams cad ni ma skyes pa'o/_/mkhas pa dag ni khams kyi rnams la khams skye bar mi dmigs/_khams la 'gog par mi 
[\[43b.7\]]dmigs/_khams la gnas par mi dmigs so/_/khams thams cad ni ma skyes pa/_ma byung ba/_mi gnas pa/_thog ma nas dmigs su med pa'o/_/mkhas pa dag ni ming tsam du btags pa'i khams la mi chags/_chags par mi byed/_mi 'dzin/_mi 
[\[44a\]]
[\[44a.1\]]rtog go/_/de bas na mkhas pa dag ni khams thams cad la khams ma skyes par shes shing mthong ste/_ma skyes pas na 'gog pa med de/_don dam pa la khams thams cad dmigs su med do/_/kun rdzob tu na chos kyi khams rnams rnam par phye ste brjod do/_/
[\[44a.2\]]don dam par ni khams su brjod pa yang med do/_/mkhas pa dag ni khams thams cad don dam pa'i don du shes shing rtogs so/_/'jig rten 'dzin byang chub sems dpa' sems dpa' chen po rnams de ltar khams [{]bcwa [,]bco [}]brgyad dang /_khams gsum dang /_sems can gyi khams 
[\[44a.3\]]dang /_bdag gi khams dang /_nam mkha'i khams rtogs shing rnam par phye ba khong du chud do/_/byang chub sems dpa' rnams de ltar khong du chud cing rtogs pa'i tshe khams su mi dmigs/_khams su mi mthong /_thams cad kyi ming yang rtogs shing khams thams cad khams med 
[\[44a.4\]]par 'jug pa la yid ches so/_/khams su rnam par phye ba yang shes shing kun rdzob tu khams thams cad rnam par phye nas khams thams cad don dam par zhugs par yang shes/_khams med pa'i sbyor ba yang shes shing sems can rnams la khams rnams rnam par ston te/_
[\[44a.5\]]sems can rnams khams kyi sbyor ba la shin tu gnas par yang byed do/_/kun rdzob tu tshig dang smra bas sems can rnams la khams med pa'i chos ston kyang mtshan ma gnyis su khams mi ston to/_/khams thams cad gnyis su med kyang thabs kyis khams kyi rnams rten cing 
[\[44a.6\]]'brel te 'byung bar ston to/_/kun rdzob tu tshig dang smra bas sems can rnams smin par byed kyang sems can rnams la don dam pa ston to/_/khams kyi khyad par gyi rnam pa la khams kyang khams thams cad med par yid ches shing rtogs so/_/de ci'i phyir zhe na/_'jig rten 
[\[44a.7\]]'dzin de bzhin gshegs pa don dam pas khams su mi dmigs/_khams kyi chos su mi dmigs so/_/'jig rten 'dzin ngas ni khams thams cad 'gags pa'ang med/_bcad pa yang med par bla na med pa yang dag par rdzogs pa'i byang chub tu mngon par sangs rgyas 
[\[44b\]]
[\[44b.1\]]so/_/de ci'i phyir zhe na/_don dam pa la khams rnams med do/_/khams thams cad la khams gang yang med de nges pa med do/_/khams thams cad nam mkha' dang mnyam ste/_khams thams cad nam mkhar 'jug pas khams thams cad ma skyes pa'i mtshan nyid do/_/
[\[44b.2\]]de bzhin gshegs pas khams thams cad la de lta bu'i tshul gyis thugs su chud do/_/de bzhin gshegs pas khams su ma gsungs chos rnams kyi stobs kyang ma gsungs so/_/de ci'i phyir zhe na/_chos thams cad ci yang med pas ci'ang med pa'i khams mi gsung ngo /_/'jig 
[\[44b.3\]]rten 'dzin de bzhin gshegs pas ni ci'ang med pa'i khams gsungs mod kyi de la yang dag par na khams su gsungs pa med de/_'jig rten 'dzin de ltar na khams rnams kyi rnam par 'byed pa la mkhas pa zhes bya'o/_/byang chub sems dpa' sems dpa' chen po rnams khams 
[\[44b.4\]]rnam par 'byed pa la shin tu mkhas pa dang /_khams thams cad btags pa tsam du shes pa dang /_kun rdzob kyi khams tsam du shes pa dang /_don dam pa'i khams shes pa dang /_khams kyi nges pa shes pa dang /_kun rdzob kyi bden pa shes pa dang /_khams rnam par 'byed pa 
[\[44b.5\]]la mkhas pa dang /_ci dang ci lta bu dang ldan par shes pa dang /_khams kyi 'dus pa shes pa dang /_khams kyi 'jug pa shes pa dang /_bden pa'i khams kyi 'jug pa shes pa dang /_khams kyi khyad par la mkhas pa dang /_khams thams cad khams med par shes pa 
[\[44b.6\]]dang /_khams thams cad nam mkha'i khams dang 'thun par shes te khams rnams la bye brag tu mi 'byed pa dang /_khams rnams la bye brag tu mi dmigs/_bye brag tu mi brjod do/_/sems can rnams la khams 'jig pa ston pa la mkhas par 'gyur ro/_/'jig rten 'dzin 
[\[44b.7\]]'di lta ste/_sgyu ma mkhan mkhas pa zhig sems can la sgyu ma rnam pa sna tshogs bstan te/_sgyu ma'i dngos po rnam pa sna tshogs shes par byed do/_/de la mdza' zhing bshes pa dag gis 'di skad du 'di ni sgyu ma'o/_/sgyu mar byas pa'i dngos po ste/_sgyu ma de la yang dag pa 
[\[45a\]]
[\[45a.1\]]med do/_/phyin ci log tu sems can la ston to zhes smras na mkhas pa dag ni sgyu mar shes par 'gyur ro/_/'jig rten 'dzin 'jig rten gyi rang bzhin ni sgyu ma lta bu ste/_byang chub sems dpa' sems dpa' chen po rnams sgyu ma lta bu'i chos la zhugs na 'jig 
[\[45a.2\]]rten sgyu ma'i rang bzhin du shes so/_/'jig rten spyod pa ni sgyu ma lta bu ste/_sbyor ba'i stobs kyis sems can dag la 'jig rten sgyu ma lta bur ston to/_/gang zhig 'jig rten la yang dag pa'i bden par 'dzin na 'jig rten yang dag pa ma yin pa sgyu ma lta bur ston to/_/de la mkhas 
[\[45a.3\]]pa blo zab mo dbang po rno ba dag ni zur tsam bstan pas chos thams cad stong pa nyid dang /_sgyu ma lta bu dang /_mi bden pa dngos po med par shes te/_chos thams cad kyis bus pa so so'i skye bo dag bslus pa dang /_chos thams cad yang dag pa ma yin pa'i rkyen la rag lus 
[\[45a.4\]]par shes so/_/'jig rten 'dzin de bas na byang chub sems dpa' sems dpa' chen po rnams khams kyi spyod pa la 'jug par 'dod pa dag shin tu zab mo'i mdo sde brjod du med/_dmigs su med pa/_khams thams cad shes shing mthong bar byed pa ston pa/_khams thams 
[\[45a.5\]]cad yi ge med pa/_'dus pa med pa/_brjod du med pa/_khams thams cad kyi thabs dang shes rab ston pa/_rten cing 'brel te 'byung ba la 'jug par byed pa ston pa/_gzhan yang chos thams cad kyi yang dag pa nyid brjod pa/_'di lta ste/_'jig rten dang 'jig 
[\[45a.6\]]rten las 'das pa dang /_'dus byas dang 'dus ma byas pa dang /_dbang dang dbang ma yin pa dang /_spyod pa la 'jug pa dang /_don dam pa dang kun rdzob kyi don dang /_nges pa'i don gyi mdo sde dang /_bkri ba'i don gyi mdo sde dang /_rten cing 'brel te 'byung ba'i rnam 
[\[45a.7\]]par grol ba'i mdo sde zab mo 'di las brjod pa thams cad la brtson par bya'o/_/khams [{]bcwa [,]bco [}]brgyad ces bya ba'i le'u ste gsum mo//_//'jig rten 'dzin ces bya ba'i mdo bam po gsum pa/_bcom ldan 'das kyis 'jig rten 'dzin la 'di 
[\[45b\]]
[\[45b.1\]]skad ces bka' stsal to/_/de la ji ltar na byang chub sems dpa' sems dpa' chen po skye mched bcu gnyis la mkhas pa zhe na/_byang chub sems dpa' sems dpa' chen po rnams skye mched bcu gnyis rnam par 'byed cing yang dag par rtog pa na 'di snyam du mig la mig gi skye mched 
[\[45b.2\]]dmigs su med/_mig la mig gi skye mched du nges pa med do/_/mig gi skye mched kyang dngos por dmigs su med do/_/de ci'i phyir zhe na/_mig gi skye mched ni rkyen mang po las skyes pa phyin ci log las byung ba'o/_/gzugs la dmigs pa'i phyir gzugs la rag lus pa 
[\[45b.3\]]ste/_gnyis phrad pa las gzugs kyi rkyen gyis mig gi skye mched kyi rkyen yod par gyur te/_gzugs dang mig gi skye mched gnyis gcig la gcig ltos pa'i phyir mig gi gzugs zhes bshad do/_/'di lta ste/_mig dang gzugs zhes bya ba gzugs ni mig gi skye mched 
[\[45b.4\]]'byung bar byed pa'i sgo yin la mig kyang gzugs kyi skye mched 'byung zhing snang bar byed pas de bas na skye mched kyang gzugs kyi rkyen gyis skye mched kyi sgo zhes btags pas mig gi skye mched ces bya ba ste/_mig gis mthong ba'i phyir gzugs kyi skye mched ces bya'o/_/kun rdzob tu yod 
[\[45b.5\]]par gsungs kyi mig kyang gzugs la mi gnas/_gzugs kyang mig la mi gnas/_mig mig la mi gnas/_gzugs kyang gzugs la mi gnas te/_rkyen mang po las gzugs su dmigs pa byung bas mig gi skye mched ces btags so/_/gzhan yang rten cing 'brel 
[\[45b.6\]]te byung ba las mig gi shes pa dang /_mthong ba'i mtshan nyid skye bas gzugs kyi skye mched ces btags so/_/ji ltar na kun rdzob tu phyin ci log tu bshad pa'i zlas don dam par mig gi skye mched dmigs su med cing gzugs kyi skye mched dmigs su med pa bstan pa zhe na/_
[\[45b.7\]]mkhas pa dag ni skye mched rnams btsal na yang dag par yod par mi mthong ste/_bus pa so so'i skye bo blo phyin ci log tu gyur pa dag ni mig gi skye mched dang /_gzugs kyi skye mched mtshan ma gnyis su 'chad do/_/mig gi skye mched dang /_gzugs kyi skye mched de nyid yang 
[\[46a\]]
[\[46a.1\]]dag pa ma yin pa'i skye mched bstan pa'o/_/yang dag pa ji lta ba bzhin du chos rnams kyi de kho na'i mtshan nyid shes par bya ba'i phyir skye mched rnams ni rten cing 'brel te byung ba phyin ci log tu mngon par 'byed pa dang ldan pa las byung ste/_skye mched kyi mtshan nyid 
[\[46a.2\]]du yang dag par dmigs su med do/_/de ci'i phyir zhe na/_mig gi skye mched dang gzugs kyi skye mched nang na mi gnas/_phyi rol na mi gnas/_gnyi ga'i bar na mi gnas so/_/mig gi skye mched dang /_gzugs kyi skye mched 'das pa ma yin/_ma 'ongs pa ma 
[\[46a.3\]]yin/_da ltar gyi ma yin te/_'on kyang da ltar gyi rgyu dang rkyen 'dus pa las gzugs su shes pas mig gi skye mched du brjod de/_bus pa so so'i skye bo dag spyod pa bzhin no/_/mkhas pa dag ni skye mched rnams yang dag pa ma yin pa ci'ang med pa/_rnam par brtags 
[\[46a.4\]]pa'i phyin ci log las byung bar khong du chud pas skye mched ma yin pa ni skye mched du mthong zhing shes so/_/skye mched kyi mtshan nyid mi brjod cing skye mched la mtshan nyid nges pa med do/_/rten cing 'brel te 'byung bar de bzhin gshegs pas gsungs so/_/de dag ni skye mched 
[\[46a.5\]]du mthong ba dang shes pa zhes bya'o/_/'di lta ste/_skye mched rnams ni yang dag pa ma yin pa/_ci'ang med pa/_rgyu dang rkyen la rag lus pa/_phyin ci log dang ldan pa'i 'du byed las byung ba'o/_/skye mched ni byas pa med pa/_byed pa med de/_mig gi skye mched 
[\[46a.6\]]gzugs kyi skye mched du rnam par mi rtog_/gzugs kyi skye mched kyang mig gi skye mched du mi shes rnam par mi rtog ste/_gnyi ga'i mtshan ma dang bral ba'o zhes chos nyid kyis 'brel pa'i mtshan nyid kyis na de la rnam par brtag cing brjod du med do/_/skye mched kyi mtshan nyid 
[\[46a.7\]]ni rten cing 'brel te 'byung bas bus pas phyin ci log tu shes pa dang /_'phags pas khong du chud cing rtogs pa ji bzhin te/_mig gi skye mched dang /_gzugs kyi skye mched ni ma skyes pa/_mi 'gag pa/_ma 'ongs pa/_mi 'gro ba'i mtshan nyid yin pas mig gis 
[\[46b\]]
[\[46b.1\]]mig mi shes/_mig gis mig tu rnam par mi rtog_/gzugs kyis gzugs mi shes/_gzugs kyis gzugs su rnam par mi rtog go/_/de ci'i phyir zhe na/_gnyi ga stong pa'i phyir ro/_/gnyi ga bral ba'i phyir mig gis mig gi mtshan nyid mi shes/_gzugs kyis 
[\[46b.2\]]gzugs kyi mtshan nyid mi shes/_mig dang gzugs gnyi ga la mtshan nyid med chos med de/_de la nges pa'i mtshan nyid med pas mig gis mig ma byas/_mig gis mig tu mi shes so/_/gzugs kyis gzugs ma byas/_gzugs kyis gzugs mi shes so/_/gnyi 
[\[46b.3\]]ga med pa'i phyir mig kyang bdag go snyam du mi sems/_gzugs kyang bdag ni gzugs so snyam du mi sems/_mig dang gzugs kyi bdag nyid ni sgyu ma'i ngo bo nyid de/_yang dag pa ma yin pa'i [{]bla dgas [,]bla dwags [}]su mig dang gzugs zhes brjod do/_/byang chub sems dpa' rnams ni 
[\[46b.4\]]mig gi skye mched dang gzugs kyi skye mched la ji ltar rnam par 'byed cing rtog pa bzhin du rna ba dang /_sgra dang /_sna dang /_dri dang /_lce dang /_ro dang /_lus dang /_reg bya yang de bzhin no/_/'jig rten 'dzin de la ji ltar na byang chub sems dpa' sems dpa' chen po yid 
[\[46b.5\]]kyi skye mched la rnam par 'byed cing rtog pa zhe na/_byang chub sems dpa' sems dpa' chen po rnams yid kyi skye mched la rnam par 'byed cing rtog pa'i tshe de 'di snyam du yid kyi skye mched dmigs su med/_yid la skye mched du nges pa'i mtshan nyid med de/_yid kyi skye mched la 
[\[46b.6\]]dngos po med par sems so/_/de ci'i phyir zhe na/_yid kyi skye mched ni rten cing 'brel te byung bas phyin ci log las skyes te/_chos kyi skye mched la rag lus pas gnyis phrad pa las bya ba med par 'gyur ro/_/yid kyi skye mched kyang chos kyi skye mched kyi rkyen gyis 'byung la/_
[\[46b.7\]]chos kyi skye mched kyi rkyen gyis rnam par 'byed par gyur te/_mtshan nyid gnyis su phye'o/_/yid la brten nas chos kyi skye mched kyi gnas yod par 'gyur te/_yid ni chos skye zhing mched par byed pa'i sgo yin la chos kyi skye mched kyang yid kyi sgo yin no/_/de bas na chos 
[\[47a\]]
[\[47a.1\]]kyi skye mched ces gdags so/_/chos kyi skye mched kyi sgo'i rkyen gyis yid kyi skye mched du brjod de/_yid kyi mtshan nyid kyi sgo bstan cing shes par bya ba'i phyir chos kyi skye mched ces brjod par gyur to/_/kun rdzob kyi bden pa yang dag par bshad kyi yid kyang 
[\[47a.2\]]chos la mi brten chos kyang yid la mi brten te/_rten cing 'brel te 'byung bas chos rnams rkyen du gyur te yid kyi skye mched ces bshad do/_/rten cing 'brel te 'byung ba dang yid kyi mtshan nyid bstan pa'i phyir ro/_/chos kyi skye mched brjod de kun rdzob tu phyin ci log bshad pa'i 
[\[47a.3\]]zlas don dam par yid kyi skye mched dmigs su med/_chos kyi skye mched dmigs su med par gsungs so/_/mkhas pa dag ni skye mched la rnam par brtags na yang dag par yod par mi mthong ngo /_/bus pa so so'i skye bo blo phyin ci log tu gyur pa dag ni yid kyi skye mched 
[\[47a.4\]]dang chos kyi skye mched ces mtshan ma rnam pa gnyis su brjod do/_/yid kyi skye mched dang chos kyi skye mched ni yang dag pa ma yin pa/_ci yang med pa de kho na nyid ji bzhin du de bzhin gshegs pas thugs su chud pas skye mched ces gsungs so/_/skye mched rnams ni rten cing 
[\[47a.5\]]'brel te byung ba phyin ci log dang ldan pa'i 'du byed las byung bas de la ni yid kyi skye mched dang /_chos kyi skye mched du yang dag par dmigs su med do/_/yid kyi skye mched dang chos kyi skye mched ni nang na mi gnas/_phyi rol na mi gnas/_gnyi ga'i bar na mi gnas so/_/gzhan 
[\[47a.6\]]yang yid kyi skye mched ni 'das pa yang ma yin/_ma 'ongs pa yang ma yin/_da ltar gyi 'phral gyi rkyen shes pa las bus pa so so'i skye bos bsams pa'i rjes su yid kyi skye mched dang chos kyi skye mched ces brjod do/_/mkhas pa dag ni yid kyi skye mched dang chos kyi skye mched la 
[\[47a.7\]]yang dag pa ma yin pa/_ci yang med pa/_phyin ci log tu rnam par rtog pa las byung ba skye mched ma yin pa la skye mched du khong du chud par rtogs so/_/de ci'i phyir zhe na/_skye mched rnams la nges par skye mched kyi mtshan nyid med pa'i phyir ro/_/mkhas pa dag ni de ltar skye 
[\[47b\]]
[\[47b.1\]]mched rnams la yang dag pa ma yin pa ci yang med par rtogs te/_yid kyi skye mched dang chos kyi skye mched rang bzhin gyis dmigs su med/_yid kyi skye mched dang chos kyi skye mched las byung ba de kho na'i mtshan nyid du yang mi dmigs so/_/de ltar yid kyi skye mched dang chos kyi skye 
[\[47b.2\]]mched ni rten cing 'brel te byung bas de bzhin gshegs pas kyang skye mched rnams kyi shes pa dang mthong ba'i mtshan nyid gsungs pa ni 'di lta ste/_skye mched rnams yang dag pa ma yin pa/_ci yang med pa/_phyin ci log dang ldan pa'i 'du byed las byung ba/_rgyu dang rkyen la rag lus 
[\[47b.3\]]pa/_yid kyi skye mched dang chos kyi skye mched byas pa/_byed pa/_byed pa med pa/_yid kyi skye mched kyis chos kyi skye mched du rnam par mi rtog_/chos kyi skye mched kyang yid kyi skye mched du rnam par mi rtog par shes so/_/de ci'i phyir zhe na/_gnyi ga'i dang bral ba'i phyir ro/_/
[\[47b.4\]]de ltar mtshan nyid gnyis dang bral bas na de la rnam par dbyer med do/_/skye mched de dag ni rten cing 'brel te byung ba yin yang bus pa so so'i skye bo dag phyin ci log tu sems pa'i rjes su brjod pa yin no/_/'phags pa rnams kyis khong du chud cing rtogs pa ltar na yid kyi skye 
[\[47b.5\]]mched kyang mi skye ba/_ma skyes pa/_mi 'gag pa/_mi 'ong ba/_ma song ba ste/_yid kyis yid mi shes/_yid du rnam par mi rtog_/chos kyis chos su mi shes/_chos su rnam par mi rtog ste/_gnyi ga stong pa'i phyir ro/_/gnyi ga dang bral ba'i phyir yid kyis yid kyi mtshan nyid 
[\[47b.6\]]mi shes/_chos kyis chos kyi mtshan nyid mi shes te/_mtshan nyid de gnyi ga ci yang med pas de la ni nges pa'i chos gcig kyang med do/_/yid kyis mi 'grub la yid 'jig par yang mi nus/_chos kyis kyang chos mi 'grub la chos 'jig par mi nus so/_/gnyi ga med pas 
[\[47b.7\]]yid kyi skye mched ni bdag yid kyi skye mched do snyam du mi sems so/_/chos kyi skye mched kyang bdag ni chos kyi skye mched do snyam du mi sems so/_/de gnyi ga stong pas sgyu ma lta bu ste/_ming dang tshig tu rnam par phye nas btags so/_/byang chub sems dpa' sems dpa' 
[\[48a\]]
[\[48a.1\]]chen po rnams yid kyi skye mched dang chos kyi skye mched de lta bu rnam par 'byed cing rtog go/_/'jig rten 'dzin de la ji ltar na byang chub sems dpa' sems dpa' chen po rnams nang gi skye mched drug dang /_phyi'i skye mched drug la rnam par 'byed cing rtog pa zhe na/_'di 
[\[48a.2\]]lta ste/_skye mched bcu gnyis ni thams cad kyang yang dag pa ma yin pa rkyen mang po dang /_phyin ci log tu ldan pa las skyes pa ste/_mtshan ma gnyis su gyur pa'i phyir phyi dang nang gnyis so/_/bus pa so so'i skye bo dag yang dag pa'i chos ma thos pa skye mched bcu gnyis kyi yang 
[\[48a.3\]]dag pa nyid mi shes pa'i phyir mig gi skye mched la chags nas bdag mig gi skye mched bdag gi mig gi skye mched ces chags/_gzugs kyi skye mched la chags nas bdag gzugs kyi skye mched/_bdag gi gzugs kyi skye mched ces chags pa nas rna ba dang /_sgra dang /_sna dang /_
[\[48a.4\]]dri dang /_lce dang /_ro dang /_lus dang /_reg bya dang /_yid dang /_chos kyi bar du bdag yid/_bdag gi yid/_bdag chos/_bdag gi chos so zhes chags so/_/de ltar chags pas na skye mched bcu gnyis kyis kun nas klags shing bcings te lam rgyud lngar yang 
[\[48a.5\]]dang yang 'khor bar gyur nas 'byung ba'i lam mi shes so/_/byang chub sems dpa' sems dpa' chen po rnams de ltar skye mched bcu gnyis la yang dag par brtags na skye mched bcu gnyis rnams yang dag pa ma yin pa/_sgyu ma/_snying po med pa/_gsog_/gsob lta bu/_
[\[48a.6\]]stong pa/_sgyu ma lta bur mthong /_mig gi skye mched la bdag gam bdag gi bar mi chags pa nas chos kyi skye mched kyi bar du bdag gam bdag gi bar mi chags so/_/de ltar mi chags pas na rnam par mi rtog ste/_byang chub sems dpa' rnams de ltar skye mched bcu gnyis 
[\[48a.7\]]la shin tu mkhas so/_/'jig rten 'dzin byang chub sems dpa' sems dpa' chen po rnams de ltar skye mched rnams kyi thabs la mkhas pas skye mched bcu gnyis thams cad la ma chags mi thogs/_skye mched rnams shes par bya ba dang /_mthong bar bya ba la yang rtog la skye 
[\[48b\]]
[\[48b.1\]]mched rnams rnam par 'byed pa la yang mkhas pas rkyen mang po las skyes pa'i chos kyi skye mched bcu gnyis khong du chud cing rtogs pa dang /_mtshan ma med pas skye mched bcu gnyis kyi mtshan ma 'jig pa dang /_skye mched rnams rten pa'i lam gyi rjes su mi gnas pa dang /_skye mched 
[\[48b.2\]]rnams kyi mtshan nyid med par shes pa dang /_mtshan nyid rnams kyi sbyor ba'i thabs kyi mtha' dag kyang shes shing rtogs so/_/'jig rten 'dzin 'di lta ste/_sgyu ma mkhan gyis sgyu ma byas pa'i 'khrul 'khor las phyogs bzhi nas chu 'bab pa ltar skye mched bcu gnyis kyang de bzhin 
[\[48b.3\]]du phyi nang gi rten cing 'brel ba las bya ba kun byed par gyur te/_de la ni yang dag par dngos por dmigs su med do/_/skye mched bcu gnyis po 'di sngon gyi las kyi 'khrul 'khor gyis rnam par bcings pas bya ba kun byas par gyur to/_/'jig rten 'dzin 'di lta ste/_skye mched 
[\[48b.4\]]ces bya ba ni bus pa so so'i skye bo shes pa'i blo med pa dag gi nyon mongs pa skye zhing mched par byed pa'i sgo'i mig ni gzugs kyi sgo ste/_byams pa dang sdang ba skyed pa'i phyir ro/_/gzugs kyang mig gi sgo ste/_byams pa dang sdang ba skyed pa'i phyir ro/_/de bzhin du rna ba dang /_sna dang /_
[\[48b.5\]]lce dang /_lus dang /_yid kyi bar du ste/_yid chos kyi sgor gyur pas byams sdang skyed do/_/chos kyang yid kyi sgor gyur pas byams sdang skyed la/_de ltar skye mched bcu gnyis ni byams sdang dang 'tshogs shing 'dus pa ste yang dag pa'i mtshan nyid mi shes so/_/'jig rten 'dzin byang chub 
[\[48b.6\]]sems dpa' sems dpa' chen po rnams ni skye mched rnams kyi rang bzhin gyi ngo bo dang /_skye mched kyi mtshan nyid la shin tu legs par rtogs pas byams pa dang sdang bas rnam par 'ching bar mi 'gyur/_'jig rten 'dzin byang chub sems dpa' sems dpa' chen po skye mched rnams shin tu 
[\[48b.7\]]rtogs so/_/skye mched bcu gnyis shes par bya ba'i le'u ste bzhi'o//_//'jig rten 'dzin de la ji ltar na byang chub sems dpa' sems dpa' chen po rnams rten cing 'brel te 'byung ba bcu gnyis rnam par 'byed cing rtog pa la mkhas pa zhe na/_byang chub sems 
[\[49a\]]
[\[49a.1\]]dpa' sems dpa' chen po rnams rten cing 'brel te 'byung ba bcu gnyis la rnam par 'byed cing rtog pa ni 'di lta ste/_ci yang med pa'i phyir ma rig pa zhes btags te/_ma rig pa la chos med pa'i phyir ma rig pa zhes btags/_ma rig pas rig pa mi shes pa'i phyir 
[\[49a.2\]]ma rig pa zhes brjod do/_/ji ltar na rig pa mi shes pas ma rig pa zhe na/_ma rig pa la nges pa'i chos su dmigs su med pas ma rig pa zhes bya'o/_/ci'i phyir ma rig pa'i rkyen gyis 'du byed rnams she na/_chos thams cad ni ci yang med pa ste/_bus pa so so'i skye bo dag rnam par 'du 
[\[49a.3\]]byed pas na ma rig pa'i rkyen gyis 'du byed ces bya'o/_/'du byed las rnam par shes pa skye bas na 'du byed kyi rkyen gyis rnam par shes pa'o/_/ming dang gzugs ni mtshan nyid gnyis te/_de bas na rnam par shes pa'i rkyen gyis ming dang gzugs so/_/ming dang gzugs las drug gi 
[\[49a.4\]]skye mched skyes pas de bas na ming dang gzugs kyi rkyen gyis drug gi skye mched do/_/drug gi skye mched las reg pa skye bas de bas na skye mched drug gi rkyen gyis reg pa'o/_/reg pa las tshor ba skye bas de'i phyir reg pa'i rkyen gyis tshor ba'o/_/tshor ba las sred pa skye ste/_de bas na tshor 
[\[49a.5\]]ba'i rkyen gyis sred pa'o/_/sred pa las len pa skye ste/_de bas na sred pa'i rkyen gyis len pa'o/_/len pa las srid pa 'byung ste/_de bas na len pa'i rkyen gyis srid pa'o/_/srid pa las skye ba byung bas/_de bas na srid pa'i rkyen gyis skye ba'o/_/skye bas rga ba dang /_shi ba 
[\[49a.6\]]dang /_slos pa'i mya ngan dang /_smre sngags 'don pa dang /_sdug bsngal ba 'ba' zhig gi phung por gyur pas de bas na skye ba'i rkyen gyis rga ba dang /_shi ba dang /_yid blong ba dang /_smre sngags 'don pa dang /_sdug bsngal ba'i phung po zhes brjod de/_de ltar sdug bsngal gyi phung po 
[\[49a.7\]]chen po 'ba' zhig tu gyur to/_/de la kun 'dus pa ni blo phyin ci log tu gyur nas rig pa dang 'gal bar byed cing ma rig pa'i phung por bsags nas srid pa phyi ma'i 'dod pa skyed de dga' ba dang chags pa la gnas thams cad du skye ba tshol ba ni srid pa'i phung po'o/_/'jig rten 'dzin 'jig 
[\[49b\]]
[\[49b.1\]]rten 'di dag ni rten cing 'brel te 'byung ba bcu gnyis kyis rnam par bcings te ma rig pas ldongs nas ma rig pa'i mun pas g.yang sar 'thams shing ma rig pa'i thog mar 'gro bas rten cing 'brel te 'byung ba bcu gnyis rdzogs par skyed do/_/byang chub sems dpa' rnams de ltar ma rig pa'i 
[\[49b.2\]]yang dag pa'i mtshan nyid la shin tu brtags na ma rig pa nyid stong pa nyid thog ma'i mtha' dmigs su med par shes so/_/de ci'i phyir zhe na/_ma rig pa med pa'i phyir thog ma'i mtha' zhes bya ba med pas mkhas pa dag gis mtha' med pas thog ma'i mthar rtogs te thog ma'i mthar 
[\[49b.3\]]rnam par mi 'byed do/_/rnam par rtog pa yongs su bcad pas ma rig pa la mi chags so/_/chos thams cad ci yang med pas chos ni ji ltar bshad pa ltar ma yin te chos thams cad ci yang med ces brjod na yang de nyid ma rig pa shes shing mthong ba'o/_/gang chos thams 
[\[49b.4\]]cad chud cing rtogs na de de nyid rig pa ste/_de nyid las rig pa gzhan zhes bya ba med kyi/_gang rig pa shes shing mthong ba nyid rig pa zhes bya'o/_/de la ji ltar na ma rig pa shes shing mthong ba zhe na/_'di lta ste/_chos thams cad ci yang med pa/_chos thams cad ci yang 
[\[49b.5\]]dmigs su med pa/_chos thams cad yang dag pa ma yin pa phyin ci log pa/_chos thams cad ji ltar bshad pa ltar ma yin par rig pa ni ma rig par shes shing mthong ste/_ma rig pa shes shing mthong ba ni rig pa zhes bya'o/_/de ci'i phyir zhe na/_ma rig pa dmigs su 
[\[49b.6\]]med pa'i phyir ro/_/ma rig pa'i rkyen gyis 'du byed ces bya ba yang chos thams cad ci yang med de/_bus pa so so'i skye bo dag ma rig pa'i mun par 'thoms pas phyin ci log tu 'du byed kyi las rnams byed de 'du byed kyi las de ni gzugs med/_gnas med pas ma rig pas kyang 'du 
[\[49b.7\]]byed kyi las skyed mi nus la byas pa'i chos med pas ma rig pa'i rkyen gyis 'du byed ces brjod do/_/'du byed kyi las ni 'dus pa'am/_'ong ba'i gnas sam/_song ba'i gnas kyang med la 'du byed kyi gnas 'das pa ma yin/_ma 'ongs pa ma yin/_da ltar gyi ma yin pas ma rig pa yang 
[\[50a\]]
[\[50a.1\]]ma rig pas stong /_'du byed kyi las kyang 'du byed kyi las kyis stong ste/_'du byed kyi las la gnas med kyang ma rig pa la brten nas 'du byed kyi las byung ste/_'du byed kyi las kyang ma rig pa la mi gnas/_ma rig pa yang 'du byed kyi las la mi gnas te/_ma 
[\[50a.2\]]rig pas yang ma rig pa mi shes/_'du byed kyi las kyang 'du byed kyi las kyis mi shes te/_de ltar ma rig pa dang /_'du byed kyi las ni phyin ci log gi dbang gis ma rig pa las skyes kyang de la ni ma rig pa dmigs su med/_ma rig pa'i rang bzhin dmigs su med/_'du 
[\[50a.3\]]byed kyi las dmigs su med/_'du byed kyi las kyi rang bzhin dmigs su med kyi mun pa'i thibs po las mun pa zhes btags te/_ma rig pa'i mun pa'i thibs po las ni 'du byed kyi las zhes rnam par rtog ste/_ci yang med pa'i chos las bya ba byas pas ma rig pa dang 
[\[50a.4\]]'du byed kyi las ni ci yang med pa'o/_/'du byed kyi rkyen gyis rnam par shes pa zhes bya ba ni rnam par shes pa 'du byed kyi las la mi gnas la 'du byed kyi las dang yang ma bral te rnam par shes pa skyes kyang 'du byed kyi las kyis rnam par shes pa bskyed pa ni ma yin no/_/de ci'i 
[\[50a.5\]]phyir zhe na/_'du byed kyi las kyang 'du byed kyi las su mi shes la 'du byed kyi las la ltos pa'ang ma yin te/_skye bo blo phyin ci log tu gyur pa dag 'du byed kyi las kyi rnam par shes pa skyed mod kyi rnam par shes pa de ni 'du byed kyi las kyi nang na mi gnas/_'du byed kyi las kyi phyi rol 
[\[50a.6\]]na mi gnas/_gnyi ga'i bar na yang mi gnas te/_rnam par shes pa skye ba yang med mod kyi 'du byed kyi las kyi rgyun gcig gis bsabs te ma chad pa las rnam par shes pa skyes so/_/mkhas pa dag ni rnam par shes pa'i mtshan nyid btsal na dmigs su med de rnam par shes 
[\[50a.7\]]pa skye bar mi dmigs pa rnam par shes pas rnam par shes pa mi shes/_rnam par shes pas rnam par shes par mi mthong /_rnam par shes pas rnam par shes pa la mi gnas so/_/rnam par shes pa'i rkyen gyis ming dang gzugs zhes bya ba na ming dang gzugs rnam par 
[\[50b\]]
[\[50b.1\]]shes pa la mi gnas/_rnam par shes pa'i pha rol na ming dang gzugs mi skye ste/_ming dang gzugs de ni rnam par shes pa las ma 'ongs kyi rnam par shes pas dmigs pas bus pa so so'i skye bo'i ldongs pa dag ming dang gzugs su chags te/_rnam par shes pas ming dang 
[\[50b.2\]]gzugs bskyed pa ni ma yin no/_/mkhas pa dag ni de la brtags na ming dang gzugs su mi dmigs mi mthong ste/_ming dang gzugs zhes bya ba ni gzugs med phyogs med de log par rnam par rtog pa las skyes so/_/gzugs kyi mtshan nyid rnam par shes pa'i rkyen 
[\[50b.3\]]gyis yod ces bya ba rnam par shes pa nyid dmigs su med pa yin na rnam par shes pa'i rkyen gyis gzugs skye ba lta ci smos te/_gzugs zhes nges par btags pa'i gnas med do/_/ming dang gzugs kyi rkyen gyis drug gi skye mched ces bya ba ni/_drug gi skye mched kyi rkyen gyis 
[\[50b.4\]]gzugs skye zhes bya bar ma rung ste/_ming ni lus la gnas pas dbugs phyi nang du rgyu bas lus dang sems dang sems las byung ba'i chos rnams brtas par byed de/_skye mched drug ni sgyu ma lta bu med pa las rnam par rtog pa las byung ste/_phyin ci log tu bya ba yod do/_/drug gi skye 
[\[50b.5\]]mched kyi rkyen gyis reg bya zhes bya ba ni reg bya de gzugs la brten te yod pa yin na/_reg bya ni gzugs la med do/_/de ci'i phyir zhe na/_gzugs ni shes pa med pa'i rang bzhin can te/_rdo dang shing dang tha mi dad kyang skye mched drug las byung ba'i phyir reg bya zhes rnam par phye 
[\[50b.6\]]te btags so/_/de ci'i phyir zhe na/_skye mched drug nyid yang dag pa ma yin pa ci yang med na reg bya lta ci smos te/_reg bya ni stong pa ci yang med pa ste/_rnam par rtog pa'i phyin ci log las skyes te/_reg bya ni yul na mi gnas phyogs na mi gnas so/_/reg bya nyid stong 
[\[50b.7\]]pa ste reg bya'i mtshan nyid med pas reg byas skye mched drug mi shes/_skye mched drug kyang reg byas mi shes so/_/reg bya'i rkyen gyis tshor ba zhes bya ba de tshor ba reg bya'i nang na mi gnas/_reg bya'i phyi rol na mi gnas so/_/gnyi ga'i bar na mi gnas/_reg bya de gud nas 
[\[51a\]]
[\[51a.1\]]tshor ba la ltos te 'ongs pa ma yin gyi reg bya las tshor ba skyes so/_/reg bya nyid kyang yang dag pa ma yin te med na tshor ba lta ci smos te tshor ba la nges pa'i mtshan nyid med/_tshor ba ni med pa las phyin ci log tu rtog pa skye ste phyin ci log tu bya ba yod do/_/tshor ba'i 
[\[51a.2\]]rkyen gyis sred pa zhes bya ba ni tshor ba de gud na sred pa la ltos te 'ongs pa ma yin/_tshor ba nyid sred pa dang lhan cig pa ma yin/_tshor bas yang sred pa mi shes la sred pa la rnam par mi rtog_/sred pa la yang tshor ba mi shes la tshor ba la rnam par mi rtog_/sred pa yang tshor ba dang 
[\[51a.3\]]lhan cig pa ma yin te/_tshor ba sred pa la mi gnas pa la sred pa las gud na yang tshor ba yod pa ma yin no/_/tshor ba nyid la tshor ba'i mtshan nyid med na tshor ba'i rkyen gyis sred pa zhes bya ba lta ci smos te/_tshor ba sred pa'i nang na mi gnas/_tshor ba'i phyi rol na mi gnas/_
[\[51a.4\]]gnyi ga'i bar na mi gnas/_sred pa nyid kyang sred pa'i nang na mi gnas/_sred pa'i phyi rol na mi gnas/_gnyi ga'i bar na mi gnas te/_sred pa'i nang na sred pa'i mtshan nyid dmigs su med de/_sred pa de ni yang dag pa ma yin pa phyin ci log dang ldan pa'i rnam par rtog 
[\[51a.5\]]pa las sred pa zhes btags kyi sred pa ni 'das pa ma yin/_ma 'ongs pa ma yin/_da ltar ma yin no/_/sred pa de ni bcings pa las sred pa skyes pa ma yin/_bcings pa ma yin pa las kyang ma yin te/_rgyu dang rkyen gcig gis gcig bsabs pa'i rgyun ma chad pa las tshor 
[\[51a.6\]]ba'i rkyen gyis sred pa zhes btags so/_/mkhas pa dag ni sred pa'i yul na mi gnas/_phyogs na mi gnas/_stong pa gsob gsog lta bu/_snying po med pa/_yang dag pa ma yin te ci la yang med par shes so/_/sred pa'i rkyen gyis len pa zhes bya ba ni sred pa gud nas 
[\[51a.7\]]len pa la ltos te 'ongs pa ma yin/_sred pa dang len pa lhan cig pa ma yin te/_sred pa las len pa ma bskyed kyang sred pa yod pas rgyu dang rkyen lhan cig pa'i phyir rjes su len pa zhes bya ba btags so/_/len pa dang sred pa lhan cig pa ma yin te sred pa las gzhan pa'ang 
[\[51b\]]
[\[51b.1\]]ma yin no/_/sred pa yang len pa dang lhan cig pa ma yin te/_len pa las tha mi dad pas sred pa'i nang na mi gnas/_sred pa'i phyi rol na mi gnas/_gnyi ga'i bar na mi gnas te/_sred pa nyid kyang dmigs su med na sred pa'i rkyen gyis len pa zhes bya ba lta ci smos te/_len 
[\[51b.2\]]pa'i nges pa'i mtshan nyid dmigs su med do/_/mkhas pa dag ni len pa de yang dag pa ma yin pa ci yang med par rtogs te/_len pa'i nang na len pa'i mtshan nyid med pas len pa ni 'das pa dang /_ma 'ongs pa dang /_da ltar gyi ma yin te/_len pa ni len pa'i nang na mi gnas 
[\[51b.3\]]len pa'i phyi rol na mi gnas/_gnyi ga'i bar na mi gnas te/_phyin ci log las byung ba rgyu dang rkyen las skyes pa'o/_/rkyen mang po 'dus pa las len pa zhes bya ste/_chos gang yang lhan cig pa'am/_so so ba med do/_/len pa ngo bo nyid med de nges pa'i chos med kyang bus 
[\[51b.4\]]pa so so'i skye bo dag ni yang dag pa ma yin pa'i len pa la tshor bar byed do/_/'du byed thams cad yang dag pa ma yin pas 'jig rten pa dag ni len pas rnam par bcings so/_/mkhas pa dag ni len pa la yang dag pa ma yin pa/_stong pa/_snying po med pa/_dngos po med 
[\[51b.5\]]pa nges pa'i chos cung zad tsam yang dmigs su med par rtogs so/_/len pa'i rkyen gyis srid pa zhes bya ba ni len pa yang srid pa la ltos te 'ongs pa ma yin la/_len pas srid pa skyed nus pa'i phyir len pa'i rkyen gyis srid pa zhes bya ba ma yin gyi srid pa de ni len pa'i nang na 
[\[51b.6\]]yang mi gnas/_len pa'i phyi rol na yang mi gnas/_gnyi ga'i bar na yang mi gnas te/_srid pa'i de ni len pa la mi gnas/_len pa yang srid pa dang lhan cig pa'am so so ba ma yin mod kyi rkyen mang po 'dus pa las na len pa'i rkyen gyis srid pa zhes brjod kyi len 
[\[51b.7\]]pas srid pa skyed mi nus la len pas srid pa rnam par mi 'byed do/_/len pa nyid yang dag pa ma yin pa ci yang med pa yin na len pa'i rkyen gyis srid pa zhes bya ba lta ci smos te srid pa la ltos pa med do/_/srid pa nyid srid pa zhes dmigs su med de srid pa nyid kyang srid pa'i nang na mi 
[\[52a\]]
[\[52a.1\]]gnas/_srid pa'i phyi rol na mi gnas te/_gnyi ga'i bar na mi gnas pas srid pa de ni 'das pa ma yin/_ma 'ongs pa ma yin da ltar ma yin no/_/mkhas pa dag ni srid pa de ni yang dag pa ma yin pa phyin ci log dang ldan pa lhan cig pa'am so so ba ma yin pas 
[\[52a.2\]]srid pa ni shes pa med pa'i rang bzhin can rnam par mi 'byed/_srid pa de ni yul na mi gnas/_phyogs na mi gnas so/_/srid pa de ni snga ma'i mtha' med/_phyi ma'i mtha' med/_da ltar gyi mtha' med do/_/srid pa de ni yod pa ma yin/_med pa ma yin pas rten cing 
[\[52a.3\]]'brel te 'byung ba bcu gnyis kyi nang du srid pa'o zhes khong du chud cing rtogs so/_/mkhas pa blo can dag ni srid pa la stong pa nyid/_snying po med pa/_gsob/_gsog lta bur yongs su rtogs so/_/srid pa'i rkyen gyis skye ba zhes bya ba ni srid pa de skye ba la ltos nas 'ongs pa ma 
[\[52a.4\]]yin/_skye ba de srid pa dang lhan cig pa yang ma yin/_so so ba yang ma yin la/_skye ba de ni srid pa'i nang na mi gnas/_srid pa'i phyi rol na mi gnas/_gnyi ga'i bar na mi gnas te/_srid pas skye ba ma bskyed la srid pa las gud nas skye bar 'gyur ba ma yin gyi rten 
[\[52a.5\]]cing 'brel te 'byung ba bcu gnyis gcig gis gcig bsabs pa'i rgyun ma chad pa las srid pa'i rkyen gyis skye ba zhes brjod do/_/srid pa dang skye ba gcig gis gcig rkyen byas pa yang ma yin/_rkyen ma byas pa yang ma yin te/_srid pa nyid kyang dmigs su med na srid pa'i 
[\[52a.6\]]rkyen gyis skye ba skyes pa lta ci smos te/_mkhas pa dag ni skye ba de ni srid pa la mi gnas la skye ba la skye ba'i mtshan nyid med/_skye ba la rang bzhin med/_skye ba la ngo bo nyid med pas nges par dmigs su rung ba'i chos gcig tsam yang med par rtogs so/_/mkhas pa dag gi de ltar skye ba 
[\[52a.7\]]la rang bzhin med la ci yang med de/_rten cing 'brel te byung ba bcu gnyis gcig gis gcig bsabs pa'i rgyun tsam zhig bstan pa'i phyir srid pa'i rkyen gyis skye ba zhes brjod par yongs su rtogs so/_/skye ba la lhan cig pa'am so so ba'i chos med de/_skye ba de srid pa'i 
[\[52b\]]
[\[52b.1\]]nang na mi gnas/_srid pa'i phyi rol na mi gnas/_gnyi ga'i bar na yang mi gnas so/_/skye ba de 'das pa ma yin/_ma 'ongs pa ma yin/_da ltar ma yin/_skye ba de snga ma'i mtha' dang /_phyi ma'i mtha' dang /_bar gyi mthar dmigs su med do/_/skye ba de 
[\[52b.2\]]dngos por dmigs su med pas mkhas pa dag rgyu dang rkyen mang po 'dus pa dang /_phyin ci log dang ldan pa'i yang dag pa ma yin pa/_ci yang med pa sgyu ma lta bu las skyes par yongs su rtogs so/_/skye ba'i rkyen gyis rga shi dang /_slos pa'i mya ngan dang /_smre sngags 
[\[52b.3\]]'don pa dang /_sdug bsngal ba zhes bya ba ni skye ba de rga shi dang /_slos pa'i mya ngan dang /_smre sngags 'don pa dang /_sdug bsngal la ltos te 'ongs pa ma yin gyi skye bas kyang rga shi dang /_slos pa'i mya ngan dang /_smre sngags 'don pa dang /_sdug bsngal ba bskyed mi nus so/_/
[\[52b.4\]]rga shi dang /_slos pa'i mya ngan dang /_smre sngags 'don pa dang /_sdug bsngal ba skye ba'i nang na mi gnas/_skye ba'i phyi rol na mi gnas/_gnyi ga'i bar na yang mi gnas so/_/rga shi dang /_slos pa'i mya ngan dang /_smre sngags 'don pa dang /_sdug bsngal ba skye ba gnas 
[\[52b.5\]]te skye ba'i phyir rga shi dang /_slos pa'i mya ngan dang /_smre sngags 'don pa dang /_sdug bsngal ba brjod pa yang rgyu dang rkyen mang po las skye ba'i chos bstan pa'i phyir ro/_/skye ba nyid rga shi dang /_slos pa'i mya ngan dang /_smre sngags 'don pa dang /_sdug bsngal ba dang lhan cig 
[\[52b.6\]]pa yang ma yin/_so so ba yang ma yin no/_/skye ba la skye ba nyid kyang dmigs su med na skye ba'i rkyen gyis rga shi dang /_slos pa'i mya ngan dang /_smre sngags 'don pa dang /_sdug bsngal ba lta ci smos/_rga shi dang sdug bsngal nyid la rga shi dang sdug bsngal dmigs su med do/_/de 
[\[52b.7\]]ci'i phyir zhe na/_rga shi dang sdug bsngal nyid rga shi dang sdug bsngal gyi nang na mi gnas/_phyi rol gyi nang na mi gnas/_gnyi ga'i bar na mi gnas so/_/rga shi dang sdug bsngal 'das pa ma yin/_ma 'ongs pa ma yin/_da ltar gyi ma yin no/_/rga shi dang sdug bsngal nyid 
[\[53a\]]
[\[53a.1\]]rga shi dang /_sdug bsngal dang lhan cig pa ma yin/_so so ba yang ma yin no/_/phyin ci log dang ldan pa rgyu dang rkyen mang po 'dus pa rten cing 'brel te 'byung ba bcu gnyis tshogs pa las skye ba'i rkyen gyis rga shi dang sdug bsngal ba zhes brjod do/_/rga shi dang sdug bsngal 
[\[53a.2\]]la gnas med/_rga shi dang /_sdug bsngal la nges pa'i mtshan nyid dmigs su med do/_/rga shi dang sdug bsngal la 'das pa'i mtha' dang /_ma 'ongs pa'i mtha' dang /_da ltar gyi mtha' dmigs su med do/_/mkhas pa dag ni rga shi dang sdug bsngal la yang dag pa ma 
[\[53a.3\]]yin pa/_ci yang med pa phyin ci log dang ldan pa/_ngo bo nyid med pa/_ma byas pa/_ma byung ba/_ma skyes par yongs su rtogs so/_/de ltar rten cing 'brel te byung ba bcu gnyis kyis chos la rtog pa'i tshe rten cing 'brel te byung ba'i chos la 'das pa'am/_ma 'ongs pa'am/_
[\[53a.4\]]da ltar gyir ma mthong ngo /_/rten cing 'brel te byung ba bcu gnyis kyi chos kyi mtshan nyid mi mthong ste/_rten cing 'brel te byung ba la rkyen med pa dang /_ma skyes pa dang /_mtshan ma med pa dang /_mngon par 'du byas pa med pa dang /_ma byung ba dang /_byas pa'i dngos po 
[\[53a.5\]]med pa dang /_thog ma nas chos thams cad ci yang med par shes shing rtogs so/_/de ltar rten cing 'brel te byung ba bcu gnyis khong du chud cing rtogs pas rten cing 'brel te byung ba bcu gnyis la byas pa'am byed pa yod par mi mthong ngo /_/gal te chos rnams rgyu las 
[\[53a.6\]]byung na rgyu med pa'i phyir chos de yang med do/_/byang chub sems dpa' ma rig pa'i don gyi rjes su zhugs pas chos thams cad dmigs su med par rtogs so/_/de ltar rtog pa de la zhugs na rkyen med pa nyid rten cing 'brel te byung ba bcu gnyis yin te de la skye ba med do/_/
[\[53a.7\]]byang chub sems dpas rten cing 'brel te byung ba bcu gnyis yang dag pa ma yin pa las skyes par rtogs so/_/ma rig pa'i don gyi rjes su rten cing 'brel te byung ba bcu gnyis rtogs pas chos bya ba med na chos su gdags pa yang med de/_de bas na ma rig pa'i don gyi rjes 
[\[53b\]]
[\[53b.1\]]su rten cing 'brel te byung ba bcu gnyis khong du chud cing rtogs so/_/ma rig pa ni ma skyes pa/_ma byas pa/_ma byung ba/_ngo bo nyid med pa/_nges pa'i chos med pa/_rgyu med pa/_ci yang med pa ste/_byang chub sems dpa' de'i tshe rig pa dang ma rig pa gnyis su rnam par mi 
[\[53b.2\]]'byed de ma rig pa'i yang dag pa'i mtshan nyid de rig pa nyid do/_/ma rig pa'i rgyu las chos thams cad ci yang med pa dang /_chos thams cad rkyen med pa dang /_rnam par rtog pa med do/_/de bas na ma rig pa'i don gyi rjes su rten cing 'brel te byung ba bcu gnyis rtogs so/_/
[\[53b.3\]]'jig rten 'dzin byang chub sems dpa' sems dpa' chen po rnams rten cing 'brel te byung ba bcu gnyis kyi thabs dang shes rab ces bya'o/_/byang chub sems dpa' gang de ltar rten cing 'brel te byung ba bcu gnyis lhan cig pa dang so so ba rtogs na de ni byang chub sems dpa' mi skye 
[\[53b.4\]]ba'i shes rab legs par thob pa zhes bya'o/_/de ci'i phyir zhe na/_skye ba dang 'gog par rtog na ni rten cing 'brel te byung ba bcu gnyis la mkhas pa ma yin gyi gang rkyen mang po las 'du ba dang bral bar shes pa de ni mi skye ba'i shes rab thob pa zhes bya'o/_/gang mi skye ba'i shes 
[\[53b.5\]]rab thob pa de ni rten cing 'brel te byung ba bcu gnyis rtogs pa zhes bya'o/_/de bas na byang chub sems dpa' sems dpa' chen po rnams mi skye ba'i shes rab rtogs pa'am reg pa 'dod na de ltar rten cing 'brel te byung ba bcu gnyis kyi shes rab la nan tan du bya'o/_/des na rten cing 
[\[53b.6\]]'brel te byung ba bcu gnyis kyi mi skye ba'i mtshan nyid rtogs shing rig par 'gyur ro/_/'jig rten 'dzin byang chub sems dpa' sems dpa' chen po gang mi skye ba nyid rten cing 'brel te byung ba bcu gnyis su shes na rten cing 'brel te byung ba bcu gnyis kyi sbyor ba la thob par 'gyur ro/_/
[\[53b.7\]]de ltar mi skye ba'i mtshan nyid du khams gsum shes shing mthong ba des ni myur du mi skye ba'i chos kyi bzod pa thob par 'gyur te/_byang chub sems dpa' de da ltar gyi bzhugs pa'i sangs rgyas 'di nyid las 'di nyid du bla na med pa yang dag par rdzogs pa'i byang chub tu lung bstan pa 
[\[54a\]]
[\[54a.1\]]'thob pa dang /_byang chub sems dpa' de ring por mi thogs par lung ston pa dang /_mthar gyis lung ston par yang 'gyur ro/_/'jig rten 'dzin de ltar shin tu dge ba de lung bstan pa thob pas rab tu bde ba'i sems su 'gyur te/_chos thams cad la gtad 
[\[54a.2\]]cing 'jug pa'i sbyor ba las shes rab kyi snang ba thob par 'gyur ro/_/de ltar rten cing 'brel te byung ba bcu gnyis la ma skyes pa nyid du rtogs pas da ltar bzhugs pa'i sangs rgyas rnams la bsnyen bkur byed par 'gyur ro/_/gang zag de bdud ma rungs pa rnams kyis spa mi 
[\[54a.3\]]'gong bar 'gyur/_des skye zhing 'khor ba'i rgyun las rgal te skam sar phyin par 'gyur/_des ma rig pa'i 'dam rdzab las thar bar 'gyur/_des rab tu bde ba'i gnas su phyin par 'gyur ro/_/'jig rten 'dzin gang zhig da ltar bzhugs kyang rung /_mya ngan 
[\[54a.4\]]las 'das kyang rung /_rten cing 'brel te 'byung ba bcu gnyis kyi sbyor ba la gal te nyan nam/_dad dam/_klog gam/_'don tam/_rnal 'byor du byed na des ni ring po mi thogs par ma skyes pa'i chos kyi bzod pa thob par ngas lung ston to/_/des ring po mi thogs par 
[\[54a.5\]]da ltar bzhugs pa'i de bzhin gshegs pa rnams kyis bla na med pa yang dag par rdzogs pa'i byang chub tu lung ston par 'gyur bar ngas kyang lung bstan to/_/rten cing 'brel te 'byung ba bcu gnyis shes par bya ba'i le'u ste lnga pa'o//_//'jig rten 'dzin 
[\[54a.6\]]de la ji ltar na byang chub sems dpa' sems dpa' chen po rnams dran pa nye bar gzhag pa rnams la mkhas pa gang zhe na/_byang chub sems dpa' sems dpa' chen po rnams dran pa nye bar gzhag pa bzhi la rnam par 'byed cing rtog go/_/bzhi gang zhe na/_lus la lus kyi 
[\[54a.7\]]rjes su rtog pa dang /_tshor ba la tshor ba'i rjes su rtog pa dang /_sems la sems kyi rjes su rtog pa dang /_chos la chos kyi rjes su rtog pa'o/_/de la ji ltar na lus la lus kyi rjes su rtog pa nas/_tshor ba dang /_sems dang /_chos la tshor ba dang /_sems dang 
[\[54b\]]
[\[54b.1\]]chos kyi bar du rjes su rtog pa zhe na/_'jig rten 'dzin byang chub sems dpa' sems dpa' chen po rnams lus la rnal 'byor du spyod cing lus kyi rjes su rtog pa na yang dag pa ji lta ba bzhin du lus kyi mtshan nyid la rtog go/_/'di lta ste/_lus 'di ni mi rtag pa/_sdug bsngal ba/_
[\[54b.2\]]nad lta bu/_shu ba lta bu/_sdug bsngal gyis gzir ba/_nyams pa dang /_'pho ba dang /_'jig pa'i mtshan nyid do/_/lus 'di ni shin tu mi gtsang ba ste mi sdug pa/_mi gtsang ba sna tshogs kyis yongs su gang ba/_bu ga dgu nas mi gtsang ba rtag tu zag pa'o/_/
[\[54b.3\]]lus 'di ni shin tu mnam pa ste/_ngan skyugs kyi rkyal pa 'gro shes pa dang 'dra'o/_/de ltar yang dag pa ji lta ba bzhin du lus 'di la brtags na lus 'di la spu nyag ma tsam gyi gtsang ba'am yid du 'ong ba mi rnyed do/_/lus 'di ni rus pa dang /_rgyus pa dang /_pags pa 
[\[54b.4\]]dang /_shas yongs su dkris shing glags nas sngon gyi las kyi rgyu dang rkyen dang 'bras bu rnam par smin pa las byung ste/_kun 'byung dang len pas yongs su bcings par shes so/_/de la kun 'byung ni gang /_len pa ni gang zhe na/_sngon gyi rgyu dang rkyen las lus 'di byung bas na 
[\[54b.5\]]len pa zhes btags so/_/da ltar gyi tshe 'di la lus bkrus nas kha zas dang /_gos dang /_khri stan dang /_sman gyis gsos pa ni kun 'byung zhes bya ste/_de ltar da ltar gyi rgyu dang rkyen ni kun 'byung zhes bya/_sngon gyi 'bras bu rnam par smin pa'i mthus rnam par bcings nas bya ba kun 
[\[54b.6\]]byed pa ni len pa zhes bya'o/_/yang lus 'di ni chen po bzhi las byas te nges par yang dag pa'i mtshan nyid med de gzugs kyi phung por gtogs pa rnams la lus zhes btags so/_/ci'i phyir lus zhes bya zhe na/_bya ba byed nus pa'i phyir lus zhes bya'o/_/rten pa'i gnas 
[\[54b.7\]]la zhen cing chags pa'i phyir lus zhes bya'o/_/yid kyi rjes su kun byed pa'i phyir lus zhes bya'o/_/rnam par rtog pa las byung ba'i phyir lus zhes bya'o/_/sgyu ma 'dus pa las byas pa'i phyir lus zhes bya'o/_/las dang 'dus pa'i phyir lus zhes bya'o/_/lus 'di ni ring po mi 
[\[55a\]]
[\[55a.1\]]thogs par mthar 'gyur zhing 'pho ba ste mi rtag pa nges pa med par 'gyur ba'i mtshan nyid med do/_/lus 'di ni lus kyi nang na mi gnas/_lus kyi phyi rol na mi gnas/_de gnyi ga'i bar na mi gnas so/_/lus 'di ni lus su mi shes pa lus su mi mthong ngo /_/lus 
[\[55a.2\]]'di ni byed pa med pa/_g.yo ba med pa/_smon cing re ba med/_sems med de/_rdo dang shing dang tha mi dad do/_/lus 'di la lus kyi mtshan nyid du nges pa med do/_/de ltar yang dag par lus la rnam par 'byed cing brtags na byas pa med/_byed pa med/_lus 'di la 
[\[55a.3\]]snga ma'i mtha' med/_phyi ma'i mtha' med/_bar gyi mtha' med do/_/lus 'di la rtag pa/_brtan pa/_sra ba'i mtshan gcig kyang med/_ji ltar chu'i dbu ba gzung zhing bcang du mi bzod pa bzhin no/_/lus 'di ni srin bu brgyad khri gnas pa'i khyim mo/_/lus 
[\[55a.4\]]'di ni las rnam pa sna tshogs kyis rnam par 'tshe ba'o/_/sdug bsngal rnam pa gsum gyi phyir lus 'di sdug bsngal ba ste/_mgon med pas na 'du byed kyi sdug bsngal dang /_'gyur ba'i sdug bsngal dang /_sdug bsngal ba'i yang sdug bsngal bas rnam par 'tshe bas na sdug 
[\[55a.5\]]bsngal thams cad kyis sdug bsngal ba mang po'i snod do/_/de ltar yang dag pa ji lta ba bzhin du lus la lus kyi rjes su rtogs nas yang 'di snyam du lus 'di ni bdag ma yin/_gzhan ma yin/_dbang med pa/_'dir rang nyams byar med pa/_byas pa'o snyam du sems 
[\[55a.6\]]so/_/lus 'di ni dngos po med pa nges pa'i chos su dmigs su med pa'o/_/lus 'di ni rang bzhin gyis stong pa ste nges pa'i mtshan nyid med pa'o/_/lus 'di ni yang dag pa ma yin pa las byung ba 'khrul 'khor las byas pa lta bu ste/_sngon gyi las kyi rgyu dang rkyen las 
[\[55a.7\]]byung bas na lus 'di la ni bdag dang bdag gi zhes 'du shes bskyed pa'i mi rigs te/_bdag cag kyang lus dang srog la mi blta'o snyam du mi sems so/_/byang chub sems dpas de ltar yang dag pa ji lta ba bzhin du yongs su rtog pa'i tshe lus 'di dang lhan cig pa'am so so bar 
[\[55b\]]
[\[55b.1\]]mi dmigs te/_gzhan nas 'ongs pa'am/_gud du 'gro ba'i gnas yod par ram rten pa'i gnas yod par mi blta'o/_/lus 'di la 'das pa'am/_ma 'ongs pa'am/_da ltar gnas par rnam par mi rtog pas lus dang srog la mi gnas/_lus la bdag gam bdag 
[\[55b.2\]]gi bar mi chags te/_lus su 'dzin pa yongs su spong ngo /_/byang chub sems dpa' des de ltar lus 'di la stong pa nyid dang /_bdag med pa/_bdag gi ba med par yongs su rtogs te/_lus 'di la bdag dang bdag gi bar dmigs su med pas na lus kyi mtshan nyid du mi 
[\[55b.3\]]dmigs so/_/byang chub sems dpa' des de ltar lus kyi mtshan nyid du mi dmigs pas na lus su 'jug pa la re ba med de lus bskyed pa'am 'byung ba'i lam med do/_/de 'jug pa gang zhe na/_lus 'di la byas pa med/_byung ba med pa'o/_/lus 'di ni ma byas pa/_ma 
[\[55b.4\]]byung ba'i mtshan nyid pas na rgyu dang rkyen mang po las skyes so/_/rgyu dang rkyen 'dus pa las lus su gyur te rgyu dang rkyen yang dag pa ma yin pa/_ci yang med pa/_phyin ci log dang ldan pa/_stong pa nyid/_snying po med pa ste/_rgyu dang rkyen de las lus 'di skyes par gyur to/_/rgyu 
[\[55b.5\]]dang rkyen nyid skye ba med pa/_mtshan ma med pas na de ltar lus la rtog pa'i tshe/_lus ma skyes pa'i mtshan nyid la 'jug par 'gyur ro/_/de ltar zhugs nas lus la mtshan nyid med par rtog go/_/yang dag pa ji lta ba bzhin du lus la mtshan nyid med par rtogs pas na lus 
[\[55b.6\]]'di la mtshan ma med par shes so/_/mtshan mar dmigs su med pas na skye ba med par shes so/_/lus 'di ni 'das pa'i mtshan ma'am/_ma 'ongs pa'i mtshan ma'am/_da ltar gyi mtshan mar dmigs su med do/_/de ci'i phyir zhe na/_lus 'di la ngo bo nyid 
[\[55b.7\]]du nges pa'i chos su dmigs su med de lus 'di ni bdag dang gzhan du dmigs su med pa'i phyir ro/_/de ltar yongs su rtog pa na lus 'di gang nas kyang ma 'ongs la gang du mi 'gro bar shes te/_lus 'di ma skyes pa dang mi 'gag pa'i lam la 'jug par 'gyur ro/_/'jig 
[\[56a\]]
[\[56a.1\]]rten 'dzin byang chub sems dpa' sems dpa' chen po rnams de ltar lus la lus kyi rjes su 'jug pa la lus kyi rjes su 'jug pa'i yang dag pa'i mtshan nyid la rtog pa ni lus su zhen cing chags pa yongs su sel cing chod par 'gyur te/_dran pa yang dag pa ji lta ba bzhin 
[\[56a.2\]]du lus la de ma thag tu gnas par 'gyur ro/_/de dag ni lus la lus kyi rjes su rtog pa la rnal 'byor pa zhes bya'o/_/'jig rten 'dzin de la ji ltar na byang chub sems dpa' sems dpa' chen po tshor ba la tshor ba'i rjes su rtog pa la rnal 'byor pa zhe na/_byang chub sems dpa' 
[\[56a.3\]]sems dpa' chen po sdug bsngal gyi tshor ba dang /_bde ba'i tshor ba dang /_sdug bsngal ba yang ma yin bde ba yang ma yin pa'i tshor ba ste tshor ba gsum po la rtog pa na gang nas kyang ma 'ongs la/_gang du 'ang mi 'gro bar rtogs te/_yang dag pa ma yin pa'i rkyen dang /_sngon 
[\[56a.4\]]gyi las kyi 'bras bu rnam par smin pa dang /_phyin ci log dang ldan pa'i gzugs byas par shes so/_/tshor ba la yang dag pa ma yin pa'i log par rnam par rtog pa las byung bar shes so/_/byang chub sems dpa' de ltar tshor ba rnams la rtog pa na 'das pa'i tshor ba la mi 
[\[56a.5\]]dmigs/_ma 'ongs pa'i tshor ba la mi dmigs/_da ltar gyi tshor ba la mi dmigs so/_/byang chub sems dpa' 'das pa'i tshor ba rnams la stong pa nyid dang /_bdag med pa/_bdag gi ba med/_mi rtag pa/_mi brtan pa/_snying po med pa/_mi 'gyur ba/_mtshan 
[\[56a.6\]]nyid med par blta'o/_/'das pa'i tshor ba la yang stong pa'i mtshan nyid dang /_zhi ba'i mtshan nyid dang /_mtshan ma med pa'i mtshan nyid du rtogs so/_/ma 'ongs pa'i tshor ba rnams la yang stong pa nyid dang /_bdag med pa/_bdag gi ba med pa/_mi rtag pa/_mi brtan pa/_
[\[56a.7\]]snying po med pa/_mi 'gyur ba/_med par blta'o/_/ma 'ongs pa'i tshor ba rnams la yang stong pa'i mtshan nyid dang /_zhi ba'i mtshan nyid dang /_mtshan ma med pa'i mtshan nyid du rtog so/_/byang chub sems dpa' de ltar rtog pa na 'di snyam du tshor ba ni nges pa'i mtshan nyid 
[\[56b\]]
[\[56b.1\]]med pa/_dngos po med pa/_gcig tu nges pa'i chos med de mi 'dra ba las yang dang yang skye zhing 'gog go snyam du sems so/_/tshor ba la gnas pa'i dus med do snyam du sems pa'i tshe byang chub sems dpa' yang 'di snyam du tshor ba ni byas pa med/_byed pa med de/_bus 
[\[56b.2\]]pa so so'i skye bo dag phyin ci log dang ldan pa'i sems las tshor ba rnam pa gsum skyed de/_de yang sngon gyi las kyi rgyu dang da ltar gyi rkyen 'dus pa las tshor ba yod par gyur to/_/tshor ba ni kun kyang stong pa/_mi brtan pa/_snying po med pa/_yang dag pa ma yin pa'i chos nyid 
[\[56b.3\]]de khang pa stong pa dang mtshungs so/_/de ltar yongs su rtog pa'i tshe tshor ba mang po'i rgyu las sems gcig tu gnas te/_byang chub sems dpa' de'i tshe tshor ba rnams la 'dus nas 'gag pa'i mtshan nyid chud cing rtog ste tshor ba rnams la 'dus pa yang ma yin so so ba yang ma yin par 
[\[56b.4\]]blta'o/_/gzhan yang tshor ba'i nang na tshor ba mi mthong ste 'di snyam du tshor ba rnams stong pa nyid do snyam du sems so/_/rang bzhin stong pas tshor ba rnams la ma skyes pa'i mtshan nyid du rtogs so/_/tshor ba rnams ma skyes pa mi 'gog pas grub pa'i mtshan nyid med par rtogs 
[\[56b.5\]]so/_/de ltar tshor ba rnams yid la byed par chags pa med do/_/yang dag pa ji lta ba bzhin du tshor ba rnams kyi mtshan nyid shes shing mthong ngo /_/tshor ba rnams dang bral te tshor ba rnams la mi gnas pas tshor ba rnams sems btang snyoms par 'gyur te/_des na btang snyoms 
[\[56b.6\]]kyi ting nge 'dzin yang thob par 'gyur ro/_/'jig rten 'dzin de ltar na byang chub sems dpa' sems dpa' chen po rnams tshor ba la tshor ba'i rjes su rtog pa gang la rnal 'byor pa zhes bya'o/_/'jig rten 'dzin de la ji ltar na byang chub sems dpa' sems dpa' chen po sems la sems 
[\[56b.7\]]kyi rjes su rtog pa la rnal 'byor pa zhe na/_byang chub sems dpa' sems dpa' chen po sems la skye ba dang /_'gog pa dang /_gnas pa dang /_'pho ba'i mtshan nyid du yongs su rtog go/_/de ltar yongs su rtog pa na 'di snyam du sems te/_'di ni gang nas kyang ma 'ongs 
[\[57a\]]
[\[57a.1\]]la/_gang du yang mi 'gro ste/_rnam par shes pa dang rkyen las skyes pas dngos po med de nges pa'i chos su dmigs su med do snyam du sems so/_/sems 'di ni 'ongs pa yang med/_song ba yang med/_gnas pa'am 'pho ba yang dmigs su med do/_/sems 
[\[57a.2\]]'di ni 'das pa yang ma yin/_ma 'ongs pa dang /_da ltar gyi ma yin te/_sems 'di ni rnam par shes pa dang /_rkyen dang /_rnam par rtog pa las skyes so/_/sems ni nang na mi gnas/_phyi rol na mi gnas/_gnyi ga'i bar na mi gnas te/_sems 'di ni skye 
[\[57a.3\]]zhing 'byung ba'i mtshan ma gcig tsam yang med pa'o/_/sems 'di ni ngo bo nyid med pa/_nges pa med pa/_skyed pa med pa/_skyes pa med pa ste/_las sna tshogs 'byung ba'i phyir sems zhes bya'o/_/rnam par shes pa'i rkyen sna tshogs las sems zhes bya'o/_/skad 
[\[57a.4\]]cig skad cig gis skye zhing 'gog pa gcig gis bsags pa rgyun mi 'chad pas sems zhes bya ste/_de ni so so'i skye bo dag sems kyis mi dmigs pa'i mtshan nyid khong du chud cing rtogs par bya ba'i phyir ro/_/sems la sems kyi mtshan nyid med do/_/sems 'di ni thog 
[\[57a.5\]]ma nas ma skyes pa/_ma byung ba/_ngo bo nyid kyis rnam par dag pa ste/_blo bur gyi nyon mongs pas kun nas nyon mongs pa rnam par rtog kyang sems kyis sems mi shes sems mi mthong ngo /_/de ci'i phyir zhe na/_sems 'di ni stong pa nyid de stong pa nyid pas na ngo bo nyid med pa'o/_/
[\[57a.6\]]sems 'di ni nges pa'i chos can ma yin te/_nges pa'i chos su dmigs su med pa'i phyir ro/_/sems 'di ni gcig dang tha dad pa'i chos med pa'i phyir ro/_/sems 'di ni snga ma'i mtha' yang dmigs su med la phyi ma'i mtha' yang dmigs su med de bar gyi mtha' yang dmigs 
[\[57a.7\]]su med do/_/sems 'di ni gzugs med de mthong bar mi nus pas sems nyid kyis sems mi mthong la rang bzhin mi shes te/_bus pa so so'i skye bo phyin ci log dang ldan pa dag yang dag pa ma yin pa'i rkyen dang rnam par shes pas dmigs pa'i phyir 'byung ngo /_/sems 'di ni 
[\[57b\]]
[\[57b.1\]]stong pa nyid de bdag med pa/_bdag gi ba med pa/_mi rtag pa/_mi brtan pa/_snying po med pa/_mi 'gyur ba'i chos can ma yin pa'o/_/da ltar sems shing yid la byed pa na/_sems kyi dran pa nye bar gzhag pa 'thob ste/_gang zag de de'i tshe na sems sam/_
[\[57b.2\]]sems ma yin par rnam par mi rtog ste/_sems la ma skyes pa'i mtshan nyid du legs par shes pas sems ma skyes pa nyid du'ang rtogs so/_/de ci'i phyir zhe na/_sems la nges pa'i rang bzhin med de/_nges pa'i mtshan nyid med pa'i phyir ro/_/mkhas pa dag ni de ltar sems 
[\[57b.3\]]la ma skyes pa dang /_mtshan nyid med par chud cing rtogs so/_/de'i tshe yang dag pa ji lta ba bzhin du sems kyi 'dus pa dang 'gog pa'i mtshan nyid rtogs te/_de ltar rtogs pa na sems la kun 'byung ngam 'gog pa'i mtshan nyid ma rnyed do/_/sems la 'gog pa'am mi 'gog par 
[\[57b.4\]]rnam par mi rtog pa'i sems kyi de bzhin nyid rnam par dag pa'i mtshan nyid thob par 'gyur ro/_/byang chub sems dpa' rnams de ltar sems rnam par dag pas na blo bur gyi nyon mongs pas nyon mongs par mi 'gyur ro/_/de ci'i phyir zhe na/_byang chub sems dpa' rnams bdag gi 
[\[57b.5\]]sems rnam par dag pa nyid du shes shing mthong bas sems can dag gi sems kyang rnam par dag par shes te snyam du sems so/_/sems dri ma yod pas na/_sems rnam par dag pas na sems can yang rnam par dag pa'o snyam sems shing yid la byed pa na sems la dri 
[\[57b.6\]]ma'i mtshan nyid dam/_sems la rnam par dag pa'i mtshan nyid du mi dmigs te/_sems nyid rtag tu rnam par dag pa'i mtshan nyid du shes so/_/'jig rten 'dzin byang chub sems dpa' sems dpa' chen po chos la chos kyi rjes su rtog pa la rnal 'byor pa zhe na/_byang 
[\[57b.7\]]chub sems dpa' rnams chos thams cad la nang ngam/_phyi rol lam/_gnyi ga'i bar na yod par mi rtog go/_/gzhan yang chos la 'das pa'am/_ma 'ongs pa'am/_da ltar gyir mi dmigs te chos thams cad rkyen mang po las skyes te/_phyin ci log las byung ba'i 
[\[58a\]]
[\[58a.1\]]nges pa'i mtshan nyid med pa'o/_/'di lta ste/_chos thams cad gang zag dbang po zhes bya ba dang chos kyi ngo bo nyid ces bya ba ni chos thams cad la chos zhes bya ba med de/_chos rnams ni chos rnams kyi nang na mi gnas/_chos rnams kyi phyi rol na mi gnas/_
[\[58a.2\]]gnyi ga'i bar na mi gnas so/_/chos ni chos dang lhan cig pa'ang ma yin/_so so ba yang ma yin te/_chos thams cad ni dngos po med pa'i nges pa'i mtshan nyid med pa'o/_/chos thams cad yod pa ma yin pas na/_g.yo ba med byas pa med do/_/chos 
[\[58a.3\]]thams cad nam mkha' lta bu ste ci yang med pa'o/_/chos thams cad ni slu ba'i chos can sgyu ma lta bu/_sgyu ma'i mtshan nyid dmigs su med pa'i phyir ro/_/chos thams cad rnam par dag pa ste/_cis kyang ma gos pa'i phyir ro/_/chos thams cad ni mi len pa'i mtshan nyid de/_
[\[58a.4\]]len pa med pa'i phyir ro/_/chos thams cad rmi lam lta bu ste/_rmi lam nyid med pa'i phyir ro/_/chos thams cad ni gzugs med pa ste/_gzugs ci yang med pa'i phyir ro/_/chos thams cad gzugs brnyan lta bu ste/_gzugs brnyan nyid med pa'i phyir ro/_/chos 
[\[58a.5\]]thams cad ni ming med mtshan ma med de/_ming dang mtshan ma med pa'i phyir ro/_/chos thams cad ni brag ca lta bu ste/_yang dag pa ma yin pa las byung bas ci yang med pa'i phyir ro/_/chos thams cad ni ngo bo nyid med pa ste/_rang bzhin dmigs su med pa'i phyir ro/_/chos 
[\[58a.6\]]thams cad ni smig rgyu lta bu ste/_ci yang med par shes pa'i phyir ro/_/byang chub sems dpa' de ltar chos thams cad la yongs su rtog na chos thams cad la mtshan nyid gcig pa'am mtshan nyid tha dad par mi mthong /_chos dang chos lhan cig pa'am so so bar mi 
[\[58a.7\]]mthong /_chos la chos gnas par yang mi mthong ste/_de ltar rtog na chos thams cad gzhan nas 'ongs par yang mi mthong ngo /_/chos thams cad la gnas pa'i gnas yod par yang mi mthong ngo /_/de ci'i phyir zhe na/_chos thams cad la gnas med/_rten med/_byung 
[\[58b\]]
[\[58b.1\]]ba med de/_chos thams cad gnas med pa ni rten med pa gnas med pa'i phyir ro/_/dmigs pa'i gnas med pa'i phyir ro/_/'jig rten 'dzin chos thams cad la bye brag med pa ni chos thams cad bye brag tu dbye ba'i mtshan ma med de/_rkyen mang po las skyes pas phyin ci log tu bya 
[\[58b.2\]]ba yod kyang chos thams cad ni yul na mi gnas/_phyogs na mi gnas so/_/mkhas pa dag ni chos thams cad la mtshan nyid gcig pa yang ma yin/_mtshan nyid gnyis su yod pa yang ma yin/_tha dad pa'i mtshan nyid du yang ma yin par dmigs so/_/de ci'i phyir zhe na/_
[\[58b.3\]]'jig rten 'dzin chos thams cad ni ma skyes pa/_ma byas pa/_ma byung ba/_byas pa med pa ste/_chos thams cad ni rang bzhin dang bral ba/_ngo bo nyid med pa ste/_rang bzhin las 'das pa'i phyir ro/_/chos thams cad gnas med pa ni phyin pa'i gnas med pa'i phyir ro/_/
[\[58b.4\]]de ltar chos thams cad la shin tu rtog pa na chos thams cad la bdag med gang zag med par legs par chud cing rtogs so/_/chos thams cad rang bzhin gyis stong pa nyid du rtogs so/_/chos thams cad stong pa nyid du rtogs pas na chos thams cad mtshan ma med par rtogs 
[\[58b.5\]]so/_/mtshan ma med par blta bas chos thams cad la smon pa mi 'byung ste/_de'i tshe chos thams cad ma skyes pa nyid du rtogs pas 'di snyam du sems te/_'di la yang dag par chos gang yang skye ba'am 'gog pa med par sems so/_/de ltar rtog pa'i tshe sems rtse 
[\[58b.6\]]gcig tu gnas pas na de nyid kyis na chos thams cad ma skyes pa nyid du khong du chud cing chos thams cad kyi kun 'byung dang 'gog pa zad pa yang mthong zhing shes so/_/chos thams cad mtshan ma dang bral rang bzhin dang bral bar yang rtogs so/_/de ci'i phyir zhe na/_'jig 
[\[58b.7\]]rten 'dzin chos thams cad la nges pa'i mtshan nyid med pas na chos thams cad mtshan ma med cing mtshan ma dang bral bar khong du chud do/_/'jig rten 'dzin de ltar na byang chub sems dpa' sems dpa' chen po rnams chos la chos kyi rjes su rtog pa la rnal 'byor pa zhes bya'o/_/de 
[\[59a\]]
[\[59a.1\]]ltar rtogs pa ni chos la dmigs pa med/_len pa med de/_chos la skyed par mi byed/_gnas par mi byed/_'gog par mi byed par nan tan byed de/_des chos thams cad kyi mi 'gog pa zad pa'i mtshan nyid dang rab tu zhi ba'i mtshan nyid kyang mthong ngo /_/
[\[59a.2\]]'jig rten 'dzin de dag ni byang chub sems dpa' sems dpa' chen po rnams dran pa nye bar gzhag pa bzhi la shin tu rtogs pa zhes bya'o/_/ci'i phyir dran pa nye bar gzhag pa zhes bya zhe na/_dran pa nye bar gzhag pa zhes bya ba ni chos thams cad gzhig pa'i gnas med/_'byung 
[\[59a.3\]]ba'i gnas med/_gnas pa'i gnas med par de ltar 'jug na chos thams cad la dran pa mi nyams te dran pa nye bar gzhag pa zhes bya'o/_/gzhan yang dran pa nye bar gzhag pa'i chos thams cad ni mi gnas pa dang /_ma skyes pa dang /_mi len par yang dag pa ji lta ba bzhin du 
[\[59a.4\]]shes shing mthong ba'i don ni dran pa nye bar gzhag pa zhes bya'o/_/dran pa nye bar gzhag pa zhes bya ba'i le'u ste drug go//_//'jig rten 'dzin de la ji ltar na byang chub sems dpa' sems dpa' chen po rnams dbang po rnams la mkhas pa zhe na/_byang chub 
[\[59a.5\]]sems dpa' sems dpa' chen po rnams 'jig rten las 'das pa'i dbang po lnga la yang dag par rtog go/_/lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi 
[\[59a.6\]]dbang po'o/_/byang chub sems dpa' rnams dbang po lnga po la rnal 'byor du spyod pa na chos thams cad rten cing 'brel te byung ba las skyes shing phyin ci log las byung ba dang /_yang dag pa ma yin pa'i rkyen las 'dus pas me mgal bskor ba lta bu'am rmi lam gyi rang bzhin lta bur 
[\[59a.7\]]yid ches so/_/chos thams cad mi rtag pa dang /_sdug bsngal ba dang /_mi gtsang ba dang /_bdag med pa dang /_zug rngu lta bu dang /_shu ba lta bu ste snying po med pa/_mi brtan pa/_'gyur zhing 'jig pa'i mtshan nyid du yid ches so/_/gzhan yang chos thams cad yang 
[\[59b\]]
[\[59b.1\]]dag pa ma yin pas ci yang med pa ste/_khu tshur stong pa'am/_kha dog sdug gu sna tshogs kyis byis pa chung ngu brid pa lta bur rnam par brtags pa las byung ba ltos pa las yod pa tsam du zad pas dngos por nges pa'i chos su gcig tsam yang med par yid ches so/_/gzhan yang chos 
[\[59b.2\]]thams cad ni 'das pa ma yin/_ma 'ongs pa ma yin/_da ltar gyi ma yin par yid ches so/_/chos thams cad gang nas kyang ma 'ongs la gar yang mi 'gro bar yid ches so/_/chos thams cad stong pa nyid mtshan ma med pa mngon par 'dus ma byas par yid ches so/_/chos thams 
[\[59b.3\]]cad ma skyes pa dang /_mngon par 'dus ma byas pa dang /_ma byung ba dang /_mtshan ma med pa dang /_mtshan ma dang bral bar yang yid ches so/_/tshul khrims rnam par dag pa dang /_ting nge 'dzin yongs su dag pa dang /_shes rab rnam par dag pa dang /_rnam par grol ba'i ye 
[\[59b.4\]]shes ston pa rnam par dag pa la yid ches so/_/byang chub sems dpas de ltar dad pa'i dbang po lhun gyis grub nas phyir mi ldog par gyur te/_dad pas thog mar 'gro'o/_/de bas na tshul khrims la bde bar gnas pas dad pa mi nyams mi ldog ste/_phyir mi ldog pa'i chos lhun gyis 
[\[59b.5\]]grub pas mi g.yo ba'i dad pa la gnas te las kyi 'bras bu rnam par smin pa'i rjes su dad pa yongs su smin par byed cing ngan par lta ba thams cad yongs su gcod do/_/chos mi spong zhing ston pa sangs rgyas bcom ldan 'das las gzhan yang mi tshol te/_rtag tu chos thams cad kyi 
[\[59b.6\]]yang dag pa'i rjes su 'jug go/_/dge 'dun gyi spyod pa'i yang dag pa'i lam la 'jug go/_/tshul khrims rnam par dag pa la gnas shing bzod pa lhun gyis grub pas de ltar mi g.yo/_mi 'gyur ba'i dad pa dang /_dad pa khyad par can du gyur pas dad pa'i dbang po dang ldan pa zhes 
[\[59b.7\]]bya'o/_/'jig rten 'dzin de la ji ltar na byang chub sems dpa' sems dpa' chen po rnams brtson 'grus kyi dbang po la yang dag par rtog pa dang /_brtson 'grus kyi dbang po lhun gyis grub pa dang /_brtson 'grus kyi dbang po la shin tu mkhas pa zhe na/_byang chub sems dpa' 
[\[60a\]]
[\[60a.1\]]sems dpa' chen po rnams brtson 'grus spyod pa ni mi gtong /_rgyun mi gcod par sgrib pa lnga bsal ba'i phyir brtson 'grus spyod do/_/'di ltar zab mo'i chos nyan pa'i phyir brtson 'grus spyod do/_/byang chub sems dpa' rnams chos tshol ba la rgyun mi chad 
[\[60a.2\]]pas brtson 'grus rtsom pa las phyir mi ldog go/_/sgrib pa'i chos yongs su gcod pa'i phyir brtson 'grus rtsom pa la zhum pa med do/_/gzhan yang sdig pa mi dge ba'i chos rnam pa sna tshogs dang 'jig pa'i chos yongs su spang ba'i phyir brtson 'grus spyod do/_/gzhan yang 
[\[60a.3\]]dge ba'i chos rnam pa sna tshogs spel zhing bskyed pa'i phyir brtson 'grus spyod do/_/de ltar byang chub sems dpas gdon mi za bar brtson 'grus lhun gyis grub kyang brtson 'grus la mi chags te mnyam pa'i brtson 'grus la 'jug go/_/de ltar phyir mi ldog pa'i brtson 'grus 
[\[60a.4\]]lhun gyis grub pas gang zag de yang dag pa'i sbyor ba'i chos thams cad khong du chud cing rtogs nas brtson 'grus rab tu spyod do/_/brtson 'grus shin tu brtsams pas gzhan gyi dring la mi 'jog ste/_brtson 'grus brtsams pa las shes rab kyi snang ba thob cing phyir mi ldog pa'i 
[\[60a.5\]]mtshan nyid du lhun gyis grub pa'o/_/de ltar brtson 'grus las phyir mi ldog pa dang brtson 'grus khyad par can du gyur pas brtson 'grus kyi dbang po dang ldan pa zhes bya'o/_/'jig rten 'dzin de la ji ltar na byang chub sems dpa' sems dpa' chen po rnams dran pa'i dbang po thob 
[\[60a.6\]]cing dran pa'i dbang po la shin tu rnal 'byor can du gyur pa zhe na/_byang chub sems dpa' sems dpa' chen po rnams dran pa rtse gcig tu sdud cing sbyin pa byin la 'jam pa dang /_tshangs par spyod pa dang ldan par mthar phyin par rnam par dag pa'i tshul khrims kyi phung po srung ba dang /_
[\[60a.7\]]ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes ston pa'i phung po shin tu srung ngo /_/rtag tu lus dang ngag dang yid kyi las la sems shing dran par byed/_rtag tu mthar phyin pa'i dngos po la sems 
[\[60b\]]
[\[60b.1\]]shing dran par byed/_chos thams cad skye ba dang /_'gog pa dang /_gnas pa dang /_'pho ba'i mtshan nyid kyi thabs la sems shing dran par byed/_sdug bsngal ba dang /_kun 'byung dang /_'gog pa dang /_lam gyi bden pa mthong ba dang /_shes par bya ba la sems 
[\[60b.2\]]shing dran par byed/_dbang po rnams dang /_stobs dang /_byang chub kyi phyogs dang /_lam dang /_ting nge 'dzin dang /_rnam par grol ba dang /_snyoms par 'jug pa'i sbyor ba la sems shing dran par byed/_chos thams cad mi skye ba dang /_mi 'gag pa dang /_mngon 
[\[60b.3\]]par 'dus ma byas pa dang /_ma byung ba dang /_brjod du med pa'i mtshan nyid du sems shing dran par byed/_rtag tu ma skyes pa'i shes rab 'thob par bya ba la sems shing dran par byed/_bzod pa'i ye shes dang /_spong ba'i ye shes dang /_'gog pa'i ye shes phun sum 
[\[60b.4\]]tshogs par 'dod pa la sems shing dran par byed/_sangs rgyas kyi chos thams cad phun sum tshogs par 'dod pa la dran par byed/_nyan thos dang /_rang sangs rgyas kyi chos kyis sems la glags mi rnyed par sems shing dran par byed/_rtag tu thogs pa med pa'i ye shes 
[\[60b.5\]]dran par bya ba la sems shing dran par byed de/_yang dag par sems pa na lus kyi chos de dag rig pas dran pa de las mi ldog mi nyams so/_/de ltar rtog pa las gzhan gyi dring la mi 'jog na gang zag des de lta bu'i snying po yod pa'i dran pa khyad par can du gyur pas dran pa'i 
[\[60b.6\]]dbang po dang ldan pa zhes bya'o/_/'jig rten 'dzin de la ji ltar na byang chub sems dpa' sems dpa' chen po rnams ting nge 'dzin gyi dbang po thob cing ting nge 'dzin gyi sbyor ba thob pa zhe na/_byang chub sems dpa' sems dpa' chen po rnams 'phags pa'i sa la gnas pa na rtag tu 
[\[60b.7\]]ting nge 'dzin spyod kyang ting nge 'dzin la mi gnas/_ting nge 'dzin la mi chags te/_ting nge 'dzin gyi mtshan nyid la shin tu 'jug pa dang /_ting nge 'dzin gyi sbyor ba la shin tu thob pa dang /_ting nge 'dzin shin tu bskyed pa dang /_mi dmigs pa'i ting nge 'dzin spyod pas ting nge 
[\[61a\]]
[\[61a.1\]]'dzin thams cad kyi sgo la shin tu mkhas pa dang /_ting nge 'dzin du 'jug pa la mkhas pa dang /_ting nge 'dzin gnas pa la mkhas pa dang /_ting nge 'dzin las ldang ba la mkhas pa dang /_ting nge 'dzin la mi rten pa dang /_dmigs pa'i mtshan nyid la shin tu mkhas 
[\[61a.2\]]pa dang /_de bzhin nyid kyi mtshan nyid dmigs pa la yang mkhas pa'o/_/ting nge 'dzin thams cad kyi ro la'ang mkhas te/_ting nge 'dzin la dbang du gyur pas gzhan gyi dring la mi 'jog cing ting nge 'dzin gyi dbang du mi 'gyur te/_ting nge 'dzin las dbang dang mthu yang thob bo/_/ting 
[\[61a.3\]]nge 'dzin las dka' ba cung zad kyang med par 'dod pa bzhin du gang zag des de ltar ting nge 'dzin khyad par can du gyur pas na/_ting nge 'dzin gyi dbang po thob pa dang /_ting nge 'dzin gyi dbang po sbyor ba thob pa zhes bya'o/_/'jig rten 'dzin de la ji ltar na byang chub sems dpa' sems 
[\[61a.4\]]dpa' chen po rnams shes rab kyi dbang po dang ldan pa dang /_shes rab kyi dbang po sbyor ba thob pa zhe na/_byang chub sems dpa' sems dpa' chen po rnams shes rab kyi dbang po khong du chud cing rtogs pa ni 'di lta ste/_yang dag pa ji lta ba bzhin du sdug bsngal rnams 'gog 
[\[61a.5\]]par 'gyur ro/_/gang zag des de ltar shes rab kyi gnas dang shes rab kyi las khong du chud cing rtogs pas rtog pa las dben te rtog pa btang snyoms su gyur pas mya ngan las 'da' ba la rjes su gzhol ba'i shes rab yongs su rdzogs par 'gyur ro/_/shes rab kyi dbang 
[\[61a.6\]]po lhun gyis grub pas khams gsum 'di dag ni kun gcig tu 'bar bar shes so/_/khams gsum 'di dag ni thams cad kyang sdug bsngal ba ste shes rab de lta bus na khams gsum na mi gnas so/_/gang zag des de ltar khams gsum 'di dag ni thams cad kyang stong 
[\[61a.7\]]pa nyid de/_mtshan ma med pa/_smon pa med pa/_ma skyes pa/_mngon par 'dus ma byas pa/_ma byung ba/_'dus byas kyi chos kyi lam las 'das pa/_sangs rgyas kyi chos phun sum tshogs par rtog pas mgo'i thod la me 'bar ba bzhin du brtson 'grus shin tu rtsom mo/_/
[\[61b\]]
[\[61b.1\]]byang chub sems dpa' de'i shes rab ni gzhig nus pa med de/_shes rab de lta bu khong du chud pas khams gsum las shin tu 'das te khams gsum gyi dngos po la mi gnas so/_/'dus byas kyi chos thams cad yongs su bcad de/_rnam par chags pa dang bcing ba'i chos la mi gnas so/_/
[\[61b.2\]]'dod pa'i rnam pa lnga la sems kyis skyo zhing gzugs yod pa dang gzugs med pa'i khams la mi gnas pas shes rab khyad par can dang ldan zhing rgya mtsho chen po ltar yon tan tshad med pa dang ldan no/_/shes rab des na chos thams cad kyi sbyor ba la thogs pa med par 'gyur ro/_/
[\[61b.3\]]gang zag des de ltar shes rab kyi khams gsum khong du chud cing rtogs pas khams gsum la sems mi chags te shes rab khyad par can du gyur pas shes rab kyi dbang po dang /_shes rab kyi sbyor ba thob pa zhes bya'o/_/'jig rten 'dzin ci'i phyir dbang po zhes bya zhe na/_mchog 
[\[61b.4\]]tu gyur pa'i phyir dbang po zhes bya/_mi g.yo ba'i phyir dbang po zhes bya/_mi shigs pa'i phyir dbang po zhes bya/_phyir mi ldog pa'i phyir dbang po zhes bya/_gzhan gyi dring la mi 'jog pa'i phyir dbang po zhes bya/_mi 'phrogs pa'i phyir dbang po zhes bya/_yang dag pa'i 
[\[61b.5\]]chos la gzhol ba'i phyir dbang po zhes bya/_mi chags pa'i phyir dbang po zhes bya/_ma bral ba'i phyir dbang po zhes bya'o/_/gzhan yang 'jig rten 'dzin byang chub sems dpa' sems dpa' chen po rnams sems can rnams kyis dbang po la shin tu mkhas pa'i dbang po 
[\[61b.6\]]rnams kyi khyad par slob pa la yang mkhas par byed do/_/byang chub sems dpas 'dod chags dang ldan pa'i sems kyi dbang po rnams kyang shes/_sems can 'dod chags dang bral ba'i dbang po yang shes/_sems can zhe sdang dang ldan pa'i dbang po yang shes/_sems 
[\[61b.7\]]can zhe sdang dang bral ba'i dbang po yang shes/_sems can gti mug dang ldan pa'i dbang po yang shes/_sems can gti mug dang bral ba'i dbang po yang shes/_sems can ngan song du ltung bar 'gyur ba'i dbang po yang shes/_sems can lhar skye ba dang mir skye 
[\[62a\]]
[\[62a.1\]]ba'i dbang po yang shes/_sems can des pa'i sems can gyi dbang po yang shes/_sems can gyi dbang po rab dang /_sems can gyi dbang po 'bring dang /_sems can gyi dbang po tha ma yang shes/_sems can gyi dbang po nyams pa dang /_sems can 
[\[62a.2\]]gyi dbang po ma nyams pa yang shes/_sems can brtson pa dang mi brtson pa'i dbang po yang shes/_sems can thabs la mkhas pa dang /_thabs la mi mkhas pa yang shes/_sems can kha na ma tho ba dang bcas pa dang /_kha na ma tho ba med pa dang /_dri ma dang bcas pa 
[\[62a.3\]]dang /_dri ma med pa dang /_zhe sdang dang bcas pa dang /_zhe sdang med pa dang /_rjes su gzhol ba dang /_rjes su mi gzhol ba dang /_thogs pa dang bcas pa dang /_thogs pa med pa'i dbang po yang shes/_sems can gyi 'dod pa'i khams kyi 'du byed dang /_gzugs 
[\[62a.4\]]yod pa'i khams dang /_gzugs med pa'i khams kyi 'du byed kyi dbang po yang shes/_sems can gyi dge ba'i rtsa ba stug pa dang /_dge ba'i rtsa ba srab pa dang /_nges pa dang /_ma nges pa dang /_log par nges pa'i dbang po yang shes/_sems can ser sna dang bcas pa dang /_
[\[62a.5\]]ser sna med pa dang /_rgod pa dang /_mi rgod pa dang /_slu ba'i chos can dang /_mi slu ba'i chos can dang /_'phyar ba dang /_mi 'phyar ba dang /_khro zhing mi bzod pa dang /_des shing bzod pa dang /_shin tu ser sna dang bcas pa dang /_sbyin pa dang ldan pa'i dbang 
[\[62a.6\]]po yang shes/_sems can gyi dad pa'i dbang po dang /_ma dad pa'i dbang po dang /_bsti stang dang bcas pa dang /_bsti stang med pa dang /_tshul khrims dang ldan pa dang /_tshul khrims rnam par ma dag pa dang /_bzod pa dang ldan pa dang /_le lo dang bcas pa 
[\[62a.7\]]dang /_brtson 'grus dang ldan pa dang /_sems g.yeng ba dang /_sems ting nge 'dzin la mnyam par 'jog pa dang /_'chal ba'i shes rab dang /_shes rab ldan pa dang /_glen pa dang /_glen pa med pa dang /_nga rgyal dang bcas pa dang /_nga rgyal med pa dang /_
[\[62b\]]
[\[62b.1\]]yang dag pa'i lam spyod pa dang /_lam ngan pa spyod pa dang /_dran pa nyams pa dang /_dran pa dang ldan pa dang /_blo dang ldan pa dang /_dbang po 'khrugs pa dang /_dbang po sdud pa dang /_dbang po nyams pa dang /_dbang po ma nyams pa dang /_dbang po 
[\[62b.2\]]ma dag pa dang /_dbang po dag pa dang /_theg pa chung ngu'i dbang po dang /_rang sangs rgyas kyi dbang po dang /_sangs rgyas kyi dbang po dang /_byang chub sems dpa'i dbang po dang /_bla na med pa'i byang chub kyi dbang po yang shes so/_/byang chub sems dpa' 
[\[62b.3\]]des de ltar dbang po'i khyad par dang sbyor ba las shin tu 'das pas sems can de dag gi dbang po'i khyad par rnam par 'byed pa la mkhas pa zhes bya'o/_/shes rab kyis gzhan gyi dring la mi 'jog pa'i phyir dbang po'i sbyor ba thob pa zhes bya'o/_/gzhan gyis mi 'phrogs pa zhes 
[\[62b.4\]]bya/_mi shigs pa zhes bya/_phyir mi ldog pa zhes bya/_sbyor ba'i stobs thob pa zhes bya/_dbang po la 'jug pa zhes bya/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po 
[\[62b.5\]]dang /_mi dang /_mi ma yin pa la sogs pa'i dbang po thob pa zhes bya/_dbang po mchog thob pa zhes bya/_mi 'jigs mi g.yo ba thob pa zhes bya/_pha rol tu phyin pa zhes bya/_tshad med pa'i yon tan lhun gyis grub pa zhes bya ste/_chos thams cad la mthu dang dbang 
[\[62b.6\]]myur du thob par 'gyur ro/_/dbang po lnga zhes bya ba'i le'u ste bdun no//_//'jig rten 'dzin ces bya ba'i mdo bam po bzhi pa ste tha ma/_'jig rten 'dzin gzhan yang ji ltar na byang chub sems dpa' sems dpa' chen po rnams 'phags pa'i lam la 
[\[62b.7\]]mkhas pa zhe na/_byang chub sems dpa' sems dpa' chen po rnams 'phags pa'i lam la bde bar gnas pa dag gi lam zhes bya ba gang zhe na/_'di lta ste/_'phags pa'i lam brgyad de/_de dag kyang yang dag pa'i lta ba dang /_yang dag pa'i rtog pa dang /_yang dag 
[\[63a\]]
[\[63a.1\]]pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/'jig rten 'dzin de la byang chub sems dpa' sems dpa' chen po rnams 
[\[63a.2\]]'phags pa'i lam gyi yan lag brgyad po la spyod pa ni gang 'phags pa'i lam gyi yan lag brgyad po la sbyor ba thob pa gang zhe na/_byang chub sems dpa' sems dpa' chen po rnams yang dag pa'i lta bar gyur pas yang dag par lta ba la bde bar gnas te/_lta ba thams 
[\[63a.3\]]cad yongs su gcad pa'i phyir lam la nan tan du byed de/_lta ba thams cad yongs su gcad pa'i phyir lam la bde bar gnas shing mya ngan las 'das par lta ba dang /_sangs rgyas su lta ba'i bar du yang yongs su gcod do/_/de ci'i phyir zhe na/_'jig rten 'dzin ji tsam du lta 
[\[63a.4\]]bar gyur pa thams cad ni mya ngan las 'da' bar lta ba dang /_sangs rgyas su lta ba'i bar du thams cad kyang ngan par lta ba ste/_lta ba la chags pa thams cad yongs su 'jig cing gzhom pa'i phyir yang dag par lta ba zhes bya'o/_/gzhan yang lta ba med cing lta bar mi len pa dang /_
[\[63a.5\]]mi sems pa dang /_mi chags pa dang /_mi dmigs pa dang /_mi spyod pa dang /_lta ba thams cad du rnam par mi rtog pa ni yang dag par lta ba zhes bya'o/_/yang dag par lta ba des ci mthong zhe na/_'jig rten 'di dag thams cad yang dag pa ma yin pa'i phyin ci log tu lta bas 
[\[63a.6\]]yongs su bcings par mthong ngo /_/de ltar mthong ba'i tshe na lta ba thams cad yongs su gcad pa la bde bar gnas pa zhes bya'o/_/yang dag par lta ba de nyid la yang mi sems/_mi lta/_mi chags/_rnam par mi rtog ste/_mya ngan las 'das par lta ba dang /_sangs rgyas 
[\[63a.7\]]su lta ba'i bar du med pa ni lta ba thams cad mi skyed pa la nan tan byed pa'i phyir ro/_/de la ji ltar na yang dag par lta bas chos thams cad rab tu zhi ba dang /_rang bzhin gyis mi skye mi 'gog cing mya ngan las 'das pa dang 'thun pa gang zhe na/_'di ltar mi rtog pa dang /_rnam 
[\[63b\]]
[\[63b.1\]]par mi rtog pa'i chos thams cad la mi rtog rnam par mi rtog mngon sum du byed pa yang ma yin/_mi mtho/_mi dma'/_mi len/_mi gtong ba ste/_de ni 'jig rten las 'das pa'i yang dag par lta ba zhes bya'o/_/de la ji ltar na 'jig rten las 'das pa'i yang dag 
[\[63b.2\]]par lta ba gang zhe na/_gang 'jig rten du yang mi dmigs/_'jig rten las 'das par yang mi dmigs/_'jig rten las rgal bar yang mi dmigs te/_rnam par mi rtog pas na 'jig rten las 'das pa'i yang dag par lta ba zhes bya'o/_/gzhan yang yang dag 
[\[63b.3\]]par lta ba zhes bya ba ni 'jig rten la ji ltar shes pa dang /_mthong ba ltar 'jig rten las 'das pa yang de bzhin te/_gang 'jig rten dang /_gang 'jig rten las 'das par yang rnam par mi rtog cing rnam par rtog pa'i 'du shes thams cad yongs su gcad pa'i phyir 'jig rten 
[\[63b.4\]]las 'das pa'i yang dag par lta ba zhes bya'o/_/gang zhig ngan par yang mi lta la/_yang dag par yang mi lta zhing sems kyis rtog pa thams cad yongs su bcad pa ni yang dag par lta ba zhes bya'o/_/gzhan yang yang dag par lta ba ni chos thams cad la khyad par med pa ni yang 
[\[63b.5\]]dag par lta ba zhes bya'o/_/gzhan yang yang dag par lta ba ni yang dag pa ji lta ba bzhin du ngan par lta ba'i don shes pa'o/_/gzhan yang yang dag par lta ba ni ngan par lta ba thams cad mnyam pa nyid du rtogs pa ste/_de dag ni byang chub sems dpa' rnams yang dag par lta ba 
[\[63b.6\]]la bde bar gnas pa zhes bya'o/_/'jig rten 'dzin byang chub sems dpa' sems dpa' chen po rnams yang dag par lta ba la bde bar gnas nas yang dag pa ji lta ba bzhin du yang dag pa'i rtog pa shes te/_de 'di snyam du ji tsam du rtog par gyur pa thams cad log pa yin 
[\[63b.7\]]pas mya ngan las 'das par rtog pa'am/_sangs rgyas su rtog pa'i bar du thams cad ngan par rtog pa'o snyam du sems so/_/de ci'i phyir zhe na/_rnam par rtog pa yongs su bcad pa ni yang dag par rtog pa zhes bya'o/_/rnam par mi rtog pa ni yang dag par rtog pa'o/_/
[\[64a\]]
[\[64a.1\]]rnam par rtog pa dang bcas pa ni rnam par rtog pa'o/_/de ci'i phyir zhe na/_de ltar rtog pa thams cad kyi mtshan nyid mthong zhing shes pas na ngan par rtog pa med de/_gang zag de ni 'di'am gzhan zhes rnam par rtog par mi 'gyur ro/_/de ltar yang dag 
[\[64a.2\]]pa'i rtog pa la gnas pas na yang dag par rtog pa'am ngan par yang rnam par mi rtog ste/_de ltar rnam par rtog pa thams cad dang bral bas rnam par rtog pa las 'das te yang dag pa'i rtog pa zhes bya'o/_/yang dag par rtog pa zhes bya ba ni rnam par rtog pa thams cad las 
[\[64a.3\]]yang dag pa ma yin pa/_mi bden pa/_phyin ci log las byung bar mthong zhing shes te/_rnam par rtog pa thams cad la rnam par mi rtog go/_/de ltar yang dag par rtog pa las gnas nas yang dag pa'am ngan par rtog pa la mi dmigs te/_rnam par rtog pa dang bral 
[\[64a.4\]]ba/_rnam par rtog pa las 'das pa/_rnam par rtog pa yongs su bcad pas na yang dag par rtog pa zhes bya'o/_/de ltar de'i tshe na rnam par rtog pa thams cad kyis ma bcings te/_rnam par rtog pa thams cad kyi rang bzhin mnyam par shes shing mthong ba ni yang dag 
[\[64a.5\]]par rtog pa las gnas pa zhes bya'o/_/'jig rten 'dzin byang chub sems dpa' sems dpa' chen po rnams yang dag pa'i ngag la rtsom pa ni ji snyed kyi tshig tu smra ba thams cad yang dag pa ma yin pa/_mi bden pa/_phyin ci log las byung ba/_log par rnam par brtags 
[\[64a.6\]]pa/_rgyu dang rkyen mang po las byung bar shes nas 'di snyam du ji tsam du tshig tu smra ba nyid la dmigs su med de/_tshig thams cad 'gags nas yang dag pa ji lta ba bzhin du ngag gi las thams cad shes pa ni yang dag pa'i ngag ces bya'o/_/tshig tu smra ba'i ngag de nyid kyang 
[\[64a.7\]]gang nas kyang ma 'ongs la gang du yang mi 'gro ba mthong na yang dag pa'i ngag ces bya'o/_/de ltar de'i tshe na yang dag pa'i mtshan nyid la bde bar gnas pas ji tsam du tshig tu smra ba thams cad yang dag pa'i ngag ces bya'o/_/de bas na yang dag pa'i ngag la bde bar gnas na 
[\[64b\]]
[\[64b.1\]]don dam pa'i rnam par dag pa'i ngag gi las la gnas pa zhes bya ste/_ngag gi las kyi mtshan nyid shes shing mthong ba dang /_tshig tu smra ba'i ngag thams cad khong du chud cing tshig tu smra ba thams cad 'khrul pa med pas de bas na yang dag pa'i ngag la gnas pa zhes bya'o/_/
[\[64b.2\]]'jig rten 'dzin byang chub sems dpa' sems dpa' chen po rnams las thams cad la ngan pa log pa'i las su shes so/_/las thams cad la yang dag pa ma yin pa/_ci yang med pa/_mngon par 'dus ma byas pa/_ma byung bar shes so/_/de ci'i phyir zhe na/_
[\[64b.3\]]las thams cad la nges pa'i mtshan nyid med de/_las thams cad 'gog pa'i phyir yang dag pa'i las shes so/_/yang dag pa'i las zhes bya ba ni las ngan pa'am las yang dag par rnam par mi rtog go/_/las rnams kyi mnyam pa nyid la zhugs pas log pa'am yang dag 
[\[64b.4\]]par rnam par mi rtog pas de'i phyir yang dag pa'i las zhes bya'o/_/yang dag pa'i las zhes bya ba ni khams gsum la ma chags pa'i don yang dag pa ji lta ba bzhin du shes shing mthong ba'i don to/_/yang dag pa'i de kho na nyid la mnyam pa nyid du gyur pas yang dag pa'am 
[\[64b.5\]]log par mi rtog go/_/byang chub sems dpa' da ltar yang dag pa'i las la yang dag pa ji lta ba bzhin du las thams cad shes shing mthong ba'i phyir chos thams cad mi len/_mi mthong ste de bas na yang dag pa'i las kyi mtha' la nan tan byed pa zhes bya'o/_/yang dag pa'i las la 
[\[64b.6\]]las ngan pa med de/_yang dag pa ji lta ba bzhin du shes shing mthong bas yang dag pa'i las kyi mtha' la gnas pa zhes bya'o/_/'jig rten 'dzin byang chub sems dpa' sems dpa' chen po rnams 'tsho ba thams cad la log pa'i 'tsho bar shin tu shes so/_/de ci'i 
[\[64b.7\]]phyir zhe na/_ji tsam du 'tsho ba'i mtshan ma dang /_chos kyi mtshan ma dang /_len pa'i mtshan ma nas mya ngan las 'da' ba'i mtshan ma dang sangs rgyas kyi mtshan ma'i bar dang /_rnam par dag pa dang sangs rgyas su mtshan mar 'dzin te/_de la tshor ba rnam par dag par 'dzin 
[\[65a\]]
[\[65a.1\]]na log par 'tsho ba zhes bya'o/_/yang dag par 'tsho ba ni 'tsho ba'i yo byad la chags pa thams cad btang ste tshong dpogs kyang yongs su bcad nas rtog pa med cing spros pa med la spros pa thams cad las 'das pa ni yang dag pa'i 'tsho ba zhes bya'o/_/yang dag 
[\[65a.2\]]pa'i 'tsho ba la ngan pa'i 'tsho ba'am/_yang dag pa'i 'tsho bar rnam par mi rtog pa ni thams cad du rnam par dag pa'i 'tsho ba 'thob par 'gyur bas de bas na rnam par dag pa'i yang dag pa'i 'tsho ba thob pa zhes bya'o/_/gzhan yang 'tsho ba thams cad ni kun kyang ma skyes pas 
[\[65a.3\]]log pa'am yang dag pa med de/_gang zag de ni rnam par dag pa'i 'tsho ba thob cing yang dag pa'i lam la bde bar gnas pa spros pa med pa'o/_/yang dag pa'i 'tsho ba de la gnas pas yang dag pa'i 'tsho ba mi len log par 'tsho ba mi spong ste/_de bas na yang dag pa'i 
[\[65a.4\]]'tsho ba la gnas pa zhes bya'o/_/gang de'i tshe de ltar gyur pa ni yang dag pa la gnas pa zhes kyang mi bya/_ngan pa la gnas pa zhes kyang mi bya ste/_rnam par dag pa mnyam pa nyid kyi 'tsho ba thob ste/_'tsho ba'i mtshan ma dang bral bas g.yo ba med/_mngon par 'du 
[\[65a.5\]]bya ba med/_'tsho bar mi rtog_/'tsho ba ma yin par mi rtog go/_/de ni yang dag pa ji lta ba bzhin du shes pa dang yang dag pa ji lta ba bzhin du mthong ba ste/_de bas na yang dag pa'i 'tsho ba la gnas pa zhes bya'o/_/'jig rten 'dzin de la byang chub sems dpa' sems dpa' 
[\[65a.6\]]chen po rnams yang dag pa'i rtsol ba la mkhas pa ni gang /_byang chub sems dpa' sems dpa' chen po rnams yang dag pa'i rtsol ba la gnas pa ni gang zhe na/_byang chub sems dpa' rnams brtson 'grus kyi lam thams cad gcod pa'i phyir yang dag pa'i rtsol ba la gnas 
[\[65a.7\]]pa zhes bya'o/_/de ci'i phyir zhe na/_rtsol ba thams cad ni kun kyang log pa ste/_ji tsam du bskyed pa dang /_byed pa dang /_spyod pa thams cad kyang log pa'o/_/de ci'i phyir zhe na/_chos thams cad ni byed pa log pa las byas par yod par gyur te thams cad yang dag 
[\[65b\]]
[\[65b.1\]]pa ma yin na/_yang dag pa ma yin pas na log pa'o/_/yang dag pa'i rtsol ba zhes bya ba ni bskyed pa med/_byas pa med/_spyod pa med/_smon pa med de/_chos thams cad la byas pa yongs su bcad pa'o/_/byang chub sems dpa' chos thams cad la byed pa yongs su bcad pas 
[\[65b.2\]]mya ngan las 'das pa'i mtshan ma'am/_sangs rgyas kyi mtshan ma'i bar du yang byed pa'i mtshan ma mi skyed do/_/de ltar bya ba thams cad la yang dag pa ma yin par shes pas bya ba med pa'i phyir rnal 'byor du spyod do/_/gang yang dag pa'i rtsol ba la ni mngon par 'du bya ba med de/_
[\[65b.3\]]chos thams cad mnyam pa/_khyad par med pa/_mngon par 'du bya ba med pa/_mngon par 'du byed pa'i mtshan ma la shin tu 'das so/_/byang chub sems dpas de ltar brtson 'grus la brtson 'grus ma yin par shes te/_mi len mi gtong bas yang dag pa'i rtsol ba la 
[\[65b.4\]]gnas pa zhes bya'o/_/yang dag pa'i rtsol ba ni brtson 'grus la dmigs su med pa'i don to/_/chos rnams la yang dag pa ji lta ba bzhin du shes shing mthong ba'i don to/_/gang de ltar yang dag pa'i rtsol ba mthong ba ni yang dag pa'i rtsol ba'am log pa'i rtsol bar rnam 
[\[65b.5\]]par mi rtog ste/_de bas na yang dag pa'i brtson 'grus zhes bya'o/_/'jig rten 'dzin de la ji ltar na byang chub sems dpa' sems dpa' chen po rnams yang dag pa'i dran pa la mkhas pa zhe na/_byang chub sems dpa' sems dpa' chen po rnams dran pa thams cad 
[\[65b.6\]]dran pa log par shes so/_/ji tsam du dran pa nye bar gzhag pa thams cad dran pa log pa'o/_/de ci'i phyir zhe na/_dran pa thams cad ni dran pa log pa ste/_gal te gnas la dmigs nas dran pa skyed na yang dran pa log pa ste/_gang sems pa dang dran pa med pa ni 
[\[65b.7\]]yang dag pa'i dran pa zhes bya'o/_/de ci'i phyir zhe na/_dran pa thams cad ni yang dag pa ma yin par log par dmigs pa'i rkyen las byung bas na de'i phyir ji tsam du dran pa skye ba'i gnas de thams cad log pa'o/_/dmigs pa'i gnas mi skye mi 'gog pa ni yang dag pa'i 
[\[66a\]]
[\[66a.1\]]dran pa zhes bya'o/_/gang dran pa'i las 'byung ba'i gnas med pa ni rnam par dag pa'i dran pa la bde bar gnas pa zhes bya ste/_de la ni dran pa log par 'byung ba'i gnas med do/_/de ltar chos thams cad log par shes shing mthong bas yang dag pa'i chos la 
[\[66a.2\]]dran pa med de/_de'i phyir na yang dag pa'i dran pa la gnas pa zhes bya'o/_/yang dag pa'i dran pa zhes bya ba ni chos thams cad ni log pa'i dran pa dang yang dag pa'i dran pa rnam par mi 'byed pa'o/_/de ltar dran pa thams cad la dran pa'i mtshan ma med par khong du chud cing 
[\[66a.3\]]rtogs pas rtag tu btang snyoms kyi sems drug spyod de/_de'i phyir na yang dag pa'i dran pa dang gnas pa zhes bya'o/_/de ltar de la chags shing zhen pa med pas dran pa med par yang rnam par mi rtog go/_/chos thams cad la dran pa thams cad mnyam pa nyid du rtogs so/_/de 
[\[66a.4\]]ltar yang dag pa ji lta ba bzhin du dran pa thams cad shes shing mthong bas dran pa'am dran pa ma yin par mi len/_mi gtong ste/_de bas na yang dag pa'i dran pa la gnas pa zhes bya'o/_/de ltar dran pa des mnyam pa'am mi mnyam pa nyid du yang rnam par mi 'byed la/_dran 
[\[66a.5\]]pa dang dran pa ma yin pa la'ang mi 'jug mi dmigs so/_/de ltar mi dmigs pas dran pa thams cad la dran pa ma yin par shes te/_dran pa dang dran pa ma yin pa la sems mi 'byed do/_/de ltar des yang dag pa'i dran pa la gnas pas bstan du med/_brjod du med/_tshig 
[\[66a.6\]]tu smra ba'i lam thams cad bcad pa/_tshig tu smra ba'i lam thams cad dang bral ba'o/_/yang dag pa ji lta ba bzhin tshig tu smra ba thams cad shes pas bdag gam gzhan du rnam par mi 'byed do/_/de bas na yang dag pa'i dran pa la gnas pa zhes bya'o/_/'jig rten 'dzin 
[\[66a.7\]]de la ji ltar na byang chub sems dpa' sems dpa' chen po rnams yang dag pa'i ting nge 'dzin la gnas pa zhe na/_byang chub sems dpa' sems dpa' chen po rnams ting nge 'dzin thams cad la log pa'i ting nge 'dzin du rtogs so/_/de ci'i phyir zhe na/_ji tsam du chos 
[\[66b\]]
[\[66b.1\]]thams cad la ting nge 'dzin du mi dmigs pa la zhugs pa las ting nge 'dzin la mtshan mar shes/_ting nge 'dzin gyi dga' ba la 'jug pas ting nge 'dzin gyi mtshan ma thams cad log pa'o/_/log pa ni chags pa'i don yin gyi de ni ting nge 'dzin gyi de lta ma yin no/_/ji ltar 
[\[66b.2\]]dmigs pa la zhugs pa'i mtshan ma nyid log pa'i mtshan ma med cing re ba med/_spros pa med/_rtog pa med pa ni ting nge 'dzin ces bya'o/_/gal te chags shing zhen pa med na bdag gam gzhan du rnam par mi rtog ste/_chags pa'i dga' ba bcad nas ting nge 'dzin gyi 
[\[66b.3\]]ro la mi len cing ting nge 'dzin du 'jug pa'i mtshams bcad de/_sems ci la yang mi gnas pa ni yang dag pa'i ting nge 'dzin ces bya'o/_/gzhan yang yang dag pa'i ting nge 'dzin ces bya ba ni ting nge 'dzin thams cad la mi gnas shing spros pa med pa la yang dag pa ji lta ba 
[\[66b.4\]]bzhin du chos kyi ngo bo nyid rtogs pas ting nge 'dzin gyi mtshan nyid la shin tu mkhas shing sems ci la'ang mi chags pa'o/_/bdag dang gzhan du rtog pa'i lam gcod cing ji skad du smra ba la yang rnam par mi rtog la rnam par rtog pa thams cad bcad pa'i phyir yang dag pa'i ting nge 
[\[66b.5\]]'dzin ces bya'o/_/gzhan yang yang dag pa'i ting nge 'dzin ces bya ba ni ting nge 'dzin log pa'am yang dag pa'i 'du shes mi skyed cing 'du shes thams cad bcom pa/_'du shes thams cad bcad pa/_'du shes thams cad 'gags pa'i phyir yang dag pa'i ting nge 
[\[66b.6\]]'dzin ces bya'o/_/yang dag pa'i ting nge 'dzin ces bya ba ni log pa'am yang dag pa mi skyed la/_log pa'am yang dag par rnam par mi 'byed pa ni yang dag pa'i ting nge 'dzin ces bya'o/_/de ci'i phyir zhe na/_byang chub sems dpa' ting nge 'dzin du sbyor ba thams cad 
[\[66b.7\]]khong du chud cing yang dag pa'i ting nge 'dzin la gnas pas ting nge 'dzin nam/_ting nge 'dzin gyi mtshan mas 'ching bar mi 'gyur te/_ting nge 'dzin gyi mtshan ma la shin tu 'das pas yang dag pa'i ting nge 'dzin la gnas pa zhes bya'o/_/gzhan yang chos thams cad la 
[\[67a\]]
[\[67a.1\]]spros pa med cing mnyam pa'i chos la log pa'am yang dag par spros pa med do/_/yang dag pa'i ting nge 'dzin ni chos thams cad mnyam pa'i don to/_/yang dag pa'i ting nge 'dzin ni ting nge 'dzin thams cad dang khams gsum gyi 'dus byas kyi chos thams cad 
[\[67a.2\]]las shin tu 'das pa yang yang dag pa ji lta ba bzhin du lam rgyud lngar 'khor ba thams cad shes shing mthong ba'i don to/_/'jig rten 'dzin de ltar na byang chub sems dpa' sems dpa' chen po rnams 'phags pa'i lam la mkhas pa dang /_lam gyi sbyor ba la mkhas pa ste/_
[\[67a.3\]]de ltar yang dag pa ji lta ba bzhin du shes shing mthong bas mya ngan las 'das pa'i bar du phyin par 'gyur ro/_/'phags pa'i lam yan lag brgyad ces bya ba'i le'u ste brgyad do//_//'jig rten 'dzin de la byang chub sems dpa' sems dpa' chen po 
[\[67a.4\]]rnams 'jig rten dang 'jig rten las 'das pa'i chos la mkhas pa ni gang /_'jig rten dang 'jig rten las 'das pa'i chos la sbyor ba thob pa ni gang zhe na/_'jig rten 'dzin byang chub sems dpa' sems dpa' chen po rnams 'jig rten dang 'jig rten las 'das pa'i chos 
[\[67a.5\]]yang dag pa nyid du rtogs so/_/de la 'jig rten gyi chos gang zhe na/_byang chub sems dpa' 'di snyam du ji tsam du chos la rtog pa dang rnam par rtog pa ni phyin ci log las skyes te rgyu dang rkyen gyis bskyed pas yang dag pa ma yin pa la rag lus so/_/mtshan ma gnyis 
[\[67a.6\]]las byung bas stong pa ci yang med pa ni nya phyis la snang ba'i kha dog sna tshogs dang me mgal bskor ba lta bu ste/_bus pa so so'i skye bo dag slu ba'o/_/'jig cing nyams pa'i chos can las [{]bla dgas [,]bla dwags [}]su 'jig rten ces btags pa ste/_de la 'jig rten zhes bya'o/_/
[\[67a.7\]]'jig rten gyi chos 'di dag ni thams cad bden pa ma yin te/_yang dag pa ma yin pa'i rkyen las skyes par byas pa dang byung ba'i mtshan nyid med de/_phung po dang /_khams dang /_skye mched dang /_gzugs dang /_sgra dang /_dri dang /_ro dang /_reg bya dang /_chos 
[\[67b\]]
[\[67b.1\]]la btags te ming dang gzugs kyi phyir bshad do/_/bus pa so so'i skye bo sems chags shing zhen pas rnam pa sna tshogs kyi rjes su chags shing zhen pa ni kha tshar dar 'dzings pa'am/_rtswa khri shing glags pa gcig la gcig 'brel ba lta bu ste phyin ci log dang ldan pa rjes su 
[\[67b.2\]]'jig rten gyi chos zhes brjod do/_/de la 'jig rten las 'das pa'i chos gang zhe na/_ji ltar 'jig rten gyi chos thog ma nas yang dag pa ji lta ba bzhin du dben pa ni 'jig rten las 'das pa zhes bya'o/_/de ci'i phyir zhe na/_mkhas pa dag ni 'jig rten gyi chos kyis 
[\[67b.3\]]dmigs su med/_'jig rten las 'das pa'i chos kyang dmigs su med de/_'jig rten dang 'jig rten las 'das pa'i gnas kyang dmigs su med do/_/de la 'jig rten dang 'jig rten las 'das pa yang rnam par brtag tu med de/_'jig rten gyi phyir 'jig 
[\[67b.4\]]rten las 'das pa zhes brjod kyi/_'jig rten gyi yang dag pa'i mtshan nyid ni 'jig rten las 'das pa'o/_/de ci'i phyir zhe na/_'jig rten zhes bya ba la nges pa'i mtshan nyid du dmigs su med do/_/'jig rten dang 'jig rten las 'das pa'i mtshan nyid ni thog ma 
[\[67b.5\]]nas stong pa nyid de 'jig rten gyi chos la nges pa'i mtshan nyid med pa'i phyir ro/_/'jig rten ni thog ma nas rab tu zhi ba'i mtshan nyid do/_/byang chub sems dpas de ltar 'jig rten dang 'jig rten las 'das pa'i chos la dmigs su med par rtog pas 'jig rten gyi chos 
[\[67b.6\]]la yang mi chags/_'jig rten las 'das pa la yang mi chags so/_/de ltar 'jig rten dang 'jig rten las 'das pa'i chos la mi rton cing mi chags pas 'jig rten dang rtsod par mi 'gyur ro/_/de ci'i phyir zhe na/_mkhas pa dag ni 'jig rten la yang dag 
[\[67b.7\]]pa ma yin pa'i mtshan nyid khong du chud cing rtogs so/_/'jig rten la yang dag pa ma yin par mthong bas 'jig rten nam 'jig rten las 'das par mi rtog go/_/de ci'i phyir zhe na/_'jig rten 'dzin 'jig rten zhes bya ba ni nye bar len pa'i phung po lnga'i don to/_/
[\[68a\]]
[\[68a.1\]]'jig rten gyi chos thams cad der ma 'dus pa med de mkhas pa dag gis brtags na phung po med de/_phung pos phung por mi dmigs/_phung po'i rang bzhin du mi dmigs/_phung po 'ongs pa'i gnas dmigs su med/_'dug pa'i gnas kyang dmigs su 
[\[68a.2\]]med/_song ba'i gnas kyang dmigs su med de/_phung po lnga dang /_skye mched bcu gnyis dang /_khams [{]bcwa [,]bco [}]brgyad kyang dmigs su med/_rnam par brtag tu med/_ming med/_rang bzhin med/_mtshan nyid med/_spyod du med pas 'jig rten las 'das pa 
[\[68a.3\]]zhes bya'o/_/'jig rten 'dzin byang chub sems dpa' sems dpa' chen po rnams 'jig rten dang 'jig rten las 'das pa'i chos yongs su rtog pa'i tshe 'jig rten gyi chos rnams 'jig rten las 'das pa'i chos dang lhan cig pa ma yin/_'jig rten las 'das pa'i chos 
[\[68a.4\]]kyang 'jig rten gyi chos dang bral ba ma yin/_de ltar gang zag des de ltar 'jig rten dang ma bral bar 'jig rten las 'das pa'i chos kyang mthong ngo /_/'jig rten las 'das pa'i chos dang ma bral bar 'jig rten gyi chos rnams kyang mthong ngo /_/de ltar gang zag des 
[\[68a.5\]]spyod pa rnam pa gnyis la mi dmigs pa ni 'di lta ste/_'jig rten dang 'jig rten las 'das pa'o/_/de ci'i phyir zhe na/_'jig rten 'dzin 'jig rten gyi yang dag pa'i mtshan nyid ni 'jig rten las 'das pa'o/_/'jig rten la 'jig rten gyi mtshan nyid dmigs su 
[\[68a.6\]]med/_'jig rten gyi chos la 'jig rten gyi chos dmigs su med de/_de ltar ci yang med pas chos de rtogs shing khong du chud pa na 'jig rten las 'das pa zhes bya'o/_/'jig rten 'dzin ci ste 'jig rten zhes bya ba 'jig rten las 'das pa dang tha dad pa ma yin na sangs 
[\[68a.7\]]rgyas bcom ldan 'das 'jig rten du yang mi 'byung la/_de bzhin gshegs pas 'jig rten thams cad dmigs pa med par yang mi gsung ngo /_/'jig rten thams cad ni ma skyes pas yang dag pa ji lta ba bzhin du 'jig rten thams cad shes shing mthong ngo /_/'jig rten 
[\[68b\]]
[\[68b.1\]]'dzin gang 'jig rten du mi dmigs shing 'jig rten la mi 'jug pa de ni 'jig rten las 'das pa zhes bya'o/_/de bas na 'di ltar shes par bya ste/_yang dag pa ji lta ba bzhin du 'jig rten rtogs shing 'jig rten dmigs su med par khong du chud pas 'jig rten las 'das 
[\[68b.2\]]pa zhes bya'o/_/de bas na sangs rgyas bcom ldan 'das 'jig rten du byung ngo /_/ji tsam du chos su gtogs pa 'jig rten nam 'jig rten las 'das pa thams cad mi gnyis pa dbyer med par yang dag pa ji lta ba bzhin du shes shing mthong bas 'jig rten las 'das pa'i chos 
[\[68b.3\]]zhes gsungs so/_/'jig rten 'dzin de ltar 'jig rten ni shin tu zab cing gting dpag dka' ba'o/_/'jig rten gyi chos la gnas pa dang /_'jig rten gyi chos la dmigs pa dang /_'jig rten las 'das pa'i chos la re ba dang /_kun rdzob tu smra ba'i tshig la 
[\[68b.4\]]don dam pa'i mtshan nyid du dmigs pa dang /_chos gnyis la gnas pa ni chos 'di la 'bab cing 'jug par mi 'gyur ro/_/de ci'i phyir zhe na/_de ltar gang zag de ni 'jig rten mi shes/_'jig rten las 'das pa mi shes te chos rnam pa gnyis spyod pa'o/_/'jig rten 'dzin 
[\[68b.5\]]chos rnam pa gnyis spyod pa na 'jig rten dang 'jig rten las 'das pa chud cing rtogs par mi 'gyur ro/_/'jig rten 'dzin byang chub sems dpa' sems dpa' chen po rnams de ltar 'jig rten dang 'jig rten las 'das pa'i chos la shin tu mkhas pa dang /_'jig rten dang 'jig 
[\[68b.6\]]rten las 'das pa'i chos kyi sbyor ba yang thob pa'o/_/'jig rten dang 'jig rten las 'das pa'i chos zhes bya ba'i le'u ste dgu pa'o//_//'jig rten 'dzin de la byang chub sems dpa' sems dpa' chen po rnams 'dus byas dang 'dus ma byas pa'i chos 
[\[68b.7\]]la shin tu mkhas pa ni gang /_'dus byas dang 'dus ma byas pa'i chos kyi sbyor ba thob pa ni gang zhe na/_'jig rten 'dzin byang chub sems dpa' sems dpa' chen po rnams 'dus byas dang 'dus ma byas pa'i chos rnams rnam par 'byed cing yang dag par rtog go/_/de la ji 
[\[69a\]]
[\[69a.1\]]ltar na 'dus byas kyi chos la rnam par 'byed cing yang dag par rtog pa zhe na/_'dus byas kyi chos ni mngon par 'dus pa ste tshor ba med/_'dus byas kyi chos ni rang skyes shing rang bgrang ba'i grangs su gtogs pas 'dus byas kyi chos zhes bya'o/_/'dus byas kyi 
[\[69a.2\]]chos ni yang dag pa ma yin pa'i rgyu dang rkyen 'dus pa'i 'du byed kyi dbang gis so/_/'du byed cis bya ba ni bgrang ba'i grangs su gtogs shing mtshan nyid gnyis kyi rkyen gyis shes pa'i phyir 'dus byas kyi chos zhes btags so/_/'dus byas kyi chos de ni byas pa med/_byed pa med 
[\[69a.3\]]kyi rang skyes pas bskyed pa yang med do/_/de bas na 'dus byas kyi chos zhes bya'o/_/'dus byas kyi chos rnams ni nang na mi gnas/_phyi rol na mi gnas/_gnyi ga'i bar na mi gnas/_gcig pa ma yin/_tha dad pa ma yin te/_yang dag pa ma yin pa'i kun tu brtags 
[\[69a.4\]]pa las byung ngo /_/ma rig pa'i dbang gis byung gis yod pa ma yin te/_'du byed kyi mthus spyod pa yod kyang byas pa med/_byung ba med pas 'dus byas zhes bya'o/_/'dus byas zhes bya ba ni mtshan mas bcings pa'i don te/_bus pa ma rabs phyin ci log la chags pa'i 
[\[69a.5\]]phyir bshad do/_/mkhas pa dag shin tu chud cing rtogs pa ni 'dus byas kyi chos su mi dmigs/_'dus byas kyi chos su rtogs par mi dmigs so/_/mkhas pa dag ni grangs su mi bgrang ba'i phyir 'dus byas kyi chos zhes bya'o/_/de ci'i phyir zhe na/_mkhas pa dag 
[\[69a.6\]]'dus byas kyi rnam pa de la ji ltar na chud cing rtogs pa zhe na/_mkhas pa dag ni 'dus byas kyi chos thams cad yang dag pa ma yin pa/_dngos po med cing rnam par bcings pa med de bgrang ba'i grangs su mi rtogs par blta'o/_/de ltar yongs su rtog pa'i tshe 'dus byas 
[\[69a.7\]]kyi chos la yang mi chags/_'dus byas kyi chos su yang mi len to/_/de ci'i phyir zhe na/_'jig rten 'dzin 'dus byas kyi chos las gzhan pa 'dus ma byas pa'i chos yod pa'am/_'dus ma byas kyi chos las gzhan pa 'dus byas kyi chos yod pa ma yin te/_'dus 
[\[69b\]]
[\[69b.1\]]byas kyi de kho na'i mtshan nyid de ni 'dus ma byas pa'o/_/de ci'i phyir zhe na/_'dus byas kyi nang na 'dus byas pa med/_'dus ma byas kyi nang na 'dus ma byas pa med kyi skye bo phyin ci log tu gyur pa dag gis 'dus byas kyi mtshan nyid shes shing mthong bar bya ba'i phyir 'di ni 'dus byas 
[\[69b.2\]]pa'o/_/'di ni 'dus ma byas pa'o/_/'di ni 'dus byas kyi mtshan nyid do/_/'di ni 'dus ma byas pa'i mtshan nyid do zhes rnam par phye ste bshad do/_/de la 'dus byas kyi mtshan nyid ces bya ba gang zhe na/_'di lta ste/_skye ba dang /_'gog pa dang /_gnas pa 
[\[69b.3\]]dang /_'pho ba'o/_/de la 'dus ma byas pa'i mtshan nyid ces bya ba gang zhe na/_'di lta ste/_mi skye ba dang /_mi 'gog pa dang /_mi gnas pa dang /_mi 'pho ba'o/_/de ltar 'dus byas kyi mtshan nyid dang /_'dus ma byas pa'i mtshan nyid kyang bus pa so so'i skye 
[\[69b.4\]]bo dag bkri ba'i don du gsungs so/_/'jig rten 'dzin 'dus byas kyi chos ni ma skyes pa'i mtshan nyid/_mi 'gog pa'i mtshan nyid/_mi gnas pa dang mi 'pho ba'i mtshan nyid do/_/gnas pa dang 'pho bar gsungs pa yang mtshan ma med cing skye ba med do/_/gal te 'dus 
[\[69b.5\]]ma byas kyi chos la mtshan nyid gsum du yod par nges na ni bcom ldan 'das kyis 'di dag ni skye ba'i mtshan nyid/_'di dag ni 'gog pa'i mtshan nyid/_'di dag ni gnas pa dang 'pho ba'i mtshan nyid do/_/zhes gcig tu chad par gsungs pa'i rigs na/_'jig rten 'dzin 
[\[69b.6\]]de bzhin gshegs pas ni chos thams cad mtshan ma med par gsungs so/_/'jig rten 'dzin ma skyes pa la gal te mtshan ma yod dam/_mi 'gog pa la gal te mtshan ma yod dam/_mi gnas pa dang mi 'pho ba la gal te mtshan ma yod na bcom ldan 'das kyis kyang 
[\[69b.7\]]'dus ma byas pa yang nges par mtshan ma yod ces gsungs par 'gyur ro/_/'jig rten 'dzin ci ste 'dus ma byas pa la mtshan ma yod na de ni 'dus ma byas pa ma yin no/_/mtshan ma can du bshad pa dang /_bus pa so so'i skye bo dag chos la grangs su gcod pa dag la ni 
[\[70a\]]
[\[70a.1\]]'dus byas la mtshan nyid gsum du gsungs te/_skye ba dang /_'gog pa dang /_gnas shing 'pho ba'o/_/'dus ma byas pa'i mtshan nyid gsum ni ma skyes pa dang /_mi 'gog pa dang /_gnas pa dang 'pho ba med pa'o/_/'jig rten 'dzin skyes bu la las 'dus 
[\[70a.2\]]byas dang 'dus ma byas pa'i chos chud cing rtogs na skyes bu de la ni skye ba dang /_'gog pa dang /_gnas shing 'pho ba med de/_de bas na 'dus ma byas pa thob pa zhes bya'o/_/'jig rten 'dzin skye ba dang 'gog pa ni kun 'byung 'byung ba'i don shes shing mthong ba yin no/_/chos la 
[\[70a.3\]]kun 'byung med na 'byung ba med do/_/kun 'byung ma skyes na phyir ldog pa med de gnas shing 'pho ba yang med do/_/'jig rten 'dzin de dag ni 'dus byas kyi de kho na nyid yang dag pa ji lta ba bzhin du mthong zhing shes pa zhes bya'o/_/gang gis de ltar yang dag pa ji lta ba bzhin du 
[\[70a.4\]]shes shing mthong bas skye ba dang /_'gog pa dang /_gnas shing 'pho ba'i grangs su mi ltung ngo /_/byang chub sems dpas de ltar 'dus byas dang 'dus ma byas pa'i chos la 'di snyam du 'dus byas kyi chos kyang 'dus ma byas pa'i chos dang lhan cig par mi lta/_'dus ma byas 
[\[70a.5\]]pa'i chos kyang 'dus byas kyi chos dang lhan cig par mi lta'o snyam du bsams nas/_yang 'di snyam du 'dus byas kyi chos kyi de kho na'i mtshan nyid ni 'dus ma byas pa nyid do snyam sems shing rnam par mi rtog go/_/'dus byas dang 'dus ma byas pa'i chos su rnam par mi rtog pas de 
[\[70a.6\]]nyid 'dus ma byas pa'i chos so/_/gal te 'dus byas dang 'dus ma byas rnam par rtog na des 'dus ma byas pa chud cing rtog par mi 'gyur ro/_/gang gis rnam par rtog pa thams cad yongs su bcad na 'dus ma byas pa de kho na nyid du chud cing rtogs pa zhes bya'o/_/dmigs 
[\[70a.7\]]pa'i mtshan nyid rtogs pa dmigs pa kun bcad pa grangs sam grangs ma yin par mi rtog go/_/'jig rten 'dzin de dag ni byang chub sems dpa' sems dpa' chen po rnams 'dus byas dang /_'dus ma byas pa'i chos la sbyor ba zhes bya ste/_de yang 'dus byas kyi chos sam 
[\[70b\]]
[\[70b.1\]]'dus ma byas pa'i chos su mi dmigs pas ni mi chags pa dang mi 'dzin to/_/'dus byas dang 'dus ma byas pa zhes bya ba'i le'u ste bcu'o//_//'jig rten 'dzin gal te byang chub sems dpa' sems dpa' chen po rnams de ltar phung po lnga la shin tu mkhas 
[\[70b.2\]]pa dang /_khams [{]bcwa [,]bco [}]brgyad la shin tu mkhas pa dang /_skye mched bcu gnyis la shin tu mkhas pa dang /_rten cing 'brel par 'byung ba bcu gnyis la shin tu mkhas pa dang /_dran pa nye bar gzhag pa bzhi la shin tu mkhas pa dang /_dbang po lnga la shin tu mkhas pa dang /_
[\[70b.3\]]'phags pa'i lam yan lag brgyad pa la shin tu mkhas pa dang /_'jig rten dang 'jig rten las 'das pa'i chos la shin tu mkhas pa dang /_'dus byas dang 'dus ma byas pa'i chos la shin tu mkhas pas chos thams cad kyi de kho na'i mtshan nyid kyang shin tu mkhas la/_chos 
[\[70b.4\]]rnams kyi mtshan nyid rnam par 'byed pa la yang shin tu mkhas shing dran pa'i mthu rnyed pa dang chos thams cad kyi tshig rnam par 'byed pa'i blo dang ldan pa dang /_lus 'di brjes ma thag tu dran pa rgyun mi 'chad pa dang ldan zhing bla na med pa yang dag par rdzogs pa'i byang chub kyi bar du thob 
[\[70b.5\]]par 'gyur ro/_/'jig rten 'dzin sngon bskal pa tshad med grangs med pa 'das pa de'i tshe de'i dus na/_'dzam bu chu klung gi gser gyi ri rab ri'i rgyal po zhes bya ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_bde 
[\[70b.6\]]bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba lha dang mi'i ston pa/_sangs rgyas bcom ldan 'das 'jig rten du mngon par byung ngo /_/'jig rten 'dzin bcom ldan 'das 'dzam bu chu klung gi gser gyi ri rab ri'i rgyal po'i tshe'i 
[\[70b.7\]]tshad ni bskal pa lnga snyed do/_/nyan thos kyi dge 'dun gyi 'khor yang tshad med do/_/sangs rgyas kyi zhing de yongs su dag la rab tu bde ba dang ldan no/_/de na gnas pa'i sems can dag kyang rab tu bde zhing skyid la 'dod chags dang zhe sdang dang gti mug gi shas srab 
[\[71a\]]
[\[71a.1\]]pa/_gdul sla ba/_bcos sla ba/_rnam par dag par sla ba sha stag go/_/'jig rten 'dzin bcom ldan 'das 'dzam bu chu klung gi gser gyi ri rab ri'i rgyal po yang byang chub sems dpa'i 'khor rnams la sems can thams cad kyi the tshom gcod pa byang chub 
[\[71a.2\]]sems dpa'i sde snod ces bya ba'i mdo ston to/_/'jig rten 'dzin de'i tshe na 'khor de na byang chub sems dpa' rin chen 'od ces bya ba zhig phung po dang /_khams dang /_skye mched dang /_rten cing 'brel te 'byung ba dang /_dran pa nye bar gzhag pa bzhi dang /_dbang po lnga dang /_
[\[71a.3\]]'phags pa'i lam gyi yan lag brgyad dang /_'jig rten dang 'jig rten las 'das pa'i chos dang /_'dus byas dang /_'dus ma byas pa'i chos la sbyor ba bshad pa thos nas de'i tshe shin tu brtson 'grus brtsams te tshe lo khri phrag nyi shu'i bar du nam du yang ngan sems ma skyed de 
[\[71a.4\]]'dod chags kyi sems dang /_zhe sdang gi sems dang /_gti mug gi sems dang /_khe dang /_grags pa dang /_zas dang /_skom dang /_gos dang /_lhung bzed la bsam pa'i sems ma skyes kyi chos 'di sbyor ba la 'jug pa'i phyir brtson 'grus chen po bskyed do/_/'jig rten 
[\[71a.5\]]'dzin byang chub sems dpa' sems dpa' chen po rin chen 'od de bcom ldan 'das 'dzam bu chu klung gi gser gyi ri rab ri'i rgyal po'i bstan pa la nam 'tsho'i bar du tshangs par spyad pa spyod de/_des tshe 'phos nas phyir yang sangs rgyas kyi zhing de nyid du skyes nas gzhon nu las tshe 'phos nas 
[\[71a.6\]]phyir yang sangs rgyas kyi zhing de nyid du skyes te tshangs par spyad pa spyod do/_/bskal pa de re re na yang skye ba lnga brgya len te tha mar bcom ldan 'das 'dzam bu chu klung gi gser gyi ri rab ri'i rgyal po yongs su mya ngan las 'das su nye ba na bskal pa lnga po'i tha mar shin tu mang du thos pa dang /_
[\[71a.7\]]'di lta bu'i yang dag pa'i mtshan nyid kyi chos la sbyor ba yang thob cing sangs rgyas de las chos thos pa dag thams cad yongs su dran par gyur te/_de ltar dran pa'i mthu dang ldan pas bcom ldan 'das la 'di skad ces gsol to/_/bcom ldan 'das chos kyi rnam grangs 'di dag bdag 
[\[71b\]]
[\[71b.1\]]gis rgyas par bstan par 'tshal na gnang ba mdzad du gsol lo/_/tshe de nyid du sems can tshad med dpag tu med pa rnams bla na med pa yang dag par rdzogs pa'i byang chub tu btsud par gyur to/_/bcom ldan 'das 'dzam bu chu klung gi gser gyi ri rab ri'i rgyal po yongs su mya ngan las 
[\[71b.2\]]'das pa'i tshe byang chub sems dpa' rin chen 'od kyis chos bsrung bar bya ba'i phyir rjes su bzung nas bcom ldan 'das yongs su mya ngan las 'das pa'i 'og tu dam pa'i chos bskal pa gcig gi bar du gnas par gyur to/_/bskal pa gcig la skye ba lnga brgya'i bar du rtag tu mi'i 
[\[71b.3\]]nang du skye zhing rab tu byung nas chos thams cad kyi yang dag pa nyid bskyed cing 'phel bar byed do/_/gzhan yang sems can tshad med dpag tu med pa'i sems can la phan pa dang bde ba'i don byas so/_/'jig rten 'dzin byang chub sems dpa' rin chen 'od de bzhin du mthar gyis sangs 
[\[71b.4\]]rgyas khri phrag du ma dang phrad nas tha ma sangs rgyas tshad med 'od kyis lung bstan pa/_bskal pa grangs med pa 'das nas gdod bla na med pa yang dag par rdzogs pa'i byang chub tu lung bstan par 'gyur ro/_/bskal pa grangs med pa de nyid kyi tshe na yang sangs rgyas khri phrag khrag 
[\[71b.5\]]khrig brgya stong dang phrad de/_de nas bla na med pa yang dag par rdzogs pa'i byang chub tu mngon par rdzogs par 'tshang rgya ste don thams cad gdon mi za ba'i rgyan zhes bya ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_
[\[71b.6\]]bde bar gshegs pa/_'jig rten rig pa/_bla na med pa/_skyes bu 'dul ba'i kha lo sgyur ba/_lha dang mi'i ston pa/_sangs rgyas bcom ldan 'das zhes bya ba ste byang chub sems dpa'i 'khor tshad med dpag tu med do/_/nyan thos kyi dge 'dun gyi 'khor yang grangs 
[\[71b.7\]]med de/_sangs rgyas de'i tshe'i tshad kyang bskal pa gnyis te/_sangs rgyas de'i zhing rab tu bde ba dang ldan zhing rgyan dam pas shin tu brgyan to/_/'jig rten 'dzin de bas na byang chub sems dpa' rnams chos de dag gi sbyor ba la shin tu mkhas par 'dod pa dag shin tu 
[\[72a\]]
[\[72a.1\]]brtson 'grus su chos 'di dag la bslab pa dang /_'don pa dang /_nan tan bya'o/_/gzhan yang byang chub sems dpa' sems dpa' chen po rnams chos de dag la sbyor ba thob par 'dod pa dag chos rnam pa bzhi la shin tu brtson par bya'o/_/bzhi gang zhe na/_
[\[72a.2\]]'di lta ste/_khyim nas khyim ma yin par rab tu 'byung ba dang /_gcig pu 'dug pa dang /_tshul khrims rnam par dag pa dang /_le lo'i sems yongs su bsal bar bya'o/_/byang chub sems dpa'i chos rnam pa de bzhi dang ldan pas mang du thos pa la brtson zhing bzod 
[\[72a.3\]]pa la bde bar gnas pas myur du chos rnam pa bzhi dang phrad par 'gyur ro/_/bzhi gang zhe na/_'di lta ste/_'dzam bu'i gling gi dbus su skye ba dang /_sangs rgyas dang phrad pa dang /_chos kyi rjes su spyod pa dang /_sdig pa'i las kyi sgrib pa sel bar 'gyur ro/_/gzhan 
[\[72a.4\]]yang 'jig rten 'dzin byang chub sems dpa' sems dpa' chen po rnams chos 'di la shin tu brtson pa dag ni sbyin pa'i stobs rnam par dag par 'gyur ba dang /_tshul khrims rnam par dag pa dang /_bzod pa rnam par dag pa dang /_brtson 'grus rnam par dag pa dang /_
[\[72a.5\]]bsam gtan rnam par dag pa dang /_shes rab kyi stobs rnam par dag par 'gyur te/_byang chub sems dpa' sems dpa' chen po rnams chos 'di la gnas na de la sbyor ba'i stobs myur du thob par 'gyur ro/_/gzhan yang 'jig rten 'dzin byang chub sems dpa' sems 
[\[72a.6\]]dpa' chen po rnams sbyangs pa'i yon tan gyi chos phra mo spyod kyang sems can dag la snying rje chen po'i sems dang ldan no/_/de ltar snying rje chen po'i sems la zhugs pas chos de dag gi sbyor ba la shin tu brtson par 'gyur ro/_/'jig rten 'dzin gzhan yang byang chub sems dpa' sems 
[\[72a.7\]]dpa' chen po chos 'di lta bu dag thob par 'dod pa dag gzungs kyi sgor 'jug pa la shin tu brtson par bya'o/_/de la gzungs kyi sgor 'jug pa la brtson pa gang zhe na/_'di lta ste/_chos thams cad kyi rkyen tshad med pa la rtog pa dang /_tshad med pa thams cad kyi rtog pa la sbyor ba dang ldan 
[\[72b\]]
[\[72b.1\]]pa'i sbyor ba tshad med pa la rtog pa'o/_/de ltar brtson pa'i tshe ting nge 'dzin gyi sgor sbyor bas chos thams cad kyi sgo tshad med pa'i rkyen la 'jug pa dang /_tshad med pa'i sbyor ba dang ldan pa'i 'jug pa de lta bu'i mthu dang ldan pas chos thams cad kyi yang dag pa nyid la shin tu 
[\[72b.2\]]mkhas pa dang /_chos thams cad kyi mtshan nyid rnam par 'byed pa la shin tu mkhas pa dang /_dran pa'i mthu dang ldan pa dang /_chos thams cad rnam par 'byed pa la shin tu mkhas pa'i shes rab dang ldan pa dang /_lus 'phos nas kyang rgyun mi 'chad pa'i dran pa dang ldan 
[\[72b.3\]]pa dang /_chos la phyir mi ldog pa nas nam bla na med pa yang dag par rdzogs pa'i byang chub kyi bar du thob par 'gyur ro/_/'jig rten 'dzin gzhan yang byang chub sems dpa' sems dpa' chen po rnams gzungs kyi sgor zhugs pas na ci dang cir ldan pa de'i rgyu dang rkyen gyis chos 
[\[72b.4\]]thams cad rtogs te rgyu dang rkyen gcig gis rgyu dang rkyen stong la 'jug cing shes rab kyi rjes su chos thams cad la sbyor ba yang thob bo/_/'jig rten 'dzin gzhan yang byang chub sems dpa' sems dpa' chen po rnams de ltar chos la brtson 'grus bskyed pas mtshan nyid gcig pa'i 
[\[72b.5\]]sgo'i ting nge 'dzin la 'jug par 'gyur ro/_/mtshan nyid gcig pa'i sgo'i ting nge 'dzin thob nas mtshan nyid tshad med pa'i ting nge 'dzin la 'jug go/_/de ltar zhugs nas rnam pa sna tshogs kyi rgyu dang rkyen dang thabs kyis chos thams cad kyi sgor 'jug go/_/de ltar byang chub sems dpa' rnams chos 
[\[72b.6\]]thams cad kyi sgor zhugs pas chos thams cad la sbyor ba thob par gyur to/_/'jig rten 'dzin gzhan yang byang chub sems dpa' sems dpa' chen po rnams shes rab mang du bsgoms pas bsam gtan gyi mtshan nyid la shin tu mkhas pa dang /_dmigs pa med pa'i ting nge 'dzin 
[\[72b.7\]]la shin tu mkhas par 'gyur ro/_/de ltar ting nge 'dzin de'i shugs kyis dmigs pa tshad med pa dang /_ting nge 'dzin las ldang ba tshad med pa la mkhas par 'gyur ro/_/de ltar byang chub sems dpas 'di la gnas na chos thams cad kyi yang dag pa'i mtshan nyid la sbyor ba thob 
[\[73a\]]
[\[73a.1\]]par 'gyur ro/_/'jig rten 'dzin gzhan yang byang chub sems dpa' sems dpa' chen po rnams rtag tu 'jig rten la dmigs pa'i thabs la rtog pa dang /_'dus byas kyi chos la dmigs pa la rtog pa dang /_gzhan yang chos thams cad la dmigs pa'i thabs rnam 
[\[73a.2\]]par 'jig pa la brtson pa'i nan tan byed de de la chags pa'i gnas kyang med do/_/byang chub sems dpa' de ltar chos de la bsgoms pas chos thams cad kyi yang dag par sbyor ba myur du thob par 'gyur ro/_/'jig rten 'dzin gzhan yang byang chub sems dpa' sems dpa' chen po 
[\[73a.3\]]rnams shin tu brtson 'grus bskyed de/_sbyor ba'i stobs bskyed kyang chos thams cad kyi yang dag pa'i mtshan nyid rtog cing 'jig rten gyi bde ba la mi gnas/_'jig rten gyi chos dang 'dres par mi spyod do/_/de lta bu'i chos dang ldan pas na myur du chos rnams kyi yang dag pa'i 
[\[73a.4\]]mtshan nyid la mkhas par 'gyur zhing chos rnams kyi mtshan nyid rnam par 'byed pa la shin tu mkhas pa dang /_dran pa'i mthu thob pa dang /_chos thams cad kyi rnam grangs 'byed pa la mkhas pa'i shes rab thob pa dang /_lus 'di 'phos nas kyang rgyun mi 'chad pa'i dran pa 
[\[73a.5\]]dang ldan zhing bla na med pa yang dag par rdzogs pa'i byang chub kyi bar du thob par 'gyur ro/_/'jig rten 'dzin de bas na byang chub sems dpa' sems dpa' chen po rnams chos 'di dag gi pha rol tu phyin par 'dod pa dag chos 'di ji ltar bstan pa bzhin du yongs su bsgom par bya'o/_/
[\[73a.6\]]'jig rten 'dzin khyod kyis chos 'di la shin tu brtson par bsgoms na ring por mi thogs par chos 'di la thogs pa med pa'i ye shes thob par 'gyur ro/_/'jig rten 'dzin sngon 'das pa'i bskal pa tshad med dpag tu med bsam gyis mi khyab grangs med pa 'das pa de'i dus na/_
[\[73a.7\]]tshad med yon tan 'od kyi rgyal po zhes bya ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa skyes bu 'dul zhing kha lo sgyur ba/_lha dang mi'i ston pa/_
[\[73b\]]
[\[73b.1\]]sangs rgyas bcom ldan 'das 'jig rten du mngon par byung ngo /_/bcom ldan 'das tshad med 'od kyi yon tan rgyal po de'i tshe'i tshad ni bskal pa gcig go/_/sangs rgyas de'i zhing yang rin po che sna bdun gyi dra bas bla rer bres so/_/rin po che sna bdun gyi shing ta la rnams kyis 
[\[73b.2\]]'jig rten gyi khams de yongs su brgyan to/_/shing ta la de dag la yang rin po che sna bdun gyi dra bas steng bla res bres te/_shing de dag re re'i 'og na yang seng ge'i khri re re ste/_shing ta la de dag kun las lha'i na bza' rang skyes so/_/seng ge'i khri de dag kyang rin po che 
[\[73b.3\]]baidUr+ya dang /_'dzam bu'i chu klung gi gser dang /_mu tig dmar po las byas pa'o/_/shing ta la de dag gi phyogs bzhi na bsung gi shing dang me tog gi shing gis bskor cing brgyan to/_/shing de dag re re'i 'og na yang rdzing bu re re ste/_yon tan brgyad dang ldan pa'i chus 
[\[73b.4\]]yongs su gang ngo /_/rdzing bu de dag kyang shel dang /_a mra gar ba dang /_mu tig dmar po las byas pa/_chu de dag gi steng na pad mo sngon po dang /_dmar po dang /_dkar po dang /_le brgan gyis steng yongs su khebs te/_rdzing de rnams kyi 'gram yang rin po 
[\[73b.5\]]che sna bdun las byas so/_/'jig rten 'dzin sangs rgyas kyi zhing de ni de ltar rin po che mang pos yongs su brgyan te/_'jig rten gyi khams de'i phyogs bzhi na gzhan yang sum cu rtsa gsum gnam gyi lha rdzas kyi shing pa ri dzA ta ka dang /_ko bi dA ra stong phrag du mas 'jig rten gyi khams 
[\[73b.6\]]de'i mtha' yongs su bskor to/_/rin po che'i shing de dag gi 'od zer gyis nyi ma dang /_zla ba dang /_skar ma'i 'od thams cad mi snang bar zil gyis mnan to/_/'jig rten 'dzin 'jig rten gyi khams de'i shing ta la dang /_rin po che'i dra ba kun nas rnam pa sna tshogs kyi 
[\[73b.7\]]sgra dbyangs dam pa ji ltar lha rnams kyi glu dang bstod pa'i dbyangs lta bu rang 'byung ste/_rtag tu 'di lta bu'i dbyangs shin tu snyan pa grag gi_/ngan song gsum med de ngan song gsum gyi ming tsam yang mi grag go_/'jig rten 'dzin bcom ldan 'das tshad med 'od kyi yon tan 
[\[74a\]]
[\[74a.1\]]rgyal pos sems can rnams la chos 'di dag rgyas par gsungs so/_/'di lta ste/_shes rab kyi pha rol tu phyin pa dang /_byang chub sems dpa'i sde snod sems can thams cad kyi the tshom gcod cing sems can thams cad shin tu dga' bar byed pa zhes bya 
[\[74a.2\]]ba ston to/_/'jig rten 'dzin bcom ldan 'das tshad med 'od kyi yon tan rgyal po chos ston pa'i tshe/_nyin zhag gcig la'ang sems can tshad med pa khri phrag brgya stong snyed bla na med pa yang dag par rdzogs pa'i byang chub tu sems bskyed de/_sems bskyed pa de dag 
[\[74a.3\]]thams cad kyang byang chub kyi tshogs yongs su rdzogs par 'gyur ro/_/'jig rten 'dzin bcom ldan 'das tshad med 'od kyi yon tan rgyal pos de ltar sems can tshad med dpag tu med pa rnams bla na med pa yang dag par rdzogs pa'i byang chub tu yongs su smin par byas so/_/sangs 
[\[74a.4\]]rgyas kyi zhing de na byang chub sems dpa' sems dpa' chen po yang shin tu mang ngo /_/'jig rten 'dzin bcom ldan 'das de yongs su mya ngan las 'das nas dam pa'i chos bskal pa phyed kyi bar du gnas par gyur to/_/bcom ldan 'das tshad med 'od kyi yon tan rgyal po yongs su mya 
[\[74a.5\]]ngan las 'das nas dam pa'i chos rnam par 'jig tu nye ba na 'og ma'i phyogs sangs rgyas kyi zhing bcu 'das pa'i pha rol nas byang chub sems dpa' tshad med blo gros zhes bya ba zhig de nas tshe 'phos te zhing 'dir skyes nas lo bcu drug lon pa dang rab tu byung ste/_bcom ldan 'das tshad 
[\[74a.6\]]med 'od kyi yon tan rgyal po'i chos rnam par 'jig tu nye ba na byang chub sems dpa' sems dpa' chen po rnam par grol bar 'gyur ba phung po dang /_khams dang /_skye mched la sbyor ba'i mdo thos par gyur to/_/byang chub sems dpa' tshad med blo gros kyis mdo sde 'di thos 
[\[74a.7\]]nas brtson 'grus chen po bskyed de/_chos 'di dag gi mthar yang phyin cing /_sbyor ba'i mthu shin tu zab mo dang ldan par gyur to/_/byang chub sems dpa' de dge ba'i rtsa ba de nyid kyi rgyu dang rkyen gyis de nas tshe 'phos nas/_sangs rgyas khri phrag nyi shu dang phrad de chos 'di 
[\[74b\]]
[\[74b.1\]]dag dang ldan par gyur to/_/sngon gyi gnas kyang rtag tu dran pas gzhon nu nas rab tu byung ste/_tshangs par spyad pa spyod cing rtag tu dran pa'i mthu dang ldan par gyur to/_/gang nas gang du skyes pa'i gnas kun tu chos 'di lta bu dang ma bral te/_skye ba'i gnas thams cad du dran 
[\[74b.2\]]pa rgyun mi 'chad pa dang ldan te/_de nas bla na med pa yang dag par rdzogs pa'i byang chub tu mngon par sangs rgyas nas mtshan yang tshad med 'od kyi bkod pa'i rgyal po zhes bya'o/_/'jig rten 'dzin de bas na byang chub sems dpa' sems dpa' chen po rnams myur du bla na med pa 
[\[74b.3\]]yang dag par rdzogs pa'i byang chub tu mngon par rdzogs par 'tshang rgya bar 'dod pa dang /_thams cad mkhyen pa'i ye shes yongs su rdzogs par 'dod pa dag nga yongs su mya ngan las 'das nas lnga brgya'i tha ma la shin tu brtson 'grus rtsom zhing yi dam chen po bskyed nas mos pa chen 
[\[74b.4\]]po dang /_brtson 'grus chen po dang /_bag byed pa chen po bskyed de/_phyi ma'i dus ngan par gyur pa de'i tshe mdo sde 'di dag la sogs pa shin tu bsrung zhing bskyab par bya'o/_/de'i tshe byang chub sems dpa' bzang skyong la sogs pa 'dug pa stan las langs nas bcom 
[\[74b.5\]]ldan 'das gang na ba de logs su thal mo sbyar te 'di skad ces gsol to/_/bcom ldan 'das bdag cag kyang phyi ma ma 'ongs pa'i dus lnga brgya'i tha ma la dam pa'i chos rnam par 'jig tu nye ba na/_bdag cag gis mdo sde 'di dag la sogs pa bsrung zhing bskyab pa'i phyir 
[\[74b.6\]]brtson 'grus shin tu bskyed de klog pa dang /_'don pa dang /_nyan pa dang /_'dzin pa dang /_gzhan dag la yang rgya cher yang dag par bstan par 'tshal lo/_/gzhan yang byang chub sems dpa' stong du ma snyed 'dug pa las langs nas bcom ldan 'das ga la ba de 
[\[74b.7\]]logs su thal mo sbyar nas/_mig mi 'dzums par blta zhing 'di skad du yi dam du bcas so/_/bcom ldan 'das bdag cag gis phyi ma ma 'ongs pa'i dus lnga brgya'i tha ma la 'di lta bu'i shin tu zab mo chags pa med pa'i mdo sde/_sangs rgyas thams cad kyi snang ba 
[\[75a\]]
[\[75a.1\]]byang chub sems dpa' thams cad kyi dge ba'i yon tan skye bar 'gyur ba/_byang chub sems dpa' thams cad kyi byang chub kyi tshogs yongs su rdzogs par 'gyur ba bdag cag gis shin tu bsrung zhing 'dzin par 'tshal la/_chos 'di thos nas rnam par dag cing 
[\[75a.2\]]sems rab tu dag par gyur te tshol ba dang /_'chang ba dang /_'dzin pa dang /_'don pa dang /_klog pa la shin tu brtson par bgyi'o/_/de nas bcom ldan 'das bzhad mo 'dzum pa mdzad pa dang /_de'i tshe stong gsum gyi stong chen po'i 'jig rten gyi khams 'od zer 
[\[75a.3\]]gyis kun tu snang bar gyur te/_stong gsum gyi stong chen po'i 'jig rten gyi khams kyang rnam pa drug tu g.yos so/_/de'i tshe na dga' bo 'dug pa las langs nas bla gos phyogs gcig tu byas te pus mo g.yas pa'i lha nga sa la btsugs nas bcom ldan 'das gang na ba de 
[\[75a.4\]]logs su thal mo sbyar nas 'di skad ces gsol to/_/bcom ldan 'das ci'i rgyu ci'i rkyen gyis na deng 'dir bzhad mo 'dzum pa mdzad de sa chen po yang rab tu g.yos par gyur/_bcom ldan 'das kyis bka' stsal pa/_khyod kyis byang chub sems dpa' sems dpa' 
[\[75a.5\]]chen po 'di rnams yi dam chen po bcas nas/_phyi ma ma 'ongs pa'i dus su shin tu zab mo'i mdo sde chags pa med pa'i chos 'di lta bu shin tu bsrung zhing 'dzin par yi dam bcas pa mthong ngam/_dga' bo byang chub sems dpa' 'di dag ni skye ba 'di gcig pur yi dam 'di 
[\[75a.6\]]lta bur bca' ba ma yin gyi/_dga' bo ngas mngon par dran te byang chub sems dpa' 'di dag gis sangs rgyas kyi zhing tshad med dpag tu med pa rnams su yang yi dam 'di lta bu bcas te dus gsum du sangs rgyas de dag gi chos kyang shin tu bsrungs te/_sems can tshad 
[\[75a.7\]]med dpag tu med pa rnams la phan pa dang bde ba'i don byas so/_/de yang dus gsum du nga'i chos kyang skyob cing bsrung bar 'gyur te/_da ltar gyi dus dang nga mya ngan las 'das pa'i 'og chos rnam par 'jig tu nye ba na sems can tshad med pa rnams la phan pa dang bde ba'i 
[\[75b\]]
[\[75b.1\]]don byed par 'gyur ro/_/'jig rten 'dzin bzang skyong la sogs pa dus gsum du nga'i chos bsrung bar ma zad kyi bskal pa bzang po'i sangs rgyas thams cad kyi chos kyang dus gsum du bsrung zhing 'dzin par 'gyur ro/_/de bzhin du ma 'ongs pa'i dus kyi sangs rgyas kyi chos 'di 
[\[75b.2\]]lta bu dag kyang bsrung zhing 'dzin par 'gyur ro/_/dga' bo ngas skyes bu de dag gi yon tan tshad med pa lhun gyis grub pa dang /_sems can tshad med pa rnams la phan pa dang bde ba'i don byas pa bshad na brjod kyis mi rdzogs so/_/dga' bo ngas skyes bu de dag gi yon tan kun 
[\[75b.3\]]bshad na skye bo dag yid ches par mi 'gyur ro/_/gal te skye bo dag sangs rgyas kyi gsung la yid ches par ma gyur na yun ring por bde ba stor nas sdug bsngal mang po myong zhing ngan song du ltung bar 'gyur ro/_/dga' bo byang chub sems dpa' sngon gyi smon lam la gnas pa ni 
[\[75b.4\]]ma gtogs te/_sems can la phan pa dang /_bde ba'i don byas pa phyogs gcig cig bshad par bya'o/_/gal te stong gsum gyi stong chen po'i 'jig rten gyi khams de'i sems can yongs su gang ba thams cad dmyal ba chen por lhung la/_de la skyes bu gcig gis 'di skad du 
[\[75b.5\]]de dag la khyed rnams ma 'jigs shig_/khyed rnams kyi sems can dmyal ba chen po'i sdug bsngal kun so so nas ngas blang ngo zhes smras te/_sems can de dag ni dmyal ba chen po las thar ba de dag gi dmyal ba'i sdug bsngal kun so sor re re nas lo brgya stong gi bar du lus 
[\[75b.6\]]kyis blangs na/_dga' bo de khyod kyis yid la ji snyam/_skyes bu des shin tu bde ba chen po dang phan pa chen po byas pa yin nam/_dga' bos gsol pa/_bcom ldan 'das de ni shin tu phan pa chen po dang bde ba chen po bgyis pa lags so/_/dga' bo skyes bu des 
[\[75b.7\]]sems can de dag dmyal ba las phyung nas kyang bdag gi mthu rtsal gyis thams cad 'jig rten gyi bde ba mchog dam pa dang ldan pa byas na/_dga' bo skyes bu des shin tu drin gyis phan btags shing sems can dag la shin tu bde ba byin nam/_dga' bos gsol pa/_
[\[76a\]]
[\[76a.1\]]skyes bu des phan pa bgyis pa ni tshig gis brjod par sla ba ma lags so/_/dga' bo ngas deng bden par gsungs te/_byang chub sems dpa' bzang skyong la sogs pas sems can la phan pa dang /_bde ba'i don byas pa'i gan na skyes bu des phan pa dang bde ba'i 
[\[76a.2\]]don byas pa ni rtsis sam/_bgrang ba'am/_dpe'i bar du yang nye bar mi 'gro'o/_/de ci'i phyir zhe na/_dga' bo skyes bu des bde ba'i yo byad kyis phan pa byas pa ni thams cad kyang 'dus byas kyi chos dang 'brel ba yin pas skyo zhing chog shes pa'i phyir ma yin/_'dod pa 
[\[76a.3\]]spong ba'i phyir ma yin/_shes rab kyi phyir ma yin/_dge sbyong gi 'bras bu'i phyir ma yin/_mya ngan las 'da' ba'i phyir ma yin no/_/dga' bo byang chub sems dpa' de dag gis sems can dag la phan pa dang bde ba'i don byas pa ni bla na med pa'i bde ba dang /_mkhas 
[\[76a.4\]]pa dag sangs rgyas kyi byang chub tshol ba la mos pa byin pa/_sangs rgyas kyi mdzad pa byed pa/_yang dag pa'i gnas su ma chud pa dag nyan thos dang /_rang sangs rgyas kyis thob par 'gyur ba dang /_sangs rgyas kyi chos kyis byang chub sems dpa' rnams la bstan 
[\[76a.5\]]cing gsungs pas phan pa dang dga' bar 'gyur ro/_/dga' bo byang chub sems dpa' rnams bstan cing brjod de phan pa dang /_dga' bar byas pas byang chub sems dpa' rnams sangs rgyas kyi gdung rgyun mi 'chad par bya ba'i phyir thams cad mkhyen pa'i ye shes kyi gdung bskyab 
[\[76a.6\]]cing bsrung ba'i phyir 'jig rten na gnas so/_dga' bo skyes bu de dag sngon 'das pa'i dus na byang chub sems dpa'i spyad pa spyod pa na bskal pa bye ba khrag khrig brgya stong gi bar du sangs rgyas rgyun mi 'chad par byed pa dang /_ma 'ongs pa'i dus su yang bskal pa tshad med pa khrag khrig 
[\[76a.7\]]brgya stong gi bar du sangs rgyas rgyun mi 'chad par byed do/_/de ci'i phyir zhe na/_dga' bo byang chub sems dpa' de dag sngon byang chub sems dpa'i spyad pa spyod pa na sangs rgyas tshad med pa rnams sangs rgyas kyi byang chub la btsud de byang chub sems dpa' de rnams skye ba thams cad du chos 
[\[76b\]]
[\[76b.1\]]yongs su bskyabs nas sangs rgyas khri phrag brgya stong rnams bla na med pa yang dag par rdzogs pa'i byang chub tu lhun gyis grub par byas so/_/de nas yang sems can grangs med pa brgya stong rnams sangs rgyas kyi byang chub la btsud de bstan cing bslabs pa'i mthus sangs rgyas kyi 
[\[76b.2\]]chos phun sum tshogs pa na thams cad bla na med pa yang dag par rdzogs pa'i byang chub tu mngon par 'tshang rgya'o/_/dga' bo bzang skyong la sogs pa skye bo mang po la sangs rgyas kyi bde ba dang /_thams cad mkhyen pa'i bde ba stobs pa'i phyir shin tu brtson 'grus rtsom mo/_/
[\[76b.3\]]dga' bo de la gang zhig byang chub sems dpa'i pha dang ma lta bu dang /_gnas dang skyabs dang byang chub sems dpa' rnams kyi 'byung gnas gang yin pa bshad par 'dod na bzang skyong la sogs pa byang chub sems dpa' brgya po yin par rig par bya'o/_/dga' bo de la gang 
[\[76b.4\]]zhig byang chub sems dpa' rnams kyi rigs su skye bar 'gyur zhes 'dri na/_de la 'di skad du bzang skyong la [{]stsogs [,]sogs [}]pa byang chub sems dpa' brgya po yin no zhes bshad par bya'o/_/de ltar rigs kyi bu de dag ni sangs rgyas kyi gdung rgyun mi 'chad pa dang /_thams cad mkhyen 
[\[76b.5\]]pa'i ye shes kyi gdung rgyun mi 'chad par byed pa'i phyir 'jig rten na gnas so/_/rigs kyi bu de dag la sogs pas phyi ma ma 'ongs pa'i dus lnga brgya'i tha mar yang bstan cing bslab pa la sbyor ba'i mthu dang bde ba'i rgyu dang rkyen gyis skye bo mang po ngan song gsum du mi ltung zhing de 
[\[76b.6\]]ma yin pa sems can tshad med pa brgya stong rnams byang chub sems dpa'i theg pa la bkod do/_/dga' bo sangs rgyas brgya stong du ma rnams kyis rigs kyi bu de dag gi yon tan brjod kyang rdzogs par mi 'gyur ro/_/de ci'i phyir zhe na/_rigs kyi bu de dag la sogs pas de lta bu'i 
[\[76b.7\]]yon tan bsam gyis mi khyab pa dang ldan pa'i phyir ro/_/dga' bo ngas bskal pa grangs med tshad med pa brgya stong gi bar du chos yongs su bsgrubs pa rnams rigs kyi bu 'di dag gis bsrung zhing 'dzin par 'gyur ro/_/dga' bo ngas bskal pa khri phrag tshad med pa'i bar du chos 
[\[77a\]]
[\[77a.1\]]dkon mchog bsgrubs pa rnams 'di dag la gtad cing gdams so/_/rigs kyi bu 'di dag ni sangs rgyas kyi zhing tshad med grangs med pa na da ltar bzhugs pa'i sangs rgyas thams cad kyis dgongs pa'i phyir ro/_/dga' bo rigs kyi bu de dag la rtag tu lha dang mi 
[\[77a.2\]]dang 'jig rten du bcas pa thams cad kyis phyag bya ba'i gnas yin no/_/dga' bo skyes bu de dag la ni phyogs bcu'i sangs rgyas stong snyed kyang chos gsungs pa'i tshe rtag par bsngags shing gsungs so/_/dga' bo ngas nges par lung bstan te/_sems can thams cad kyi the 
[\[77a.3\]]tshom gcad pa'i phyir gang zhig gis phyi ma ma 'ongs pa'i dus su mdo sde 'di 'chang ba dang /_'dzin pa dang /_klog pa dang /_'don pa dang /_khong du chud par byed pa dang /_gzhan la rgya cher ston cing 'chad na rigs kyi bu 'am/_rigs kyi bu mo de ni thams cad mkhyen pa'i ye shes 
[\[77a.4\]]la shin tu nye bar bsnyen pa yin par rig par bya'o/_/skyes bu gang zhig phyi ma ma 'ongs pa'i dus su mdo sde 'di thos nas shin tu zab mo'i chos 'di la dad cing mos te yi dam bcas na ngas de yang bla na med pa yang dag par rdzogs pa'i byang chub tu lung bstan par bya'o/_/phyi ma ma 
[\[77a.5\]]'ongs pa'i dus lnga brgya'i tha mar dad cing mos pa'i sems bskyed de brtson 'grus shin tu brtsams nas mdo sde 'di bsrung zhing 'dzin pa'i rigs kyi bu'am rigs kyi bu mo de yang ngas bla na med pa yang dag par rdzogs pa'i byang chub kyi chos kyis gtad cing gdams so/_/gal te nyan 
[\[77a.6\]]thos pa zhig gis chos zab mo 'di dag la dad cing log pa'i sems med na de yang phyi ma ma 'ongs pa'i dus su sangs rgyas byams pa dang phrad par 'gyur ro zhes ngas lung bstan to/_/sangs rgyas kyi byang chub tshol ba gang zhig chos 'di 'dzin cing dad na sangs rgyas byams pas lung bstan 
[\[77a.7\]]par 'gyur te/_sngon gyi smon lam gyis rab tu 'byung zhing byang chub kyi rgyud slob par 'gyur ro/_/dga' bo rigs kyi bu'am rigs kyi bu mo phyi ma ma 'ongs pa'i dus lnga brgya'i tha ma la chos 'di'i phyir shin tu brtson 'grus bskyed na skyes bu de dag gi dge ba'i rtsa ba shin tu rno zhing rtag par rig 
[\[77b\]]
[\[77b.1\]]par bya'o/_/sngon byung ba'i bstan pa zhes bya ba'i le'u ste bcu gcig go/_//de nas de'i tshe byang chub sems dpa' sems dpa' chen po 'jig rten 'dzin gyis bcom ldan 'das la 'di skad ces gsol to/_/bcom ldan 'das byang chub sems dpa' sems 
[\[77b.2\]]dpa' chen po rnams la phan pa dang bde ba'i don gyi slad du mdo sde 'di bskyab pa'i slad du byin gyis brlab tu gsol/_byang chub sems dpa' sems dpa' chen po phyi ma ma mchis pa'i dus su mdo sde 'di thos na sems yongs su dag pa dang dga' ba dang bde bar ldan zhing chos 'di dag 
[\[77b.3\]]bsgrub pa'i slad du shin tu brtson 'grus rtsom par 'gyur ro/_/de'i tshe bcom ldan 'das kyis mdo sde 'di byin gyis brlab pa'i phyir rdzu 'phrul gyi mthus stong gsum gyi stong chen po'i 'jig rten gyi khams 'di dri dang bsung ngo mtshar rmad dang ldan pas yongs su khyab par gyur to/_/sems 
[\[77b.4\]]can rnams gcig la gcig byams pa'i sems kyis blta bar gyur to/_/bcom ldan 'das kyis de ltar byin gyis brlabs nas 'jig rten 'dzin la 'di skad ces bka' stsal to/_/'jig rten 'dzin ngas chos kyi phyag rgya'i mdo sde 'di byin gyis brlabs pa ni thams cad kyi the tshom 
[\[77b.5\]]gcad pa'i phyir ro/_/'jig rten 'dzin gang zhig gis mdo sde 'di 'chang ngam/_'dzin tam/_klog gam/_'don na ring por mi thogs par thams cad mkhyen pa'i ye shes su 'gyur ro/_/skyes bu de dag myur du thams cad mkhyen pa'i ye shes rdzogs par 'gyur bar lung 
[\[77b.6\]]bstan to/_/'jig rten 'dzin byang chub sems dpa' sems dpa' chen po rnams gang zhig mdo sde chos kyi phyag rgya 'di 'chang ngam/_'dzin tam/_klog gam/_'don tam/_yid la byed dam/_gzhan dag la yang rgya cher ston cing 'chad na skyes bu de ring po mi thogs par myur 
[\[77b.7\]]du phung po lnga la sbyor ba dang /_skye mched bcu gnyis dang /_khams [{]bcwa [,]bco [}]brgyad dang /_rten cing 'brel te byung ba bcu gnyis dang /_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga 
[\[78a\]]
[\[78a.1\]]dang /_byang chub kyi yan lag bdun dang /_'phags pa'i lam yan lag brgyad dang /_'jig rten dang 'jig rten las 'das pa'i chos dang /_'dus byas dang 'dus ma byas pa'i chos la sbyor ba thob par 'gyur ro/_/gzhan yang chos rnams kyi yang dag pa'i mtshan nyid 
[\[78a.2\]]myur du thob par 'gyur/_chos thams cad kyi mtshan nyid rnam par 'byed pa la mkhas pa myur du thob pa dang /_dran pa'i stobs myur du thob pa dang /_chos thams cad rnam par 'byed pa la mkhas pa'i shes rab myur du thob pa dang /_gzhan yang lus 'di brjes kyang dran pa rgyun mi 'chad 
[\[78a.3\]]pa dang ldan pa nas bla na med pa yang dag par rdzogs pa'i byang chub kyi bar du myur du thob par 'gyur ro/_/'jig rten 'dzin mdo sde 'di ni phyi ma ma 'ongs pa'i dus su skye bo mang po la chos chen po'i snang ba byed cing ye shes 'od kyis bsod nams kyi rgyu dang rkyen du 'gyur ro/_/gzhan yang byang chub 
[\[78a.4\]]sems dpa' rnams kyi bla na med pa yang dag par rdzogs pa'i byang chub kyi tshogs yongs su rdzogs par 'gyur ro/_/'jig rten 'dzin byang chub sems dpa' gang zhig phyi ma ma 'ongs pa'i dus su mdo sde 'di 'am mdo sde zab mo gzhan byang chub kyi sde snod du gtogs pa pha rol tu phyin pa rnams 
[\[78a.5\]]dang ldan pa dang phrad na/_skyes bu de la bdud kyis bar du mi gcod cing las kyi sgrib pas kyang bar du gcod par mi 'gyur ro/_/'jig rten 'dzin skyes bu de ma skyes pa'i chos kyi bzod pa ma thob pa zhig na yang sangs rgyas gnyis sam sangs rgyas gsum po las ma skyes pa'i chos kyi 
[\[78a.6\]]bzod pa thob par 'gyur bar ngas lung bstan to/_/gal te ma skyes pa'i chos kyi bzod pa thob pa zhig na yang chos thams cad la myur du dbang thob par 'gyur ba dang /_myur du sangs rgyas kyi zhing rnam par dag pa thob pa dang /_myur du nyan thos kyi dge 'dun gyi 'khor tshad med pa thob pa 
[\[78a.7\]]dang /_myur du byang chub sems dpa'i 'khor thob par 'gyur ro/_/'jig rten 'dzin ngas mdo sde chos kyi phyag rgya 'di gsungs pa ni sems can thams cad phyi ma ma 'ongs pa'i skye bo mang po'i the tshom gcad pa'i phyir ro/_/'jig rten 'dzin byang chub sems dpa' sems dpa' chen po rnams 
[\[78b\]]
[\[78b.1\]]phan pa'i dngos po bzhi mthong bas ma 'ongs pa'i dus su mdo sde 'di la sogs pa bsrung ba dang /_'dzin par yi dam len to/_/bzhi gang zhe na/_'di lta ste/_byang chub sems dpa' rnams 'di snyam du bdag gis myur du yon tan tshad med dpag tu med pa thob par 'gyur snyam pa dang /_
[\[78b.2\]]sems can rnams dge ba'i rtsa ba chen po skye zhing sangs rgyas kyi zhing yang dag pa'i chos 'dzin cing bsrung ba yin no snyam pa dang /_sangs rgyas thams cad kyi chos kyi sde snod 'dzin pa yin no snyam pa dang /_sangs rgyas tshad med pa rnams kyis bstod cing bsngags par 'gyur ro snyam du sems 
[\[78b.3\]]pa dang bzhi'o/_/'jig rten 'dzin byang chub sems dpa' sems dpa' chen po khyed la sogs pas ngas bskal pa grangs med pa brgya stong gi bar du bsgrubs pa'i chos kyi dkon mchog gi sde snod 'di lha dang mi rnams la shin tu rgyas par shod cig_/de'i tshe bzang skyong la sogs pas 
[\[78b.4\]]bcom ldan 'das kyi zhabs la spyi bos phyag 'tshal nas 'di skad ces gsol to/_/bdag cag gi rngo ci thogs pa dang /_bcom ldan 'das kyi byin gyis phyi ma ma mchis pa'i dus su chos dkon mchog 'di rgyas par ston cing bshad par 'tshal lo zhes gsol to/_/chos kyi phyag rgya'i mdo sde 
[\[78b.5\]]'di gsungs pa'i tshe dpag tu med tshad med grangs med pa snyed kyi skye ba gcig gis thogs pa'i byang chub sems dpa' rnams ni dge ba'i rtsa ba lhun gyis grub bo/_/sems can tshad med pa brgya stong rnams ni bla na med pa yang dag par rdzogs pa'i byang chub tu sems bskyed de/_bla na med pa yang 
[\[78b.6\]]dag par rdzogs pa'i byang chub tu gdon mi za bar lung bstan to/_/bcom ldan 'das kyis de skad ces gsungs nas/_byang chub sems dpa' 'jig rten 'dzin dang bzang skyong la sogs pa byang chub sems dpa' gzhan dag dang 'khor rnam bzhi dang lha dang mi dang lha ma yin la sogs pa 
[\[78b.7\]]thams cad bcom ldan 'das kyis gsungs pa la mngon par dga'o//_//gdams pa zhes bya ba'i le'u ste bcu gnyis so//_//'phags pa 'jig rten 'dzin ces bya ba'i mdo rdzogs so//_//
[\[79a\]]
[\[79a.1\]{D175}]@##/_/rgya gar skad du/_Ar+ya ak+Sha ya ma ti nir de sha nA ma ma hA yA na sU tra/_bod skad du/_'phags pa blo gros mi zad pas bstan pa zhes bya ba theg pa chen po'i mdo/_bam po dang po/_sangs rgyas dang /_byang chub sems dpa' dang /_'phags pa 
[\[79a.2\]]nyan thos dang /_rang sangs rgyas thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_de bzhin gshegs pa'i spyod yul rin po che bkod pa'i 'khor gyi khyams/_de bzhin gshegs pa thams cad kyi gnas/_
[\[79a.3\]]bsod nams chen po'i rgyan gyi tshogs bsags pa/_spyod pa chen po'i rgyu 'thun pa'i 'bras bu/_sangs rgyas thams cad kyi chos rnam par smin pas mngon par grub pa/_byang chub sems dpa' chen po'i gnas chos kyi dbyings mtha' yas par bstan pa/_de bzhin gshegs 
[\[79a.4\]]pa'i rnam par sprul pa'i byin gyi rlabs chags pa med pa'i spyod yul gyi ye shes la 'jug pa/_dga' ba chen po yang dag par skyed pa/_dran pa dang /_blo gros dang /_rtog pa la 'jug pa/_mdzes pa'i rdzu 'phrul kun nas ma smad pa/_ye shes rnam par dpyod pa/_de la ma 
[\[79a.5\]]chags pa'i rtog pa la 'jug pa/_phyi ma'i mtha'i bskal par mngon par bstod pa/_yon tan thams cad kyi tshogs dpag tu med pa na bzhugs te/_bcom ldan 'das chos thams cad kyi mnyam pa nyid ni mngon par rdzogs par sangs rgyas/_chos kyi 'khor lo ni rab tu 
[\[79a.6\]]bskor/_slob ma shin tu dul ba mtha' yas pa'i tshogs ni mnga'/_chos thams cad la ni mnga' brnyes/_sems can thams cad kyi bsam pa'i tshul ni rab tu mkhyen/_dbang po dam pa'i mchog ni brnyes/_sems can thams cad kyi nyon mongs pa'i bag chags kyi 
[\[79a.7\]]mtshams sbyor ba legs par 'joms pa la ni mkhas/_sangs rgyas kyi mdzad pa lhun gyis grub pa ni rgyun ma bcad cing /_dge slong brgya stong phrag drug cu'i dge slong gi dge 'dun chen po dang thabs cig ste/_thams cad kyang cang shes pa'i sems dang ldan pa/_yang 
[\[79b\]]
[\[79b.1\]]dag par shes pas sems shin tu rnam par grol ba/_nyon mongs pa'i bag chags kyi mtshams sbyor ba thams cad legs par 'joms pa la brtson pa/_de bzhin gshegs pa chos kyi rgyal po'i sras/_sangs rgyas kyi chos zab mo la gnas par mkhas pa/_dmigs pa med pa'i 
[\[79b.2\]]chos las nges par byung ba/_spyod lam mdzes pa phun sum tshogs pa/_sbyin pa'i gnas chen por gyur pa/_de bzhin gshegs pa'i bka' la shin tu zhugs pa sha stag go/_/byang chub sems dpa'i dge 'dun chen po dang yang thabs cig ste/_sangs rgyas kyi zhing sna tshogs nas 
[\[79b.3\]]'dus pa grangs med/_tshad med/_dpag tu med/_bsam gyis mi khyab/_mtshungs pa med/_dpe med/_gzhal du med/_bskyad du med/_brjod du med pa'i byang chub sems dpa' sems dpa' chen po rnams dang thabs cig ste/_sems kyi skad cig la sangs rgyas 
[\[79b.4\]]kyi zhing mtha' yas pa rtsal gyis gnon cing /_'ong ba dang 'gro ba la mkhas pa/_de bzhin gshegs pa thams cad la mchod cing rim gro byed par gyur ba/_sangs rgyas kyi chos mnyan pa dang /_yongs su tshol bas mi ngoms pa/_rtag tu rgyun mi 'chad par sems can thams 
[\[79b.5\]]cad yongs su smin par bya ba la brtson pa/_thabs dang shes rab dam pa'i mchog thob pa/_sgrib pa med pa'i rnam par thar pa dang /_ye shes la rab tu gnas pa/_rtog pa dang /_rnam par rtog pa dang /_spros pa thams cad las yang dag par 'das pa/_thams 
[\[79b.6\]]cad mkhyen pa nyid kyi sa la nye bar gyur pa sha stag la 'di lta ste/_byang chub sems dpa' glog gi lha zhes bya ba dang /_byang chub sems dpa' g.yul las rnam par rgyal ba dang /_byang chub sems dpa' rnam par snang ba'i snying po dang /_byang chub sems dpa' rtsal gyis 
[\[79b.7\]]dpa' ba dang /_byang chub sems dpa' yid gnyis shin tu 'joms pa dang /_byang chub sems dpa' sgra rnam par bsgrags pa dang /_byang chub sems dpa' rnam par blta ba'i mig dang /_byang chub sems dpa' mun pa dang bral ba dang /_byang chub sems dpa' 
[\[80a\]]
[\[80a.1\]]byams pa dang /_'jam dpal la [{]stsogs [,]sogs [}]pa byang chub sems dpa' sems dpa' chen po grangs med/_dpag tu med/_bskyad du med/_bsam gyis mi khyab/_mtshungs pa med/_dpe med/_gzhal du med/_tshad med/_brjod du med pa'i 
[\[80a.2\]]yang brjod du med pa dag dang yang thabs cig go/_/de nas bcom ldan 'das byang chub sems dpa'i spyod pa la rab tu 'jug pa dang /_nges par 'byung ba sgrib pa med pa'i sgo zhes bya ba'i chos kyi rnam grangs byang chub sems dpa'i lam bkod pa la dmigs pa/_sangs rgyas 
[\[80a.3\]]kyi chos zab mo thams cad dang /_stobs bcu dang /_mi 'jigs pa yongs su 'grub pa'i ye shes kyi 'byung gnas/_chos thams cad la dbang byed pa'i tshul dang gzungs kyi phyag rgya'i sgor 'jug pa/_so so yang dag par rig pa shin tu rnam par nges pa la gzud pa'i sgor 
[\[80a.4\]]'jug pa/_mngon par shes pa chen po'i ye shes la gzud pa'i sgor 'jug pa/_phyir mi ldog pa'i chos kyi 'khor lo mi skye zhing mi ldog pa'i chos rab tu ston pa/_bgrod pa gcig pa'i lam du yang dag par gzhol ba/_theg pa thams cad theg pa gcig tu 
[\[80a.5\]]mtshungs pa nyid la yang dag par gzhol ba/_tshul gcig pa'i chos kyi dbyings dbyer med pa la 'jug pa/_sems can thams cad kyi bsam pa dang dbang po la gzud par bstan pa/_snying po'i rjes su song ba'i chos rnam par nges pa/_bdud kyi 'khor thams cad 
[\[80a.6\]]shin tu rnam par 'joms par byed pa/_tshul bzhin gyi chos la gzud pa'i sgor 'jug pa/_nyon mongs pa dang lta bar gyur pa thams cad 'dul ba/_chags pa med pa'i shes rab dang /_ye shes kyi rjes su 'jug pa/_mtha' yas shing mtshungs pa med pa'i bsngo 
[\[80a.7\]]ba la mkhas pa'i thabs kyi ye shes bstan pa/_sangs rgyas kyi chos thams cad kyi mnyam pa nyid kyi ye shes kyi rjes su 'jug pa/_thogs pa med pa'i ye shes kyi byin gyi rlabs kyis sgor 'jug pa/_chos thams cad ji lta ba bzhin du shin tu gtan la bab par bstan 
[\[80b\]]
[\[80b.1\]]pa/_mi rtog rnam par mi rtog pa'i mnyam pa nyid la 'jug pa/_rten cing 'brel par 'byung ba zab mo khong du chud pa/_bsod nams dang ye shes kyi tshogs chen po thams cad bsags pa/_sangs rgyas kyi sku dang gsung dang thugs kyi mnyam pa nyid kyi rgyan gyi rjes su 
[\[80b.2\]]song ba/_dran pa dang /_blo gros dang /_rtogs pa dang /_mos pa dang /_shes rab mi zad pa mngon par sgrub pa/_nyan thos kyi theg pas gdul ba'i phyir/_'phags pa'i bden pa'i tshul la 'jug pa/_rang sangs rgyas kyi theg pas gdul ba'i phyir/_lus 
[\[80b.3\]]dang sems rab tu dben pa'i shes pa/_theg pa chen pos gdul ba'i phyir thams cad mkhyen pa'i ye shes kyi sar dbang bskur ba thob pa/_de bzhin gshegs pa'i yon tan brjod pa'i phyir/_chos thams cad la dbang byed pa'i tshul la 'jug pa gsung ngo /_/ston to/_/
[\[80b.4\]]rab tu ston to/_/mos par mdzad do/_/'dzin du 'jug go/_/klog tu 'jug go/_/shes par mdzad do/_/rnam par rig par mdzad do/_/rab tu shes par mdzad do/_/rab tu 'jug par mdzad do/_/'grel to/_/rnam par 'byed do/_/gsal bar mdzad do/_/yang 
[\[80b.5\]]dag par rab tu ston to/_/de nas bcom ldan 'das de lta bu shin tu rnam par nges pa'i don 'dus pa chen po'i le'u chos kyi rnam grangs 'di rgya cher yang dag par rab tu ston pa na/_shar phyogs logs nas gser gyi 'od chen po snang bar gyur te/_gser gyi 'od snang ba des 
[\[80b.6\]]rin po che bkod pa'i 'khor gyi khyams thams cad dang /_stong gsum gyi stong chen po'i 'jig rten gyi khams 'di yang gser gyi 'od chen po des snang bar gyur to/_/de bzhin gshegs pa'i 'od dang /_byang chub sems dpa' dbang bskur ba thob pa rnams kyi 'od ma gtogs 
[\[80b.7\]]par/_gang gzhan stong gsum gyi stong chen po'i 'jig rten gyi khams 'di'i nyi ma dang /_zla ba'i 'od dang /_brgya byin dang /_tshangs pa dang /_'jig rten skyong ba rnams kyi 'od dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding 
[\[81a\]]
[\[81a.1\]]dang /_mi 'am ci dang /_lto 'phye chen po rnams kyi 'od dang /_me dang /_nor bu dang /_rin po che dang /_glog dang /_skar ma rnams kyi 'od de dag thams cad mog mog por byas te zil gyis non cing mi gsal bar gyur to/_/gang stong gsum gyi stong chen 
[\[81a.2\]]po'i 'jig rten gyi khams 'di 'jig rten gyi bar na bsags pa'i gzugs su gyur pa dang /_mun nag mi snang bas/_nyi ma dang /_zla ba 'di ltar rdzu 'phrul che ba/_'di ltar mthu che ba/_'di ltar dbang che bas kyang lham me/_lhan ne/_lhang nger ma gyur pa de dag kyang 'od des sa 
[\[81a.3\]]ler gyur to/_/'od de la rtswa dang /_shing gel pa dang /_sman dang /_nags tshal rnams sgrib par mi byed do/_/ri nag po rnams dang /_gangs kyi ri dang /_ri rab dang /_khor yug dang /_khor yug chen po dang /_ri btang bzung dang /_ri btang bzung chen po yang 
[\[81a.4\]]rung ste/_ri'i rgyal po chen po thams cad kyang sgrib par mi byed de/_mnar med pa'i sems can dmyal ba chen po yan cad thams cad du thal te/_stong gsum gyi stong chen po'i 'jig rten gyi khams thams cad snang bar byas nas sa ler gyur to/_/gang sems can dmyal ba pa rnams 
[\[81a.5\]]sam/_dud 'gro'i skye gnas pa rnams sam/_gshin rje'i 'jig rten pa'i sems can rnams kyi lus la 'od des phog par gyur pa de dag thams cad kyi sdug bsngal gyi tshor ba med par gyur te/_lus dang sems rab tu tshim par gyur cing bdag nyid bde ba thams cad dang ldan 
[\[81a.6\]]pa snyam du sems so/_/rin po che bkod pa'i 'khor gyi khyams su bcom ldan 'das kyi spyan sngar/_'khor gyi dkyil 'khor gyi khor yug thams cad du rin po che sna bdun gyi pad mo/_kha tson shing rta'i phang lo tsam 'dab ma bye ba brgya stong du ma dang ldan pa/_dri zhim pa/_bkra 
[\[81a.7\]]ba/_blta na sdug pa/_kha dog dang ldan zhing yid du 'ong ba/_steng rin po che'i gdugs kyi dra bas g.yogs pa/_ka tsa lin de ltar 'jam zhing reg na bde ba/_bye ba phrag drug cu sa'i rum nas 'thon te mngon par 'phags so/_/rin po che'i pad mo de dag re re las dri gang 
[\[81b\]]
[\[81b.1\]]byung ba'i dri des stong gsum gyi stong chen po'i 'jig rten gyi khams kun tu rgyas te/_gang stong gsum gyi stong chen po'i 'jig rten gyi khams 'di'i lha dang /_mi'i spos de dag thams cad pad mo'i dri des zil gyis non par gyur to/_/lha dang /_mi dang /_klu dang /_gnod 
[\[81b.2\]]sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po gang rnams kyi sna'i rnam par rig pa la pad mo'i dri des phog pa de dag thams cad kyang chos kyi dga' ba dang ldan te/_bdag nyid nyon mongs pa dang bral ba snyam du shes so/_/
[\[81b.3\]]tshe dang ldan pa kun dga' bos gser gyi 'od de dang /_pad mo bkod pa byung ba de dag mthong ngo /_/mthong nas kyang ngo mtshar du gyur/_rmad du gyur nas/_stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom 
[\[81b.4\]]ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 'od blta na sdug pa 'di lta bu 'di rab tu gda' zhing /_pad mo bkod pa sngon ma mthong ma thos pa 'di dag byung ba su'i snga ltas lags/_
[\[81b.5\]]de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo 'di ni shar phyogs nas byang chub sems dpa' blo gros mi zad pa zhes bya ba/_byang chub sems dpa' bye ba phrag drug cus yongs su 
[\[81b.6\]]bskor cing mdun du bdar nas lhan cig tu 'ong ste/_de dag 'ong ba'i snga ltas so/_/bcom ldan 'das kyis de skad ces bka' stsal nas/_ring po ma lon par de nas de'i tshe byang chub sems dpa' blo gros mi zad pas sa cher g.yo bar byed cing 'od zer ni rab tu gtong 
[\[81b.7\]]ste/_byang chub sems dpa'i rdzu 'phrul chen po dang /_byang chub sems dpa'i mthu chen po dang /_byang chub sems dpa'i rnam par 'phrul pa chen pos me tog gi char chen po ni 'bebs/_sil snyan bye ba khrag khrig brgya stong dang glu rab tu len cing /_byang chub 
[\[82a\]]
[\[82a.1\]]sems dpa' bye ba phrag drug cus yongs su bskor te mdun du bdar nas lhan cig tu rin po che bkod pa'i 'khor gyi khyams ga la ba der/_bcom ldan 'das ga la ba der 'ongs te lhags nas/_bcom ldan 'das kyi spyan sngar steng gi bar snang la ta la bdun srid 
[\[82a.2\]]na 'khod nas thal mo sbyar te/_stong gsum gyi stong chen po'i 'jig rten gyi khams 'di thams cad dbyangs kyis go bar byed cing /_bcom ldan 'das la tshul dang 'dra ba'i tshigs su bcad pa 'di dag gis mngon par bstod do/_/rdul med rdul dang bral ba dpa' bo 'dod 
[\[82a.3\]]chags bral/_/ye shes rab rib mi mnga' spyan gsum rnam par sbyangs/_/skyon rnams bsal ba dri ma gsum dang tha ba spangs/_/rdul bral sangs rgyas thugs rje can la phyag 'tshal lo/_/'jigs dang bral zhing gti mug dra ba rnam par bsal/_/stobs bcu rgol 
[\[82a.4\]]ba'i tshogs kyis shin tu thul bar dka'/_/log pa'i lam zhugs pha rol tshogs skrag mdzad/_/seng ge lta bur bsnyengs pa mi mnga' sa la gshegs/_/lha yul sa steng na yang skyon rnams kun dang bral/_/khyod kyi yan lag dri ma mi mnga' lam mer bzhugs/_/
[\[82a.5\]]mun dang rab rib ma rig legs par rab bsal nas/_/sprin gyi dra ba las grol nyi ma bzhin du lham/_/'gro ba 'di rnams mgon skyabs med cing sdug bsngal gyur/_/rga dang 'chi bas mnar cing gnas skabs ma mchis la/_/sems can mchog gis thugs 
[\[82a.6\]]brtse thugs rje bskyed mdzad nas/_/sman pa bzhin du rab tu grol bar mdzad cing gshegs/_/ma rig pa dang gti mug srid mtsho rgal dka' ba/_/nyon mongs rnam rtog rnam mnga' dba' klong mang po las/_/gzhan las ma gsan par ni bdag nyid rab rgal te/_/pad 
[\[82a.7\]]mo bzhin du chags pa mi mnga' rnam par gshegs/_/chos 'di thams cad rang bzhin gyis ni bdag ma mchis/_/brag ca sgra skad bzhin du bsten nas 'byung ba lags/_/ma bgyis byed pa po dang tshor ba ma mchis par/_/'jig rten mgon po sems can phan phyir 
[\[82b\]]
[\[82b.1\]]rab tu gsungs/_/'jig rten chos rnams 'jig rten ri yi chu bzhin g.yo/_/mi mkhas skye bos bsten pa snying po ma mchis pa/_/chos rnams thams cad ston ka'i sprin dang 'drar mkhyen nas/_/srid las rgal bar gyur cing srid pa kun la smod/_/pad ma dmar po 'dab 
[\[82b.2\]]ma rgyas 'dra'i spyan mnga' ba/_/nyi zla brgya bas lhag pa'i gzi brjid mnga' ba po/_/'jig rten kun na bstod cing bsngags pa bstod 'os pa/_/mi 'dul snyun dang bral ba khyod la phyag 'tshal lo/_/mi yi khyu mchog mtha' yas pa yi pha rol gshegs/_/yon tan khyad par 
[\[82b.3\]]kun gyi pha rol byon gyur pa/_/bde bar gshegs kyi yon tan 'di dag dpag mi lang /_/sangs rgyas bsod nams zhing la mgo bos phyag 'tshal lo/_/de nas byang chub sems dpa' blo gros mi zad pa byang chub sems dpa' bye ba phrag drug cu po de dag dang bcas pas/_bcom ldan 
[\[82b.4\]]'das la tshul dang 'dra ba'i tshigs su bcad pa 'di dag gis mngon par bstod nas/_steng gi bar snang las babs te/_bcom ldan 'das kyi zhabs la mgo bos phyag 'tshal nas/_bcom ldan 'das la lan bdun bskor ba byas te/_bcom ldan 'das kyis gnang nas 'khor 
[\[82b.5\]]dang bcas te/_pad ma'i snying po de dag la skyil mo krung du 'khod do/_/de nas sangs rgyas kyi mthus/_tshe dang ldan pa sha ra dwa ti'i bu stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la 
[\[82b.6\]]ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das byang chub sems dpa' blo gros mi zad pa 'di gang nas mchis/_de bzhin gshegs pa de'i mtshan dang /_'jig rten gyi khams de'i ming ci zhes bgyi/_'jig 
[\[82b.7\]]rten gyi khams de 'di nas ji srid cig na mchis/_bcom ldan 'das kyis bka' stsal pa/_sha ra dwa ti'i bu de'i phyir khyod kyis byang chub sems dpa' blo gros mi zad pa 'di la dris shig dang /_'di nyid khyod la ston to/_/de nas tshe dang ldan pa sha ra dwa ti'i bus/_byang chub 
[\[83a\]]
[\[83a.1\]]sems dpa' blo gros mi zad pa la 'di skad ces smras so/_/rigs kyi bu khyod gang nas 'ongs/_de bzhin gshegs pa de'i mtshan dang /_'jig rten gyi khams de'i ming ci zhes bya/_'jig rten gyi khams de 'di nas ji srid cig na yod/_blo gros mi zad 
[\[83a.2\]]pas smras pa/_gnas brtan sha ra dwa ti'i bu la da dung du yang 'ong ba dang 'gro ba'i 'du shes 'byung ngam/_smras pa/_rigs kyi bu bdag gis 'du shes ni yongs su shes so/_/smras pa/_btsun pa sha ra dwa ti'i bu 'du shes yongs su shes pa dang ldan pa ni gnyi ga la blo mi 'jug na/_
[\[83a.3\]]de ci'i phyir khyod 'di ltar gang khyod gang nas 'ongs snyam du sems/_btsun pa sha ra dwa ti'i bu/_'ong ba zhes bya ba de ni bsdu ba'i tshig go_/btsun pa sha ra dwa ti'i bu/_'gro ba zhes bya ba de ni bsal ba'i tshig go/_/gang la bsdu ba'i tshig med pa dang /_bsal ba'i tshig med pa de 
[\[83a.4\]]la 'ong ba yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni las kyi rang bzhin gyi mtshan nyid do/_/btsun pa sha ra dwa ti'i bu/_'gro ba zhes bya ba de ni las kyi rang bzhin zad 
[\[83a.5\]]pa'i mtshan nyid do/_/gang la las kyi rang bzhin gyi mtshan nyid med pa dang /_las kyi rang bzhin zad pa'i mtshan nyid med pa de la 'ong ba yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba 
[\[83a.6\]]zhes bya ba de ni smon lam gyi mtshan nyid do/_/btsun pa sha ra dwa ti'i bu/_'gro ba zhes bya ba de ni smon lam zad pa'i mtshan nyid do/_/gang la smon lam gyi mtshan nyid dang /_smon lam zad pa'i mtshan nyid med pa de la 'ong ba yang med/_'gro ba yang med de/_'ong ba dang 'gro 
[\[83a.7\]]ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni skye ba'i mtshan nyid do/_/btsun pa sha ra dwa ti'i bu/_'gro ba zhes bya ba de ni 'gog pa'i mtshan nyid do/_/gang la skye ba'i mtshan nyid med pa dang /_'gog pa'i mtshan nyid med pa de la 'ong ba 
[\[83b\]]
[\[83b.1\]]yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni rnam par rig pa'i sgo'i mtshan nyid do/_/btsun pa sha ra dwa ti'i bu/_'gro ba zhes bya ba de ni rnam par rig pa'i sgo zad pa'i mtshan nyid do/_/gang la rnam 
[\[83b.2\]]par rig pa'i sgo'i mtshan nyid med pa dang /_rnam par rig pa'i sgo zad pa'i mtshan nyid med pa de la 'ong ba yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni 'ong ba'i 
[\[83b.3\]]yul lo/_/btsun pa sha ra dwa ti'i bu/_'gro ba zhes bya ba de ni 'gro ba'i yul lo/_/gang la 'ong ba'i yul med pa dang /_'gro ba'i yul med pa de la 'ong ba yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/btsun 
[\[83b.4\]]pa sha ra dwa ti'i bu/_'ong ba zhes bya ba de ni rkyen gyi mtshan nyid do/_/btsun pa sha ra dwa ti'i bu/_'gro ba zhes bya ba de ni rkyen zad pa'i mtshan nyid do/_/gang la rkyen gyi mtshan nyid med pa dang /_rkyen zad pa'i mtshan nyid med pa de la 'ong ba yang med/_'gro ba yang med de/_'ong 
[\[83b.5\]]ba dang 'gro ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni rten cing 'brel bar 'byung ba'i mtshan nyid do/_/btsun pa sha ra dwa ti'i bu/_'gro ba zhes bya ba de ni rten cing 'brel bar 'byung ba zad pa'i mtshan nyid do/_/gang la rten cing 
[\[83b.6\]]'brel bar 'byung ba'i mtshan nyid med pa dang /_rten cing 'brel bar 'byung ba zad pa'i mtshan nyid med pa de la 'ong ba yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni rgyu las 
[\[83b.7\]]byung ba'i mtshan nyid do/_/btsun pa sha ra dwa ti'i bu/_'gro ba zhes bya ba de ni rgyu las byung ba zad pa'i mtshan nyid do/_/gang la rgyu las byung ba'i mtshan nyid med pa dang /_rgyu las byung ba zad pa'i mtshan nyid med pa de la 'ong ba yang med/_'gro ba yang med de/_'ong ba dang 'gro ba med pa de 
[\[84a\]]
[\[84a.1\]]ni 'phags pa rnams kyi 'gro ba'o/_/btsun pa sha ra dwa ti'i bu/_'ong ba zhes bya ba de ni tha snyad kyi sgra dang /_yi ge dang /_brda'o/_/btsun pa sha ra dwa ti'i bu/_'gro ba zhes bya ba de ni tha snyad kyi sgra dang /_yi ge dang brda yongs su shes pa'o/_/gang la 
[\[84a.2\]]tha snyad kyi sgra dang /_yi ge dang /_brda med pa dang /_tha snyad kyi sgra dang /_yi ge dang /_brda yongs su shes pa med pa de la 'ong ba yang med/_'gro ba yang med de/_'ong ba dang 'gro ba med pa de ni 'phags pa rnams kyi 'gro ba'o/_/de nas tshe dang ldan pa sha ra dwa ti'i bus/_byang 
[\[84a.3\]]chub sems dpa' blo gros mi zad pa la 'di skad ces smras so/_/rigs kyi bu khyod kyi spobs pa 'di lta bu'i phyir ma yin gyi/_ci nas de lta bu sngon ma thos pa'i gnas rnams mnyan pa'i phyir 'dri'o/_/rigs kyi bu 'di lta ste dper na yul btsas dang /_sho gam gcod pa'i mi 
[\[84a.4\]]zhig yod de/_des mi reng ngam/_khur thogs te/_lam nas 'gro ba la mi khyod ci zhig thogs zhes 'dri zhing nga la yul btsas dang /_sho gam byin cig ces zer ba de bzhin du rigs kyi bu bdag cag nyan thos gzhan gyi sgra'i rjes su 'gro ba/_gzhan las thos pa la mos 
[\[84a.5\]]par bdag gi sems kyi rgyud la snang ba nye bar gnas pa rnams kyis rtag tu rgyun mi 'chad par khyod lta bu skyes bu dam pa rnams la gang las nyan thos dang /_rang sangs rgyas mang po 'byung bar 'gyur ba'i theg pa chen po 'di rjes su gzung ba'i phyir dri bar bya ste/_de bas na rigs kyi bu 
[\[84a.6\]]khyod gang nas 'ongs/_de bzhin gshegs pa de'i mtshan dang /_'jig rten gyi khams de'i ming ci zhes bya/_'jig rten gyi khams de 'di nas ji srid na yod pa legs par ston cig_/blo gros mi zad pas smras pa/_btsun pa sha ra dwa ti'i bu/_de bzhin gshegs pa 
[\[84a.7\]]'di khyod kyi mdun na bzhugs kyis 'di la zhus shig dang /_des khyod la lan ldon par 'gyur te/_'khor thams cad kyang the tshom med par 'gyur ro/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das byang chub 
[\[84b\]]
[\[84b.1\]]sems dpa' blo gros mi zad pa 'di gang nas mchis/_de bzhin gshegs pa de'i mtshan dang /_'jig rten gyi khams de'i ming ci zhes bgyi/_'jig rten gyi khams de 'di nas ji srid cig na mchis/_'di ltar de bzhin gshegs pa de'i mtshan dang /_sangs rgyas kyi zhing 
[\[84b.2\]]de'i ming thos nas/_sems can dpag tu ma mchis/_grangs ma mchis pa rnams byang chub kyi phyir go cha 'tshal bar 'gyur bar de bzhin gshegs pas bstan du gsol/_bcom ldan 'das bde bar gshegs pas bstan du gsol/_bcom ldan 'das kyis bka' stsal 
[\[84b.3\]]pa/_sha ra dwa ti'i bu de'i phyir legs par rab tu nyon la yid la zung shig dang /_ngas khyod la bshad do/_/'jig rten gyi khams de'i yon tan yongs su brjod pa dang /_byang chub sems dpa' de dag dang /_de bzhin gshegs pa de'i ming thos nas dad pa dang mos pas/_
[\[84b.4\]]de bzhin gshegs pa'i ye shes chags pa med cing sgrib pa med pa la mi skrag par bya'o/_/the tshom za bar mi bya'o/_/de nas tshe dang ldan pa sha ra dwa ti'i bus bcom ldan 'das la legs so/_/zhes gsol nas/_bcom ldan 'das kyi ltar nyan pa dang /_bcom ldan 'das 
[\[84b.5\]]kyis 'di skad ces bka' stsal to/_/sha ra dwa ti'i bu sangs rgyas kyi zhing 'di nas shar phyogs logs su sangs rgyas kyi zhing gang gA'i klung gi bye ma snyed kyi rdul phra rab kyi rdul snyed 'das pa na/_'jig rten gyi khams mi 'dzums pa zhes bya ba yod de/_de na de bzhin gshegs pa 
[\[84b.6\]]dgra bcom pa yang dag par rdzogs pa'i sangs rgyas kun tu bzang po zhes bya ba da ltar bzhugs te/_'tsho zhing gzhes la chos kyang ston te/_byang chub sems dpa' blo gros mi zad pa de nas 'ongs so/_/sha ra dwa ti'i bu 'jig rten gyi khams mi 'dzums pa de na nyan thos dang /_
[\[84b.7\]]rang sangs rgyas rnams kyi ming yang med de/_de bzhin gshegs pa de'i dge 'dun yang byang chub sems dpa' 'ba' zhig ste/_sngon yongs su sbyang ba byas pa/_sbyin pa dang /_dul ba dang /_legs par sdom pa dang /_des pa dang /_tshul khrims dang /_thos pa 
[\[85a\]]
[\[85a.1\]]dang /_bag yod pa dang /_sbyangs pa'i yon tan dang /_yo byad bsnyungs pa la rab tu gnas pa/_bzod pa'i stobs kyis khong khro ba med cing /_byang chub tu brtson 'grus brtan pas/_dge ba'i tshogs bsags pa/_bsam gtan dang /_rnam 
[\[85a.2\]]par thar pa dang /_ting nge 'dzin dang /_snyoms par 'jug pa dang /_mngon par shes pas rnam par rol pa/_shes rab kyi 'od dang /_snang ba chen pos sangs rgyas kyi chos thams cad kyi tshig rab tu dbye ba ston pa'i ye shes la mkhas pa/_byams pa'i sems nam mkha'i 
[\[85a.3\]]dkyil dang mtshungs pa/_snying rje ba'i bsam pa brtan pas sems can thams cad yongs su smin par bya ba'i cho ga shes pa/_dga' bas chos la yang dag par dga' bar byed pa/_nyes pa dang /_rjes su chags pa dang /_khong khro ba dang /_nga rgyal shin tu spangs pa/_
[\[85a.4\]]btang snyoms kyis gnyis dang bral ba/_stong pa nyid dang /_mtshan ma med pa dang /_smon pa med pa'i chos kyi tshul la rab tu gnas pa/_bdud kyi lcags kyu dang /_nyon mongs pa dang /_thab mo'i rnyog pa rnam par sel bar byed pa/_sems can thams cad kyi bsam pa 
[\[85a.5\]]dang /_dbang po mchog dang /_mchog ma yin pa shes pa'i sgrub pa'i shes pa so so ci rigs par chos dang /_nor dang /_shes pa rab tu sbyin pa/_sems sa dang /_chu dang /_me dang /_rlung dang mtshungs pa/_pha rol rgol ba dang /_log pa'i tshogs can gyi tshogs 
[\[85a.6\]]thams cad rab tu 'joms pa/_g.yul las rnam par rgyal te/_rgyal mtshan dang /_ba dan sgreng zhing mi zlogs par dpa' ba/_sangs rgyas kyi chos zab mo dang /_stobs bcu dang /_mi 'jigs pas 'khor gyi 'jigs pa dang /_bag tsha ba med pa/_rten cing 'brel bar 
[\[85a.7\]]'byung ba la 'jug pa yod pa dang /_med pa dang /_gnyi ga'i mthar lta ba dang bral bas dbu ma'i lam du zhugs pa dang /_bdag dang /_bdag gi dang /_sems can dang /_srog dang /_skye ba po dang /_gso ba dang /_skyes bu dang /_gang zag dang /_shed bu dang /_
[\[85b\]]
[\[85b.1\]]shed las skyes dang /_byed pa po dang /_tshor ba po dang /_rtag pa dang /_chad pa dang /_'byung ba dang /_'jig pa dang /_lta bar gyur pa'i kun nas ldang ba thams cad dang bral ba/_gzungs dang /_mdo sde'i rgyal po dang /_de bzhin gshegs pa'i phyag rgyas btab pa/_chags 
[\[85b.2\]]pa med pa'i ye shes kyi byin gyi rlabs kyis/_bskal pa bye ba khrag khrig brgya stong du sgra bsgrags kyang /_spobs pa rgyun mi chad pa/_sangs rgyas kyi rdzu 'phrul dang /_rnam par 'phrul pa dang /_cho 'phrul ston pas/_sangs rgyas kyi zhing mtha' yas par gnon pa dang /_rnam 
[\[85b.3\]]par gnon pa dang /_'gro ba dang 'ong ba la mkhas pa/_'jigs pa dang /_khro ba dang /_nga rgyal dang /_rgyags pa dang /_dregs pa kun chad pas/_seng ge'i sgra mngon par bsgrags pa/_sems can rab 'bring tha ma thams cad kyi mdza' bshes brtan pa/_mya ngan las 
[\[85b.4\]]'da' ba la 'god pa/_chos kyi sprin las 'brug gi sgra 'byung zhing /_rig pa dang /_rnam par grol ba'i glog dang /_bdud rtsi'i char rab tu 'bebs pa/_chos rin po che rab tu gtor bas/_dkon mchog gsum gyi rigs mi 'chad par byed pa/_nor bu rin po che lta bur 
[\[85b.5\]]bsam pa dag cing phyi nang du blo rab tu sbyangs pa/_mtshan dang dpe byad bzang po'i mchog dang /_rang gi gzi brjid kyi rgyan dang /_dge ba'i rtsa ba brgya stong gis shin tu brgyan pa/_sangs rgyas kyi chos thams cad la dbang bskur ba/_skye ba gcig gis thogs pas rgyal tshab 
[\[85b.6\]]tu gyur pa/_sems can thams cad kyi mos pa dang /_rnam par grol ba dang /_gdul bya gdul ba'i cho ga shes pa/_byang chub kyi sa'i snying po'i gdan gnan pa dang /_rnam par gnan pa la mi 'jigs pa'i tshul shes pa/_sangs rgyas thams cad kyi cho ga dang /_sangs 
[\[85b.7\]]rgyas kyi sku rab tu ston cing /_rab tu gzung ba dang /_tshar gcod pas sems la dpa' zhing dbang byed pa dang /_bla na med pa'i chos kyi 'khor lo rin po che rab tu bskor ba sha stag ste/_sha ra dwa ti'i bu bcom ldan 'das de'i dge 'dun ni byang chub sems dpa' de lta bu sha stag go/_/
[\[86a\]]
[\[86a.1\]]de nas thams cad dang ldan pa'i 'khor des byang chub sems dpa' de dag gi bsngags pa dang /_yon tan dang /_phan yon bstan pa 'di lta bu 'di dag thos nas tshim zhing mgu la yi rangs te/_rab tu dga' nas/_dga' ba dang yid bde ba skyes te/_
[\[86a.2\]]lha'i me tog ud pa la dang /_pad ma dang /_ku mu da dang /_pad ma dkar po dang /_man dA ra ba dang /_man dA ra ba chen po dag gis bcom ldan 'das dang /_byang chub sems dpa' blo gros mi zad pa dang /_byang chub sems dpa' de dag la gtor nas/_skyes bu dam 
[\[86a.3\]]pa 'di 'dra ba dag la blta ba dang /_phyag bya ba dang /_bsnyen bkur bya ba rnyed pa ni bdag cag gis rnyed pa legs par rnyed do/_/gang byang chub sems dpa'i yon tan dang /_phan yon bstan pa 'di thos nas/_bla na med pa yang dag par rdzogs pa'i byang chub tu sems 
[\[86a.4\]]bskyed pa'i sems can de dag gis kyang rnyed pa legs par rnyed do zhes ched du brjod do/_/de na srog chags brgya stong phrag sum cu rtsa drug gis/_bla na med pa yang dag par rdzogs pa'i byang chub tu sems bskyed do/_/de nas yang bcom ldan 'das kyis gnas brtan sha ra dwa ti'i bu 
[\[86a.5\]]la bka' stsal pa/_sha ra dwa ti'i bu yang 'jig rten gyi khams mi 'dzums pa de na ngan song dang /_mi khom pa dang /_sdug bsngal gyi sgra yang med de ltung ba'i 'khrul pa dang /_nyon mongs pa'i sgra yang med/_log pa'i sgrub pa dang /_bslab pa las 'das pa'i sgra yang med/_
[\[86a.6\]]bud med du skye bar 'gyur ba'i sgra yang med/_ser sna dang /_'chal pa'i tshul khrims dang /_gnod sems dang /_le lo dang /_g.yeng ba dang /_'chal pa'i shes rab kyi sgra yang med/_sgrib pa dang /_chod pa dang /_kun nas ldang ba dang /_bag chags kyi sgra yang med/_rab 'bring tha ma'i sgra yang 
[\[86a.7\]]med/_sems can dang /_theg pa dang /_zhing tha dad pa'i sgra yang med/_sangs rgyas tha dad pa'i sgra yang med/_chos tha dad pa'i sgra yang med/_dge 'dun tha dad pa'i sgra yang med/_bza' ba dang /_btung ba dang /_bkres pa dang /_skom pa'i sgra yang med/_
[\[86b\]]
[\[86b.1\]]ngar 'dzin pa dang /_nga yir 'dzin pa dang /_yongs su 'dzin pa'i sgra yang med/_bdud kyi lta ba kun nas ldang ba dang /_bag chags kyi sgra yang med do/_/'jig rten gyi khams de ni yangs shing rgya che ste/_gling bye ba khrag khrig brgya stong phrag drug cu yod de/_byang chub 
[\[86b.2\]]sems dpa'i smon lam gyis nyi ma dang zla ba gcig gi 'od kyis kun tu snang ngo /_/'jig rten gyi khams de yang lag mthil bzhin du mnyam zhing bai dUr+ya sngon po'i sa gzhi la rin po che thams cad kyi pad mos rab tu spras te/_ka tsa lin di ltar 'jam zhing reg na bde ba mig [{]mangs [,]mang [}]
[\[86b.3\]]ris su bres pa/_rin po che'i shing gi ra bas legs par brgyan pa/_rtag tu me tog rgyas pas mdzes par byas pa/_rdo dang /_gseg ma dang /_gyo mo dang /_bong ba dang ri nag po med de/_ri rab kyis legs par brgyan pa/_lha dang mi'i longs spyod bye brag med cing /_
[\[86b.4\]]sems can de dag gi zas kyang chos kyi dga' ba dang /_bsam gtan gyi zas te/_'jig rten gyi khams de na de bzhin gshegs pa dgra bcom pa yang dag par rdzogs pa'i sangs rgyas kun tu bzang po chos kyi rgyal po bla na med pa ma gtogs par rgyal po gzhan gang yang med 
[\[86b.5\]]do/_/bcom ldan 'das de yang byang chub sems dpa' de dag la yi ge dang /_sgra dang /_brda'i tshig rab tu dbye bas chos mi ston te/_gzhan du na byang chub sems dpa' de dag bcom ldan 'das de'i drung du lhags te/_mig mi 'dzums par bltas pas/_sangs rgyas rjes 
[\[86b.6\]]su dran pa'i ting nge 'dzin thob ste/_mi skye ba'i chos la bzod pa thob par lung bstan pa yang byin no/_/de'i phyir na 'jig rten gyi khams de yang mi 'dzums pa zhes bya'o/_/de la sangs rgyas rjes su dran pa gang zhe na/_gang gzugs kyi mtshan nyid kyis rab tu ma phye ba/_tshe 
[\[86b.7\]]dang /_rigs dang /_rus dang /_cho rigs kyis rab tu ma phye ba/_sngon gyi mtha'i dkar po'i spyod pas rab tu ma phye ba/_phyi ma'i mtha'i shes pa la sems pas rab tu ma phye ba/_da ltar byung ba la gnas pas rab tu ma phye ba/_phung po dang /_khams dang /_skye mched 
[\[87a\]]
[\[87a.1\]]kyis rab tu ma phye ba/_mthong ba dang /_thos pa dang /_bye brag phyed pa dang /_rnam par rig pas rab tu ma phye ba/_sems dang /_yid dang /_rnam par shes pas rab tu ma phye ba/_spros pa dang lta bas rab tu ma phye ba/_skye ba dang /_gnas pa dang /_
[\[87a.2\]]'jig pas rab tu ma phye ba/_gzung ba dang /_rtsod pa dang /_btang bas rab tu ma phye ba/_dran pa dang /_yid la byed pas rab tu ma phye ba/_rtog pa dang /_rnam par rtog pa dang /_yongs su rtog pas rab tu ma phye ba/_chos kyi mtshan nyid dang /_rang gi mtshan nyid kyis rab 
[\[87a.3\]]tu ma phye ba/_gcig dang /_tha dad pa dang /_so so bas rab tu ma phye ba/_sems kyi dmigs pa bgrang bas rab tu ma phye ba/_nang dang /_phyi rol du g.yo bas rab tu ma phye ba/_rnam par rtog pa'i mtshan ma dang /_blang ba dang /_dor bas rab tu ma phye ba/_kha dog dang /_
[\[87a.4\]]dbyibs dang /_rtags kyis rab tu ma phye ba/_spyod lam dang /_spyad pa dang /_spyod pas rab tu ma phye ba/_tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba yid la byed pas rab tu ma phye ba/_
[\[87a.5\]]stobs dang /_mi 'jigs pa dang /_sangs rgyas kyi chos ma 'dres par sgro btags pas rab tu ma phye ba yin te/_'di ltar sangs rgyas rjes su dran pa ni bsam gyis mi khyab pa/_rgyu ba med pa/_rnam par rig pa med pa'i mtshan nyid de/_nga yi ba med pa/_yid la byed pa dang 
[\[87a.6\]]bral ba/_dran pa med cing yid la byed pa med pa/_phung po dang /_khams dang /_skye mched 'byung ba dang /_'jig pa'i gnas ma yin/_thogs pa ma yin/_'jug pa ma yin/_gnas pa ma yin/_mi gnas pa ma yin/_rab tu gnas pa ma yin/_yang 
[\[87a.7\]]dag par gnas pa ma yin/_gzugs kyi rnam par shes pa'i gnas ma yin/_tshor ba dang /_'du shes dang /_'du byed dang /_rnam par shes pas shes par bya ba'i gnas ma yin/_sa'i khams kyi rnam par shes pa'i gnas ma yin/_chu'i khams kyi ma yin/_
[\[87b\]]
[\[87b.1\]]me'i khams kyi ma yin/_rlung gi khams kyi ma yin/_rnam par shes pa'i khams kyi gnas ma yin/_mig dang gzugs kyi rnam par shes pa'i gnas ma yin/_de bzhin du rna ba'i ma yin/_sgra'i ma yin/_sna'i ma yin/_dri'i ma yin/_lce'i ma yin/_ro'i 
[\[87b.2\]]ma yin/_lus kyi ma yin/_reg bya'i ma yin/_yid kyi ma yin/_chos kyi rnam par shes pa'i gnas ma yin no/_/yang sangs rgyas rjes su dran pa ni dmigs pa thams cad la mi gnas pa'o/_/mtshan ma thams cad mi ldang ba'o/_/g.yo ba dang /_sems pa dang /_
[\[87b.3\]]bskyod pa thams cad kyi rgyu ba med pa'o/_/mthong ba dang /_thos pa dang /_bye brag phyed pa dang /_rnam par rig pa mi skye ba'o/_/dbang po dang /_rnam par grol ba'i mtshan nyid thams cad kyi rjes su mi 'gro ba'o/_/sems gcig nas gcig tu nying mtshams sbyor ba med pa'o/_/
[\[87b.4\]]rtog pa dang /_rnam par rtog pa thams cad nye bar zhi ba'o/_/nyes pa dang /_rjes su chags pa dang /_khong khro ba bcom pa'o/_/rgyu'i mtshan nyid rnam par chad pa'o/_/pha rol dang /_tshu rol dang /_dbung dang /_mthar 'dzin pa thams cad yang dag par chad pa'o/_/sgro 
[\[87b.5\]]btags pa med pas 'od gsal ba'o/_/phye ba med pa'i phyir dga' ba med pa'o/_/myang ba med pa'i phyir bde ba med pa'o/_/gzod ma nas zhi bas yongs su gdung ba med pa'o/_/'bad pa thams cad dang bral bas rnam par grol ba'i mtshan nyid do/_/gzugs med pas 
[\[87b.6\]]lus med pa'o/_/tshor ba med pas tshor bar gyur pa med pa'o/_/mdud pa med pas mdud pa dang bral ba'o/_/'du mi byed pas 'dus ma byas pa'o/_/rnam par shes pa med pas rnam par mi rig pa'i mtshan nyid do/_/mi 'dzin pas len pa med pa'o/_/mi 
[\[87b.7\]]gtong bas dor ba med pa'o/_/gnas med pas mi gnas pa'o/_/tshor ba dang bral bas mi 'dug pa'o/_/mi 'byung bas med par mi 'gyur ba'i mtshan nyid do/_/dran pa dang /_yid la byed pa dang /_sems dang sems las byung ba'i chos thams cad kyis ma bzung ba 
[\[88a\]]
[\[88a.1\]]mchog tu 'dzin pa med pa/_len pa med pas 'dor ba med pa/_rab tu zhi ba/_gzod ma nas ma skyes pa/_mi skye bas rab tu phye ba/_chos kyi dbyings su yang dag par 'du ba/_mnyam zhing mi mnyam pa med par gyur pa/_nam mkha' dang mtshungs 
[\[88a.2\]]shing mnyam pa/_mig dang gzugs kyi lam las 'das pa/_de bzhin du rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid dang /_chos kyi lam las 'das pa yin te/_sangs rgyas rjes su dran pa 'di 'dra ba 
[\[88a.3\]]byang chub sems dpa' de dag gis rab tu 'thob bo/_/de dag gis sangs rgyas rjes su dran pa 'di thob ma thag tu chos thams cad la sgrib pa med pa'i ye shes thob par 'gyur te/_sangs rgyas bcom ldan 'das thams cad kyis gsungs pa 'dzin cing brjed par yang mi byed/_dran 
[\[88a.4\]]par yang mi byed de/_sgra'i don thams cad rnam par nges par yang rnyed par 'gyur ro/_/sha ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas kun tu bzang po ni/_ji ltar 'di na gzhan gyi sgra dang /_so so rang gi tshul bzhin yid la byed pa 
[\[88a.5\]]ltar rgyu dang /_rkyen gnyis kyis yang dag par lta ba mi ston te/_sha ra dwa ti'i bu byang chub sems dpa' de dag gis de bzhin gshegs pa de mthong ma thag tu don rnam par nges pa las pha rol tu phyin pa drug yongs su rdzogs par byed do/_/mi skye ba'i chos la bzod pa'i lung bstan 
[\[88a.6\]]pa yang rab tu 'thob bo/_/de ci'i phyir zhe na/_gang gzugs kyi mtshan nyid la mngon par zhen pa spangs pa 'di ni sbyin pa'i pha rol tu phyin pa'o/_/gang gzugs kyi mtshan nyid rgyun bcad pa 'di ni tshul khrims kyi pha rol tu phyin pa'o/_/gang gzugs kyi mtshan nyid zad pa'i 
[\[88a.7\]]chos nyid 'di ni bzod pa'i pha rol tu phyin pa'o/_/gang gzugs kyi mtshan nyid la dben par mthong ba 'di ni brtson 'grus kyi pha rol tu phyin pa'o/_/gang gzugs kyi mtshan nyid sems la mi gzhog pa 'di ni bsam gtan gyi pha rol tu phyin pa'o/_/gang gzugs kyi mtshan nyid la 
[\[88b\]]
[\[88b.1\]]spros pa'i rgyu med pa 'di ni shes rab kyi pha rol tu phyin pa'o/_/de ltar byang chub sems dpa' de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun tu bzang po mthong ma thag tu don rnam par nges pa las pha rol tu phyin pa drug yongs 
[\[88b.2\]]su rdzogs nas mi skye ba'i chos la bzod pa'i lung bstan pa 'thob bo/_/ji ltar bcom ldan 'das de bzhin gshegs pa kun tu bzang po'i sangs rgyas kyi zhing 'jig rten gyi khams mi 'dzums pa lta bur gang dag na/_byang chub sems dpa' 'di lta bu dag 'khod pa'i sangs rgyas kyi 
[\[88b.3\]]zhing de dag ni shin tu nyung ngo /_/de nas tshe dang ldan pa sha ra dwa ti'i bus/_byang chub sems dpa' blo gros mi zad pa dang /_byang chub sems dpa' de dag la 'di skad ces smras so/_/skyes bu dam pa dag gang khyed kyis bcom ldan 'das de bzhin gshegs pa kun tu bzang po dang /_
[\[88b.4\]]byang chub sems dpa' de dag dang /_'jig rten gyi khams mi 'dzums pa de mthong ba ni rnyed pa legs par rnyed do/_/blo gros mi zad pas smras pa/_btsun pa sha ra dwa ti'i bu/_khyod mi 'dzums pa'i 'jig rten gyi khams dang /_bcom ldan 'das de bzhin gshegs pa kun 
[\[88b.5\]]tu bzang po de dang /_pad mo bkod pa de dag dang /_byang chub sems dpa' de dag blta 'dod dam/_sha ra dwa ti'i bus smras pa/_rigs kyi bu thams cad dang ldan pa'i 'khor 'di'ang dge ba'i rtsa ba rab tu 'phel bar 'gyur gyis bdag gis blta'o/_/de nas byang chub sems 
[\[88b.6\]]dpa' blo gros mi zad pa de'i tshe/_sangs rgyas kyi zhing thams cad kun tu ston pa zhes bya ba'i ting nge 'dzin la snyoms par zhugs te/_rigs kyi bu de snyoms par zhugs ma thag tu de nas thams cad dang ldan pa'i 'khor de gnas brtan sha ra dwa ti'i bus 'jig rten gyi khams mi 
[\[88b.7\]]'dzums pa de dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun tu bzang po de dang /_pad mo bkod pa de dag dang /_byang chub sems dpa' de dag mthong ste/_mthong nas kyang thams cad rang rang gi stan las langs te thal 
[\[89a\]]
[\[89a.1\]]mo sbyar nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun tu bzang po dang /_byang chub sems dpa' de dag la phyag 'tshal lo/_/de nas sangs rgyas kyi mthu dang /_byang chub sems dpa' blo gros mi zad 
[\[89a.2\]]pa'i byin gyi rlabs kyis de dag gi lag pa g.yas par sngon ma mthong sngon ma thos pa'i me tog gi phur ma dri rab tu zhim zhing sna tshogs pa/_blta na sdug pa kha dog dang ldan zhing yid du 'ong ba dag byung bar gyur te/_de dag gis me tog gi phur ma de dag shar phyogs su bcom ldan 'das 
[\[89a.3\]]de bzhin gshegs pa dgra bcom pa yang dag par rdzogs pa'i sangs rgyas kun tu bzang po ga la ba de logs su gtor to/_/me tog gi phur ma gtor ba de dag sangs rgyas kyi zhing der chags te/_de bzhin gshegs pa dgra bcom pa yang dag par rdzogs pa'i sangs rgyas kun tu 
[\[89a.4\]]bzang po de dang /_byang chub sems dpa' de dag la mngon par gtor nas/_de dag gis 'jig rten gyi khams de thams cad me tog gis gang bar gyur to/_/byang chub sems dpa' gang dag 'jig rten gyi khams de na gnas pa de dag gis bcom ldan 'das de bzhin gshegs pa 
[\[89a.5\]]dgra bcom pa yang dag par rdzogs pa'i sangs rgyas kun tu bzang po de la bcom ldan 'das me tog blta na sdug pa/_'di lta bu 'di dag gis char ga las 'bab ces zhus so/_/bcom ldan 'das des bka' stsal pa/_rigs kyi bu dag 'di ni byang chub sems dpa' blo gros 
[\[89a.6\]]mi zad pa bcom ldan 'das de bzhin gshegs pa shAkya thub pa de la blta ba dang /_phyag bya ba dang /_mchod pa dang /_bsnyen bkur bya ba dang /_chos nyan pa'i phyir bcom ldan 'das shAkya thub pa'i sangs rgyas kyi zhing 'jig rten gyi khams mi mjed der phyin nas/_'jig rten 
[\[89a.7\]]gyi khams der phyogs bcu nas 'dus pa'i byang chub sems dpa' de dag gis me tog 'di dag gtor to/_/bcom ldan 'das de bzhin gshegs pa shAkya thub pa de yang 'dus pa chen po'i le'u zhes bya ba'i chos kyi rnam grangs ston te/_der yang sems can dpag tu med pas chos 
[\[89b\]]
[\[89b.1\]]mngon du rtogs par gyur to/_/de dag gis gsol pa/_bcom ldan 'das de bzhin gshegs pa shAkya thub pa de bzhugs pa'i 'jig rten gyi khams 'di nas ji srid cig na mchis/_bcom ldan 'das des bka' stsal pa/_sangs rgyas kyi zhing 'di nas nub phyogs 
[\[89b.2\]]su sangs rgyas kyi zhing gang gA'i klung bcu'i bye ma snyed kyi rdul phra rab kyi rdul snyed kyi 'jig rten gyi khams 'das pa na/_'jig rten gyi khams mi mjed ces bya ba yod de/_de na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya 
[\[89b.3\]]thub pa da ltar bzhugs te/_'tsho zhing gzhes la chos kyang ston to/_/de dag gis gsol pa/_bcom ldan 'das bdag cag gis 'jig rten gyi khams mi mjed de dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub 
[\[89b.4\]]pa de dang /_byang chub sems dpa' de dag blta bar bgyi'o/_/de nas de'i tshe de bzhin gshegs pa dgra bcom pa yang dag par rdzogs pa'i sangs rgyas kun tu bzang pos sku las 'di lta bu'i 'od phyung ste/_'od des sangs rgyas kyi zhing de dag thams cad las thal nas/_'jig 
[\[89b.5\]]rten gyi khams mi mjed 'di dang /_bcom ldan 'das de bzhin gshegs pa shAkya thub pa dang /_byang chub sems dpa' 'di dag rang gi byang chub sems dpa' de dag la bstan te/_de dag gis mthong nas/_thams cad rang rang gi stan las langs te/_thal mo sbyar nas 
[\[89b.6\]]bcom ldan 'das de bzhin gshegs pa shAkya thub pa 'di dang /_byang chub sems dpa' 'di dag la phyag 'tshal zhing tshig 'di skad ces smras so/_/bcom ldan 'das 'di ltar 'jig rten gyi khams 'di na skra'i rtse mo bzhag pa tsam yang byang chub sems dpas ma gang ba ma mchis na/_
[\[89b.7\]]byang chub sems dpa' 'di snyed gang nas 'dus/_bcom ldan 'das des bka' stsal pa/_rigs kyi bu dag byang chub sems dpa' 'di dag ni phyogs bcu'i sangs rgyas kyi zhing tshad med pa nas chos nyan pa'i phyir 'dus so/_/de nas tshe dang ldan pa sha ra dwa ti'i bus/_byang chub 
[\[90a\]]
[\[90a.1\]]sems dpa' blo gros mi zad pa la 'di skad ces smras so/_/ci'i phyir rigs kyi bu khyod kyi ming blo gros mi zad pa zhes btags/_blo gros mi zad pas smras pa/_btsun pa sha ra dwa ti'i bu/_blo gros mi zad pa zhes bya ba 'di ni chos thams cad dmigs su med 
[\[90a.2\]]pa'i rgyu 'thun pa'o/_/de ci'i phyir zhe na/_chos thams cad mi zad pa'i phyir ro/_/smras pa/_rigs kyi bu khyod byang chub sems dpa' rnams kyi chos mi zad pa bstan pa la brtsams te/_spobs par gyis shig_/blo gros mi zad pas smras pa/_btsun pa sha ra dwa ti'i bu/_
[\[90a.3\]]byang chub sems dpa' rnams kyi dang po sems bskyed pa yang mi zad pa'o/_/de ci'i phyir zhe na/_ma 'dres pa'i phyir ro/_/sems de ni nyon mongs pa thams cad dang ma 'dres par skyes so/_/theg pa gzhan la 'dod pa med pas sems de ni ma 'brel bar skyes so/_/phas 
[\[90a.4\]]kyi rgol ba thams cad kyis mi 'phrogs pas sems de ni sra bar skyes so/_/sems de ni bdud thams cad kyis mi phyed par skyes so/_/dge ba'i rtsa ba thams cad yang dag par sgrub pa'i phyir sems de ni brtan par skyes so/_/'dus byas mi rtag par shin tu rig pas na/_sems 
[\[90a.5\]]de ni rtag par skyes so/_/sangs rgyas kyi chos thams cad yang dag par sdud pas/_sems de ni mi g.yo bar skyes so/_/log par sgrub pa thams cad bral bas/_sems de ni mi rdzi bar skyes so/_/mi bskyod pas na/_sems de ni shin tu brtan par skyes so/_/gnyen po 
[\[90a.6\]]med pas na/_sems de ni dpe med par skyes so/_/chos thams cad la nges par 'bigs pas na/_sems de ni rdo rje lta bur skyes so/_/bsod nams kyi tshogs tshad med pa bstsags pas na/_sems de ni mu med par skyes so/_/sems can thams cad kyi bsam pa 
[\[90a.7\]]rnams la sems de ni mnyam par skyes so/_/tha dad du 'byed pa med pas na/_sems de ni mi mnyam pa med par skyes so/_/rang bzhin gyis kun nas nyon mongs pa med pas na/_sems de ni rnam par dag par skyes so/_/shes rab kyi 'od gsal ba'i phyir/_sems de ni dri ma 
[\[90b\]]
[\[90b.1\]]med par skyes so/_/lhag pa'i bsam pas ma bor bas na/_sems de ni shin tu nges par bsams te skyes so/_/byams pa nam mkha' dang mnyam zhing mtshungs pas na/_sems de ni yangs par skyes so/_/sems can thams cad kyi go 'byed pas na/_sems de ni rgya che 
[\[90b.2\]]bar skyes so/_/chags pa med pa'i ye shes la btang bas na/_sems de ni sgrib pa med par skyes so/_/snying rje chen po rgyun ma bcad pas na/_sems de ni thams cad kyi rjes su song bar skyes so/_/yongs su bsngo ba'i cho ga shes pas na/_sems de ni rgyun ma chad par 
[\[90b.3\]]skyes so/_/thams cad mkhyen pas rab tu bstod pas na/_sems de ni mngon du 'gro bar bya bar skyes so/_/theg pa gzhan la zhugs pas na/_sems de ni blta bar 'os pa'o/_/sems de ni sems can thams cad kyis bltar mi mthong bar skyes so/_/sems de ni 
[\[90b.4\]]sangs rgyas kyi chos thams cad kyi sa bon du skyes so/_/sems de ni chos thams cad kyis mi shigs par skyes so/_/sems de ni bde ba'i dngos po thams cad kyi gnas su skyes so/_/sems de ni bsod nams kyi tshogs kyis brgyan par skyes so/_/sems de ni ye shes kyi 
[\[90b.5\]]tshogs rab tu bsags te skyes so/_/sems de ni sbyin pa'i tshogs kyis rab tu bsags te skyes so/_/sems de ni tshul khrims kyi tshogs kyis smon lam gyis 'phags par skyes so/_/sems de ni bzod pa'i tshogs kyis bsnyen par dka' bar skyes so/_/sems de ni brtson 
[\[90b.6\]]'grus kyi tshogs kyis rgyal bar dka' bar skyes so/_/sems de ni bsam gtan gyi tshogs kyis zhi ba'i mtshan nyid du skyes so/_/sems de ni shes rab kyi tshogs kyis thogs pa med par skyes so/_/byams pa chen po bsags pas sems de ni gnod pa med par skyes so/_/snying 
[\[90b.7\]]rje chen po bsags pas sems de ni rtsa ba sra zhing brtan pa'o/_/sems de ni dga' ba chen po bsags pa ste/_mgu ba dang /_mos pa dang /_mchog tu dga' ba la gnas par skyes so/_/sems de ni btang snyoms chen po bsags pa ste/_bde ba dang /_sdug bsngal 
[\[91a\]]
[\[91a.1\]]gyis mi sgul bar skyes so/_/sems de ni sangs rgyas thams cad kyi byin gyi rlabs kyis byin du brlabs par skyes so/_/sems de ni dkon mchog gsum gyi rigs rgyun mi gcad pa'i phyir rgyun mi gcad par skyes so/_/sems de ni phyogs bcu'i sangs 
[\[91a.2\]]rgyas kyi zhing thams cad 'khor gyi dkyil 'khor du grags par skyes so/_/btsun pa sha ra dwa ti'i bu thams cad mkhyen pa nyid kyi sems 'di 'dra bar skyes pa la zad pa gang yang yod dam/_sha ra dwa ti'i bus smras pa/_rigs kyi bu de ni ma yin te/_gang thams cad 
[\[91a.3\]]mkhyen pa nyid kyi sems 'di lta bu zad par 'dod pa ni nam mkha' zad par 'dod do/_/blo gros mi zad pas smras pa/_btsun pa sha ra dwa ti'i bu/_de bzhin gshegs pa'i sems de ni mi zad pa ste/_byang chub kyi sems de ni de'i rtsa bar skyes pas na de'i phyir mi zad pa'o/_/
[\[91a.4\]]btsun pa sha ra dwa ti'i bu/_de bzhin gshegs pa'i tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i phung po rnams mi zad pa ste/_byang chub kyi sems de ni de dag gi rtsa bar skyes pas na/_de'i 
[\[91a.5\]]phyir mi zad pa'o/_/btsun pa sha ra dwa ti'i bu/_de bzhin gshegs pa'i bsam gtan dang /_rnam par thar pa dang /_ting nge 'dzin dang /_snyoms par 'jug pa rnams mi zad pa ste/_byang chub kyi sems de ni de dag gi rtsa bar skyes pas na/_de'i phyir mi zad pa'o/_/btsun 
[\[91a.6\]]pa sha ra dwa ti'i bu/_de bzhin gshegs pa'i sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa rnams mi zad pa ste/_byang chub kyi sems de ni de dag gi rtsa bar skyes pas na/_de'i phyir mi zad 
[\[91a.7\]]pa'o/_/btsun pa sha ra dwa ti'i bu/_de bzhin gshegs pa'i byams pa dang /_snying rje dang /_dga' ba dang /_btang snyoms rnams mi zad pa ste/_byang chub kyi sems de ni de dag gi rtsa bar skyes pas na/_de'i phyir mi zad pa'o/_/btsun pa sha ra dwa ti'i bu/_de bzhin 
[\[91b\]]
[\[91b.1\]]gshegs pa'i stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad rnams mi zad pa ste/_byang chub kyi sems de ni de dag gi rtsa bar skyes pas na/_de'i phyir de mi zad pa'o/_/btsun pa sha ra dwa ti'i bu/_mdor na sangs rgyas kyi chos 
[\[91b.2\]]thams cad mi zad pa ste/_byang chub kyi sems de ni de dag gi rtsa bar skyes pas na/_de'i phyir mi zad pa'o/_/dkon mchog gsum gyi rigs rgyun mi gcod pas na mi zad pa'o/_/sems can gyi khams mi zad pas na mi zad pa'o/_/de'i ye shes btang bas na mi zad pa'o/_/
[\[91b.3\]]sems can thams cad kyi sems kyi spyod pa rtogs pas na mi zad pa'o/_/sngon gyi smon lam gyi rgyun mi gcod pas na mi zad pa'o/_/'dus ma byas su bsngos pas na mi zad pa'o/_/'dus ma byas la sems can yongs su smin par byed pas na mi zad pa'o/_/zad pa shes pa dang /_
[\[91b.4\]]mi zad pa shes pa mi zad pas na mi zad pa'o/_/'byung ba med cing 'jig pa med pas na mi zad pa'o/_/chos thams cad gzod ma nas zad pa ste/_ye shes de mngon par rtogs pas na mi zad pa'o/_/btsun pa sha ra dwa ti'i bu/_'di ni byang chub sems dpa' rnams kyi byang 
[\[91b.5\]]chub kyi sems mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi bsam pa yang mi zad pa ste/_de ci'i phyir zhe na/_bsam pa de yang ma byas pas na/_bcos ma ma yin no/_/g.yo med pas na byas pa ma yin no/_/rab tu rtogs pas 
[\[91b.6\]]na g.yo med pa'o/_/sgyu med pas na rab tu rtogs pa'o/_/dag pas na sgyu med pa'o/_/drang bas na dag pa'o/_/gya gyu med pas na drang ba'o/_/gsal bas na gya gyu med pa'o/_/mi mnyam pa med pas na gsal ba'o/_/sra bas na mi mnyam pa med pa'o/_/mi phyed pas 
[\[91b.7\]]na sra ba'o/_/mkhrang bas na mi phyed pa'o/_/mi g.yo bas na mkhrang ba'o/_/mi gnas pas na mi g.yo ba'o/_/de la ma chags pas na mi gnas pa'o/_/bye brag tu 'phags pas na de la ma chags pa'o/_/ma smad pas na bye brag tu 'phags pa'o/_/legs par byas pa'i 
[\[92a\]]
[\[92a.1\]]las kyi phyir ma smad pa'o/_/ma bshungs pas na legs par byas pa'i las so/_/'gyod pa med pas na ma bshungs pa'o/_/gdung ba med pas na 'gyod pa med pa'o/_/bden par gyur pas na mi gdung ba'o/_/slu ba med pas na bden par gyur pa'o/_/ji 
[\[92a.2\]]skad smra ba de bzhin byed pas na mi slu ba'o/_/legs par byas pas na ji skad smra ba de bzhin byed pa'o/_/rjes su sbyor ba med pas na legs par byas pa'o/_/'khrul pa med pas na rjes su sbyor ba med pa'o/_/legs par gnas pas na 'khrul pa med pa'o/_/phyir mi zlogs 
[\[92a.3\]]pas na legs par gnas pa'o/_/sems can la lta bas na phyir mi zlogs pa'o/_/snying rje chen po'i rtsa ba yin pas na sems can la lta ba'o/_/yongs su mi skyo bas na snying rje chen po'i rtsa ba'o/_/sems can yongs su smin par bya ba'i phyir cho ga shes pas na yongs su mi skyo 
[\[92a.4\]]ba'o/_/bdag la bde ba med pas na sems can yongs su smin par bya ba'i chog shes pa'o/_/lan mi re bas na bdag la bde ba med pa'o/_/zang zing med pas na lan la re ba med pa'o/_/chos la rton par gyur pas na zang zing med pa'o/_/sems can mthu chung ba rnams la 
[\[92a.5\]]lta bas na chos la rton par gyur pa'o/_/dpung gnyen du gyur pas na sems can mthu chung ngu la lta ba'o/_/skyabs su gyur pas na dpung gnyen du gyur pa'o/_/mgon du gyur pas na skyabs su gyur pa'o/_/nyon mi mongs pas na mgon du gyur pa'o/_/shin tu yongs su brtags 
[\[92a.6\]]pas na nyon mi mongs pa'o/_/brgal ba med pas na shin tu brtags pa'o/_/bsam pa dge bas na brgal ba med pa'o/_/ci yang med pas na bsam pa dge ba'o/_/shin tu yongs su dag pas na ci yang med pa'o/_/shin tu dkar bas na shin tu yongs su dag pa'o/_/nang 
[\[92a.7\]]dri ma med pas na shin tu dkar ba'o/_/phyi rol dag pas na nang gi dri ma med pa'o/_/rnam pa thams cad yongs su dag pas na phyi rol dag pa'o/_/btsun pa sha ra dwa ti'i bu/_byang chub sems dpa' rnams kyi bsam pa de ni ser sna spang ba'i phyir blta ste/_sems can 
[\[92b\]]
[\[92b.1\]]ser sna can yongs su smin par byed pas bsam pa mi zad par blta'o/_/bsam pa ni 'chal pa'i tshul khrims kyi dri ma spang ba'i phyir blta ste/_sems can tshul khrims 'chal pa yongs su smin par byed pas bsam pa mi zad par blta'o/_/bsam pa ni gnod sems dang /_tha ba dang /_
[\[92b.2\]]nyes pa spang ba'i phyir blta ste/_nyes par sems pa'i sems can yongs su smin par byed pas bsam pa mi zad par blta'o/_/bsam pa ni le lo spang ba'i phyir blta ste/_sems can le lo can yongs su smin par byed pas bsam pa mi zad par blta'o/_/bsam pa ni sems 
[\[92b.3\]]rnam par g.yeng ba gtong ba'i phyir blta ste/_sems can sems rnam par g.yeng ba yongs su smin par byed pas bsam pa mi zad par blta'o/_/bsam pa ni 'chal pa'i shes rab spang ba'i phyir blta ste/_sems can shes rab 'chal pa yongs su smin par byed pas bsam pa 
[\[92b.4\]]mi zad par blta'o/_/btsun pa sha ra dwa ti'i bu/_de ltar na bsam pa ni sems can thams cad kyi mi dge ba'i chos thams cad spang ba'i phyir blta ste/_sems can thams cad dge ba'i chos la sbyor du 'dzud pas bsam pa mi zad par blta'o/_/btsun pa sha ra dwa ti'i bu/_'di 
[\[92b.5\]]ni byang chub sems dpa' rnams kyi bsam pa mi zad pa zhes bya'o//_//bam po gnyis pa/_btsun pa sha ra dwa ti'i bu/_gzhan yang byang chub sems dpa' rnams kyi bsam pa mi zad pas na sbyor ba mi zad pa yin te/_de ci'i phyir zhe na/_sbyin pa'i bsam 
[\[92b.6\]]pa ni byang chub sems dpa'i sbyor ba mi zad pa ste/_gang yang bdog pa thams cad yongs su gtong bar snang ba 'di ni de'i sbyor ba'o/_/tshul khrims kyi bsam pa ni byang chub sems dpa'i sbyor ba mi zad pa ste/_gang yang tshul khrims dang /_bslab pa dang /_sbyangs pa'i yon 
[\[92b.7\]]tan dang /_yo byad bsnyungs pa yang dag par 'dzin par snang ba 'di ni de'i sbyor ba'o/_/bzod pa'i bsam pa ni byang chub sems dpa'i sbyor ba mi zad pa ste/_gang yang sems can thams cad la zhe 'gras pa med pa'i sems su snang ba 'di ni de'i sbyor ba'o/_/brtson 'grus 
[\[93a\]]
[\[93a.1\]]kyi bsam pa ni byang chub sems dpa'i sbyor ba mi zad pa ste/_gang yang dge ba'i rtsa ba'i chos thams cad kyi sngon du 'gro bar snang ba 'di ni de'i sbyor ba'o/_/bsam gtan gyi bsam pa ni/_byang chub sems dpa'i sbyor ba mi zad pa ste/_gang yang bsam gtan 
[\[93a.2\]]yongs su sbyong bar snang ba 'di ni de'i sbyor ba'o/_/shes rab kyi bsam pa ni byang chub sems dpa'i sbyor ba mi zad pa ste/_gang yang thos pa yongs su sbyong bar snang ba 'di ni de'i sbyor ba'o/_/byams pa dang /_snying rje dang /_dga' ba dang /_btang snyoms kyi bsam pa ni byang chub 
[\[93a.3\]]sems dpa'i sbyor ba mi zad pa ste/_gang yang sems can la phan pa dang /_bde bar byed pas chos la dga' zhing mos te/_rjes su chags pa dang /_khong khro ba spang bar snang ba 'di ni de'i sbyor ba'o/_/lus kyi las rnam gsum gyi sdom pa yongs su dag pa'i phyir/_lus kyi 
[\[93a.4\]]bsam pa ni byang chub sems dpa'i sbyor ba mi zad pa'o/_/ngag gi nyes pa rnam bzhi yongs su spang ba'i phyir/_ngag gi bsam pa ni byang chub sems dpa'i sbyor ba mi zad pa'o/_/brnab sems dang /_gnod sems dang /_log par lta ba med pa'i phyir/_sems kyi 
[\[93a.5\]]bsam pa ni byang chub sems dpa'i sbyor ba mi zad pa'o/_/chos la slob dpon gyi dpe mkhyud med pa'i phyir/_thos pa'i bsam pa ni byang chub sems dpa'i sbyor ba mi zad pa'o/_/thams cad mkhyen pa nyid kyi sems la sbyor ba'i phyir/_slob dpon gyi dpe mkhyud med pa'i 
[\[93a.6\]]bsam pa ni byang chub sems dpa'i sbyor ba mi zad pa'o/_/sems can gzhan byang chub kyi sems yang dag par 'dzin du 'jug pa'i phyir/_thams cad mkhyen pa nyid kyi bsam pa ni byang chub sems dpa'i sbyor ba mi zad pa'o/_/dge ba'i rtsa ba la rab tu 'dzud pa'i phyir/_
[\[93a.7\]]sems can gzhan byang chub kyi sems yang dag par 'dzin du 'jug pa'i bsam pa ni byang chub sems dpa'i sbyor ba mi zad pa'o/_/byang chub tu yongs su bsngo ba'i phyir/_dge ba'i rtsa ba la sbyor ba'i bsam pa ni byang chub sems dpa'i sbyor ba mi zad pa'o/_/sangs rgyas kyi 
[\[93b\]]
[\[93b.1\]]chos thams cad yang dag par sdud pa'i phyir/_byang chub tu yongs su bsngo ba'i bsam pa ni byang chub sems dpa'i sbyor ba mi zad pa'o/_/dam pa'i chos kun 'dzin pa'i phyir/_sangs rgyas kyi chos thams cad yang dag par sdud pa'i bsam pa ni byang chub sems dpa'i sbyor ba mi zad 
[\[93b.2\]]pa'o/_/nyes pa 'chags pa'i phyir dam pa'i chos kun 'dzin pa'i bsam pa ni byang chub sems dpa'i sbyor ba mi zad pa'o/_/sdig pa mthol ba'i phyir/_nyes pa bshags pa'i bsam pa ni byang chub sems dpa'i sbyor ba mi zad pa'o/_/bsod nams thams cad kyi rjes su yi rang 
[\[93b.3\]]ba'i phyir/_sdig pa mthol ba'i bsam pa ni byang chub sems dpa'i sbyor ba mi zad pa'o/_/bsod nams kyi tshogs tshad med pa bsags pa'i phyir/_bsod nams kyi tshogs thams cad kyi rjes su yi rang ba'i bsam pa ni byang chub sems dpa'i sbyor ba mi zad pa'o/_/sangs rgyas 
[\[93b.4\]]thams cad la gsol ba 'debs pa'i phyir/_bsod nams kyi tshogs tshad med pa'i bsam pa ni byang chub sems dpa'i sbyor ba mi zad pa'o/_/dam pa'i chos yongs su 'dzin pa'i phyir/_sangs rgyas thams cad la gsol ba 'debs pa'i bsam pa ni byang chub sems dpa'i 
[\[93b.5\]]sbyor ba mi zad pa'o/_/skyes bu dam pa'i las kyi phyir/_dam pa'i chos yongs su 'dzin pa'i bsam pa ni byang chub sems dpa'i sbyor ba mi zad pa'o/_/khur blangs pa sgrol ba'i phyir/_skyes bu dam pa'i las kyi bsam pa ni byang chub sems dpa'i sbyor ba mi zad pa'o/_/go 
[\[93b.6\]]cha sra zhing mi 'dor ba'i phyir/_khur blangs pa sgrol ba'i bsam pa ni byang chub sems dpa'i sbyor ba mi zad pa'o/_/sems can thams cad kyi bya ba sgrub pa'i phyir/_go cha sra zhing mi 'dor ba'i bsam pa ni byang chub sems dpa'i sbyor ba mi zad pa'o/_/btsun pa sha ra dwa ti'i 
[\[93b.7\]]bu/_gzhan yang bzhi po 'di dag ni byang chub sems dpa' rnams kyi sbyor ba mi zad pa ste/_bzhi gang zhe na/_byang chub kyi sems kyi sbyor ba mi zad pa dang /_chos sbyin pa rnam par 'grel pa'i sbyor ba mi zad pa dang /_sems can yongs su smin par byed pa'i sbyor ba mi 
[\[94a\]]
[\[94a.1\]]zad pa dang /_dge ba'i rtsa ba bsags pa'i sbyor ba mi zad pa ste/_bzhi po de dag ni sbyor ba mi zad pa'o/_/gzhan yang sbyor ba mi zad pa bzhi ste/_bzhi gang zhe na/_dgon pa la gnas shing sbyangs pa'i yon tan dang /_yo byad bsnyungs pa'i 
[\[94a.2\]]rjes su 'gro ba la mi ngoms pa'i sbyor ba mi zad pa dang /_bsod nams dang ye shes kyi tshogs bsags pa la mi ngoms pa'i sbyor ba mi zad pa dang /_thos pa btsal ba la mi ngoms pa'i sbyor ba mi zad pa dang /_byang chub kyi yongs su bsngo ba'i shes pas mi ngoms pa'i 
[\[94a.3\]]sbyor ba mi zad pa ste/_bzhi po de dag ni sbyor ba mi zad pa'o/_/gzhan yang sbyor ba mi zad pa bzhi ste/_bzhi gang zhe na/_bgrang bar rtogs pa'i sbyor ba mi zad pa dang /_gzhal bar rtogs pa'i sbyor ba mi zad pa dang /_dpyad par rtogs pa'i sbyor ba mi zad pa dang /_so 
[\[94a.4\]]sor brtag pa rtogs pa'i sbyor ba mi zad pa ste/_bzhi po de dag ni sbyor ba mi zad pa'o/_/gzhan yang sbyor ba mi zad pa bzhi ste/_bzhi gang zhe na/_kun nas nyon mongs pa'i rgyu rtogs pa'i sbyor ba mi zad pa dang /_rnam par byang ba'i rgyu rtogs pa'i sbyor ba mi zad pa dang /_kun 
[\[94a.5\]]nas nyon mongs pa'i rgyu yongs su brjod pa'i sbyor ba mi zad pa dang /_rnam par byang ba'i yon tan dang /_phan yon yongs su brjod pa'i sbyor ba mi zad pa ste/_bzhi po de dag ni sbyor ba mi zad pa'o/_/gzhan yang sbyor ba mi zad pa bzhi ste/_bzhi gang zhe na/_phung po la brtag 
[\[94a.6\]]pa'i sbyor ba mi zad pa dang /_khams la brtag pa'i sbyor ba mi zad pa dang /_skye mched la brtag pa'i sbyor ba mi zad pa dang /_rten cing 'brel bar 'byung ba la brtag pa'i sbyor ba mi zad pa ste/_bzhi po de dag ni sbyor ba mi zad pa'o/_/gzhan yang sbyor ba mi zad pa bzhi ste/_bzhi 
[\[94a.7\]]gang zhe na/_'du byed mi rtag par yongs su bstan pa'i sbyor ba mi zad pa dang /_'du byed sdug bsngal bar yongs su bstan pa'i sbyor ba mi zad pa dang /_chos thams cad bdag med par yongs su bstan pa'i sbyor ba mi zad pa dang /_mya ngan las 'das pa zhi ba la nye bar spyod 
[\[94b\]]
[\[94b.1\]]pa bstan pa'i sbyor ba mi zad pa ste/_bzhi po de dag ni sbyor ba mi zad pa'o/_/btsun pa sha ra dwa ti'i bu/_mdor na byang chub sems dpa'i sbyor ba ji snyed pa de dag thams cad ni/_thams cad mkhyen pa nyid la gzhol ba/_thams cad mkhyen pa nyid la 'bab pa/_thams 
[\[94b.2\]]cad mkhyen pa nyid la bab pa ste/_thams cad mkhyen pa nyid dag kyang mi zad pas na/_de'i phyir byang chub sems dpa' rnams kyi sbyor ba thams cad kyang mi zad pa'o/_/btsun pa sha ra dwa ti'i bu/_'di ni byang chub sems dpa' rnams kyi sbyor ba mi zad pa zhes bya'o/_/btsun 
[\[94b.3\]]pa sha ra dwa ti'i bu/_gzhan yang byang chub sems dpa' rnams kyi lhag pa'i bsam pa mi zad pa yin te/_de ci'i phyir zhe na/_dge ba'i rtsa ba thams cad la lhag par dmigs pa'i phyir ro/_/tha na byang chub sems dpa' gang ci sems pa de dag thams cad dge ba'i rtsa ba 
[\[94b.4\]]la lhag pa'i bsam pas dmigs par gyur te/_sa nas sar gzhog pa'i phyir 'pho ba'i lhag pa'i bsam pa'o/_/bye brag tu 'gro ba'i phyir rgal ba'i lhag pa'i bsam pa'o/_/gong nas gong du khyad par du 'phags pas na rtse mor lhag pa'i bsam pa'o/_/bye brag gi 
[\[94b.5\]]chos kun 'dzin pas na khyad par du 'phags pa'i lhag pa'i bsam pa'o/_/sangs rgyas kyi chos thams cad la mngon sum pa'i lhag pa'i bsam pa'o/_/khyad par du 'phags pa'i cha dang 'thun pa'i chos rnams la lhag par dmigs pa'i lhag pa'i bsam pa'o/_/rtsom pa 
[\[94b.6\]]thams cad nyams 'og tu chud par byed pa'i lhag pa'i bsam pa'o/_/'bad pas yongs su mi skyo bas na nges par byas pa'i lhag pa'i bsam pa'o/_/brtul zhugs thams cad yongs su rdzogs par byed pas na/_brtul zhugs grub pa'i lhag pa'i bsam pa'o/_/grogs 
[\[94b.7\]]bdag yin pas na/_go skabs med pa'i lhag pa'i bsam pa'o/_/dmu rgod ma yin pas na cang shes kyi sa'i lhag pa'i bsam pa'o/_/'phags pas na dul ba'i sa'i lhag pa'i bsam pa'o/_/skye bo mi srun pa dang /_nyon mongs pa dang ma 'dres pas nam 'dres pa'i 
[\[95a\]]
[\[95a.1\]]lhag pa'i bsam pa'o/_/yan lag gi dam pa mgo yongs su gtong bas na/_sbyin par dka' ba yongs su gtong ba'i lhag pa'i bsam pa'o/_/sems can tshul khrims 'chal pa rnams kyi dpung gnyen pas na/_dka' ba'i tshul khrims kyi lhag pa'i bsam 
[\[95a.2\]]pa'o/_/sems can mthu chung ba rnams kyi nyes pa dang du len pas na/_bya dka' ba'i bzod pa'i lhag pa'i bsam pa'o/_/nyan thos dang /_rang sangs rgyas thams cad kyi byang chub lag mthil du 'ongs pa 'dor bas na/_bya dka' ba'i brtson 'grus kyi lhag pa'i bsam 
[\[95a.3\]]pa'o/_/bsam gtan gyi ro mi myang bas na bya dka' ba'i bsam gtan gyi lhag pa'i bsam pa'o/_/dge ba'i rtsa ba thams cad kyi tshogs la mi smod pas na/_bya dka' ba'i shes rab kyi lhag pa'i bsam pa'o/_/sems can thams cad kyi bya ba bsgrub pa'i phyir brtsams 
[\[95a.4\]]pa dang /_spyod pa nyams 'og tu chud par byed pa'i lhag pa'i bsam pa'o/_/shes pas rab tu btags pas na nga rgyal dang /_lhag pa'i nga rgyal dang /_nga rgyal las kyang nga rgyal dang /_nga'o snyam pa'i nga rgyal dang /_mngon pa'i nga rgyal dang /[ {]chung zad [,]cung zad [}]snyam pa'i 
[\[95a.5\]]nga rgyal dang /_log pa'i nga rgyal med pa'i lhag pa'i bsam pa'o/_/lan re ba med pas na/_sems can thams cad kyi sbyin pa'i gnas kyi lhag pa'i bsam pa'o/_/sangs rgyas kyi chos zab mo la rab tu rtog pa'i phyir/_mi dang nga ba'i lhag pa'i bsam pa'o/_/byin 
[\[95a.6\]]gyi rlabs kyis 'gro bas na khyad par du 'gro ba'i lhag pa'i bsam pa'o/_/khur blangs pa sgrol bas na/_ma zhum pa'i lhag pa'i bsam pa'o/_/rtag tu brtson pas na mi zad pa'i lhag pa'i bsam pa'o/_/yang lhag pa'i bsam pa zhes bya ba ni 'byung po rnams la des 
[\[95a.7\]]pa'o/_/sems can rnams la byams pa'o/_/'phags pa rnams la phan par sems pa'o/_/'phags pa ma yin pa rnams la snying rje ba'o/_/bla ma rnams la gus pa'o/_/dpung gnyen med pa rnams la dpung gnyen no/_/skyabs med pa rnams la skyabs so/_/gling 
[\[95b\]]
[\[95b.1\]]med pa rnams la gling ngo /_/mgon med pa rnams la mgon no/_/grogs med pa rnams la grogs so/_/gya gyu can rnams la drang ba'o/_/dmu rgod rnams la gsal ba'o/_/g.yon can rnams la g.yo med pa'o/_/thibs po spyod pa rnams la sgyu med pa'o/_/byas pa mi 
[\[95b.2\]]gzo ba rnams la byas pa gzo ba'o/_/'khu ba rnams la byas pa tshor ba'o/_/gnod pa byed pa rnams la phan 'dogs pa'o/_/log par gyur pa rnams la bden pa'o/_/khengs pa rnams la nga rgyal med pa'o/_/legs par byas pa rnams la mi spyo ba'o/_/gzhan gyi 'khrul 
[\[95b.3\]]pa rnams la mi gleng ba'o/_/log par zhugs pa rnams la kun tu srung ba'o/_/thabs kyis dge ba spyod pa thams cad la nyes par mi lta ba'o/_/sbyin pa'i gnas rnams la rim gro byed pa'o/_/rjes su bstan pa rnams la 'thun par 'dzin pa'o/_/gdams ngag dang rjes 
[\[95b.4\]]su bstan pa rnams la blo bde ba'o/_/dgon par gnas pa rnams la phu dud du byed pa'o/_/rnyed pa dang /_bkur sti dang /_tshigs su bcad pa dag don du mi gnyer ba'o/_/lus dang srog la mi lta ba dang /_lhag pa'i bsam pa dag pas na tshul 'chos med pa'o/_/
[\[95b.5\]]ngag bsdams pas na kha gsag med pa'o/_/bdag gi rnyed pas chog shes pas na thob kyis 'jal ba med pa'o/_/sems nyon mongs pa can ma yin pas na las su rung ba'o/_/dge ba'i rtsa ba thams cad bsags pas na 'khor bar mi gzhol ba'o/_/sems can thams 
[\[95b.6\]]cad la lta bas na sdug bsngal thams cad la ci mi snyam pa'o/_/de'i phyir na skyes bu dam pa de dag gi lhag pa'i bsam pa thams cad mi zad pa yin te/_bsod nams thams cad kyis nye bar brtan pa dang /_sems can thams cad nye bar 'tsho ba dang /_ye shes mi zad 
[\[95b.7\]]pa yang dag par bsgrub pa'i phyir 'khor ba'i nyon mongs pa thams cad kyis zad par mi nus so/_/btsun pa sha ra dwa ti'i bu/_'di ni byang chub sems dpa' rnams kyi lhag pa'i bsam pa mi zad pa'o/_/de nas tshe dang ldan pa sha ra dwa ti'i bus/_byang chub sems dpa' blo gros mi 
[\[96a\]]
[\[96a.1\]]zad pa la 'di skad ces smras so/_/rigs kyi bu byang chub sems dpa' rnams kyi mi zad pa gzhan la la yod dam/_blo gros mi zad pas smras pa/_btsun pa sha ra dwa ti'i bu yod do/_/byang chub sems dpa' rnams kyi sbyin pa yang mi zad pa ste/_de ci'i phyir zhe na/_
[\[96a.2\]]tshad med pa'i phyir ro/_/btsun pa sha ra dwa ti'i bu/_byang chub sems dpa' rnams kyi sbyin pa yongs su sbyang ba yang tshad med pa ste/_tshe dang /_spobs pa dang /_bde ba dang /_stobs dang /_kha dog nye bar bstan pa'i phyir/_zas 'dod pa rnams la zas sbyin pa'o/_/nyon mongs 
[\[96a.3\]]pa dang /_sred pa thams cad bsal ba'i phyir/_btung ba 'dod pa rnams la btung ba sbyin pa'o/_/bde ba dang /_'byor pa'i dngos po thams cad bsdu ba'i phyir/_bzhon pa 'dod pa rnams la bzhon pa sbyin pa'o/_/ngo tsha shes pa dang /_khrel yod pa dang /_gser gyi kha dog 
[\[96a.4\]]lta bu'i mdog yongs su sbyang ba'i phyir/_gos 'dod pa rnams la gos sbyin pa'o/_/de bzhin gshegs pa'i lha'i spyan yongs su gzigs par bya ba'i phyir/_mar me 'dod pa rnams la mar me sbyin pa'o/_/de bzhin gshegs pa'i lha'i snyan yongs su dag par bya ba'i phyir/_
[\[96a.5\]]rol mo 'dod pa rnams la rol mo'i sgra sbyin pa'o/_/tshul khrims dang /_thos pa dang /_ting nge 'dzin gyi spos kyis byug pa'i phyir/_spos dang byug pa 'dod pa rnams la spos dang /_byug pa sbyin pa'o/_/gzungs dang /_spobs pa dang /_byang chub kyi yan lag gi me 
[\[96a.6\]]tog 'thob par bya ba'i phyir/_phreng ba 'dod pa rnams la me tog phreng ba sbyin pa'o/_/lus kyi dri yid du 'ong ba thob par bya ba'i phyir/_phye ma 'dod pa rnams la phye ma sbyin pa'o/_/skyes bu chen po'i mtshan ro bro ba'i mchog yongs su rdzogs par bya ba'i phyir/_bro thams 
[\[96a.7\]]cad 'dod pa rnams la bro thams cad sbyin pa'o/_/sems can thams cad kyi gnas dang /_skyabs dang /_mgon dang /_dpung gnyen bya ba'i phyir/_gnas 'dod pa rnams la gnas sbyin pa'o/_/sgrib pa thams cad rab tu spang ba dang /_lha dang /_tshangs pa'i 
[\[96b\]]
[\[96b.1\]]gnas dang /_de bzhin gshegs pa'i gzims cha thob par bya ba'i phyir/_mal cha 'dod pa rnams la mal cha sbyin pa'o/_/stong gsum gyi stong chen po'i sa thams cad kyi byang chub kyi snying po rdo rje'i gdan thob par bya ba'i phyir/_stan 'dod pa rnams la stan sbyin pa'o/_/byang chub kyi 
[\[96b.2\]]yo byad thams cad yongs su bskang ba'i phyir/_yo byad 'dod pa rnams la yo byad sbyin pa'o/_/mi rga mi 'chi ba'i bdud rtsis bde ba yongs su bskang ba'i phyir/_na ba dang sman 'dod pa thams cad la sman sbyin pa'o/_/rang dbang dang /_rang nyam dang /_rang 'byung gi ye shes 
[\[96b.3\]]yongs su bskang ba'i phyir/_byang chub sems dpa' rnams kyi bran pho dang /_bran mo yongs su gtong ba'i sbyin pa'o/_/skyes bu chen po'i mtshan dam pa sum cu rtsa gnyis yongs su bskang ba'i phyir/_byang chub sems dpa' rnams kyi gser dang /_dngul dang /_nor bu 
[\[96b.4\]]dang /_mu tig dang /_bai dUr+ya dang /_dung dang /_man shel dang /_byi ru dang /_rin po che thams cad yongs su gtong ba'i sbyin pa'o/_/dpe byad bzang po brgyad cu yongs su rdzogs par bya ba'i phyir/_byang chub sems dpa' rnams kyi rgyan sna tshogs sbyin pa'o/_/gtsug 
[\[96b.5\]]tor bltar mi mthong ba thob par bya ba'i phyir/_byang chub sems dpa' rnams kyi gtsug gi nor bu dang /_cod pan sbyin pa'o/_/theg pa chen po yongs su rdzogs par bya ba'i phyir/_byang chub sems dpa' rnams kyi rta dang /_bal glang dang /_shing rta dang /_dpung bu chung 
[\[96b.6\]]dang /_bzhon pa sbyin pa'o/_/bsam gtan gyi yan lag dang /_yan lag gi tshogs yongs su rdzogs par bya ba'i phyir/_byang chub sems dpa' rnams kyi skyed mos tshal dang /_gzhal med khang dang /_dka' thub kyi nags tshal dang /_gtsug lag khang yongs 
[\[96b.7\]]su gtong ba'i sbyin pa'o/_/bla na med pa yang dag par rdzogs pa'i byang chub la dga' ba mngon par rdzogs par 'tshang rgya bar bya ba'i phyir/_byang chub sems dpa' rnams kyi bu pho dang /_bu mo dang /_chung ma dang /_sdug pa yongs su gtong ba'i sbyin pa'o/_/dam pa'i chos 
[\[97a\]]
[\[97a.1\]]kyi mdzod dang /_bang ba yongs su dgang ba'i phyir/_byang chub sems dpa' rnams kyi nor dang /_'bru dang /_mdzod dang /_bang ba yongs su gtong ba'i sbyin pa'o/_/rnam pa thams cad kyi mchog dang ldan pa'i dam pa'i chos kyi rgyal po byang chub kyi snying 
[\[97a.2\]]por 'gro bar bya ba'i phyir/_byang chub sems dpa' rnams kyi grong dang /_grong khyer dang /_grong rdal dang /_yul 'khor dang /_rgyal po'i pho brang 'khor dang /_'dzam bu'i gling dang /_gling bzhi dang /_rgyal srid kyi dbang phyug thams cad yongs su gtong ba'i sbyin pa'o/_/
[\[97a.3\]]chos la dga' zhing mos pa thob par bya ba'i phyir/_byang chub sems dpa' rnams kyi bde ba dang /_dga' ba dang /_rtsed mo thams cad gtong ba'i sbyin pa'o/_/dam pa'i chos kyi rkang pas byang chub kyi snying por 'gro bar bya ba'i phyir/_byang chub sems dpa' rnams kyi rkang 
[\[97a.4\]]pa sbyin pa'o/_/sems can thams cad la dam pa'i chos kyi lag pa sbyin pa'i phyir/_byang chub sems dpa' rnams kyi lag mthil sbyin pa'o/_/dbang po nyams pa rdzogs par bya ba'i phyir/_byang chub sems dpa' rnams kyi rna ba dang /_sna sbyin pa'o/_/sems can 
[\[97a.5\]]thams cad la sgrib pa med pa'i sangs rgyas kyi spyan dang /_chos kyi spyan thob par bya ba'i phyir/_byang chub sems dpa' rnams kyi mig sbyin pa'o/_/khams gsum thams cad las khyad par du 'phags pa'i mchog thams cad mkhyen pa'i ye shes thob par bya ba'i phyir/_byang 
[\[97a.6\]]chub sems dpa' rnams kyi yan lag gi dam pa mgo sbyin pa'o/_/snying po med pa'i lus las snying po blang zhing /_nye bar 'tsho bar bya ba'i phyir/_byang chub sems dpa' rnams kyi sha dang khrag yongs su gtong ba'i sbyin pa'o/_/'jam pa dang /_snum pa dang /_gser 
[\[97a.7\]]gyi kha dog lta bu'i mdog yongs su dag par bya ba'i phyir/_byang chub sems dpa' rnams kyi pags pa yongs su gtong ba'i sbyin pa'o/_/sangs rgyas kyi sku rdo rje ltar mi shigs shing sra ba dang /_sred med kyi bu ltar mkhregs pa thob par bya ba'i phyir/_byang chub sems 
[\[97b\]]
[\[97b.1\]]dpa' rnams kyi rus pa dang /_rkang sbyin pa'o/_/btsun pa sha ra dwa ti'i bu/_gzhan yang byang chub sems dpa' rnams la mi 'thun pa'i longs spyod yongs su tshol ba'i sbyin pa med do/_/sems can la gnod pa'i sbyin pa med do/_/nga rgyal skyed cing sbyin pa med 
[\[97b.2\]]do/_/'jigs pa dang /_skrag pa dang /_'dzem pas sbyin pa med do/_/'gron du gnyer te yongs su mi gtong ba'i sbyin pa med do/_/ji skad smras pa las chung ba'i sbyin pa med do/_/bzang po yod pa la bzang po ma yin pa'i sbyin pa med do/_/lhag pa'i bsam pa 
[\[97b.3\]]ma yin pas sbyin pa med do/_/g.yo dang sgyus sbyin pa med do/_/bcos pa'i sbyin pa med do/_/las kyi rnam par smin pa dang /_rgod pas sbyin pa med do/_/log pa'i bsam pas sbyin pa med do/_/gti mug gi bsam pas sbyin pa med do/_/tshol ba'i 
[\[97b.4\]]bsam pas sbyin pa med do/_/phyin ci log gi bsam pas sbyin pa med do/_/ma dad par sbyin pa med do/_/mi dga' bar sbyin pa med do/_/nye bar gnas pa'i sbyin pa med do/_/ngor bltas te sbyin pa med do/_/sems can tha dad pa'i sbyin pa med do/_/sbyin pa'i 
[\[97b.5\]]gnas 'dam zhing sbyin pa med do/_/sems can thams cad la sbyin pa'i gnas ma yin par brnyas shing sbyin pa med do/_/tshul khrims dang ldan pa dang /_tshul khrims 'chal pa'i bstod pa dang /_smad pa'i sbyin pa med do/_/lan la re ba'i sbyin pa med do/_/grags 
[\[97b.6\]]pa dang /_sgra dang /_tshigs su bcad pa'i phyir sbyin pa med do/_/bdag la stod pa dang /_gzhan la smod pa'i sbyin pa med do/_/yongs su gdung bar byed pa'i sbyin pa med do/_/yid la gcags pa'i sbyin pa med do/_/'gyod pa'i sbyin pa med do/_/gnod par sbyin 
[\[97b.7\]]pa med do/_/gzhan gyi re ba la bab pa'i sbyin pa med do/_/smad par sbyin pa med do/_/las kyi rnam par smin pa la re ba'i sbyin pa med do/_/dpags te sbyin pa med do/_/khro ba dang /_zhe sdang dang /_gti mug dang /_gnod sems bskyed pa'i sbyin pa med do/_/slong 
[\[98a\]]
[\[98a.1\]]ba rnams la gnod pa'i sbyin pa med do/_/'phya ba dang co 'dri ba'i sbyin pa med do/_/phyin phyogs su sbyin pa med do/_/bsgyur te sbyin pa med do/_/bsti stang du ma byas pa'i sbyin pa med do/_/bdag gi lag ma dar ba'i sbyin pa med do/_/mi rtag pa'i sbyin pa med do/_/shin tu ma 
[\[98a.2\]]sbyangs pa'i sbyin pa med do/_/gzhan la brnyogs pa'i sbyin pa med do/_/yongs su chad par byas te sbyin pa med do/_/ji ltar bstabs pa las chung ba'i sbyin pa med do/_/spro ba las mi spro bar gyur pa'i sbyin pa med do/_/sems can zhing ma yin zhes sbyin pa med do/_/
[\[98a.3\]]chung ngu la brnyas shing sbyin pa med do/_/sbyin pa rgya chen po la bsnyems shing sbyin pa med do/_/log par sgrub pa'i sbyin pa med do/_/skye ba 'dod pa'i sbyin pa med do/_/gzugs dang /_longs spyod dang /_dbang phyug la mngon par dga' bas sbyin pa med do/_/brgya byin dang /_
[\[98a.4\]]tshangs pa dang /_'jig rten skyong ba dang /_lha thams cad du skye bar smon cing sbyin pa med do/_/nyan thos dang /_rang sangs rgyas kyi theg par bsngo zhing sbyin pa med do/_/gzhon nu rgyal srid kyi dbang phyug 'dod pas sbyin pa med do/_/tshe gcig tu zad pa'i sbyin pa med do/_/phyin 
[\[98a.5\]]cad chog cing mi dgos pa'i sbyin pa med do/_/thams cad mkhyen pa nyid kyi sems su ma bsngos pa'i sbyin pa med do/_/rung ba ma yin pa'i sbyin pa med do/_/dus la ma bab par sbyin pa med do/_/dug dang mtshon sbyin pa med do/_/sems can la tho 'tshams shing sbyin pa med do/_/
[\[98a.6\]]byang chub sems dpa' rnams kyi sbyin pa ni mkhas pas smad pa med do/_/sbyin pa de ni stong pa nyid kyi rnam pas bsgrubs pa ste/_de'i phyir de mi zad pa'o/_/sbyin pa de ni mtshan ma med pas yongs su bsgoms pa ste/_de'i phyir de mi zad pa'o/_/sbyin pa de ni smon pa med pa la 
[\[98a.7\]]rab tu gnas pa ste/_de'i phyir de mi zad pa'o/_/sbyin pa de ni mngon par 'dus ma byas par yongs su bsngos pa ste/_de'i phyir de mi zad pa'o/_/sbyin pa de ni yang dag par zin pa ste/_de'i phyir de mi zad pa'o/_/sbyin pa de ni khams gsum pa dang ma 'dres pa ste/_de'i 
[\[98b\]]
[\[98b.1\]]phyir de mi zad pa'o/_/sbyin pa de ni 'bras bu rgyu 'thun pa rnam par grol ba ste/_de'i phyir de mi zad pa'o/_/sbyin pa de ni bdud thams cad tshar gcod pa ste/_de'i phyir de mi zad pa'o/_/sbyin pa de ni nyon mongs pa thams cad dang ma 'dres pa ste/_de'i phyir de mi zad pa'o/_/sbyin pa 
[\[98b.2\]]de ni khyad par du 'gro ba ste/_de'i phyir de mi zad pa'o/_/sbyin pa de ni legs par byas pa nges pa ste/_de'i phyir de mi zad pa'o/_/sbyin pa de ni byang chub kyi lam gyi tshogs bsags pa ste/_de'i phyir de mi zad pa'o/_/sbyin pa de ni yang dag par bsngos pa ste/_de'i phyir de mi zad pa'o/_/
[\[98b.3\]]sbyin pa de ni byang chub kyi snying po'i rgyan bkod pa rnam par grol ba rgyu 'thun pa'i 'bras bu ste/_de'i phyir de mi zad pa'o/_/sbyin pa de ni sems can thams cad kyi 'tsho ba ste/_de'i phyir de mi zad pa'o/_/sbyin pa de ni mu med pa ste/_de'i phyir de mi zad pa'o/_/sbyin pa de ni yongs su 
[\[98b.4\]]mi 'bri ba ste/_de'i phyir de mi zad pa'o/_/sbyin pa de ni kun tu mi gtogs pa ste/_de'i phyir de mi zad pa'o/_/sbyin pa de ni yongs su ma chad pa ste/_de'i phyir de mi zad pa'o/_/sbyin pa de ni yangs pa ste/_de'i phyir de mi zad pa'o/_/sbyin pa de ni mi gnas pa ste/_de'i phyir de 
[\[98b.5\]]mi zad pa'o/_/sbyin pa de ni thug pa med pa ste/_de'i phyir de mi zad pa'o/_/sbyin pa de ni kha na ma tho ba med pa ste/_de'i phyir de mi zad pa'o/_/sbyin pa de ni mi skur ba ste/_de'i phyir de mi zad pa'o/_/sbyin pa de ni mi thul ba ste/_de'i phyir de mi zad pa'o/_/sbyin pa de ni zil 
[\[98b.6\]]gyis mi non pa ste/_de'i phyir de mi zad pa'o/_/sbyin pa de ni thams cad mkhyen pa'i ye shes la btang ba ste/_de'i phyir de mi zad pa'o/_/btsun pa sha ra dwa ti'i bu/_'di ni byang chub sems dpa' rnams kyi sbyin pa mi zad pa zhes bya'o/_/de nas tshe dang ldan pa sha ra dwa ti'i bus 
[\[98b.7\]]byang chub sems dpa' blo gros mi zad pa la 'di skad ces smras so/_/rigs kyi bu byang chub sems dpa' rnams kyi sbyin pa mi zad pa 'di ni/_khyod kyis legs par smras na/_rigs kyi bu byang chub sems dpa' rnams kyi tshul khrims mi zad pa las brtsams te/_ji ltar byang 
[\[99a\]]
[\[99a.1\]]chub sems dpa' rnams kyi tshul khrims mi zad par 'gyur ba khyod spobs par gyis shig_/blo gros mi zad pas smras pa/_btsun pa sha ra dwa ti'i bu/_rnam pa drug cu rtsa lngas byang chub sems dpa' rnams kyi tshul khrims kyi phung po yongs su mi zad pa 
[\[99a.2\]]yin no/_/drug cu rtsa lnga po gang zhe na/_'di lta ste/_sems can thams cad la mi gnod pa dang /_gzhan gyi longs spyod dag la mi rku ba dang /_gzhan gyi chung ma dag la ma chags pa dang /_sems can thams cad la mi slu ba dang /_bdag gi 'khor gyis chog par 
[\[99a.3\]]'dzin pas phra ma med pa dang /_tshig drag po bzod pas mi brlang ba dang /_tshig shin tu spong bas tshig kyal pa mi smra ba dang /_gzhan bde ba la dga' bas brnab sems med pa dang /_ngan du brjod pa dang /_ngan du smra ba'i tshig gi lam bzod pas gnod sems med pa dang /_ston 
[\[99a.4\]]pa gzhan gyis bstan pa med pas yang dag par lta ba dang /_sems la rnyog pa med pas sangs rgyas la dad pa dang /_chos nyid kyi chos dam pa'i phyir chos la dad pa dang /_'phags pa'i tshogs thams cad la dga' bas dge 'dun la dad pa dang /_bla ma la gus pas sri zhu che ba dang /_
[\[99a.5\]]sangs rgyas dang /_chos dang /_dge 'dun la yan lag lngas phyag 'tshal bas lus rab tu 'dud pa dang /_kha na ma tho ba chung rab la yang 'jigs par lta bas tshul khrims mi lhod pa dang /_theg pa gzhan la mi brten pas tshul khrims ma ral pa dang /_nyam nga bar skye ba spong 
[\[99a.6\]]bas tshul khrims ma nyams pa dang /_skye bo mi srun pa dang /_nyon mongs pa dang ma 'dres pas tshul khrims ma 'dres pa dang /_dkar po'i chos phyogs gcig tu 'phel bas tshul khrims ma 'chol ba dang /_ji ltar 'dod pa bzhin du 'gro bas dpongs pa'i tshul khrims dang /_
[\[99a.7\]]mkhas pas ma smad pas rab tu bsngags pa'i tshul khrims dang /_dran pa dang /_shes bzhin rab tu nye bar gnas pas/_rnam pa mchog gi tshul khrims dang /_thams cad du kha na ma tho ba med pas ma smad pa'i tshul khrims dang /_dbang po bsrungs pas shin tu sbas 
[\[99b\]]
[\[99b.1\]]pa'i tshul khrims dang /_sangs rgyas kyi chos thams cad la sems pas rnam par grags pa'i tshul khrims dang /_rung ba la tshod shes pas 'dod pa chung ba'i tshul khrims dang /_chags pa spangs pas chog shes pa'i tshul khrims dang /_lus dang sems dben pas rang 
[\[99b.2\]]bzhin gyis dben pa'i tshul khrims dang /_'du 'dzi rnam par spangs pas dgon pa la gnas pa'i tshul khrims dang /_gzhan gyi ngor mi lta bas 'phags pa'i rigs chog shes pa'i tshul khrims dang /_dge ba'i rtsa ba bdag gi kha na las pas sbyangs pa'i yon tan dang /_yo byad 
[\[99b.3\]]bsnyungs pa'i tshul khrims dang /_lha dang mi mgu bar byed pas ji ltar smras pa de ltar spyod pa'i tshul khrims dang /_sems can thams cad kyi dpung gnyen du gyur pas byams pa'i tshul khrims dang /_sdug bsngal thams cad bzod pas snying rje'i tshul khrims dang /_sems ma 
[\[99b.4\]]zhum pas dga' ba'i tshul khrims dang /_rjes su chags pa dang /_khong khro ba spangs pas btang snyoms kyi tshul khrims dang /_bdag gi sems la nges par sems pas bdag gi 'khrul pa la rtog pa'i tshul khrims dang /_gzhan gyi sems bsrungs pas gzhan gyi 'khrul pa 
[\[99b.5\]]la nyes par mi lta ba'i tshul khrims dang /_sems can yongs su smin par byed pas sbyin pa'i tshul khrims dang /_tshul khrims rab tu bsrungs pas shin tu bzung ba'i tshul khrims dang /_sems can thams cad la zhe 'gras pa'i sems med pas bzod pa'i tshul khrims dang /_
[\[99b.6\]]phyir mi ldog pas brtson 'grus kyi tshul khrims dang /_bsam gtan gyi yan lag gi tshogs 'phel bar byed pas bsam gtan gyi tshul khrims dang /_thos pa'i dge ba'i rtsa bas mi ngoms pa'i phyir/_shes rab kyi tshul khrims dang /_thos pa'i snying po len pa'i phyir/_
[\[99b.7\]]thos pa'i tshul khrims dang /_byang chub kyi yan lag gi tshogs spel ba'i phyir/_dge ba'i bshes gnyen la brten pa'i tshul khrims dang /_lam nyam nga ba 'dor ba'i phyir/_sdig pa'i grogs po yongs su spong ba'i tshul khrims dang /_mi rtag pa'i 'du shes la rtogs pas 
[\[100a\]]
[\[100a.1\]]lus la mi lta ba'i tshul khrims dang /_dge ba'i rtsa ba la rtun te byed pas srog la yid mi rton pa'i tshul khrims dang /_bsam pa dag pa'i phyir/_yid la gcags pa med pa'i tshul khrims dang /_sbyor ba dag pa'i phyir/_bcos ma ma yin pa'i tshul khrims 
[\[100a.2\]]dang /_lhag pa'i bsam pa dag pa'i phyir/_yongs su gdung ba med pa'i tshul khrims dang /_las legs par byas pa'i phyir/_mi dga' ba med pa'i tshul khrims dang /_khengs pa med pa'i phyir/_nga rgyal med pa'i tshul khrims dang /_'dod chags dang bral ba'i phyir/_
[\[100a.3\]]mi rgod pa'i tshul khrims dang /_drang ba'i phyir/_mi g.yeng ba'i tshul khrims dang /_cang shes pa'i phyir/_mu cor mi smra ba'i tshul khrims dang /_mi 'khrugs pa'i phyir dul ba'i tshul khrims dang /_nye bar zhi ba'i phyir/_zhi ba'i tshul khrims dang /_ji skad smras pa bzhin 
[\[100a.4\]]byed pas bka' blo bde zhing mthun par 'dzin pa'i tshul khrims dang /_bsdu ba'i dngos po mi 'dor bas sems can yongs su smin par byed pa'i tshul khrims dang /_bdag gi nor chud mi gzon pa'i phyir/_dam pa'i chos yongs su srung ba'i tshul khrims dang /_gzod ma nas shin 
[\[100a.5\]]tu dag pas bsam pa thams cad yongs su skong ba'i tshul khrims dang /_de'i tshul khrims yongs su bsngos pas de bzhin gshegs pa'i tshul khrims la yang dag par gzhol ba'i tshul khrims dang /_sems can thams cad la sems snyoms par sangs rgyas kyi ting nge 'dzin dang /_
[\[100a.6\]]snyoms par 'jug pa'i tshul khrims te/_btsun pa sha ra dwa ti'i bu/_rnam pa drug cu rtsa lnga po de dag gis byang chub sems dpa' rnams kyi tshul khrims kyi phung po yongs su dag pa mi zad pa yin no/_/btsun pa sha ra dwa ti'i bu/_gzhan yang gang la bdag tu sgro btags pa med 
[\[100a.7\]]pa dang /_sems can du ma yin/_srog tu ma yin/_gso bar ma yin/_skyes bur ma yin/_gang zag tu ma yin/_shed las skyes su ma yin zhing /_shed bur sgro btags pa med pa de ni tshul khrims so/_/gang la gzugs su sgro btags pa med pa dang /_tshor bar 
[\[100b\]]
[\[100b.1\]]ma yin/_'du shes su ma yin/_'du byed du ma yin/_rnam par shes par sgro btags pa med pa de ni tshul khrims so/_/gang la sa'i khams su sgro btags pa med pa dang /_chu'i khams su ma yin/_me'i khams su ma yin zhing rlung gi khams su sgro btags pa med pa 
[\[100b.2\]]de ni tshul khrims so/_/gang la mig gi mtshan mar sgro btags pa med pa dang /_gzugs kyi mtshan mar sgro btags pa med pa dang /_de bzhin du rna bar ma yin/_sgrar ma yin/_snar ma yin/_drir ma yin/_lcer ma yin/_ror ma yin/_lus su ma yin/_reg byar ma yin 
[\[100b.3\]]zhing yid kyi mtshan mar sgro btags pa med pa dang /_chos su sgro btags pa med pa de ni tshul khrims so/_/gang la lus dang /_ngag dang /_chos su sgro btags pa med pa de ni tshul khrims so/_/gang rtse gcig pa'i phyir zhi gnas kyi mtshan nyid de ni tshul khrims so/_/chos rab tu rnam par 
[\[100b.4\]]'byed pa la mkhas pas lhag mthong gi mtshan nyid de ni tshul khrims so/_/gang stong pa nyid rig pa dang /_mtshan ma med pa'i mtha' dang /_smon pa med cing khams gsum pa dang ma 'dres pa de ni tshul khrims so/_/gang mngon par 'dus ma byas pa/_ma skyes pas rab tu phye ba/_
[\[100b.5\]]mi skye ba la bzod pa de ni tshul khrims so/_/gang ma byas shing bya ba med pa de ni tshul khrims so/_/gang sngon gyi mthar ma byung ba dang /_phyi ma'i mthar ma 'phos pa dang /_bar du mi gnas pa de ni tshul khrims so/_/gang sems dri ma med pa dang /_rnam par shes pa la mi 
[\[100b.6\]]gnas pa dang /_yid la byed pa dang ma 'dres pa de ni tshul khrims so/_/gang 'dod pa'i khams la mi rten pa dang /_gzugs kyi khams la mi gnas pa dang /_gzugs med pa'i khams na mi 'dug pa de ni tshul khrims so/_/gang 'dod chags kyi rdul med pa dang /_gnod 
[\[100b.7\]]sems dang /_tha ba dang /_skyon dang /_khong khro ba bsal ba dang /_gti mug gi mun pa dang /_ma rig pa med pa de ni tshul khrims so/_/gang rtag pa med pa dang /_chad pa med pa dang /_rten nas 'byung ba dang mi 'gal ba de ni tshul khrims so/_/gang ngar 'dzin pa med pa dang /_nga yir 
[\[101a\]]
[\[101a.1\]]'dzin pa med pa dang /_'jig tshogs la lta ba la mi gnas pa de ni tshul khrims so/_/gang ming dang brda la mngon par ma zhen pa dang /_gzugs kyi mtshan nyid la mi gnas pa dang /_ming dang gzugs dang ma 'dres pa de ni tshul khrims so/_/gang rgyu'i bag la nyal 
[\[101a.2\]]ba med pa dang /_lta ba'i kun nas ldang ba dang /_kun nas ma langs pa dang /_sgrib pa dang /_'gyod pa la mi gnas pa de ni tshul khrims so/_/gang la chags pa mi dge ba'i rtsa ba'i gnas med pa dang /_zhe sdang mi dge ba'i rtsa ba'i gnas med pa dang /_gti mug mi dge 
[\[101a.3\]]ba'i rtsa ba'i gnas med pa de ni tshul khrims so/_/gang mi dga' ba med pa dang /_yongs su gdung ba med pa dang /_shin tu sbyangs pa'i mtshan nyid de ni tshul khrims so/_/gang chos kyi skus sangs rgyas kyi rigs mi gcod pa dang /_chos kyi dbyings dbyer med pa'i phyir/_chos kyi 
[\[101a.4\]]rigs mi gcod pa dang /_'dus ma byas kyis rab tu phye ba'i phyir/_dge 'dun gyi rigs mi gcod pa de ni tshul khrims so/_/btsun pa sha ra dwa ti'i bu/_tshul khrims mi zad pa ni rgyun mi zad pa'i phyir blta'o/_/de ci'i phyir zhe na/_so so'i skye bo rnams kyi tshul khrims ni skye 
[\[101a.5\]]ba'i gnas rnams kyis zad par 'gyur ro/_/phyi rol gyi lnga mngon par shes pa rnams kyi tshul khrims ni/_mngon par shes pa nyams pas zad par 'gyur ro/_/mi rnams kyi tshul khrims ni dge ba bcu'i las kyi lam zad pas zad par 'gyur ro/_/'dod pa'i khams kyi lha'i 
[\[101a.6\]]bu rnams kyi tshul khrims ni bsod nams zad pas zad par 'gyur ro/_/gzugs kyi khams kyi lha'i bu rnams kyi tshul khrims ni tshad med pa dang /_bsam gtan zad pas zad par 'gyur ro/_/gzugs med pa'i khams kyi lha'i bu rnams kyi tshul khrims ni/_ji lta bur snyoms 
[\[101a.7\]]par zhugs pas skyes pa zad nas zad par 'gyur ro/_/slob pa dang /_mi slob pa dang /_nyan thos thams cad kyi tshul khrims ni/_mya ngan las 'das pa'i mthar zad par 'gyur ro/_/rang sangs rgyas rnams kyi tshul khrims ni/_snying rje chen po dang bral bas zad par 'gyur ro/_/
[\[101b\]]
[\[101b.1\]]btsun pa sha ra dwa ti'i bu/_byang chub sems dpa' rnams kyi tshul khrims ni mi zad pa ste/_de ci'i phyir zhe na/_'di ltar tshul khrims de las tshul khrims thams cad 'byung ba'i phyir te/_btsun pa sha ra dwa ti'i bu/_dper na sa bon mi zad pas 'thob pa mi zad do/_/btsun pa 
[\[101b.2\]]sha ra dwa ti'i bu/_de bzhin du byang chub kyi sems kyi sa bon mi zad pas na/_de bzhin gshegs pa'i tshul khrims mi zad par rig par bya ste/_de'i phyir na skyes bu dam pa de dag ni tshul khrims mi zad pa zhes bya'o/_/btsun pa sha ra dwa ti'i bu/_de ni byang chub sems dpa' 
[\[101b.3\]]rnams kyi tshul khrims mi zad pa zhes bya'o/_/de nas tshe dang ldan pa sha ra dwa ti'i bus/_byang chub sems dpa' blo gros mi zad pa la 'di skad ces smras so/_/rigs kyi bu byang chub sems dpa' rnams kyi tshul khrims mi zad pa 'di ni khyod kyis legs par smras na/_rigs kyi 
[\[101b.4\]]bu byang chub sems dpa' rnams kyi bzod pa mi zad pa las brtsams te/_ji ltar byang chub sems dpa' rnams bzod pa mi zad par 'gyur ba khyod spobs par gyis shig_/blo gros mi zad pas smras pa/_btsun pa sha ra dwa ti'i bu/_rnam pa sum cu rtsa gnyis kyis byang chub sems 
[\[101b.5\]]dpa' rnams kyi bzod par blta'o/_/sum cu rtsa gnyis gang zhe na/_bag la nyal ba spangs pas bzod par blta'o/_/mi gnod pas bzod par blta'o/_/yongs su mi gdung bas bzod par blta'o/_/gnod sems med pas bzod par blta'o/_/khon du 'dzin pa med pas 
[\[101b.6\]]bzod par blta'o/_/mi khro bas bzod par blta'o/_/thab mo med pas bzod par blta'o/_/rtsod pa med pas bzod par blta'o/_/yul rma mi phyin pas bzod par blta'o/_/yul gyis rma mi phyin pas bzod par blta'o/_/bdag dang gzhan srung bas bzod par blta'o/_/
[\[101b.7\]]byang chub kyi sems dang 'thun pas bzod par blta'o/_/tshul bzhin rab tu rtogs pas bzod par blta'o/_/yid byung zhing 'dod chags dang bral bas bzod par blta'o/_/las kyi rnam par smin pa la rton pas bzod par blta'o/_/lus kyi rgyan gyis bzod par blta'o/_/ngag 
[\[102a\]]
[\[102a.1\]]dang sems yongs su dag pas bzod par blta'o/_/bsam pa brtan pas bzod par blta'o/_/yi ge ya ma brla yin pas bzod par blta'o/_/yongs su rtog pa med pas bzod par blta'o/_/rang gi sems la nges par sems pas bzod par blta'o/_/gzhan 
[\[102a.2\]]gyi sems srung bas bzod par blta'o/_/tshangs pa'i 'jig rten gyi lam du 'gro bas bzod par blta'o/_/lha dang mi'i phun sum tshogs pa myong ba'i phyir bzod par blta'o/_/mtshan dang dpe byad bzang po yongs su rdzogs par byed pas bzod par blta'o/_/tshangs pa'i sgra skad 
[\[102a.3\]]'byin pa'i dbyangs thob pas bzod par blta'o/_/nyes pa thams cad bcom pas bzod par blta'o/_/gnod sems dang /_skyon dang /_tha ba thams cad bcom pas bzod par blta'o/_/khong khro ba thams cad spangs pas bzod par blta'o/_/mi dge ba'i rtsa ba 
[\[102a.4\]]thams cad spangs pas bzod par blta'o/_/phyir rgol ba thams cad rab tu bcom pas bzod par blta'o/_/gzhan gyis gnod par bya ba thams cad las shin tu 'das pas bzod par blta'o/_/sangs rgyas kyi chos thams cad 'thob pas bzod par blta ste/_btsun 
[\[102a.5\]]pa sha ra dwa ti'i bu/_rnam pa sum cu rtsa gnyis po de dag gis byang chub sems dpa' rnams kyi bzod par blta'o/_/de la bzod pa yongs su dag pa gang zhe na/_ngag brag ca'i sgra dang mtshungs par shin tu rtogs pa'i phyir/_spyos pa la slar mi spyo ba dang /_lus gzugs 
[\[102a.6\]]brnyan dang mtshungs par rab tu rtogs pa'i phyir/_brdeg pa la phyir mi rdeg pa dang /_sems sgyu ma dang mtshungs par rab tu rtogs pa'i phyir/_gshe ba la phyir mi gshe ba dang /_lhag pa'i bsam pa zhi ba'i phyir/_khros pa la phyir mi khro ba dang /_rang gi yon tan yongs 
[\[102a.7\]]su rdzogs pa'i phyir/_bsngags pa ma yin pas khong khro bar mi 'gyur ba dang /_mthos par mi sems pa'i phyir/_bsngags pas rjes su chags par mi 'gyur ba dang /_shin tu dul ba'i phyir rnyed pas dga' ba med pa dang /_rab tu zhi ba'i phyir ma rnyed pas khong khro ba med pa 
[\[102b\]]
[\[102b.1\]]dang /_shes pas rab tu brtags pa'i phyir snyan pa la ngo mtshar du mi 'dzin pa dang /_blo yangs pa'i phyir mi snyan pas zhum par mi 'gyur ba dang /_legs par gnas pa'i phyir smad pas dmas par mi sems pa dang /_mi g.yo ba'i phyir bstod pas mthos par mi sems pa dang /_
[\[102b.2\]]sems can la lta ba'i phyir sdug bsngal gyis yongs su mi skyo ba dang /_'dus byas kyi bde ba mi rtag pa'i phyir bde bas dga' bar mi 'gyur ba dang /_mi gnas pa'i phyir 'jig rten gyi chos rnams kyis mi gos pa dang /_gzhan la mi gnod pa'i phyir bdag la gnod pa bzod pa dang /_
[\[102b.3\]]byang chub kyi yan lag gi tshogs yongs su rdzogs par bya ba'i phyir/_yan lag dang /_nying lag gcod pa'ang nyams su len pa dang /_sangs rgyas kyi sku 'dod pa'i phyir bdag gi lus gcod pa'ang bzod pa dang /_legs par byas pa'i las kyi stobs bskyed pa'i phyir/_
[\[102b.4\]]ngan du byas pa thams cad bzod pa dang /_mu stegs can thams cad 'joms pas dpa' ba'i phyir gdung ba dang /_yongs su gdung ba la mi mjed pa dang /_brgya byin dang /_tshangs pa dang /_'jig rten skyong ba rnams zil gyis gnon pa'i phyir/_brtul zhugs thams cad la 
[\[102b.5\]]rtsom pa'o/_/btsun pa sha ra dwa ti'i bu/_gzhan yang bzod pa zhes bya ba ni gang 'di shin tu rma mi phyin pa ste/_de ci'i phyir zhe na/_mi dmigs pa'i phyir mi gshe'o zhes bzod pa de ni gnyi ga la dmigs pa'i bzod pa ste/_de ni shin tu bzod pa ma yin no/_/'di la su zhig gshe 
[\[102b.6\]]zhes bzod pa de ni chos la bgrang zhing rtog pa'i bzod pa ste/_de ni shin tu bzod pa ma yin no/_/ci bdag gi mig la mig gshe'am zhes bzod pa dang /_de bzhin du ci bdag gi rna ba dang /_sna dang /_lce dang /_lus dang /_yid la yid gshe'am zhes bzod pa de ni skye mched 
[\[102b.7\]]la rtog pa'i bzod pa ste/_de ni shin tu bzod pa ma yin no/_/'di la gang su yang gshe ba med do zhes bzod pa de ni bdag med pa la rtog pa'i bzod pa ste/_de ni shin tu bzod pa ma yin no/_/'di dag ni yi ge'i sgra 'byung ba'o zhes bzod pa de ni brag ca'i sgra la bzod pa ste/_de 
[\[103a\]]
[\[103a.1\]]ni shin tu bzod pa ma yin no/_/'di'ang mi rtag pa'o/_/bdag kyang mi rtag pa'o zhes bzod pa de ni mi rtag pa la 'jug pa'i bzod pa ste/_de ni shin tu bzod pa ma yin no/_/'di ni phyin ci log yin gyi bdag ni phyin ci log ma yin zhes bzod pa de ni mthon 
[\[103a.2\]]dman gyi bzod pa ste/_de ni shin tu bzod pa ma yin no/_/bdag ni rigs kyi 'di ni mi rigs pa'o zhes bzod pa de ni rigs pa dang /_mi rigs pa'i bzod pa ste/_de ni shin tu bzod pa ma yin no/_/bdag ni lam bzang po la gnas kyi 'di ni lam ngan pa la gnas so 
[\[103a.3\]]zhes bzod pa de ni lam dang lam ma yin pa'i bzod pa ste/_de ni shin tu bzod pa ma yin no/_/bdag ni mi rtag pa la bzod kyi/_rtag pa la bdag mi bzod do zhes bzod pa de ni gnyen pos spong ba'i bzod pa ste/_de ni shin tu bzod pa ma yin no/_/bdag ni sdug bsngal la 
[\[103a.4\]]bzod kyi/_bde ba la bdag mi bzod do/_/bdag ni bdag med pa la bzod kyi/_bdag la ni bdag mi bzod do/_/bdag ni mi sdug pa la bzod kyi/_sdug pa la bdag mi bzod do zhes bya ba de ni gnyen pos spong ba'i bzod pa ste/_de ni shin tu bzod pa ma yin no/_/bdag 
[\[103a.5\]]ni stong pa nyid la bzod kyi/_lta ba'i rnam pa la bdag mi bzod do/_/bdag ni mtshan ma med pa la bzod kyi/_mtshan mar rnam par rtog pa la bdag mi bzod do/_/bdag ni smon pa med pa la bzod kyi/_smon pa la bdag mi bzod do/_/bdag ni mngon par 'du mi byed 
[\[103a.6\]]pa la bzod kyi/_mngon par 'du byed pa la bdag mi bzod do/_/bdag ni nyon mongs pa mi zad pa la bzod kyi/_nyon mongs pa zad pa la bdag mi bzod do/_/bdag ni dge ba la bzod kyi/_mi dge ba la bdag mi bzod do/_/bdag ni 'jig rten las 'das pa la 
[\[103a.7\]]bzod kyi/_'jig rten pa la bdag mi bzod do/_/bdag ni kha na ma tho ba med pa la bzod kyi/_kha na ma tho ba dang bcas pa la bdag mi bzod do/_/bdag ni zag pa med pa la bzod kyi/_zag pa dang bcas pa la bdag mi bzod do/_/bdag ni rnam par byang ba la bzod kyi/_
[\[103b\]]
[\[103b.1\]]kun nas nyon mongs pa la bdag mi bzod do/_/bdag ni mya ngan las 'das pa la bzod kyi/_'khor ba la bdag mi bzod do zhes bya ba de ni gnyen pos spong ba'i bzod pa ste/_de ni shin tu bzod pa ma yin no/_/de la shin tu bzod pa gang zhe na/_gang stong pa nyid rtogs pa de 
[\[103b.2\]]la lta bar gyur pa yang bsal ba med/_stong pa nyid du sgro 'dogs pa yang med de/_lta bar gyur pa nyid stong pa'o zhes gang 'di la bzod pa de ni shin tu bzod pa'o/_/gang mtshan ma med par rtogs pa de la mtshan ma'i rnam par rtog pa yang bsal ba med/_mtshan ma med par 
[\[103b.3\]]sgro 'dogs pa yang med de/_mtshan ma'i rnam par rtog pa nyid stong pa ste/_gang 'di la bzod pa de ni shin tu bzod pa'o/_/gang smon pa med par rtogs pa de la smon pa bsal ba yang med/_smon pa med par sgro 'dogs pa yang med de/_smon pa nyid stong pa ste/_gang 
[\[103b.4\]]'di la bzod pa de ni shin tu bzod pa'o/_/gang mngon par 'du mi byed pa rtogs pa de la/_mngon par 'du byed pa bsal ba yang med/_mngon par 'du mi byed par sgro 'dogs pa yang med de/_mngon par 'du byed pa nyid stong pa ste/_gang 'di la bzod pa de ni shin tu bzod pa'o/_/
[\[103b.5\]]gang nyon mongs pa zad par rtogs pa de la nyon mongs pa bsal ba yang med/_nyon mongs pa zad par sgro 'dogs pa yang med de/_nyon mongs pa nyid stong pa ste/_gang 'di la bzod pa de ni shin tu bzod pa'o/_/gang dge ba rtogs pa de la mi dge ba bsal ba yang med/_dge bar 
[\[103b.6\]]sgro 'dogs pa yang med de/_mi dge ba nyid stong pa ste/_gang 'di la bzod pa de ni shin tu bzod pa'o/_/gang 'jig rten las 'das par rtogs pa de la/_'jig rten pa bsal ba yang med/_'jig rten las 'das par sgro 'dogs pa yang med de/_'jig rten pa nyid stong pa ste/_gang 'di la bzod pa de ni 
[\[103b.7\]]shin tu bzod pa'o/_/gang kha na ma tho ba med par rtogs pa de la kha na ma tho ba dang bcas pa bsal ba yang med/_kha na ma tho ba med par sgro 'dogs pa yang med de/_kha na ma tho ba dang bcas pa nyid stong pa ste/_gang 'di la bzod pa de ni shin tu bzod pa'o/_/gang zag pa 
[\[104a\]]
[\[104a.1\]]med par rtogs pa de la zag pa bsal ba yang med/_zag pa med par sgro 'dogs pa yang med de/_zag pa nyid stong pa ste/_gang 'di la bzod pa de ni shin tu bzod pa'o/_/gang rnam par byang bar rtogs pa de la kun nas nyon mongs pa bsal ba yang med/_
[\[104a.2\]]rnam par byang bar sgro 'dogs pa yang med de/_kun nas nyon mongs pa nyid stong pa ste/_gang 'di la bzod pa de ni shin tu bzod pa'o/_/gang mya ngan las 'das par rtogs pa de la 'khor ba bsal ba yang med/_mya ngan las 'das par sgro 'dogs pa yang med de/_'khor ba nyid stong pa 
[\[104a.3\]]ste/_gang 'di la bzod pa de ni shin tu bzod pa'o/_/gang ma skyes pa/_ma bskyed pa/_ma byung ba/_ma phyung ba de la 'jig pa gang yang med do/_/'jig pa med pas na/_zad pa med de/_gang 'di la bzod pa de ni shin tu bzod pa'o/_/gang ma byas pa/_mngon par 'dus ma 
[\[104a.4\]]byas pa/_sgro btags pa med pa/_rnam par ma brtags pa/_ma bsgrubs pa/_ma bstan pa/_nye bar ma gtugs pa de la skye ba gang yang med de/_gang skye ba med pa de ni mi skye ba'o/_/gang mi skye ba de ni shin tu bzod pa'o/_/gang de ltar bzod pa de ni mi skye ba la bzod pa'o/_/
[\[104a.5\]]gang mi skye ba la bzod pa de ni skye ba med par bzod pa'o/_/gang skye ba med par bzod pa de ni shin tu bzod pa ste/_de ltar bzod pa rtogs pa'i byang chub sems dpa' ni lung bstan pa'i bzod pa thob bo/_/btsun pa sha ra dwa ti'i bu/_'di ni byang chub sems dpa' rnams kyi bzod pa mi 
[\[104a.6\]]zad pa zhes bya'o/_/byang chub sems dpa' blo gros mi zad pas bzod pa mi zad pa'i le'u'i chos kyi rnam grangs 'di bstan pa'i tshe/_thams cad dang ldan pa'i 'khor des byang chub sems dpa' blo gros mi zad pa la legs so zhes bya ba byin te/_byang chub sems dpa' blo gros 
[\[104a.7\]]mi zad pa la mchod pa bya ba'i phyir/_sngon ma mthong ma thos pa'i me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan dag gis gtor to/_/sil snyan rnams kyang dkrol 
[\[104b\]]
[\[104b.1\]]te/_gang gis bzod pa mi zad pa 'di thos nas mi skrag mi dngang zhing dngang bar mi 'gyur ba'i sems can de dag ni de bzhin gshegs pa'i bzod pa can du 'gyur ro zhes ched du brjod pa yang ched du brjod do/_/ji tsam du stong gsum gyi stong chen po'i 'jig rten gyi khams 'di byur 
[\[104b.2\]]bur yongs su gang bar gyur pa de tsam du de dag gi me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan de dag gtor to/_/de nas bcom ldan 'das kyis byang chub sems 
[\[104b.3\]]dpa' blo gros mi zad pa la bka' stsal pa/_rigs kyi bu khyod kyis me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan 'di dag gi snod gyis shig_/blo gros mi zad pas 
[\[104b.4\]]gsol pa/_bcom ldan 'das byang chub sems dpa' rnams kyi snod ni byin gyi rlabs kyi stobs bskyed pa'i slad du/_bdag gi lus lags te/_bdag gis bgyis lags so/_/de nas byang chub sems dpa' blo gros mi zad pa de'i tshe/_gzugs thams cad lus su 
[\[104b.5\]]'jug pa zhes bya ba byang chub sems dpa'i ting nge 'dzin la snyoms par zhugs te/_de snyoms par zhugs ma thag tu me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i 
[\[104b.6\]]ba dan de dag thams cad lte ba khung gi nang du song ste/_de'i lus la yang bri ba 'am gang bar yang mi mngon no/_/de nas byang chub sems dpa' bkod pa chen po zhes bya ba 'khor de nyid du 'dus te 'dug pas byang chub sems dpa' blo gros mi zad pa la 'di skad ces smras so/_/
[\[104b.7\]]rigs kyi bu khyod ting nge 'dzin gang la gnas pas de snyed kyi me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan rnams khyod kyi lus su song yang khyod kyi lus la bri ba 
[\[105a\]]
[\[105a.1\]]'am/_gang bar yang mi mngon pa'i ting nge 'dzin de'i ming ci zhes bya/_blo gros mi zad pas smras pa/_rigs kyi bu ting nge 'dzin 'di'i ming gzugs thams cad lus su 'jug pa zhes bya'o/_/byang chub sems dpa' bkod pa chen pos smras pa/_rigs kyi bu 
[\[105a.2\]]ting nge 'dzin 'di'i yul ci/_blo gros mi zad pas smras pa/_rigs kyi bu stong gsum gyi stong chen po'i 'jig rten gyi khams 'di na gzugs su snang ba ji snyed pa de dag thams cad kho bo'i lus su bcug kyang /_kho bo'i lus kyi chos nyid la 'phel ba'am/_'bri ba med do/_/
[\[105a.3\]]de na 'khor de dag las byang chub sems dpa' dang /_lha dang /_mi kha cig 'di snyam du sems te/_bdag cag gis kyang ting nge 'dzin 'di'i mthu blta'o snyam pa dang /_de nas bcom ldan 'das kyis byang chub sems dpa' de dag dang /_lha dang /_mi de dag gi bsam pa 
[\[105a.4\]]mkhyen nas/_byang chub sems dpa' blo gros mi zad pa la 'di skad ces bka' stsal to/_/rigs kyi bu khyod kyis ting nge 'dzin 'di'i mthu ston cig_/de nas byang chub sems dpa' blo gros mi zad pas ting nge 'dzin de la shin tu bsgoms pa'i phyir thams cad dang ldan pa'i 'khor de dang /_
[\[105a.5\]]phyogs bcu nas 'dus pa'i byang chub sems dpa' de dag dang /_bcom ldan 'das kyang dge slong gi tshogs kyis yongs su bskor ba rang gi lus su bcug ste/_bcug nas kyang de bzhin gshegs pa rgyan gyi rgyal po'i sangs rgyas kyi zhing 'jig rten gyi khams thams cad bkod pa na byang chub 
[\[105a.6\]]sems dpa' rnams kyi longs spyod dang /_yongs su spyad pa ci 'dra ba de lta bu'i longs spyod dang /_yongs su spyad pa bstan to/_/thams cad dang ldan pa'i 'khor de yang byang chub sems dpa' blo gros mi zad pa'i lus kyi nang du bdag nyid song ba snyam du shes so/_/de nas byang chub sems 
[\[105a.7\]]dpa' blo gros mi zad pas cho 'phrul chen po 'di bstan nas/_'khor de dag thams cad dang /_phyogs bcu nas 'dus pa'i byang chub sems dpa' de dag dang /_bcom ldan 'das kyang dge slong gi tshogs kyis yongs su bskor ba phyir so so'i gnas su bzhag go/_/de nas byang chub 
[\[105b\]]
[\[105b.1\]]sems dpa' bkod pa chen pos/_byang chub sems dpa' blo gros mi zad pa la 'di skad ces smras so/_/rigs kyi bu ting nge 'dzin 'di'i mthu ngo mtshar to/_/blo gros mi zad pas smras pa/_rigs kyi bu kho bos stong gsum gyi stong chen po'i 'jig rten gyi khams thams cad kho bo'i 
[\[105b.2\]]lus su bcug kyang /_kho bo'i lus kyi chos nyid la bri ba'am gang bar yang mi mngon no/_/bzod pa mi zad pa'i le'u'i chos kyi rnam grangs 'di bstan pa dang /_cho 'phrul 'di bstan pa'i tshe/_lha dang /_mi'i skye dgu khrag khrig phrag bdun cu rtsa drug bla na med pa yang dag par 
[\[105b.3\]]rdzogs pa'i byang chub tu sems skyes so/_/byang chub sems dpa' khri nyis stong ni mi skye ba'i chos la bzod pa thob par gyur to/_/de nas tshe dang ldan pa sha ra dwa ti'i bus/_byang chub sems dpa' blo gros mi zad pa la 'di skad ces smras so/_/rigs kyi bu byang chub sems dpa' 
[\[105b.4\]]rnams kyi bzod pa mi zad pa 'di ni khyod kyis legs par smras na/_rigs kyi bu byang chub sems dpa' rnams kyi brtson 'grus mi zad pa la brtsams te/_ji ltar byang chub sems dpa' rnams kyi brtson 'grus mi zad par 'gyur ba khyod spobs par gyis shig_/blo gros mi zad 
[\[105b.5\]]pas smras pa/_btsun pa sha ra dwa ti'i bu/_brgyad po 'di dag ni byang chub sems dpa' rnams kyi brtson 'grus yang dag par blangs pa ste/_brgyad po gang zhe na/_'di lta ste/_go cha mi zad pa dang /_rtul ba mi zad pa dang /_yang dag par bsgrub pa mi zad pa dang /_sems 
[\[105b.6\]]can yongs su smin par byed pa mi zad pa dang /_bsod nams kyi tshogs mi zad pa dang /_ye shes kyi tshogs mi zad pa dang /_shes rab kyi tshogs mi zad pa dang /_sangs rgyas kyi chos thams cad yang dag par bsgrub pa'i tshogs mi zad pa'o/_/btsun pa sha ra dwa ti'i bu/_de la 
[\[105b.7\]]byang chub sems dpa'i go cha mi zad pa gang zhe na/_gang 'di 'khor ba na yongs su mi skyo ba ste/_de bskal pa 'di snyed cig tu go cha bgo'o/_/bskal pa 'di snyed cig tu go cha mi bgo'o zhes bskal pa bgrang bas byang chub mi tshol gyi/_go cha bsam gyis mi khyab pa nyid gyon 
[\[106a\]]
[\[106a.1\]]par byed de/_gal te 'khor ba'i sngon gyi mtha' ji snyed pa de snyed kyis nyin zhag gcig tu gyur la/_de lta bu'i nyin zhag gis zhag [{]bcwa [,]bco [}]lnga zhing zla ba phyed/_zhag sum cu la zla ba ste/_zla ba bcu gnyis shing lor gyur la/_lo'i bgrang ba 'di lta bus lo stong 
[\[106a.2\]]phrag brgya la byang chub kyi sems gcig bskyed cing /_de bzhin gshegs pa dgra bcom pa yang dag par rdzogs pa'i sangs rgyas gcig mthong la 'jug pa de lta bu dang /_bgrang ba de 'dra bas gang gA'i klung gi bye ma snyed kyi byang chub kyi sems bskyed pa dang /_de bzhin gshegs 
[\[106a.3\]]pa mthong bas sems can gcig gi sems kyi spyod pa shes kyang /_'jug pa de lta bu dang /_bgrang ba de 'dra bas sems can thams cad la yang de snyed de snyed kyi byang chub tu sems bskyed pa dang /_de bzhin gshegs pa mthong bas so so re rer sems can thams cad kyi sems kyi 
[\[106a.4\]]spyod pa shes kyang mi gong ba'i go cha'o/_/sbyin pa'i pha rol tu phyin pa yongs su rdzogs par bya ba'i phyir 'jug pa 'di nyid dang /_bgrang ba 'di nyid kyis de bzhin gshegs pa gang gA'i klung gi bye ma snyed la rim gro byed pa dang /_tshul khrims kyi pha rol tu phyin pa yongs su rdzogs par 
[\[106a.5\]]bya ba'i phyir 'jug pa 'di nyid dang /_bgrang ba 'di nyid kyis de bzhin gshegs pa gang gA'i klung gi bye ma snyed la rim gro byed pa dang /_de bzhin du bzod pa dang /_brtson 'grus dang /_bsam gtan dang /_shes rab kyi pha rol tu phyin pa yongs su rdzogs par bya ba'i phyir de bzhin 
[\[106a.6\]]gshegs pa gang gA'i klung gi bye ma snyed la rim gro byed pa dang /_de bzhin du byang chub kyi phyogs kyi chos thams cad yongs su rdzogs par bya ba dang /_mtshan dang dpe byad bzang po thams cad yongs su rdzogs par bya ba dang /_de bzhin gshegs pa'i stobs dang /_mi 'jigs pa 
[\[106a.7\]]dang /_sangs rgyas kyi chos ma 'dres pa thams cad yongs su rdzogs par bya ba'i phyir de bzhin gshegs pa gang gA'i klung gi bye ma snyed la rim gro byed pa dang /_'jug pa 'di nyid dang /_bgrang ba 'di nyid kyis de bzhin gshegs pa gang gA'i klung gi bye ma snyed mthong ba dang /_byang chub tu 
[\[106b\]]
[\[106b.1\]]sems bskyed pa de dag gis skyes bu chen po'i mtshan gcig mngon par bsgrub cing /_rnam grangs 'dis mtshan dang dpe byad thams cad yongs su 'grub pa mngon par sgrub par byed kyang mi gong ba'i go cha gang yin pa de ni byang chub sems dpa'i go cha mi zad pa zhes bya'o//_//
[\[106b.2\]]bam po gsum pa/_de la byang chub sems dpa'i rtul ba mi zad pa gang zhe na/_byang chub sems dpa'i rtul ba mi zad pa ni/_gang stong gsum gyi stong chen po'i 'jig rten gyi khams mes yongs su gang ba las kyang 'bogs te/_de bzhin gshegs pa blta bar spro ba'o/_/byang 
[\[106b.3\]]chub sems dpa'i rtul ba ni chos mnyan pa'i phyir spro ba'o/_/byang chub sems dpa'i rtul ba ni/_sems can yongs su smin par bya ba'i phyir spro ba'o/_/byang chub sems dpa'i rtul ba ni/_dge ba'i rtsa ba'i chos thams cad kyi phyir spro ba'o/_/byang chub sems dpa'i rtul ba ni thams 
[\[106b.4\]]cad mkhyen pa'i ye shes kyi phyir spro ba'o/_/byang chub sems dpa'i rtul ba ni/_pha rol gyi don gyi phyir 'jug pas na de'i phyir rtul ba zhes bya'o/_/pha rol zhi bar bya ba'i phyir/_pha rol 'dul ba'i phyir/_pha rol yongs su mya ngan las bzla ba'i phyir 'jug pas na de'i phyir rtul ba 
[\[106b.5\]]zhes bya'o/_/mi lhod pa dang /_ma zhum pa dang /_brtan pa dang /_mi zlogs pa dang /_dge ba'i bsam pa dang /_snying rje chen po la gnas shing /_rtag tu sems can gyi don la brtson par 'jug pas na/_de'i phyir rtul ba zhes bya'o/_/gom pa 'dor ba dang /_gom 
[\[106b.6\]]pa gzhog cing 'gro ba thams cad du byang chub kyi sems mngon du byed do/_/sems can la lta bar yang lta zhing nyon mongs pa'i phyogs su yang mi ltung ste/_'di ni byang chub sems dpa'i rtul ba mi zad pa zhes bya'o/_/de la byang chub sems dpa'i yang dag par bsgrub pa mi zad pa gang 
[\[106b.7\]]zhe na/_gang ji lta bur dge ba'i sems skyes shing byung ba byang chub kyi phyir yongs su sngo bar byed pa 'di ni byang chub sems dpa'i yang dag par bsgrub pa mi zad pa'o/_/de ci'i phyir zhe na/_byang chub tu yongs su bsngos pa'i phyir te/_byang chub tu yongs su bsngos pa'i dge ba'i rtsa ba 
[\[107a\]]
[\[107a.1\]]ni byang chub kyi snying po la ma 'dug gi bar du bar ma dor yongs su zad pa'am/_gtugs par 'gyur ba gang yang med do/_/btsun pa sha ra dwa ti'i bu/_'di lta ste dper na/_chu'i thigs pa rgya mtsho chen por ltung ba ni bskal pas ma bsregs kyi bar du bar ma dor 
[\[107a.2\]]yongs su zad pa'am/_gtugs par mi 'gyur ro/_/de bzhin du byang chub tu yongs su bsngos pa'i dge ba'i rtsa ba yang byang chub kyi snying po la ma 'dug gi bar du bar ma dor yongs su zad pa'am/_gtugs par 'gyur ba gang yang med do/_/yang dag par bsgrub pa zhes bya ba ni gang 
[\[107a.3\]]'di yang dag pa'i bsgrub pa ste/_yang dag par zhugs pa ni dge ba'i rtsa ba gang dag yang dag par sgrub pa sems can thams cad bskyab pa dang /_sems can thams cad yongs su smin par bya ba dang /_sems can thams cad dge ba'i rtsa ba la gzud pa'i phyir/_dge ba'i rtsa ba de dag 
[\[107a.4\]]yongs su sngo bar byed de/_thams cad mkhyen pa'i ye shes mngon par bsgrub pa'i phyir dge ba'i rtsa ba de dag yongs su bsngo'o/_/sems can thams cad nye bar 'tsho ba'i phyir/_dge ba'i rtsa ba de dag yongs su bsngo'o/_/sems can thams cad yongs su mya ngan las bzla ba 
[\[107a.5\]]dang /_thams cad mkhyen pa'i ye shes la rab tu dgod pa'i phyir/_dge ba'i rtsa ba de dag yongs su sngo ba ste/_de ni byang chub sems dpa'i yang dag par bsgrub pa mi zad pa zhes bya'o/_/de la byang chub sems dpa'i sems can yongs su smin par byed pa mi zad pa gang zhe na/_sems 
[\[107a.6\]]can gyi khams ni tshad med de/_de la byang chub sems dpas bgrang ba 'di lta bus 'jug par bya'o/_/gal te bdag gis nyin gcig la stong gsum gyi stong chen po'i 'jig rten gyi khams su gtogs pa'i sems can thams cad yongs su smin par bya ste/_tshul 'dis bskal pa dpag 
[\[107a.7\]]tu med grangs med bsam gyis mi khyab par sems can gyi khams yongs su smin par bya zhing /_sems can gyi khams de snyed du dpag tu med pa/_de snyed du grangs med pa/_de snyed du bsam gyis mi khyab pa/_de yongs su smin par bya ste/_de lta bur byas kyang sems can rnams 
[\[107b\]]
[\[107b.1\]]kyi brgya'i cha gcig kyang smin par ma byas/_stong gi cha dang /_brgya stong gi cha dang /_bye ba'i cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_grangs dang /_cha dang /_bgrang ba dang /_dpe dang /_rgyur yang yongs su smin par ma byas so zhes gal 
[\[107b.2\]]te rab tu brjod pa 'di thos nas byang chub sems dpa' mi skrag mi dngang zhing dngang bar mi 'gyur ba de ni/_brtson 'grus brtsams pa'i byang chub sems dpar rig par bya ste/_'di ni byang chub sems dpa'i sems can yongs su smin par byed pa mi zad pa'o/_/de la byang chub sems 
[\[107b.3\]]dpa'i bsod nams kyi tshogs mi zad pa gang zhe na/_byang chub sems dpa'i bsod nams ni tshad med de/_de la byang chub sems dpas bgrang ba 'di 'dra bas 'jug par bya'o/_/sems can thams cad dang /_'das pa dang /_da ltar byung ba dang /_ma 'ongs pa'i slob pa dang /_
[\[107b.4\]]mi slob pa thams cad dang /_nyan thos dang /_rang sangs rgyas thams cad kyi bsod nams ji snyed pa bsod nams de snyed brgyar bsgyur bas/_de bzhin gshegs pa'i sku la spu'i khung bu gcig 'grub bo/_/de bzhin du spu'i khung bu thams cad du gtogs pa'i bsod nams kyi phung 
[\[107b.5\]]po ji snyed pa brgyar bsgyur te/_gtan pa med pa'i bsod nams kyi phung po gcig yang dag par bsgrubs pa des/_de bzhin gshegs pa'i sku la dpe byad bzang po gcig 'grub ste/_de bzhin du dpe byad bzang po thams cad re re nas yongs su 'grub bo/_/dpe byad bzang po 
[\[107b.6\]]thams cad du gtogs pa'i tshad bsod nams kyi phung po ji snyed pa stong du bsgyur te/_gtan pa med pa'i bsod nams kyi phung po gcig bsgrubs pa des/_de bzhin gshegs pa'i sku la skyes bu chen po'i mtshan gcig mngon par 'grub ste/_de bzhin du sku la skyes bu chen po'i 
[\[107b.7\]]mtshan sum cu re re nas mngon par 'grub bo/_/skyes bu chen po'i mtshan sum cur gtogs pa'i bsod nams kyi phung po ji snyed pa stong phrag bcur bsgyur te/_gtan pa med pa'i bsod nams kyi phung po gcig yang dag par bsgrubs pa des/_de bzhin gshegs pa'i sku la 
[\[108a\]]
[\[108a.1\]]smin mtshams kyi mdzod spu skyes bu chen po'i mtshan mngon par 'grub bo/_/mdzod spur gtogs pa'i bsod nams kyi phung po ji snyed pa de las stong phrag brgyar bsgyur ba'i bsod nams kyi phung po yang dag par bsgrubs pas/_de bzhin gshegs pa'i sku la dbu'i gtsug 
[\[108a.2\]]tor dang /_spyi gtsug bltar mi mthong ba skyes bu chen po'i mtshan mngon par 'grub bo/_/gtsug tor du gtogs pa'i bsod nams kyi phung po de las bye ba phrag brgya stong du bsgyur ba de bas kyang lhag pa'i bsod nams kyi phung po yang dag par bsgrubs pa des/_de bzhin gshegs pa'i 
[\[108a.3\]]chos kyi dung yongs su 'grub par 'gyur te/_chos kyi dung des de bzhin gshegs pa bzhed na/_'jig rten gyi khams mtha' yas mu med pa dag dbyangs kyis go bar mdzad cing /_chos 'dul ba bsam pa dang /_dad pa ji lta ba bzhin du sems can thams cad kyi dbang po rnams kyang 
[\[108a.4\]]tshim par mdzad do/_/byang chub sems dpa'i bsod nams kyi tshogs la 'jug pa 'di thos nas mi skrag mi dngang zhing dngang bar mi 'gyur ba 'di ni byang chub sems dpa'i bsod nams kyi tshogs mi zad pa zhes bya'o/_/de la byang chub sems dpa'i ye shes kyi tshogs mi zad pa gang zhe na/_
[\[108a.5\]]byang chub sems dpa'i ye shes kyi tshogs ni tshad med de/_de la byang chub sems dpa'i bgrang ba 'di 'dra bas 'jug par bya'o/_/stong gsum gyi stong chen po'i 'jig rten gyi khams na sems can gang dag 'khod pa de dag thams cad dad pas rjes su 'brang ba'i ye shes dang ldan 
[\[108a.6\]]par gyur kyang /_de dag gi chos kyi rjes su 'brang ba'i ye shes dang ldan pa'i brgya'i char yang nye bar mi 'gro'o/_/stong gi cha dang /_brgya stong gi cha dang /_bye ba'i cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_grangs dang /_cha dang /_
[\[108a.7\]]bgrang ba dang /_dpe dang /_rgyur yang nye bar mi 'gro'o/_/de bzhin du chos kyi rjes su 'brang ba'i ye shes dang ldan pa rnams ni/_brgyad pa'i ye shes dang ldan pa la'o/_/brgyad pa'i ye shes dang ldan pa rnams ni/_rgyun du zhugs pa'i ye shes dang ldan pa la'o/_/
[\[108b\]]
[\[108b.1\]]rgyun du zhugs pa'i ye shes dang ldan pa rnams ni/_lan cig phyir 'ong ba'i ye shes dang ldan pa la'o/_/lan cig phyir 'ong ba'i ye shes dang ldan pa rnams ni/_phyir mi 'ong ba'i ye shes dang ldan pa la'o/_/phyir mi 'ong ba'i ye shes dang ldan pa rnams ni/_dgra bcom pa'i 
[\[108b.2\]]ye shes dang ldan pa la'o/_/dgra bcom pa'i ye shes dang ldan pa rnams ni/_rang sangs rgyas kyi ye shes dang ldan pa la'o/_/rang sangs rgyas kyi ye shes dang ldan pa rnams ni/_bskal pa brgyas nges par byung ba'i byang chub sems dpa'i ye shes dang ldan pa'i brgya'i char 
[\[108b.3\]]yang nye bar mi 'gro ba nas/_dpe dang /_rgyu'i bar du yang nye bar mi 'gro'o/_/bskal pa brgyas nges par 'byung ba'i byang chub sems dpa'i ye shes dang ldan pa rnams ni/_bzod pa thob pa'i byang chub sems dpa'i ye shes dang ldan pa la'o/_/bzod pa thob pa'i byang chub 
[\[108b.4\]]sems dpa'i ye shes dang ldan pa rnams ni/_phyir mi ldog pa'i byang chub sems dpa'i ye shes dang ldan pa la'o/_/phyir mi ldog pa'i byang chub sems dpa'i ye shes dang ldan pa rnams ni/_skye ba gcig gis thogs pa'i byang chub sems dpa'i ye shes dang ldan pa'i 
[\[108b.5\]]brgya'i char yang nye bar mi 'gro ba nas/_dpe dang /_rgyu'i bar du yang nye bar mi 'gro'o/_/stong gsum gyi stong chen po'i 'jig rten gyi khams na sems can gang dag 'khod pa de dag thams cad skye ba gcig gis thogs pa'i byang chub sems dpa'i ye shes dang ldan par gyur 
[\[108b.6\]]kyang /_byang chub kyi snying po la 'dug pa'i byang chub sems dpa'i ye shes dang ldan pa'i brgya'i char yang nye bar mi 'gro ba nas/_dpe dang /_rgyu'i bar du yang nye bar mi 'gro'o/_/'jig rten gyi khams mtha' yas mu med pa dag na sems can gang dag 'khod pa de dag 
[\[108b.7\]]thams cad byang chub kyi snying po la 'dug pa'i byang chub sems dpa'i ye shes dang ldan par gyur kyang /_de dag gis de bzhin gshegs pa'i gnas dang gnas ma yin pa mkhyen pa'i ye shes kyi stobs kyi brgya'i char yang nye bar mi 'gro ba nas/_rgyu dang dpe'i bar du 
[\[109a\]]
[\[109a.1\]]yang nye bar mi 'gro'o/_/de bzhin gshegs pa'i stobs dang /_mi 'jigs pa dang /_sangs rgyas kyi chos ma 'dres pa [{]bcwa [,]bco [}]brgyad thams cad yongs su 'grub pa'i rim pa yang de bzhin te/_byang chub sems dpa' gang ye shes kyi tshogs la 'jug pa 
[\[109a.2\]]'di thos nas/_mi skrag mi dngang zhing dngang bar mi 'gyur ba 'di ni byang chub sems dpa'i ye shes kyi tshogs mi zad pa zhes bya'o/_/de la byang chub sems dpa'i shes rab kyi tshogs mi zad pa gang zhe na/_gang sems can thams cad kyi sems kyi spyod pa la 'jug pa shes pa 
[\[109a.3\]]de ni shes rab kyi tshogs mi zad pa'o/_/sems can thams cad kyi 'das pa dang /_ma 'ongs pa dang /_da ltar byung ba'i sems ji snyed pa de dag sems can gcig gi sems kyi 'jug pa gcig la yod par gyur la/_tshul 'dis sems can thams cad de snyed du tshad med 
[\[109a.4\]]pa'i sems kyis gang bar gyur te/_'das pa dang /_ma 'ongs pa dang /_da ltar byung ba'i sems can thams cad kyi 'dod chags dang /_zhe sdang dang /_gti mug gang dag yin pa de dag thams cad sems can gcig gi sems gcig la yod par gyur la/_rnam grangs 
[\[109a.5\]]'dis sems can thams cad de snyed du tshad med pa'i nyon mongs pas gang ba'i sems su gyur na yang /_de la byang chub sems dpas gang shes rab kyi tshogs gcig bsgrubs pas/_sems can de dag gi sems su gtogs pa'i sems bskyed pa ji snyed pa'i sems bskyed pa de 
[\[109a.6\]]dag thams cad so so'i dmigs pa byung ste/_zhig cing zhu ba rnams shes par 'gyur ba de lta bu'i shes rab kyi tshogs bskyed par bya'o/_/shes rab des kyang sems can de dag gi sems su snang ba dang /_nyon mongs par snang ba dus gsum dang ldan pa gang yang mi shes pa med 
[\[109a.7\]]do/_/btsun pa sha ra dwa ti'i bu/_'di lta ste dper na/_nam mkha' 'dis ma khyab pa gang yang med do/_/de bzhin du byang chub sems dpa'i shes rab 'dis kyang sems can de dag gi sems su snang ba'am/_nyon mongs par snang ba dus gsum dang ldan pa de dag gsal 
[\[109b\]]
[\[109b.1\]]bar ma gyur pa'am yongs su mi shes pa med de/_'di ni byang chub sems dpa'i shes rab kyi tshogs mi zad pa zhes bya'o/_/de la byang chub sems dpa'i sangs rgyas kyi chos thams cad yang dag par sgrub pa'i tshogs mi zad pa gang zhe na/_dge ba'i rtsa ba'i tshogs thams cad 
[\[109b.2\]]bsags pa dang /_pha rol tu phyin pa thams cad kyi tshogs bsags pa dang /_byang chub kyi phyogs kyi chos thams cad bsags pa gang yin pa de ni sangs rgyas kyi chos thams cad yang dag par sgrub pa'i tshogs mi zad pa'o/_/dang po sems bskyed pa nas bzung ste/_byang chub kyi 
[\[109b.3\]]snying po la 'dug gi bar du/_byang chub tu sems bskyed pa'i dmigs pa dang /_sbyor ba bsags pa gang yin pa dge ba'i sems bskyed pa'i tshogs gang dag gis/_sangs rgyas kyi chos thams cad yang dag par bsgrubs pa 'di ni byang chub sems dpa'i sangs rgyas kyi chos thams 
[\[109b.4\]]cad yang dag par sgrub pa'i tshogs mi zad pa zhes bya ste/_btsun pa sha ra dwa ti'i bu/_brgyad po de dag ni byang chub sems dpa' rnams kyi brtson 'grus yang dag par blang ba'o/_/btsun pa sha ra dwa ti'i bu/_gzhan yang byang chub sems dpa' rnams kyi brtson 'grus mi zad pa gang 
[\[109b.5\]]lus kyi dge ba'i las kyi rten dang /_ngag gi dge ba'i las kyi rten dang /_yid kyi dge ba'i las kyi rten to/_/de ci'i phyir zhe na/_brtson 'grus gang ji snyed pa de dag thams cad lus dang /_ngag dang /_sems dang ldan pa'i phyir te/_lus dang /_ngag gi brtson 'grus 
[\[109b.6\]]pas sems kyi brtson 'grus nyid mchog ces bshad do/_/de la sems kyi brtson 'grus gang zhe na/_sems kyi 'jug pa dang /_sems gnas pa ste/_de la sems kyi 'jug pa gang zhe na/_gang byang chub kyi sems kyi rtsom pa'o/_/de la sems gnas pa gang zhe na/_gang 
[\[109b.7\]]byang chub kyi sems nye bar ma zhi ba'o/_/de la 'jug pa gang zhe na/_gang sems can rnams la snying rje che ba'o/_/sems gnas pa gang zhe na/_gang bdag med pa la bzod pa'o/_/de la 'jug pa gang zhe na/_gang sems can thams cad sdud pa'o/_/gnas pa gang zhe na/_gang 
[\[110a\]]
[\[110a.1\]]chos thams cad mi 'dzin pa'o/_/de la 'jug pa gang zhe na/_gang 'khor ba na mi skyo ba'o/_/gnas pa gang zhe na/_khams gsum pa mi dmigs so/_/de la 'jug pa gang zhe na/_bdog pa thams cad yongs su gtong ba'o/_/gnas pa gang zhe na/_gang sbyin pas rlom 
[\[110a.2\]]sems su mi byed pa'o/_/de la 'jug pa gang zhe na/_gang bslab pa yang dag par len pa'o/_/gnas pa gang zhe na/_gang bslab pas rlom sems su mi byed pa'o/_/de la 'jug pa gang zhe na/_bzod cing mi mjed pa'o/_/gnas pa gang zhe na/_gang sems la rma mi phyin pa'o/_/de 
[\[110a.3\]]la 'jug pa gang zhe na/_gang dge ba'i rtsa ba thams cad rtsom pa'o/_/gnas pa gang zhe na/_gang sems dben pa'o/_/de la 'jug pa gang zhe na/_gang bsam gtan yang dag par sgrub pa'o/_/gnas pa gang zhe na/_gang sems la nges par sems pa'o/_/de la 'jug pa 
[\[110a.4\]]gang zhe na/_gang thos pa la chog mi shes pa'o/_/gnas pa gang zhe na/_gang tshul bzhin sbyor ba'o/_/de la 'jug pa gang zhe na/_gang ji skad thos pa bzhin du chos ston pa'o/_/gnas pa gang zhe na/_gang brjod du med pa'i chos nyid do/_/de la 'jug pa gang zhe na/_gang shes 
[\[110a.5\]]rab kyi tshogs yongs su tshol ba'o/_/gnas pa gang zhe na/_gang spros pa shin tu chad pa'o/_/de la 'jug pa gang zhe na/_gang tshangs pa'i gnas pa rnams sogs pa'o/_/gnas pa gang zhe na/_gang yang dag pa'i shes pas btang snyoms pa'o/_/de la 'jug pa gang 
[\[110a.6\]]zhe na/_gang mngon par shes pa lnga yongs su rdzogs par byed pa'o/_/gnas pa gang zhe na/_gang zag pa med pa la 'dris par byed pa'o/_/de la 'jug pa gang zhe na/_gang dran pa nye bar gzhag pa skyed pa'o/_/gnas pa gang zhe na/_gang dran pa yid la byed pa med pa'o/_/
[\[110a.7\]]de la 'jug pa gang zhe na/_gang yang dag par spong ba la sbyor ba'o/_/gnas pa gang zhe na/_gang dge ba dang mi dge ba'i sems dang bral ba'o/_/de la 'jug pa gang zhe na/_gang rdzu 'phrul gyi rkang pa mngon par sgrub pa'o/_/gnas pa gang zhe na/_gang lhun gyis grub par bya ba la 
[\[110b\]]
[\[110b.1\]]'jug pa'o/_/de la 'jug pa gang zhe na/_gang dbang po la mkhas pa'o/_/gnas pa gang zhe na/_gang dbang po med pa'i chos la rtog pa'o/_/de la 'jug pa gang zhe na/_gang stobs yang dag par sgrub pa'o/_/gnas pa gang zhe na/_gang mi rdzi ba'i ye shes so/_/de la 
[\[110b.2\]]'jug pa gang zhe na/_gang byang chub kyi yan lag yang dag par 'byung ba'o/_/gnas pa gang zhe na/_gang chos rab tu rnam par 'byed pa'i ye shes la mkhas pa'i ye shes so/_/de la 'jug pa gang zhe na/_gang lam gyi tshogs tshol ba'o/_/gnas pa gang zhe na/_gang gar 
[\[110b.3\]]yang mi 'gro ba'o/_/de la 'jug pa gang zhe na/_gang zhi gnas tshol ba'o/_/gnas pa gang zhe na/_gang zhi gnas kyi sems zhi ba'o/_/de la 'jug pa gang zhe na/_gang lhag mthong spyod pa'o/_/gnas pa gang zhe na/_gang chos nyid shes pa'o/_/de la 'jug pa gang zhe 
[\[110b.4\]]na/_gang rgyur rtogs pa'o/_/gnas pa gang zhe na/_gang rgyu kun shes pa'o/_/de la 'jug pa gang zhe na/_gang gzhan gyi sgra thos pa'o/_/gnas pa gang zhe na/_gang chos la nan tan byed pa'o/_/de la 'jug pa gang zhe na/_lus kyi rgyan to/_/gnas pa gang zhe na/_
[\[110b.5\]]gang lus kyi chos nyid do/_/de la 'jug pa gang zhe na/_gang ngag gi rgyan to/_/gnas pa gang zhe na/_gang 'phags pa'i mi smra ba'o/_/de la 'jug pa gang zhe na/_gang rnam par thar pa gsum la mos pa'o/_/gnas pa gang zhe na/_gang byed pa med pa'o/_/de la 'jug pa 
[\[110b.6\]]gang zhe na/_gang bdud bzhi yongs su spong ba'o/_/gnas pa gang zhe na/_gang bag chags dang nyon mongs pa'i mtshams sbyor ba thams cad bsal ba'o/_/de la 'jug pa gang zhe na/_gang thabs su lta ba'o/_/gnas pa gang zhe na/_gang shes rab tu lta ba'o/_/de la 
[\[110b.7\]]'jug pa gang zhe na/_gang rtsom par lta ba'o/_/gnas pa gang zhe na/_gang nyams su lon par byed pa'o/_/de la 'jug pa gang zhe na/_gang brdar lta ba'o/_/gnas pa gang zhe na/_gang don dam par lta ba ste/_'di ni sems kyi brtson 'grus zhes bya'o/_/de la sems 
[\[111a\]]
[\[111a.1\]]kyi brtson 'grus mi zad pa de yongs su rdzogs par bya ba'i phyir/_gang 'jug pa thams cad gnas pa dang /_mtshan ma thams cad dang bral ba dang /_de mtshan ma'i las thams cad du yang 'jug la/_ye shes kyi las la yang gnas pa ste/_de las thams 
[\[111a.2\]]cad kyang ye shes kyi bya ba byed do/_/de la byang chub sems dpa'i ye shes kyi las gang zhe na/_gang dge ba'i rtsa ba'i rgyu dang /_sems can thams cad la snying rje chen po'i rgyur 'dus byas su yang mi gtong zhing /_sangs rgyas kyi ye shes kyi rgyur 'dus ma byas su mi ltung ba ste/_'di ni 
[\[111a.3\]]byang chub sems dpa' rnams kyi brtson 'grus kyi pha rol tu phyin pa mi zad pa zhes bya'o/_/brtson 'grus kyi pha rol tu phyin pa mi zad pa 'di bstan pa na/_lha dang /_mi'i skye dgu khrag khrig bdun cu rtsa drug bla na med pa yang dag par rdzogs pa'i byang chub tu sems skyes so/_/byang chub 
[\[111a.4\]]sems dpa' stong phrag sum cu rtsa gnyis kyang mi skye ba'i chos la bzod pa thob par gyur to/_/de nas tshe dang ldan pa sha ra dwa ti'i bus byang chub sems dpa' blo gros mi zad pa la 'di skad ces smras so/_/rigs kyi bu byang chub sems dpa' rnams kyi brtson 'grus mi zad pa 'di ni/_
[\[111a.5\]]khyod kyis legs par smras na/_rigs kyi bu byang chub sems dpa' rnams kyi bsam gtan mi zad pa la brtsams te/_ji ltar byang chub sems dpa' rnams bsam gtan mi zad par 'gyur ba khyod spobs par gyis shig_/blo gros mi zad pas smras pa/_btsun pa sha 
[\[111a.6\]]ra dwa ti'i bu/_byang chub sems dpa' rnams kyi bsam gtan gyi pha rol tu phyin pa mi zad pa ni/_rnam pa bcu drug ste/_de ni nyan thos dang /_rang sangs rgyas thams cad la med do/_/de la rnam pa bcu drug po dag gang zhe na/_'di lta ste/_de bzhin gshegs pa'i 
[\[111a.7\]]bsam gtan yongs su rdzogs par bya ba'i phyir/_byang chub sems dpa' rnams kyi bsam gtan ni de la ma chags pa'o/_/bdag bde ba la ma chags pa'i phyir/_byang chub sems dpa' rnams kyi bsam gtan ni ro myang ba med pa'o/_/sems can thams cad kyi nyon 
[\[111b\]]
[\[111b.1\]]mongs pa spang ba'i phyir/_byang chub sems dpa' rnams kyi bsam gtan ni snying rje chen po la dmigs pa'o/_/'dod pa'i khams su dmigs pa'i phyir/_byang chub sems dpa' rnams kyi bsam gtan ni ting nge 'dzin ldog pa'o/_/sems can thams cad kyi sems kyi spyod pa kun 
[\[111b.2\]]shes pa'i phyir/_byang chub sems dpa' rnams kyi bsam gtan ni mngon par shes pa yongs su sbyang ba byas pa'o/_/sems kyi dbang phyug shes pa'i phyir/_byang chub sems dpa' rnams kyi bsam gtan ni sems las su rung ba'o/_/gzugs dang /_gzugs med pa'i 
[\[111b.3\]]khams zil gyis gnon pa'i phyir/_byang chub sems dpa' rnams kyi bsam gtan ni/_bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_ldang ba thams cad shes pa'o/_/nyan thos dang /_rang sangs rgyas thams cad kyi 
[\[111b.4\]]snyoms par 'jug pa zil gyis gnon pa'i phyir/_byang chub sems dpa' rnams kyi bsam gtan ni/_zhi ba dang /_rab tu zhi ba'o/_/shin tu mthar thug pa'i phyir/_byang chub sems dpa' rnams kyi bsam gtan ni mi 'khrugs pa'o/_/nyon mongs pa dang bag chags 
[\[111b.5\]]kyi mtshams sbyor ba thams cad legs par 'joms pa'i phyir/_byang chub sems dpa' rnams kyi bsam gtan ni log par bsgrub pa'i gnyen po'o/_/'jig rten thams cad las bsgral ba'i phyir/_byang chub sems dpa' rnams kyi bsam gtan ni shes rab la 'jug pa'o/_/
[\[111b.6\]]sems can thams cad bsgral ba'i phyir/_byang chub sems dpa' rnams kyi bsam gtan ni/_sems can thams cad kyi bsam pa sngon du 'gro ba'o/_/de bzhin gshegs pa'i bsam gtan mi zad pa yongs su rdzogs par bya ba'i phyir/_byang chub sems dpa' rnams kyi 
[\[111b.7\]]bsam gtan ni/_dkon mchog gsum gyi rigs mi gcod pa'o/_/rtag tu mnyam par gzhag pa'i phyir/_byang chub sems dpa' rnams kyi bsam gtan ni ma nyams pa'o/_/sangs rgyas kyi chos thams cad yongs su rdzogs par bya ba'i phyir/_byang chub sems dpa' 
[\[112a\]]
[\[112a.1\]]rnams kyi bsam gtan ni/_chos thams cad la dbang byed pa'i ye shes so/_/ye shes kyi bdag nyid che ba'i phyir/_byang chub sems dpa' rnams kyi bsam gtan ni nam mkha' khyab pa ste/_btsun pa sha ra dwa ti'i bu/_'di ni byang chub sems 
[\[112a.2\]]dpa' rnams kyi bsam gtan gyi pha rol tu phyin pa rnam pa bcu drug ste/_gang nyan thos dang /_rang sangs rgyas rnams la med pa'o/_/de la bsam gtan yongs su sbyang ba gang zhe na/_gang mngon par shes pa dang /_ye shes yongs su rdzogs pa'o/_/de la mngon par 
[\[112a.3\]]shes pa ni gang /_ye shes ni gang zhe na/_gang gis gzugs su snang ba thams cad mthong ba 'di ni mngon par shes pa zhes bya'o/_/gang gis gzugs thams cad kyi chos nyid mi zad par shes kyang /_mi zad pa'i chos mngon sum du mi byed pa 'di ni ye shes zhes bya'o/_/
[\[112a.4\]]gang gi sgrar grag pa thams cad thob pa de ni mngon par shes pa zhes bya'o/_/gang sgra thams cad sngon gyi mtha' dang /_phyi ma'i mtha' brjod du med par shes pa 'di ni ye shes zhes bya'o/_/gang gis sems can thams cad kyi sems kyi spyod pa rnams shes pa 'di ni mngon par 
[\[112a.5\]]shes pa zhes bya'o/_/gang sems 'gog par shes la sems 'gog pa mngon sum du yang mi byed pa 'di ni ye shes zhes bya'o/_/gang sngon gyi mtha' dang /_phyi ma'i mtha' rjes su dran pa 'di ni mngon par shes pa zhes bya'o/_/gang dus gsum la ma chags par shes pa 
[\[112a.6\]]'di ni ye shes zhes bya'o/_/gang sangs rgyas thams cad kyi zhing du 'gro ba 'di ni mngon par shes pa zhes bya'o/_/gang gis zhing nam mkha' dang mtshungs par shes pa 'di ni ye shes zhes bya'o/_/gang dbyer med pa'i chos 'dod pa 'di ni mngon par shes pa zhes bya'o/_/gang 
[\[112a.7\]]chos thams cad mnyam par mthong ba'i shes pa 'di ni ye shes zhes bya'o/_/gang 'jig rten thams cad dbyer med pa'i mtshan nyid 'di ni mngon par shes pa zhes bya'o/_/gang 'jig rten gyi chos thams cad dang ma 'dres par shes pa 'di ni ye shes zhes bya'o/_/gang brgya byin dang /_
[\[112b\]]
[\[112b.1\]]tshangs pa dang /_'jig rten skyong ba rnams zil gyis gnon pa 'di ni mngon par shes pa zhes bya'o/_/gang nyan thos dang /_rang sangs rgyas thams cad kyi spyi bor shes pa 'di ni ye shes zhes bya ste/_btsun pa sha ra dwa ti'i bu/_de dag ni byang chub sems dpa' rnams kyi bsam gtan 
[\[112b.2\]]yongs su sbyang ba zhes bya'o/_/yang sems can thams cad kyi nyon mongs pa dang /_sems g.yeng ba ji snyed par byang chub sems dpa' rnams kyi bsam gtan gyi tshogs dang /_sems gzhag pa shes pa'ang de snyed de/_sems can thams cad kyi nyon mongs pa dang /_sems g.yeng ba 
[\[112b.3\]]ji snyed pa de snyed du/_byang chub sems dpas kyang bsam gtan gyi tshogs yang dag par bsgrub par bya'o/_/mnyam pa nyid de la gnas pas na/_de'i phyir mnyam par gzhag pa zhes bya'o/_/sems can mnyam pa nyid dang /_sems mnyam pa nyid dang /_bsam pa mnyam pa nyid 
[\[112b.4\]]dang /_lhag pa'i bsam pa mnyam pa nyid dang /_sbyor ba mnyam pa nyid dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab mnyam pa nyid dang /_sangs rgyas kyi chos thams cad mnyam pa nyid du gnas pas na/_
[\[112b.5\]]de'i phyir mnyam par gzhag pa zhes bya'o/_/ting nge 'dzin gang dang mnyam pa byang chub kyang de dang mnyam mo/_/byang chub gang dang mnyam pa sems can thams cad kyang de dang mnyam mo/_/sems can thams cad gang dang mnyam pa chos thams cad kyang de dang mnyam ste/_mnyam pa 
[\[112b.6\]]nyid de la snyoms par zhugs pas na/_de'i phyir snyoms par zhugs pa zhes bya'o/_/byang chub gang dang mnyam pa stong pa'ang de dang mnyam mo/_/stong pa nyid gang dang mnyam pa sems can thams cad kyang de dang mnyam mo/_/sems can thams cad gang dang mnyam pa/_chos thams 
[\[112b.7\]]cad kyang de dang mnyam ste/_mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/stong pa nyid gang dang mnyam pa mtshan ma med pa yang de dang mnyam mo/_/mtshan ma med pa gang dang mnyam pa/_sems can thams cad kyang de dang mnyam mo/_/
[\[113a\]]
[\[113a.1\]]sems can thams cad gang dang mnyam pa chos thams cad kyang de dang mnyam ste/_mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/mtshan ma med pa gang dang mnyam pa smon pa med pa'ang de dang mnyam mo/_/smon pa med 
[\[113a.2\]]pa gang dang mnyam pa sems can thams cad kyang de dang mnyam mo/_/sems can thams cad gang dang mnyam pa chos thams cad kyang de dang mnyam ste/_mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/smon pa med pa gang dang mnyam pa 
[\[113a.3\]]mngon par 'du mi byed pa'ang de dang mnyam mo/_/mngon par 'du mi byed pa gang dang mnyam pa/_sems can thams cad kyang de dang mnyam mo/_/sems can thams cad gang dang mnyam pa/_chos thams cad kyang de dang mnyam ste/_mnyam pa nyid de la snyoms par zhugs pas na/_
[\[113a.4\]]de'i phyir snyoms par zhugs pa zhes bya'o/_/mngon par 'du mi byed pa gang dang mnyam pa mi skye ba'ang de dang mnyam mo/_/mi skye ba gang dang mnyam pa sems can thams cad kyang de dang mnyam mo/_/sems can thams cad gang dang mnyam pa chos thams cad kyang de dang mnyam ste/_
[\[113a.5\]]mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/mi skye ba gang dang mnyam pa mi 'byung ba'ang de dang mnyam mo/_/mi 'byung ba gang dang mnyam pa sems can thams cad kyang de dang mnyam mo/_/sems can thams cad gang dang mnyam pa 
[\[113a.6\]]chos thams cad kyang de dang mnyam ste/_mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/mi 'byung ba gang dang mnyam pa dngos po med pa'ang de dang mnyam mo/_/dngos po med pa gang dang mnyam pa sems can thams cad kyang de dang mnyam 
[\[113a.7\]]mo/_/sems can thams cad gang dang mnyam pa chos thams cad kyang de dang mnyam ste/_mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/dngos po med pa gang dang mnyam pa rnam par dag pa'ang de dang mnyam mo/_/rnam par dag pa 
[\[113b\]]
[\[113b.1\]]gang dang mnyam pa sems can thams cad kyang de dang mnyam mo/_/sems can thams cad gang dang mnyam pa chos thams cad kyang de dang mnyam ste/_mnyam pa nyid de la snyoms par zhugs pas na/_de'i phyir snyoms par zhugs pa zhes bya'o/_/rang gi sems mnyam pa sems 
[\[113b.2\]]can thams cad kyi sems mnyam pa nyid de la zhugs pas na/_de'i phyir snyoms par zhugs pa zhes bya'o/_/phan par byed pa dang /_phan par mi byed pa thams cad la snyoms shing /_sa dang mnyam pa'i sems/_chu dang mnyam pa'i sems/_me dang mnyam pa'i sems/_rlung 
[\[113b.3\]]dang mnyam pa'i sems/_nam mkha' dang mnyam pa'i sems te/_mi mtho mi dma' bar gnas shing mi g.yo bar gyur pa/_spyod lam thams cad du mnyam par gzhag pa/_spyod lam ma bcos pa/_rang bzhin gyis snyoms par zhugs pa/_mi rgod pa dang /_mi g.yeng ba/_
[\[113b.4\]]mu cor mi smra ba/_tshig ma 'chal pa/_don shes pa/_chos shes pa/_dus shes pa/_tshod shes pa/_dus min shes pa/_'jig rten thams cad kyi rjes su snyegs shing /_'jig rten dang ma 'dres pa/_'jig rten gyi chos brgyad las 'das pa/_nyon mongs pa thams cad 
[\[113b.5\]]dang ma 'dres pa/_'du 'dzi'i nang na yang spyod lam dben pa ste/_de lta bu'i chos la gnas pa'i byang chub sems dpa' ni mnyam par bzhag pa'i gnas kyang mi 'dor la/_'jig rten gyi bya ba thams cad du yang snang ste/_btsun pa sha ra dwa ti'i bu/_'di ni byang chub sems dpa'i 
[\[113b.6\]]thabs dang /_shes rab kyis mngon par bsgrubs pa'i bsam gtan gyi pha rol tu phyin pa zhes bya'o/_/de la byang chub sems dpa'i thabs ni gang /_shes rab ni gang zhe na/_gang byang chub sems dpa' mnyam par ma bzhag pa na/_sems can la lta ba'i phyir/_snying rje chen po'i 
[\[113b.7\]]dmigs pa la sems 'dogs pa 'di ni byang chub sems dpa'i thabs zhes bya'o/_/gang zhi ba dang rab tu zhi bas bsam gtan du byed pa 'di ni de'i shes rab bo/_/gang byang chub sems dpa' mnyam par bzhag pa na/_sangs rgyas kyi ye shes la rton pa 'di ni de'i thabs so/_/gang 
[\[114a\]]
[\[114a.1\]]chos gang la yang mi gnas par bsam gtan byed pa 'di ni de'i shes rab bo/_/gang byang chub sems dpa' mnyam par gzhog pa na/_dam pa'i chos yongs su bzung ba la lta ba 'di ni de'i thabs so/_/gang chos kyi dbyings dbyer med par bsam gtan byed pa 'di ni 
[\[114a.2\]]de'i shes rab bo/_/gang byang chub sems dpa' mnyam par gzhog pa'i tshe/_sangs rgyas kyi sku'i rgyan mngon du byed pa 'di ni de'i thabs so/_/gang chos kyi sku dbyer med par bsam gtan byed pa 'di ni de'i shes rab bo/_/gang byang chub sems dpa' mnyam par gzhog pa na/_sangs 
[\[114a.3\]]rgyas kyi gsung tshangs pa'i sgra dbyangs la sems pa de ni de'i thabs so/_/gang chos nyid brjod du med par bsam gtan byed pa 'di ni de'i shes rab bo/_/gang byang chub sems dpa' mnyam par gzhog pa na/_sems rdo rje lta bur byin gyis rlob pa 'di ni de'i thabs so/_/gang rang 
[\[114a.4\]]bzhin gyis g.yeng ba med par bsam gtan byed pa 'di ni de'i shes rab bo/_/gang mnyam par gzhog pa na/_sngon gyi smon lam gyis sems can yongs su smin par byin gyis rlob pa 'di ni de'i thabs so/_/gang sems can thams cad la bdag med par bsam gtan byed pa 'di ni de'i 
[\[114a.5\]]shes rab bo/_/gang mnyam par gzhog pa na/_dge ba'i rtsa ba thams cad la lhag par dmigs te/_bsam gtan byed pa 'di ni de'i thabs so/_/gang dge ba'i rtsa ba'i gnas nam mkha' dang mtshungs par bsam gtan byed pa 'di ni de'i shes rab bo/_/gang mnyam par gzhog 
[\[114a.6\]]pa na/_sangs rgyas kyi zhing yongs su dag pa mngon du byed pa 'di ni de'i thabs so/_/gang zhig nam mkha' dang mtshungs par bsam gtan byed pa 'di ni de'i shes rab bo/_/gang mnyam par gzhog pa na/_byang chub kyi snying po'i rgyan bkod pa dmigs pa mngon du byed pa 'di ni de'i 
[\[114a.7\]]thabs so/_/gang nyon mongs pa thams cad zhi bar bya ba'i phyir bsam gtan byed pa 'di ni de'i shes rab bo/_/gang mnyam par gzhog pa na/_chos kyi 'khor lo rab tu bskor bar 'dod pa 'di ni de'i thabs so/_/gang bskor ba'ang med/_mi bskor ba'ang med par bsam gtan 
[\[114b\]]
[\[114b.1\]]byed pa 'di ni de'i shes rab bo/_/gang byang chub sems dpa' mnyam par gzhog pa na/_byang chub kyi yan lag gi tshogs la rnam par mi g.yeng ba mngon du byed pa 'di ni de'i thabs so/_/gang nyon mongs pa dang /_nye ba'i nyon mongs pa'i gdung ba de bzhin gshegs pa'i ye shes 
[\[114b.2\]]kyis mkhyen pa sems dang ldan pa dang /_sems dang mi ldan pa dang /_'du shes med pa dang /_'du shes yongs su shes pa ji snyed pa de dag yongs su bsal ba'i phyir/_byang chub sems dpa' thams cad kyi nges par gyur pa dang /_'thun par bsam gtan byed pa 'di ni 
[\[114b.3\]]de'i shes rab ste/_de lta bu dang ldan pa'i byang chub sems dpa' ni/_bsam gtan gyi pha rol tu phyin pa mi zad pa yin no/_/bdud thams cad kyis kyang de la glags mi rnyed cing /_de la sangs rgyas kyi chos thams cad kyi snod kyang nye bar gnas pa yin te/_thams cad mkhyen 
[\[114b.4\]]pa'i ye shes kyang 'thob bo/_/bsam gtan mi zad pa zhi ba 'di bstan pa na/_byang chub sems dpa' sum khri nyis stong nyi ma'i sgron ma'i ting nge 'dzin thob par gyur to/_/ci'i phyir ting nge 'dzin de nyi ma'i sgron ma zhes bya zhe na/_'di lta ste/_dper na nyi ma 'char ba na zla ba dang /_
[\[114b.5\]]skar ma'i sgron ma dang /_mar me'i sgron ma dang /_rtswa'i me'i sgron ma thams cad mog mog por 'gyur ro/_/de bzhin du byang chub sems dpa' nyi ma'i sgron ma'i ting nge 'dzin thob na/_ma rabs dang /_nyi tshe ba'i shes rab thams cad shes rab kyi snang bas zil gyis mnan te/_
[\[114b.6\]]slob pa dang /_mi slob pa thams cad kyi shes rab dang /_rang sangs rgyas kyi shes rab dang /_de ma yin pa gzhan sems can phal pa thams cad kyi shes rab kyang shes rab kyi snang bas zil gyis gnon pas na/_de'i phyir nyi ma'i sgron ma zhes bya'o/_/bsam gtan gyi pha rol tu phyin pa la 
[\[114b.7\]]gnas pa'i byang chub sems dpa' ni/_ting nge 'dzin rnam pa mang po bye ba khrag khrig brgya stong du ma mngon par bsgrubs te/_de dag la phyogs tsam zhig bstan to/_/glog gi sgron mas brgyan dang zla ba'i 'od/_/dge bkod rnam snang de bzhin bsam mi khyab/_/'phags par snang dang dri 
[\[115a\]]
[\[115a.1\]]ma med pa dang /_/chos rnams kun la dbang byed yon tan 'od/_/mya ngan med dang brtul zhugs grub pa dang /_/grags pa brtan dang kun nas 'phags pa dang /_/chos kyi sgron ma chos dpal lhun po che/_/chos kyi dbang phyug chos shes dbang byed dang /_/chos kyi 
[\[115a.2\]]phung po rnam par 'thor ba dang /_/chos rnams 'dzin pa rnam par dag pa dang /_/pha rol sems kyi spyod par spyod pa dang /_/rgyal mtshan rtse mo'i dpung rgyan nyon mongs sel/_/bdud bzhi'i stobs rnams rab tu 'joms pa dang /_/stobs bcu 'phags pa stobs dang ldan pa dang /_/chags 
[\[115a.3\]]med chags pa shin tu gcod pa dang /_/lag na sgron ma shin tu sgra bsgrags pa dang /_/sa 'dzin dang ni brtan pa'i rang bzhin dang /_/lhun po sgron ma mi pham rgyal ba dang /_/shes rab skyed dang ye shes ta la la/_/bsam gtan 'byung gnas mtha' yas dbang byed dang /_/sems rnams 
[\[115a.4\]]las su rung bar byed pa dang /_/byed dang byas dang tshor byed med pa dang /_/chu yi zla ba nyi ma'i dbyangs dag dang /_/ting 'dzin mi gtong bdud rnams 'joms pa dang /_/rnam pa sna tshogs 'du shes med pa dang /_/stag dang glang po shin tu dul ba dang /_/rgyal ba kun gyi rjes su dran 
[\[115a.5\]]pa dang /_/chos dran dge 'dun ye shes dbang byed dang /_/mi zlogs pa dang ldog pa med pa dang /_/mig mi 'dzums dang bdag med rab dag dang /_/rtag tu stong pa'i rnam par 'jug pa dang /_/rtag tu mtshan med rtag tu mi smon dang /_/gnas par bsam gtan byed pa mi chags 
[\[115a.6\]]dang /_/rdo rje lta bu'i ting 'dzin ces bya'o/_/mngon par 'phags dang nges par bcom pa dang /_/kun nas 'khyil dang rnam par dag pa dang /_/nges par sems dang nyon mongs bral ba dang /_/yangs pa nam mkha' lta bu zhes kyang bya/_/gzud pa dang ni yon tan 'jug pa dang /_/
[\[115a.7\]]dran rtogs blo gros shes rab sgrub pa dang /_/spobs pa dag ni mi zad phyed pa dang /_/sgra ston pa dang bden pa mthong ba dang /_/'dzin pa zhes kyang bya ba'i ting nge 'dzin/_/chud mi za dang legs byas sbyin pa dang /_/'gro ba tshim par byed dang bltar mi mthong /_/rab tu rtogs dang 
[\[115b\]]
[\[115b.1\]]dga' mgu skyed pa dang /_/byams pa 'phags pa'i ting nge 'dzin dag dang /_/snying rje chen po'i rtsa ba bsam dag pa/_/dga' ba'i rnam pa dag la 'jug pa dang /_/btang snyoms gnyis la chags las grol ba dang /_/chos don chos byed ye shes ta la la/_/mi 'khrugs pa dang ye 
[\[115b.2\]]shes rgya mtsho dang /_/'gro ba tshim byed rnam par dul ba dang /_/rnam par grol ba'i ye shes dbang byed dang /_/rdo rje'i rgyal mtshan snying po'i pad ma dang /_/pad ma 'das dang 'jig rten chos bral dang /_/mi g.yo ba zhes bya ba'i ting 'dzin dang /_/rdo rje lta bu'i ting nge 'dzin dag dang /_/
[\[115b.3\]]dpa' bar 'gro zhes bya ba'i ting nge 'dzin/_/sangs rgyas dgongs dang de bzhin mi 'khrugs dang /_/gzi brjid can dang gzi brjid 'od zer dang /_/rnam par grol ba'i ye shes mchog sbyin dang /_/sangs rgyas rgyan rnams shin tu bkod pa dang /_/kun tu snang dang sangs rgyas zhing dag 
[\[115b.4\]]dang /_/sems can bsam par rab tu 'jug pa dang /_/mgu byed shin tu mgu byed ting 'dzin dang /_/byang chub lam gyi rjes su 'thun pa dang /_/pha rol phyin brgyan gtsug na rin po che/_/byang chub yan lag me tog sbyin pa dang /_/rnam par grol ba'i 'bras bu sbyin pa ste/_/mi 
[\[115b.5\]]'chi dbyangs dang dmigs med rlung bzhin 'gro/_/rin chen mtha' dang rgya mtsho'i shugs 'dzin dang /_/ri dang brag rnams rdob par byed pa dang /_/rdzu 'phrul don chen yang dag skyed pa dang /_/sangs rgyas dpag tu med pa mthong ba dang /_/thos pa thams cad 'dzin dang mi g.yeng dang /_/
[\[115b.6\]]skad cig gcig la ye shes sbyin pa dang /_/yon tan mtha' yas rgya mtsho rnam par dag_/de ltar ting 'dzin 'di dag mtha' yas dpag med de/_/bsam gtan bye ba khrag khrig dag gi pha rol song /_/byang chub sems dpa' dam pa mchog rab 'jigs med pa/_/brtan mchog 
[\[115b.7\]]sems dpa' chen po ting 'dzin rnam dag rtogs/_/btsun pa sha ra dwa ti'i bu/_'di ni byang chub sems dpa' rnams kyi bsam gtan mi zad pa zhes bya'o/_/de nas tshe dang ldan pa sha ra dwa ti'i bus/_byang chub sems dpa' blo gros mi zad pa la 'di skad ces smras so/_/rigs 
[\[116a\]]
[\[116a.1\]]kyi bu byang chub sems dpa' rnams kyi bsam gtan mi zad pa 'di ni khyod kyis legs par smras na/_rigs kyi bu byang chub sems dpa' rnams kyi shes rab mi zad pa la brtsams te/_ji ltar byang chub sems dpa' rnams shes rab mi zad par 'gyur ba khyod spobs par 
[\[116a.2\]]gyis shig_/blo gros mi zad pas smras pa/_btsun pa sha ra dwa ti'i bu/_byang chub sems dpa' rnams kyi shes rab kyang mi zad pa yin te/_shes rab de'i rnam pa ni ji lta bu/_'jug pa ni ci zhe na/_thos pa ni rnam pa'o/_/tshul bzhin yid la byed pa ni 'jug pa'o/_/thos 
[\[116a.3\]]pa'i yang rnam pa ni ci lta bu/_'jug pa ni ci zhe na/_byang chub sems dpa' rnams kyi thos pa'i rnam pa ni ci zhe na/_brgyad cu rtsa bzhi ste/_'di lta ste/_'dun pa'i rnam pa dang /_bsam pa'i rnam pa dang /_lhag pa'i bsam pa'i rnam pa dang /_sbyor ba'i rnam pa dang /_dge 
[\[116a.4\]]ba'i bshes gnyen gyi rnam pa dang /_nga rgyal med pa'i rnam pa dang /_bag yod pa'i rnam pa dang /_gus par byed pa'i rnam pa dang /_'thun par 'dzin pa'i rnam pa dang /_bka' blo bde ba'i rnam pa dang /_bsnyen bkur byed pa'i rnam pa dang /_rna ba blags te nyan pa'i rnam pa dang /_
[\[116a.5\]]yid la byed pa'i rnam pa dang /_rnam par mi g.yeng ba'i rnam pa dang /_gnas kyi rnam pa dang /_rin po cher 'du shes pa'i rnam pa dang /_sman du 'du shes pa'i rnam pa dang /_nyon mongs pa'i nad thams cad zhi bar byed pa'i rnam pa dang /_dran pa'i snod kyi rnam pa dang /_rtogs 
[\[116a.6\]]pa shes pa'i rnam pa dang /_blo gros 'dod pa'i rnam pa dang /_blo la 'jug pa'i rnam pa dang /_sangs rgyas kyi chos la mi ngoms par nyan pa'i rnam pa dang /_gtong ba spel ba'i rnam pa dang /_dul zhing cang shes pa'i rnam pa dang /_mang du thos pa la bsten pa'i rnam pa dang /_bsti 
[\[116a.7\]]stang du byas te dga' ba myong bar byed pa'i rnam pa dang /_lus bde ba'i rnam pa dang /_sems rab tu dga' ba'i rnam pa dang /_mi skyo bar nyan pa'i rnam pa dang /_don nyan pa'i rnam pa dang /_chos nyan pa'i rnam pa dang /_nan tan nyan pa'i rnam pa dang /_gzhan gyis bstan pa nyan 
[\[116b\]]
[\[116b.1\]]pa'i rnam pa dang /_chos ma thos pa nyan pa'i rnam pa dang /_mngon par shes pa nyan pa'i rnam pa dang /_theg pa gzhan la 'dod pa med pa'i rnam pa dang /_pha rol tu phyin pa nyan pa'i rnam pa dang /_byang chub sems dpa'i sde snod nyan pa'i rnam pa dang /_bsdu ba'i dngos po nyan pa'i 
[\[116b.2\]]rnam pa dang /_thabs mkhas pa nyan pa'i rnam pa dang /_tshangs pa'i gnas nyan pa'i rnam pa dang /_dran pa dang shes bzhin nyan pa'i rnam pa dang /_skye ba la mkhas pa nyan pa'i rnam pa dang /_mi skye ba la mkhas pa nyan pa'i rnam pa dang /_mi sdug pa'i rnam pa dang /_byams pa'i 
[\[116b.3\]]rnam pa dang /_rten cing 'brel bar 'byung ba'i rnam pa dang /_mi rtag pa'i rnam pa dang /_sdug bsngal ba'i rnam pa dang /_bdag med pa'i rnam pa dang /_zhi ba'i rnam pa dang /_stong pa nyid kyi rnam pa dang /_mtshan ma med pa'i rnam pa dang /_smon pa med pa'i rnam pa dang /_mngon par 
[\[116b.4\]]'du mi byed pa'i rnam pa dang /_dge ba mngon par 'du byed pa'i rnam pa dang /_bden pas byin gyis brlabs pa'i rnam pa dang /_chud mi gzon pa'i rnam pa dang /_rang gi kha na las pa'i rnam pa dang /_rang gi sems srung ba'i rnam pa dang /_brtson 'grus mi gtong ba'i rnam pa dang /_chos 
[\[116b.5\]]la nges par sems pa'i rnam pa dang /_nyon mongs pa'i gnyen po'i rnam pa dang /_rang gi phyogs srung ba'i rnam pa dang /_pha rol gyi phyogs dang /_nyon mongs pa tshar gcod pa'i rnam pa dang /_nor bdun yang dag par 'du ba'i rnam pa dang /_dbul ba thams cad tshar gcod pa'i 
[\[116b.6\]]rnam pa dang /_mdzangs pas bsngags pa'i rnam pa dang /_mkhas pa mngon par dga' ba'i rnam pa dang /_'phags pas kun shes pa'i rnam pa dang /_'phags pa ma yin pa dad par byed pa'i rnam pa dang /_bden pa mthong ba'i rnam pa dang /_phung po'i skyon rnam par spang 
[\[116b.7\]]ba'i rnam pa dang /_'dus byas yongs su 'jal ba'i rnam pa dang /_don la rton pa'i rnam pa dang /_chos la rton pa'i rnam pa dang /_ye shes la rton pa'i rnam pa dang /_nges pa'i don gyi mdo sde la rton pa'i rnam pa dang /_sdig pa thams cad mi bya ba'i rnam pa dang /_bdag 
[\[117a\]]
[\[117a.1\]]dang gzhan la phan pa'i rnam pa dang /_legs par byas pa'i las kyi rnam pa dang /_mi 'gyod pa'i rnam pa dang /_khyad par du 'gro ba'i rnam pa dang /_sangs rgyas kyi chos thams cad 'thob pa'i rnam pa ste/_de dag ni byang chub sems dpa' rnams kyi thos pa rnam pa 
[\[117a.2\]]brgyad cu rtsa bzhi zhes bya'o/_/btsun pa sha ra dwa ti'i bu/_de la byang chub sems dpa' rnams kyi tshul bzhin yid la byed pa la 'jug pa ni sum cu rtsa gnyis te/_sum cu rtsa gnyis gang zhe na/_'di lta ste/_zhi gnas kyi gnas la 'jug pa dang /_lhag mthong la rnam par dpyod pa'i 
[\[117a.3\]]'jug pa dang /_sems las su rung ba'i 'jug pa dang /_lus dben pa la 'jug pa dang /_sems dben pa la 'jug pa dang /_rten cing 'brel bar 'byung ba la 'jug pa dang /_bden pa'i rjes su 'thun pa la 'jug pa dang /_chad pa med pa la 'jug pa dang /_rtag pa med 
[\[117a.4\]]pa la 'jug pa dang /_rgyu dang rkyen la 'jug pa dang /_bdag med pa dang /_sems can med pa dang /_srog med pa dang /_gang zag med pa la 'jug pa dang /_'ong ba dang /_'gro ba dang /_gnas med pa la 'jug pa dang /_mi 'pho zhing rgyu dang 'bras bu chud mi za ba la 'jug 
[\[117a.5\]]pa dang /_stong pa nyid dang /_mtshan ma med pa dang /_smon pa med pa la 'dris par byed pa la 'jug pa dang /_stong pa nyid dang /_mtshan ma med pa dang /_smon pa med pa la mngon sum du mi byed pa la 'jug pa dang /_bsam gtan dang /_ting nge 'dzin dang /_snyoms par 
[\[117a.6\]]'jug pa skyed pa'i tshul la 'jug pa dang /_bsam gtan dang /_ting nge 'dzin la snyoms par 'jug pa'i dbang gis mi skye ba la 'jug pa dang /_mngon par shes pa'i ye shes la 'jug pa dang /_zag pa zad pa'i ye shes mngon sum du byed pa ma yin pa la 'jug pa dang /_nang 
[\[117a.7\]]du rtog pa la 'jug pa dang /_nges par gyur par mi 'jug pa la 'jug pa dang /_'dus byas kyi skyon yongs su 'jal ba la 'jug pa dang /_'dus ma byas kyi chos mngon sum du mi byed par 'jug pa dang /_sems can thams cad la bdag med par so sor rtog pa la 'jug pa dang /_
[\[117b\]]
[\[117b.1\]]snying rje chen po mi gtong ba la 'jug pa dang /_skye ba thams cad 'jig par lta ba la 'jug pa dang /_rtag tu bsams bzhin du shes pas srid pa thams cad yongs su 'dzin par 'jug pa dang /_yid byung zhing 'dod chags dang bral ba'i 'jug pa dang /_'dod chags dang bral ba'i chos kyang 
[\[117b.2\]]mngon sum du mi byed par 'jug pa dang /_'dod pa'i dga' ba'i yon tan yal bar 'dor ba la 'jug pa dang /_chos kyi dga' ba mi gtong ba la 'jug pa dang /_spros pa dang rnam par rtog pa thams cad spong ba la 'jug pa dang /_thabs mkhas pa'i spros pa dang /_rnam par rtog pa 
[\[117b.3\]]mi spong bar 'jug pa ste/_btsun pa sha ra dwa ti'i bu/_de dag ni byang chub sems dpa' rnams kyi tshul bzhin yid la byed pa la 'jug pa sum cu rtsa gnyis zhes bya'o/_/btsun pa sha ra dwa ti'i bu/_gzhan yang tshul bzhin zhes bya ba de ni rigs pa'i tshig go/_/de ni tshul gyi tshig go/_/
[\[117b.4\]]de ni sgo'i tshig go/_/de ni kha'i tshig go/_/de ni rgyu'i tshig go/_/de ni rkyen gyi tshig go/_/de ni mi 'gog pa'i tshig go/_/de ni mi 'gal ba'i tshig go/_/de ni btang snyoms kyi tshig go/_/de ni len pa med pa'i tshig go/_/de ni dor ba med pa'i tshig go/_/de ni rkyen med pa'i tshig go/_/de ni rten pa 
[\[117b.5\]]med pa'i tshig go/_/de ni mi gnas pa'i tshig go/_/de ni ma g.yos pa'i tshig go/_/de ni rnam par ma g.yos pa'i tshig go/_/de ni sgro btags pa med pa'i tshig go/_/de ni mnyam pa nyid kyi tshig go/_/de ni mi mnyam pa med pa'i tshig go/_/de ni bden pa'i tshig go/_/de ni yang dag pa'i 
[\[117b.6\]]tshig go/_/de ni mi 'gyur ba'i tshig go/_/de ni phyir bya ba med pa'i tshig go/_/de ni zhi ba'i tshig go/_/de ni rab tu zhi ba'i tshig go/_/de ni nye bar zhi ba'i tshig go/_/de ni spros pa med pa'i tshig go/_/de ni blang ba med pa'i tshig go/_/de ni gzhag pa med pa'i tshig go/_/de ni ma tshang ba med 
[\[117b.7\]]pa'i tshig go/_/de ni lhag pa med pa'i tshig go/_/de ni phyir dbyung du med pa'i tshig go/_/de ni gnyen po med pa'i tshig go/_/de ni dam pa'i tshig go/_/de ni de kho na'i tshig go/_/de ni de bzhin nyid kyi tshig go/_/de ni ma nor ba de bzhin nyid kyi tshig go/_/de ni gzhan ma yin pa de bzhin 
[\[118a\]]
[\[118a.1\]]nyid kyi tshig go/_/de ni ji lta ba bzhin gyi tshig go/_/de ni chud mi za ba'i tshig go/_/de ni yang dag pa'i mtha'i tshig go/_/de ni dus gsum mnyam pa nyid kyi tshig go/_/de ni dus gsum yongs su ma chad pa'i tshig go/_/de ni gzugs la rnam par shes pa mi gnas pa'i 
[\[118a.2\]]tshig go/_/de ni tshor ba dang /_'du shes dang /_'du byed dang /_rnam par shes pa la rnam par shes pa mi gnas pa'i tshig go/_/de ni sa'i khams la rnam par shes pa mi gnas pa'i tshig go/_/de bzhin du de ni chu'i khams dang /_me'i khams dang /_rlung gi khams la rnam 
[\[118a.3\]]par shes pa mi gnas pa'i tshig go/_/de ni mig dang /_gzugs dang /_mig gi rnam par shes pa'i khams la mi gnas pa'i tshig go/_/de bzhin du de ni rna ba dang /_sgra dang /_rna ba'i rnam par shes pa'i khams dang /_sna dang /_dri dang /_sna'i rnam par shes pa'i khams 
[\[118a.4\]]dang /_lce dang /_ro dang /_lce'i rnam par shes pa'i khams dang /_lus dang /_reg bya dang /_lus kyi rnam par shes pa'i khams dang /_yid dang /_chos dang /_yid kyi rnam par shes pa'i khams la mi gnas pa'i tshig go/_/de ni don la rton pa'i tshig go/_/de ni chos 
[\[118a.5\]]la rton pa'i tshig go/_/de ni ye shes la rton pa'i tshig go/_/de ni nges pa'i don gyi mdo sde la rton pa'i tshig go/_/btsun pa sha ra dwa ti'i bu/_gzhan yang tshul bzhin zhes bya ba de ni chos thams cad do/_/de ci'i phyir zhe na/_ji ltar bdag la bdag med pa de bzhin du/_chos thams 
[\[118a.6\]]cad rigs pas mthong zhing /_ji ltar sems can la bdag med pa de bzhin du chos thams cad rigs pas mthong na/_de ltar mthong ba na tshul bzhin mthong ba'o/_/'khor ba'i khams kyi tshul bzhin gang yin pa mya ngan las 'das pa'i dbyings kyi tshul bzhin yang de yin no 
[\[118a.7\]]zhes gang gis de ltar mtshungs shing bye brag med par mthong ba de ni/_tshul bzhin rab tu sbyor ba zhes bya'o/_/gang gis kun nas nyon mongs pa'i rang bzhin dang /_rnam par byang ba'i rang bzhin mtshungs shing bye brag med par mthong ba de ni/_tshul bzhin rab tu sbyor ba zhes bya'o/_/gang 
[\[118b\]]
[\[118b.1\]]rigs pa dang /_mi rigs par mi sems pa de ni tshul bzhin rab tu sbyor ba yin te/_btsun pa sha ra dwa ti'i bu/_mdor na byang chub sems dpa'i tshul bzhin sbyor ba ji snyed pa de dag thams cad kyi gnas ni sems can no/_/de sems can gyi gnas kyang mi spong la/_chos kyi gnas 
[\[118b.2\]]kyang 'khrugs par mi byed de/_de ni byang chub sems dpa'i tshul bzhin la 'jug pa'i sbyor ba zhes bya'o/_/btsun pa sha ra dwa ti'i bu/_de ltar de'i chos kyi rnam pa dang /_thos pa'i rnam pa dang /_tshul bzhin la 'jug pa'i sbyor ba'i rgyu 'thun pa de ni shes rab ces bya'o/_/de la shes 
[\[118b.3\]]rab ni 'grogs pa bcu drug dang lhan cig mi gnas te/_bcu drug po dag gang zhe na/_'di lta ste/_ma rig pa'i 'grogs pa dang lhan cig mi gnas so/_/de bzhin du 'du byed dang /_rnam par shes pa dang /_ming dang gzugs dang /_skye mched drug dang /_reg pa dang /_tshor 
[\[118b.4\]]ba dang /_sred pa dang /_len pa dang /_srid pa dang /_skye ba dang /_rga shi'i 'grogs pa dang lhan cig mi gnas so/_/ma rig pa 'gog pa'i 'grogs pa dang lhan cig mi gnas so/_/de bzhin du 'du byed dang /_rnam par shes pa dang /_ming dang gzugs dang /_skye mched drug 
[\[118b.5\]]dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi 'gog pa'i 'grogs pa dang lhan cig mi gnas so/_/'jig tshogs la lta ba'i 'grogs pa dang lhan cig mi gnas pa nas/_'jig tshogs la lta ba'i rtsa ba las byung bar lta 
[\[118b.6\]]bar gyur pa drug cu rtsa gnyis po'i bar dag gi 'grogs pa dang lhan cig mi gnas so/_/mthon dman gyi 'grogs pa dang lhan cig mi gnas pa nas/_'jig rten gyi chos rnyed pa dang /_ma rnyed pa dang /_snyan pa dang /_mi snyan pa dang /_smad pa dang /_bstod pa dang /_bde ba dang /_
[\[118b.7\]]sdug bsngal gyi bar gyi 'grogs pa dang lhan cig mi gnas so/_/khro ba dang /_khon du 'dzin pa dang /_'chab pa dang /_yongs su gdung ba dang /_phrag dog dang /_ser sna dang /_sgyu dang /_g.yo dang /_ngo tsha med pa dang /_khrel med pa dang /_khengs pa dang /_rtsod pa dang /_
[\[119a\]]
[\[119a.1\]]rgyags pa dang /_bag med pa dang /_nga rgyal dang /_lhag pa'i nga rgyal dang /_nga rgyal las kyang nga rgyal dang /_nga'o snyam pa'i nga rgyal dang /[ {]chung zad [,]cung zad [}]snyam pa'i nga rgyal dang /_mngon pa'i nga rgyal dang /_log pa'i nga rgyal rnams kyi 'grogs pa dang lhan cig 
[\[119a.2\]]mi gnas pa nas/_nye ba'i nyon mongs pa thams cad kyi bar gyi 'grogs pa dang lhan cig mi gnas so/_/'dod chags dang /_zhe sdang dang /_gti mug gi kun nas ldang ba phra mo dang /_sbom po dang /_chung ngu dang /_'bring dang /_chen po'i 'grogs pa dang lhan cig mi gnas pa nas 
[\[119a.3\]]nyon mongs pa'i kun nas ldang ba thams cad kyi bar gyi 'grogs pa dang lhan cig mi gnas so/_/gti mug gi mun pa dang /_rab rib kyi ling tog dang /_sgrib pa dang /_chod pa'i 'grogs pa dang lhan cig mi gnas pa nas/_nyams par 'gyur ba'i cha dang 'thun pa'i chos kun nas 
[\[119a.4\]]ldang ba thams cad kyi bar gyi 'grogs pa dang lhan cig mi gnas so/_/'dod pa dang /_thab mo'i rnyog pa dang /_phung po dang /_nyon mongs pa dang /_'chi bdag dang /_lha'i bu'i bdud rnams dang lhan cig mi gnas pa nas/_bdud kyi las thams cad kyi bar dang lhan cig mi gnas 
[\[119a.5\]]so/_/bdag dang /_sems can dang /_srog dang /_gso ba dang /_skyes bu dang /_gang zag dang /_shed las skyes dang /_shed bur 'dzin pa la mngon par zhen pa dang lhan cig mi gnas pa nas/_'dzin pa la mngon par zhen pa thams cad kyi bar dang lhan cig mi gnas so/_/
[\[119a.6\]]las kyi sgrib pa dang /_chos kyi sgrib pa dang /_nyon mongs pa'i sgrib pa dang /_lta ba'i sgrib pa dang /_'gro ba'i sgrib pa dang /_rnam par smin pa'i sgrib pa dang /_shes pa'i sgrib pa dang lhan cig mi gnas pa nas/_bag chags kyi mtshams sbyor ba thams cad kyi bar dang lhan cig 
[\[119a.7\]]mi gnas so/_/rtog pa dang /_rnam par rtog pa dang /_yongs su rtog pa dang /_mtshan ma dang /_dmigs pa dang /_mthong ba dang /_thos pa dang /_bye brag phyed pa dang /_rnam par rig pa rnams dang lhan cig mi gnas pa nas mdud pa dang /_sgro btags pa thams cad kyi 
[\[119b\]]
[\[119b.1\]]bar dang lhan cig mi gnas so/_/bdag dang /_rtag pa dang /_gtsang ba dang /_bde ba'i 'grogs pa dang lhan cig mi gnas pa nas phyin ci log thams cad kyi bar dang lhan cig mi gnas so/_/sems can gyi sems kyi spyod pa brgyad khri bzhi stong dang lhan cig mi gnas pa nas/_
[\[119b.2\]]chos kyi phung po brgyad khri bzhi stong gi bar dang lhan cig mi gnas so/_/ser sna dang /_gtong ba dang /_'chal pa'i tshul khrims dang /_tshul khrims dang /_gnod sems dang /_bzod pa dang /_le lo dang /_brtson 'grus dang /_rnam par g.yeng ba dang /_bsam gtan dang /_
[\[119b.3\]]'chal pa'i shes rab dang lhan cig mi gnas pa nas/_pha rol tu phyin pa'i phyogs dang mi 'thun pa'i phyogs sems pa dang lhan cig mi gnas so/_/nges pa dang /_ma nges pa dang /_yang dag pa dang /_log pa dang /_dge ba dang /_mi dge ba dang /_kha na ma tho ba dang bcas pa 
[\[119b.4\]]dang /_kha na ma tho ba med pa dang /_zag pa dang bcas pa dang /_zag pa med pa dang /_'dus byas dang /_'dus ma byas dang /_'jig rten pa dang /_'jig rten las 'das pa dang /_bzang po dang /_ngan pa dang /_kun nas nyon mongs pa dang /_rnam par byang ba dang /_'khor 
[\[119b.5\]]ba dang /_mya ngan las 'das pa dang lhan cig mi gnas pa nas/_chos thams cad kyi mi 'thun pa'i phyogs dang /_gnyen po'i bar dang lhan cig mi gnas so/_/theg pa tha dad pa dang /_sems can tha dad pa dang /_zhing tha dad pa dang /_sangs rgyas tha dad pa dang /_chos tha 
[\[119b.6\]]dad pa dang /_dge 'dun tha dad pa dang lhan cig mi gnas pa nas/_tha dad pa thams cad kyi bar dang lhan cig mi gnas so/_/mi shes pa dang /_shes pa dang /_rnam par shes pa dang /_kun rdzob dang /_don dam pa dang lhan cig mi gnas pa nas/_mtshan ma yid la byed 
[\[119b.7\]]pa thams cad kyi bar dang lhan cig mi gnas so/_/shes rab ni gang rgyu ba med pa/_lus med pa/_mtshan nyid med pa/_mtshan ma med pa/_'dus ma byas pa ste/_de ni mtshan ma dang /_yid la byed pa thams cad dang /_sems dang /_yid dang /_rnam par shes pa dang /_gnas dang /_
[\[120a\]]
[\[120a.1\]]ming dang /_mtshan ma dang /_gcig pa dang /_tha dad pa dang lhan cig mi gnas te/_btsun pa sha ra dwa ti'i bu/_shes rab ni 'grogs pa bcu drug po de dag dang lhan cig mi gnas so//_//bam po bzhi pa/_de la shes rab kyi yul gang zhe na/_
[\[120a.2\]]'di lta ste/_chos brgyad la mkhas pa'o/_/de la chos brgyad la mkhas pa gang zhe na/_'di lta ste/_phung po la mkhas pa dang /_khams la mkhas pa dang /_skye mched la mkhas pa dang /_bden pa la mkhas pa dang /_rten cing 'brel bar 'byung ba la mkhas pa dang /_dus gsum 
[\[120a.3\]]la mkhas pa dang /_theg pa thams cad la mkhas pa dang /_chos thams cad la mkhas pa'o/_/de la byang chub sems dpa'i phung po la mkhas pa gang zhe na/_gang 'di phung po rnams kyi dper bya bar bstan pa ste/_dbu ba rdos par bstan pa dang /_chu'i chu bur du bstan pa dang /_smig rgyur 
[\[120a.4\]]bstan pa dang /_chu shing gi sdong por bstan pa dang /_sgyu mar bstan pa dang /_rmi lam du bstan pa dang /_brag car bstan pa dang /_mig yor du bstan pa dang /_gzugs brnyan du bstan pa dang /_sprul par bstan pa'o/_/de ci'i phyir zhe na/_gzugs ni dbu ba rdos pa lta bu ste/_dbu 
[\[120a.5\]]ba rdos pa lta bu ni bdag ma yin/_sems can ma yin/_srog ma yin/_gso ba ma yin/_skyes bu ma yin/_gang zag ma yin no/_/dbu ba rdos pa'i rang bzhin gang yin pa gzugs kyi rang bzhin yang de yin te/_gang 'di la mkhas pa de ni phung po la mkhas pa zhes bya'o/_/
[\[120a.6\]]tshor ba ni chu'i chu bur lta bu'o/_/'du shes ni smig rgyu lta bu'o/_/'du byed rnams ni chu shing lta bu'o/_/rnam par shes pa ni sgyu ma lta bu ste/_sgyu ma yang bdag ma yin/_sems can ma yin/_srog ma yin/_gso ba ma yin/_skyes bu ma yin/_gang zag ma yin no/_/sgyu 
[\[120a.7\]]ma'i rang bzhin gang yin pa/_rnam par shes pa'i rang bzhin yang de yin te/_gang 'di la mkhas pa de ni byang chub sems dpa'i phung po la mkhas pa zhes bya'o/_/phung po rnams ni rmi lam lta bu ste/_rmi lam yang bdag ma yin/_sems can ma yin/_srog ma yin/_gso ba 
[\[120b\]]
[\[120b.1\]]ma yin/_skyes bu ma yin/_gang zag ma yin no/_/rmi lam gyi rang bzhin gang yin pa phung po rnams kyi rang bzhin yang de yin te/_gang 'di la mkhas pa de ni/_byang chub sems dpa'i phung po la mkhas pa zhes bya'o/_/phung po rnams ni brag ca lta bu ste/_brag ca ni bdag ma 
[\[120b.2\]]yin/_sems can ma yin/_srog ma yin/_gso ba ma yin/_skyes bu ma yin/_gang zag ma yin no/_/brag ca'i rang bzhin gang yin pa phung po rnams kyi rang bzhin yang de yin te/_gang 'di la mkhas pa de ni byang chub sems dpa'i phung po la mkhas pa zhes bya'o/_/phung po 
[\[120b.3\]]rnams ni mig yor lta bu ste/_mig yor kyang bdag ma yin/_sems can ma yin/_srog ma yin/_gso ba ma yin/_skyes bu ma yin/_gang zag ma yin no/_/mig yor gyi rang bzhin gang yin pa/_phung po rnams kyi rang bzhin yang de yin te/_gang 'di la mkhas pa 
[\[120b.4\]]'di ni byang chub sems dpa'i phung po la mkhas pa zhes bya'o/_/phung po rnams ni gzugs brnyan lta bu ste/_gzugs brnyan ni bdag ma yin/_sems can ma yin/_srog ma yin/_gso ba ma yin/_skyes bu ma yin/_gang zag ma yin no/_/gzugs brnyan gyi rang bzhin 
[\[120b.5\]]gang yin pa/_phung po rnams kyi rang bzhin yang de yin te/_gang 'di la mkhas pa de ni byang chub sems dpa'i phung po la mkhas pa zhes bya'o/_/phung po rnams ni sprul pa lta bu ste/_sprul pa ni bdag ma yin/_sems can ma yin/_srog ma yin/_gso ba ma yin/_skyes 
[\[120b.6\]]bu ma yin/_gang zag ma yin no/_/sprul pa'i rang bzhin gang yin pa/_phung po rnams kyi rang bzhin yang de yin te/_gang 'di la mkhas pa de ni byang chub sems dpa'i phung po la mkhas pa zhes bya'o/_/phung po zhes bya ba de ni 'jig rten te/_'jig rten kyang 'jig pa'i 
[\[120b.7\]]mtshan nyid do/_/'jig rten gyi rang bzhin gang yin pa de rang bzhin gyis mi rtag pa'o/_/rang bzhin gyis sdug bsngal ba'o/_/rang bzhin gyis stong pa'o/_/rang bzhin gyis bdag med pa'o/_/rang bzhin gyis zhi ba ste/_gang 'di la mkhas pa de ni byang chub sems dpa'i 
[\[121a\]]
[\[121a.1\]]phung po la mkhas pa zhes bya'o/_/de la byang chub sems dpa'i khams la mkhas pa gang zhe na/_gang chos kyi dbyings la 'jug pa'i ye shes so/_/chos kyi dbyings ni sa'i khams yin mod kyi/_chos kyi dbyings sra ba'i mtshan nyid ni ma yin no/_/chos kyi 
[\[121a.2\]]dbyings chu'i khams yin mod kyi/_chos kyi dbyings rlan pa'i mtshan nyid ni ma yin no/_/chos kyi dbyings me'i khams yin mod kyi/_chos kyi dbyings yongs su smin par byed pa'i mtshan nyid ni ma yin no/_/chos kyi dbyings rlung gi khams yin mod kyi/_chos kyi dbyings g.yo 
[\[121a.3\]]ba'i mtshan nyid ni ma yin no/_/chos kyi dbyings mig gi khams yin mod kyi/_chos kyi dbyings lta ba'i mtshan nyid ni ma yin no/_/chos kyi dbyings rna ba'i khams yin mod kyi/_chos kyi dbyings nyan pa'i mtshan nyid ni ma yin no/_/chos kyi dbyings sna'i khams yin mod kyi/_
[\[121a.4\]]chos kyi dbyings snom pa'i mtshan nyid ni ma yin no/_/chos kyi dbyings lce'i khams yin mod kyi/_chos kyi dbyings myong bar byed pa'i mtshan nyid ni ma yin no/_/chos kyi dbyings lus kyi khams yin mod kyi/_chos kyi dbyings nom pa'i mtshan nyid ni ma yin no/_/chos kyi dbyings 
[\[121a.5\]]yid kyi khams yin mod kyi/_chos kyi dbyings rnam par rig pa'i mtshan nyid ni ma yin no/_/chos kyi dbyings mig gi rnam par shes pa'i khams yin mod kyi/_chos kyi dbyings gzugs so sor rnam par rig pa'i mtshan nyid ni ma yin no/_/chos kyi dbyings rna ba'i rnam par shes pa'i khams 
[\[121a.6\]]yin mod kyi/_chos kyi dbyings sgra so sor rnam par rig pa'i mtshan nyid ni ma yin no/_/chos kyi dbyings sna'i rnam par shes pa'i khams yin mod kyi/_chos kyi dbyings dri so sor rnam par rig pa'i mtshan nyid ni ma yin no/_/chos kyi dbyings lce'i rnam par shes pa'i khams yin mod 
[\[121a.7\]]kyi/_chos kyi dbyings ro so sor rnam par rig pa'i mtshan nyid ni ma yin no/_/chos kyi dbyings lus kyi rnam par shes pa'i khams yin mod kyi/_chos kyi dbyings reg bya so sor rnam par rig pa'i mtshan nyid ni ma yin no/_/chos kyi dbyings yid kyi rnam par shes pa'i khams yin 
[\[121b\]]
[\[121b.1\]]mod kyi/_chos kyi dbyings chos so sor rnam par rig pa'i mtshan nyid ni ma yin no/_/chos kyi dbyings gzugs kyi khams yin mod kyi/_chos kyi dbyings mig gi rnam par shes pas rnam par rig par bya ba'i mtshan nyid ni ma yin no/_/chos kyi dbyings sgra'i khams yin mod kyi/_chos 
[\[121b.2\]]kyi dbyings rna ba'i rnam par shes pas rnam par rig par bya ba'i mtshan nyid ni ma yin no/_/chos kyi dbyings dri'i khams yin mod kyi/_chos kyi dbyings sna'i rnam par shes pas rnam par rig par bya ba'i mtshan nyid ni ma yin no/_/chos kyi dbyings ro'i khams yin mod kyi/_chos kyi dbyings 
[\[121b.3\]]lce'i rnam par shes pas rnam par rig par bya ba'i mtshan nyid ni ma yin no/_/chos kyi dbyings reg bya'i khams yin mod kyi/_chos kyi dbyings lus kyi rnam par shes pas rnam par rig par bya ba'i mtshan nyid ni ma yin no/_/chos kyi dbyings chos kyi khams yin mod kyi/_chos kyi 
[\[121b.4\]]dbyings yid kyi rnam par shes pas rnam par rig par bya ba'i mtshan nyid ni ma yin no/_/chos kyi dbyings gzugs kyi khams yin mod kyi/_chos kyi dbyings gzugs su rnam par rig pa'i mtshan nyid ni ma yin no/_/chos kyi dbyings sgra'i khams yin mod kyi/_chos kyi dbyings sgrar rnam 
[\[121b.5\]]par rig pa'i mtshan nyid ni ma yin no/_/chos kyi dbyings dri'i khams yin mod kyi/_chos kyi dbyings drir rnam par rig pa'i mtshan nyid ni ma yin no/_/chos kyi dbyings ro'i khams yin mod kyi/_chos kyi dbyings ror rnam par rig pa'i mtshan nyid ni ma yin no/_/chos kyi dbyings 
[\[121b.6\]]reg bya'i khams yin mod kyi/_chos kyi dbyings reg byar rnam par rig pa'i mtshan nyid ni ma yin no/_/chos kyi dbyings chos kyi khams yin mod kyi/_chos kyi dbyings chos su rnam par rig pa'i mtshan nyid ni ma yin no/_/chos kyi dbyings dang /_bdag gi khams de ni mtshungs so/_/
[\[121b.7\]]chos kyi dbyings dang /_'dod pa'i khams dang /_gzugs kyi khams dang /_gzugs med pa'i khams de ni mtshungs so/_/chos kyi dbyings dang /_'khor ba'i khams dang /_mya ngan las 'das pa'i dbyings de ni mtshungs so/_/chos kyi dbyings dang /_sems can gyi 
[\[122a\]]
[\[122a.1\]]khams dang /_nam mkha'i khams dang /_chos thams cad kyi khams de ni mtshungs so/_/de ci'i phyir de mtshungs zhe na/_stong pa nyid du mtshungs pas na de ni mtshungs so/_/mtshan ma med par mtshungs pa dang /_smon pa med par mtshungs pa dang /_
[\[122a.2\]]mngon par 'du mi byed par mtshungs pa dang /_skye ba med par mtshungs pa dang /_'byung ba med par mtshungs pa dang /_dngos po med par mtshungs pa dang /_chos thams cad tha dad pa med par mtshungs pa dang /_sgrib pa med par mtshungs pa dang /_nam mkha'i khams su 
[\[122a.3\]]mtshungs pa dang /_mya ngan las 'das pa'i dbyings su mtshungs pas/_de dag mtshungs pa'o/_/'dus byas kyi khams la 'jug pa dang /_'dus ma byas kyi khams la 'jug pa tshad med de/_gang bstan pa de la chos kyi dbyings kyi tshul gyi sgo nas 'jug pa 'di ni byang chub 
[\[122a.4\]]sems dpa'i khams la mkhas pa zhes bya'o/_/de la byang chub sems dpa'i skye mched la mkhas pa gang zhe na/_chos kyi skye mched la 'jug pa'i ye shes te/_chos kyi skye mched ni mig gi skye mched yin mod kyi/_chos kyi skye mched lta ba'i mtshan nyid ni ma yin no/_/chos 
[\[122a.5\]]kyi skye mched rna ba'i skye mched yin mod kyi/_chos kyi skye mched nyan pa'i mtshan nyid ni ma yin no/_/chos kyi skye mched sna'i skye mched yin mod kyi/_chos kyi skye mched mnom pa'i mtshan nyid ni ma yin no/_/chos kyi skye mched lce'i skye mched yin mod kyi/_chos kyi skye mched 
[\[122a.6\]]myang ba'i mtshan nyid ni ma yin no/_/chos kyi skye mched lus kyi skye mched yin mod kyi/_chos kyi skye mched nom pa'i mtshan nyid ni ma yin no/_/chos kyi skye mched yid kyi skye mched yin mod kyi/_chos kyi skye mched chos rnam par rig pa'i mtshan nyid ni ma yin no/_/chos kyi skye 
[\[122a.7\]]mched gzugs kyi skye mched yin mod kyi/_chos kyi skye mched mig gi rnam par shes pas rnam par rig par bya ba'i mtshan nyid ni ma yin no/_/chos kyi skye mched sgra'i skye mched yin mod kyi/_chos kyi skye mched rna ba'i rnam par shes pas rnam par rig par bya ba'i mtshan nyid ni ma yin 
[\[122b\]]
[\[122b.1\]]no/_/chos kyi skye mched dri'i skye mched yin mod kyi/_chos kyi skye mched sna'i rnam par shes pas rnam par rig par bya ba'i mtshan nyid ni ma yin no/_/chos kyi skye mched ro'i skye mched yin mod kyi/_chos kyi skye mched lce'i rnam par shes pas rnam par rig par bya ba'i mtshan 
[\[122b.2\]]nyid ni ma yin no/_/chos kyi skye mched reg bya'i skye mched yin mod kyi/_chos kyi skye mched lus kyi rnam par shes pas rnam par rig par bya ba'i mtshan nyid ni ma yin no/_/chos kyi skye mched chos kyi skye mched yin mod kyi/_chos kyi skye mched yid kyi rnam par shes pas rnam par 
[\[122b.3\]]rig par bya ba'i mtshan nyid ni ma yin te/_'di ni byang chub sems dpa'i skye mched la mkhas pa zhes bya'o/_/gzhan yang skye mched la mkhas pa ni/_mig gi skye mched ni/_bdag dang bdag gis stong ngo /_/de bzhin du rna ba'i skye mched dang /_sna'i skye mched dang /_lce'i skye 
[\[122b.4\]]mched dang /_lus kyi skye mched dang /_yid kyi skye mched dang /_gzugs kyi skye mched dang /_sgra'i skye mched dang /_dri'i skye mched dang /_ro'i skye mched dang /_reg bya'i skye mched dang /_chos kyi skye mched kyang bdag dang bdag gis stong ngo /_/bcom ldan 'das kyis ji 
[\[122b.5\]]skad du/_mig ni bdag dang bdag gis stong ste/_'di ni de'i rang bzhin no/_/de bzhin du rna ba dang /_sna dang /_lce dang /_lus dang /_yid ni bdag dang bdag gis stong ste/_'di ni de'i rang bzhin no/_/de bzhin du gzugs dang /_sgra dang /_dri dang /_ro dang /_reg bya dang /_
[\[122b.6\]]chos rnams ni bdag dang bdag gis stong ste/_'di ni de'i rang bzhin no zhes gsungs so/_/'di ltar gang skye mched rnams la skye mched du mi byed cing /_dge ba'i chos kyang mi sogs/_mi dge ba'i chos kyang 'bri bar mi byed la/_dge ba dang mi dge ba la 'du shes gnyis su 
[\[122b.7\]]mi 'gyur ba 'di ni byang chub sems dpa'i skye mched la mkhas pa'o/_/gzhan yang skye mched la mkhas pa ni/_mig gi skye mched kyi 'dod chags kyi gnas dang rten ni gzugs kyi skye mched de/_gang mig gzugs la 'dod chags dang bral bar mthong la/_'dod chags dang 
[\[123a\]]
[\[123a.1\]]bral ba'i chos kyang mngon sum du mi byed pa 'di ni/_byang chub sems dpa'i skye mched la mkhas pa zhes bya'o/_/de bzhin du rna ba'i skye mched kyi sgra'i skye mched dang /_sna'i skye mched kyi dri'i skye mched dang /_lce'i skye mched kyi ro'i skye mched dang /_lus kyi skye mched 
[\[123a.2\]]kyi reg bya'i skye mched dang /_yid kyi skye mched kyi 'dod chags kyi gnas dang rten ni chos kyi skye mched de/_gang yid chos las 'dod chags dang bral bar mthong la/_'dod chags dang bral ba'i chos kyang mngon sum du mi byed pa 'di ni/_byang chub sems dpa'i skye mched la mkhas 
[\[123a.3\]]pa zhes bya'o/_/skye mched ces bya ba ni/_'phags pa'i skye mched dang /_'phags pa ma yin pa'i skye mched do/_/de la 'phags pa'i skye mched ni gang lam yang dag par bsgrub pa'o/_/'phags pa ma yin pa'i skye mched ni gang lam dang mi 'thun pa'o/_/de la byang chub 
[\[123a.4\]]sems dpa'i lam la gnas nas lam dang mi 'thun pa la spyod pa'i sems can rnams la snying rje chen po skyed cing /_lam gyi skye mched kyang mi 'dor ba 'di ni byang chub sems dpa'i skye mched la mkhas pa zhes bya'o/_/de la byang chub sems dpa'i bden pa la mkhas pa gang zhe na/_
[\[123a.5\]]'jug pa bzhi ni byang chub sems dpa'i bden pa la mkhas pa yin te/_'jug pa bzhi gang zhe na/_gang 'di sdug bsngal shes pa dang /_kun 'byung ba shes pa dang /_'gog pa shes pa dang /_lam shes pa'o/_/de la sdug bsngal shes pa zhes bya ba ni gang phung po rnams ni mi skye 
[\[123a.6\]]bar shes pa'o/_/kun 'byung ba shes pa zhes bya ba ni/_gang sred pa legs par 'joms pa'i shes pa'o/_/'gog pa shes pa zhes bya ba ni ma rig pa dang /_bag la nyal ba rnams mi 'byung ba'o/_/lam shes pa zhes bya ba ni/_mnyam pa nyid du gyur pa'i chos thams cad la 
[\[123a.7\]]sgro mi 'dogs pa ste/_de ni byang chub sems dpa'i bden pa shes pa'o/_/de la byang chub sems dpa'i 'phags pa'i bden pa bzhi po de dag la de lta bus shes rab dang ye shes kyis rab tu shes kyang sems can la blta ba'i phyir mngon sum du mi byed cing /_sems can rnams kyang 
[\[123b\]]
[\[123b.1\]]yongs su smin par byed de/_'di ni byang chub sems dpa'i bden pa la mkhas pa zhes bya'o/_/gzhan yang byang chub sems dpa'i bden pa rnam pa gsum ste/_gsum gang zhe na/_gang 'di kun rdzob kyi bden pa dang /_don dam pa'i bden pa dang /_mtshan nyid kyi bden pa'o/_/
[\[123b.2\]]de la kun rdzob kyi bden pa gang zhe na/_'jig rten gyi tha snyad dang /_yi ge dang /_sgra dang /_brdas bstan pa ji snyed pa'o/_/don dam pa'i bden pa ni/_gang la sems kyi rgyu ba med pa ste/_yi ge lta ci smos/_mtshan nyid kyi bden pa ni/_gang 'di mtshan nyid thams cad mtshan 
[\[123b.3\]]nyid gcig pa ste/_mtshan nyid gcig po yang mtshan nyid med pa'o/_/de la byang chub sems dpa'i kun rdzob kyi bden pa bstan pas kyang yongs su mi skyo/_don dam pa'i bden pa mngon sum du byed par yang mi ltung /_mtshan nyid kyi bden pas bden pa gcig tu rtogs kyang /_
[\[123b.4\]]sems can rnams yongs su smin par byed de/_'di ni byang chub sems dpa'i bden pa la mkhas pa zhes bya'o/_/gzhan yang bden pa rnam pa gnyis te/_rnam pa gnyis po gang zhe na/_gang 'di tha snyad kyi bden pa dang /_don dam pa'i bden pa'o/_/de la tha snyad kyi bden pa ni/_
[\[123b.5\]]dus su bden par smra ba ste/_gang 'di sdug bsngal gyi bden pa dang /_kun 'byung ba'i bden pa dang /_'gog pa'i bden pa dang /_lam gyi bden pa dang /_'jig rten gyi tha snyad kyi bden pa dang /_yi ge dang /_sgra dang /_brdas bstan pa ji snyed pa'o/_/don dam pa'i 
[\[123b.6\]]bden pa gang /_'di brjod pa med pa'i chos can/_mya ngan las 'das pa ste/_de ci'i phyir zhe na/_rtag tu chos kyi de bzhin nyid kyi phyir/_de'i rigs ni rtag pa'i phyir ro/_/de la byang chub sems dpa' tha snyad kyi bden pa bstan pas kyang yongs su mi skyo/_don dam pa'i bden 
[\[123b.7\]]pa mngon sum du byed par yang mi ltung la/_sems can rnams kyang yongs su smin par byed de/_'di ni byang chub sems dpa'i bden pa la mkhas pa zhes bya'o/_/gzhan yang bden pa ni gcig ste/_gnyis su med do/_/de la bden pa gcig ni gang 'di chos thams 
[\[124a\]]
[\[124a.1\]]cad la sgro 'dogs pa med cing sgro 'dogs par ltung ba'i sems can rnams kyang bden pa la rab tu 'dzud pa'o/_/de la byang chub sems dpa'i sgro 'dogs pa'i bden pa bstan pas kyang mi skyo la/_sgro 'dogs pa med pa'i bden pa gcig bstan pa yang mngon sum du mi byed 
[\[124a.2\]]cing /_sems can rnams kyang yongs su smin par byed pa 'di ni byang chub sems dpa'i bden pa la mkhas pa zhes bya'o/_/gzhan yang phung po lnga ni sdug bsngal ba ste/_gang phung po lnga rnams sdug bsngal gyi mtshan nyid 'di ni sdug bsngal zhes bya'o/_/gang gis sdug bsngal gyi 
[\[124a.3\]]mtshan nyid de stong par rtogs pa 'di ni sdug bsngal la sdug bsngal du shes pa 'phags pa'i bden pa'o/_/gang phung po lnga'i sred pa'i rgyu dang /_lta ba'i rgyu bag la nyal ba 'di ni kun 'byung ba zhes bya'o/_/gang gis sred pa'i rgyu dang /_lta ba'i rgyu de dag mi len pa dang /_sgro mi 
[\[124a.4\]]'dogs pa dang /_reg par mi byed pa 'di ni kun 'byung ba la kun 'byung bar shes pa 'phags pa'i bden pa zhes bya'o/_/gang phung po lnga po dag shin tu zad de 'gags nas/_sngon gyi mthar mi 'byung ba dang /_phyi ma'i mthar mi 'pho ba dang /_da ltar byung bar phyin pa med pa 'di 
[\[124a.5\]]ni 'gog pa 'phags pa'i bden pa ste/_de la gang gis de ltar shes pa 'di ni/_'gog pa la 'gog par shes pa 'phags pa'i bden pa zhes bya'o/_/lam gang la brten te sdug bsngal shes pa dang /_kun 'byung ba shes pa dang /_'gog pa shes pa la reg cing gnyis su med 
[\[124a.6\]]pa'i ye shes su 'jug pa de ni/_sdug bsngal 'gog par 'gro ba'i lam 'phags pa'i bden pa zhes bya ste/_gang 'di la stong pa nyid du shes pa 'di ni/_lam la lam du shes pa 'phags pa'i bden pa zhes bya'o/_/gang gis 'phags pa'i bden pa bzhi po 'di dag la de ltar ye 
[\[124a.7\]]shes kyis rtog cing /_bden pa'i rtog pas mi rtog pa 'di ni/_byang chub sems dpa'i bden pa la mkhas pa zhes bya'o/_/gzhan yang tshor ba thams cad sdug bsngal te 'di ni sdug bsngal zhes bya'o/_/tshor ba de la rnam par 'byed cing rig par shes pa 'di ni/_sdug bsngal la 
[\[124b\]]
[\[124b.1\]]sdug bsngal du shes pa 'phags pa'i bden pa zhes bya'o/_/tshor ba de rgyu gang gis kun 'byung ba 'di ni kun 'byung ba zhes bya ste/_gang gis rgyu de yang dag pa ji lta ba bzhin du rab tu shes pa 'di ni kun 'byung ba la kun 'byung bar shes pa 'phags pa'i bden pa zhes bya'o/_/gang tshor ba thams cad 
[\[124b.2\]]rgyun chad de tshor ba med pa yang tshor zhing /_tshor ba 'gog pa la yang rtog la/_sems can la blta ba'i phyir/_tshor ba 'gog pa mngon sum du yang mi byed pa 'di ni/_'gog pa la 'gog par shes pa 'phags pa'i bden pa zhes bya'o/_/tshor ba gang gis bsgrubs pa'i lam de ni 
[\[124b.3\]]gzings lta bu ste/_gang tshor ba 'dod pa de ni lam 'dod pa ma yin no/_/'di ni lam la lam du shes pa 'phags pa'i bden pa zhes bya'o/_/gang de ltar bden pa bzhi po 'di mthong ba dang /_rnam par dag pas mnyam par rtog pa 'di ni byang chub sems dpa'i bden pa la mkhas 
[\[124b.4\]]pa zhes bya'o/_/gzhan yang mdor na skye ba ni sdug bsngal ba ste/_'di ni sdug bsngal zhes bya'o/_/gang mi skye ba la rtog pa'i shes pa 'di ni sdug bsngal la sdug bsngal du shes pa 'phags pa'i bden pa zhes bya'o/_/srid pa'i rkyen gyis skye ba ste/_srid pa gang yin pa de kun 
[\[124b.5\]]'byung ba'o/_/gang srid pa 'jig pa shes pa 'di ni/_kun 'byung ba la kun 'byung bar shes pa 'phags pa'i bden pa zhes bya'o/_/skye ba thams cad skye ba med pa ste mi skye ba ni 'gog pa'o/_/gang ma skyes pa de la 'gog pa gang yang med de/_gang 'gog pa med par shes 
[\[124b.6\]]pa 'di ni/_zad pa'i 'gog pa shes pa 'phags pa'i bden pa zhes bya'o/_/gang de ltar 'grang ba dang /_'jal ba dang /_tshol ba dang /_rtog pa dang /_'jug pa'i shes pa 'di ni lam la lam du shes pa 'phags pa'i bden pa zhes bya'o/_/gang bden pa'i shes pa 'di 
[\[124b.7\]]la 'jug cing /_bden pa'i shes pa la yang mi gnas pa 'di ni byang chub sems dpa'i bden pa la mkhas pa zhes bya'o/_/de la byang chub sems dpa'i rten cing 'brel par 'byung ba la mkhas pa gang zhe na/_'di lta ste/_tshul bzhin ma yin pa kun 'byung ba las ma rig pa kun 'byung 
[\[125a\]]
[\[125a.1\]]ngo /_/ma rig pa kun 'byung ba las 'du byed kun 'byung ngo /_/'du byed kun 'byung ba las rnam par shes pa kun 'byung ngo /_/rnam par shes pa kun 'byung ba las ming dang gzugs kun 'byung ngo /_/ming dang gzugs kun 'byung ba las skye mched drug kun 
[\[125a.2\]]'byung ngo /_/skye mched drug kun 'byung ba las reg pa kun 'byung ngo /_/reg pa kun 'byung ba las tshor ba kun 'byung ngo /_/tshor ba kun 'byung ba las sred pa kun 'byung ngo /_/sred pa kun 'byung ba las len pa kun 'byung ngo /_/len pa kun 'byung ba las srid pa kun 'byung ngo /_/
[\[125a.3\]]srid pa kun 'byung ba las skye ba kun 'byung ngo /_/skye ba kun 'byung ba las rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung ste/_de ltar na sdug bsngal gyi phung po chen po 'ba' zhig po 'di 'byung bar 
[\[125a.4\]]'gyur ro/_/g.yo ba med pa/_byed pa med pa/_bdag po med pa/_yongs su 'dzin pa med pa'i chos ji ltar gnas pa bzhin 'byung ste/_gang 'di la shes pa 'di ni byang chub sems dpa'i rten cing 'brel par 'byung ba la mkhas pa zhes bya'o/_/gzhan yang gang dge ba'i 
[\[125a.5\]]rgyu las byung ba'am/_mi dge ba'i rgyu las byung ba'am/_mi g.yo ba'i rgyu las byung ba'am/_'khor ba'i rgyu las byung ba'am/_mya ngan las 'das pa'i rgyu las byung ba de dag thams cad/_byang chub sems dpas yang dag pa ji lta ba bzhin du rab tu shes te/_sems can 
[\[125a.6\]]gang dbang po'i rgyu las 'jug pa tshad mar byed pa de ni dbang po'i rgyu las byung zhing las kyi rgyu las byung ba ste/_'bras bu'i rgyu las 'grub par byed do zhes zin pa dang /_ma zin pa'i chos rnams la/_gang de ltar rgyu kun 'byung ba las skye ba la mkhas pa 'di ni byang chub sems dpa'i 
[\[125a.7\]]rten cing 'brel par 'byung ba la mkhas pa zhes bya'o/_/gzhan yang rten cing 'brel par 'byung ba la mkhas pa ni/_tshul bzhin ma yin pa 'gags pas ma rig pa 'gag_/ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam 
[\[125b\]]
[\[125b.1\]]par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/
[\[125b.2\]]len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams kyang 'gag par 'gyur te/_de ltar sdug bsngal gyi phung po 
[\[125b.3\]]chen po 'ba' zhig po 'gag par 'gyur ro/_/g.yo ba med pa/_byed pa med pa/_bdag po med pa/_yongs su 'dzin pa med pa'i chos ji ltar gnas pa bzhin du 'gog par 'gyur ro/_/gang 'di la mkhas pa 'di ni byang chub sems dpa'i rten cing 'brel bar 'byung ba la mkhas 
[\[125b.4\]]pa zhes bya'o/_/gzhan yang chos thams cad ni rgyu la rag lus pa'o/_/rkyen la rag lus pa'o/_/tshogs pa la rag lus pa'o/_/chos gang rgyu dang /_rkyen dang /_tshogs pa la rag lus pa de bdag la rag ma lus pa'o/_/sems can la rag ma lus pa'o/_/srog la rag 
[\[125b.5\]]ma lus pa'o/_/gang zag la rag ma lus pa'o/_/gang bdag la rag ma lus pa dang /_sems can la rag ma lus pa dang /_srog la rag ma lus pa dang /_gang zag la rag ma lus pa 'di na zhe'am/_snga ma na zhe'am/_gzhan na zhes bgrang ba ci yang med de/_gang de ltar 
[\[125b.6\]]rtog pa 'di ni byang chub sems dpa'i rten cing 'brel par 'byung ba la mkhas pa zhes bya'o/_/gzhan yang gang byang chub sems dpa' byang chub kyi rkyen thams cad nye bar gzhog la/_rkyen de dag kyang zad cing 'gog par rtog ste/_sems can la blta ba'i phyir zad cing 'gog pa'i 
[\[125b.7\]]ye shes su yang mi 'jog pa 'di ni byang chub sems dpa'i rten cing 'brel par 'byung ba la mkhas pa zhes bya'o/_/de la byang chub sems dpa'i dus gsum la mkhas pa gang zhe na/_gang bdag dang /_sems can gzhan gyi 'das pa'i sems dang /_sems las byung ba/_dge 
[\[126a\]]
[\[126a.1\]]ba dang /_mi dge ba rnams rjes su dran pa ste/_mi dge ba'i sems dang /_sems las byung ba rnams dran nas kyang /_rnam par smod pa dang /_dge ba'i sems dang /_sems las byung ba rnams dran nas kyang /_byang chub tu yongs su sngo ba 'di ni 'das pa la 
[\[126a.2\]]mkhas pa'o/_/gang ma 'ongs pa'i sems dang /_sems las byung ba/_dge ba'i rtsa ba'i tshogs la nges par sems shing /_byang chub mngon du 'gyur ba'i las sems te/_bdag gi dge ba'i sems bskyed pa gang dag skye bar 'gyur ba de dag ni/_bla na med pa yang dag 
[\[126a.3\]]par rdzogs pa'i byang chub tu yongs su bsngo bar bya'o/_/mi dge ba'i sems dang /_sems las byung ba rnams kyi skabs ni mi dge zhes gang de lta bur sems la sgo ba de ni ma 'ongs pa la mkhas pa'o/_/da ltar byung ba la mkhas pa gang zhe na/_gang da ltar byung ba'i sems dang /_
[\[126a.4\]]sems las byung ba rnams tshul bzhin sbyor bas/_dge ba'i rtsa ba mngon par 'du byed pa dang /_mi dge ba'i sems dang /_sems las byung ba zlog pa dang /_dge ba'i sems dang /_sems las byung ba rnams byang chub tu mngon du byed pa ni da ltar byung ba la mkhas pa ste/_gang 
[\[126a.5\]]'di dag la mkhas pa de ni byang chub sems dpa'i dus gsum la mkhas pa zhes bya'o/_/gzhan yang gang 'das pa'i dus kyi chos rnams stong par mos pa dang /_ma 'ongs pa'i dus kyi chos rnams stong par mos pa dang /_da ltar byung ba'i dus kyi chos rnams stong par mos pa ste/_de 
[\[126a.6\]]ltar shes rab dang ye shes kyi dus gsum stong pa nyid du yang rtog la/_'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi bsod nams thams cad kyi rjes su thabs kyi ye shes kyis yi rang bar yang byed de/_gang 'di la mkhas pa de ni byang 
[\[126a.7\]]chub sems dpa'i dus gsum la mkhas pa zhes bya'o/_/gzhan yang 'das pa'i dus na zad pa'i chos rnams phyi ma'i mthar 'phos par mi lta zhing dge ba'i mngon par 'du byed pa la brtson 'grus kyang mi gtong ste/_mi dge ba'i 'du mi byed pa dang /_gang ma 'ongs pa'i dus kyi 
[\[126b\]]
[\[126b.1\]]chos rnams mi skye mi 'byung bar rtog cing /_byang chub tu bsngo ba'i brtson 'grus mi 'dor ba dang /_da ltar byung ba'i dus na chos rnams 'dug pa med cing mi gnas par rtog ste/_byang chub sems dpa' lhag pa'i bsam pa rab tu brtan pa ni byang chub kyi sems kyang mi brjed de/_'di 
[\[126b.2\]]ni byang chub sems dpa'i dus gsum la mkhas pa zhes bya'o/_/gzhan yang gang 'das pa de ni zad pa'o/_/ma 'ongs pa de ni ma phyin pa'o/_/da ltar byung ba de ni gnas pa med pa'o/_/gang de ltar sems dang sems las byung ba skyes pa dang /_zhig pa dang /_zhum pa rnams 
[\[126b.3\]]la rtog cing byang chub sgrub pa'i dge ba'i rtsa ba rnams kyang yang dag par sgrub pa 'di ni/_byang chub sems dpa'i dus gsum la mkhas pa zhes bya'o/_/gzhan yang gang mngon par shes pa la mkhas pas 'das pa'i dus rjes su dran te/_sngon dge ba'i rtsa ba bskyed pa rnams rjes su 
[\[126b.4\]]dran nas byang chub tu yongs su sngo ba dang /_gang ma 'ongs pa'i dus na dge ba'i sems bskyed pa rnams rab tu shes pa dang /_de la smon pa yongs su rdzogs par byed pa dang /_gang da ltar byung ba'i dus na dge ba'i rtsa ba skyes shing byung ba rnams yid la byed cing gnas par byed de/_byang 
[\[126b.5\]]chub tu yongs su sngo ba 'di ni dus gsum la mkhas pa zhes bya'o/_/gzhan yang gang sems can thams cad yongs su smin par bya ba'i phyir 'das pa'i bsod nams kyi tshogs dran nas sems can gang dag ji ltar smin par bya ba de dag thams cad de bzhin du yongs su smin par byed de/_
[\[126b.6\]]gang ma 'ongs pa'i dus kyi sangs rgyas mnyes par bya bas sems can yongs su smin par bya ba de dag thams cad de bzhin du yongs su smin par byed pa dang /_da ltar byung ba'i sems can gang dag chos bstan pa'am/_rdzu 'phrul gyi cho 'phrul gyis yongs su smin par bya ba de dag 
[\[126b.7\]]thams cad kyang de bzhin du yongs su smin par byed de/_gang dus gsum 'di dag la bdag gi don dang /_gzhan gyi don dang /_byang chub kyi don de dag ma chags pas yongs su rdzogs par byed pa 'di ni/_byang chub sems dpa'i dus gsum la mkhas pa zhes bya'o/_/de 
[\[127a\]]
[\[127a.1\]]la byang chub sems dpa'i theg pa thams cad la mkhas pa gang zhe na/_gsum po 'di dag ni theg pa ste nges par 'byin pa'o/_/gsum po gang zhe na/_'di lta ste/_nyan thos kyi theg pa dang /_rang sangs rgyas kyi theg pa dang /_theg pa chen po'o/_/gzhan 
[\[127a.2\]]yang theg pa gnyis te/_gnyis gang zhe na/_lha'i theg pa dang /_mi'i theg pa'o/_/de la byang chub sems dpa'i nyan thos kyi theg pa la mkhas pa gang zhe na/_sangs rgyas byung ba med pas nyan thos kyi theg pa yang med do/_/de ci'i phyir zhe na/_nyan thos rnams kyi yang dag par lta 
[\[127a.3\]]ba ni pha rol gyi sgra'i rjes su 'gro ba'o/_/de la nyan pa ni gang 'di tshul khrims sdom pa ste/_ji ltar bslab pa bcas pa'i rjes su 'jug pa ni tshul khrims kyi phung po yongs su rdzogs par 'gyur te/_tshul khrims kyi phung po yongs su rdzogs nas ting nge 'dzin gyi phung po yongs su rdzogs 
[\[127a.4\]]par byed pa dang /_ting nge 'dzin gyi phung po yongs su rdzogs nas shes rab kyi phung po yongs su rdzogs par byed pa dang /_shes rab kyi phung po yongs su rdzogs nas rnam par grol ba'i phung po yongs su rdzogs par byed pa dang /_rnam par grol ba'i phung po yongs su rdzogs nas rnam par 
[\[127a.5\]]grol ba'i ye shes mthong ba'i phung po yongs su rdzogs par byed pa ste/_gang 'di la mkhas pa 'di ni nyan thos kyi theg pa la mkhas pa zhes bya'o/_/gzhan yang nyan thos kyi theg pa la mkhas pa ni/_gang bsod nams dang bsod nams ma yin pa dang /_mi g.yo ba'i 'du byed rnams 
[\[127a.6\]]la rnam par smod pa dang /_khams gsum pa thams cad la yid byung zhing /_'dod chags dang bral ba dang /_'du byed thams cad la mi rtag pa dang /_sdug bsngal bar rtog pa dang /_chos thams cad la bdag med par rtog pa dang /_mya ngan las 'das pa zhi ba la mngon 
[\[127a.7\]]par dga' ba dang /_skad cig kyang srid par skye bar mi 'dod pa dang /_rtag tu 'jig par lta ba dang /_rtag tu yid mi rton pa dang /_phung po rnams la gsod par 'du shes pa dang /_khams rnams la sbrul gdug pa lta bur rtog pa'i 'du shes dang /_skye mched rnams la grong stong 
[\[127b\]]
[\[127b.1\]]lta bur 'du shes pa dang /_skye ba'i gnas thams cad la mi smon pa'i 'du shes dang /_mya ngan las 'das pa la gnas dang skyabs su 'du shes pa dang /_gang 'di ltar ston pa dang /_rab tu ston pa 'di ni byang chub sems dpa'i nyan thos kyi theg pa la mkhas pa zhes bya'o/_/de la byang 
[\[127b.2\]]chub sems dpa'i rang sangs rgyas kyi theg pa la mkhas pa gang zhe na/_rnam pa gang dang rkyen gang gis rang sangs rgyas rnams nges par 'byung bar 'gyur ba'i rnam pa de dag dang /_rkyen de dag byang chub sems dpas yang dag pa ji lta ba bzhin du rab tu shes te/_de dag gang zhe na/_'di 
[\[127b.3\]]lta ste/_'dun pa dang /_brtson 'grus dang /_bag yod pa chen pos nyan thos kyi lta bu ma yin pa'i sbyin pa'i bsod nams kyi tshogs sogs pa dang /_tshul khrims kyi bsod nams kyi tshogs sogs pa dang /_thos pa nyung ba la chos kyi nan tan byed pa dang /_sangs rgyas bcom 
[\[127b.4\]]ldan 'das rnams la rim gro dang /_bsnyen bkur byed pa la yang zhum pa med pa dang /_dbang po bar ma dang /_rtag tu rab tu 'byung ba la gzhol ba dang /_don nyung ba dang /_byed pa nyung ba dang /_'du 'dzi la mi dga' zhing dben pa la dga' ba dang /_rab tu dben par gnas mal 
[\[127b.5\]]'cha' ba dang /_bsnyen par dga' ba dang /_mthu che ba dang /_sbyin pa'i gnas kyi sa la mngon par dga' ba dang /_rgyun mi 'chad par rten cing 'brel par 'byung ba la lta ba dang /_nges par 'byung ba'i dbyings gcig la rtog pa dang /_rang byung gi ye shes kyis rab tu rgal 
[\[127b.6\]]ba dang /_dmigs pa la 'jug pa 'thob pa dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa rgyun ma chad pa dang /_gzhan gyi dring la mi 'jog pa'i ye shes skyed pa dang /_dmigs pa gang yang rung ba la rkyen gyi ye shes rtogs 
[\[127b.7\]]pa ste/_gang de ltar 'chad pa dang /_ston pa dang /_rab tu ston pa 'di ni byang chub sems dpa'i rang sangs rgyas kyi theg pa la mkhas pa zhes bya'o/_/de la byang chub sems dpa'i theg pa chen po la mkhas pa gang zhe na/_byang chub sems dpa'i theg pa chen po la mkhas pa 
[\[128a\]]
[\[128a.1\]]ni dpag tu med de/_de las phyogs tsam zhig bstan to/_/theg pa de ni sems can thams cad kyi go skabs 'byed pas na dpag tu med pa'o/_/theg pa de ni chags pa med pa'i ye shes la btang ba ste sgrib pa med pa'o/_/theg pa de ni sems can thams cad 
[\[128a.2\]]nye bar 'cho ba ste/_bsod nams kyi tshogs dang /_dge ba'i rtsa ba thams cad bsags pa'o/_/theg pa de ni sems can thams cad kyi sems kyi spyod pa la las su rung ba'i phyir pha rol tu phyin pa thams cad yongs su sbyang ba byas pa'o/_/theg pa de ni thogs pa med par byang chub 
[\[128a.3\]]kyi snying por 'gro bas na/_thams cad mkhyen pa'i ye shes kyi tshogs nyams su len par byed pa'o/_/theg pa de ni sems can thams cad sbyin pa'i gnas kyi phyir sems can thams cad thogs pa med pa'i 'od zer mnyam par gtong ba'o/_/theg pa de ni sangs rgyas kyi chos thams 
[\[128a.4\]]cad mngon sum du gyur pa'i phyir lam ngan pa'i 'jigs pa thams cad las 'das pa'o/_/theg pa de ni byang chub kyi phyogs kyi chos thams cad dang /_rten cing 'brel bar 'byung ba'i rgyal mtshan dang ba dan bsgreng ba ste/_bdud dang phas kyi rgol ba dang ngan pa'i tshogs can gyi tshogs 
[\[128a.5\]]thams cad rab tu 'joms pa'o/_/theg pa de ni sangs rgyas kyi theg pa sgrib pa med par gyur pa ste/_mtha' dang mtha' med pa dang /_rtag pa dang /_chad pa dang /_'byung ba dang /_'jig pa dang /_lta bar gyur pa thams cad dang /_kun nas ldang ba dang /_sgrib pa dang /_chod 
[\[128a.6\]]pa dang /_the tshom dang /_'gyod pa sel ba'o/_/theg pa de ni lhag pa'i bsam pa dang /_snying rje chen pos phye bas na chos thams cad phun sum tshogs pa/_rin po che thams cad dang ldan pa/_phun sum tshogs pa thams cad rnyed pa/_mi slu ba'i lam du 'gro ba/_sems can 
[\[128a.7\]]thams cad nye bar 'tsho ba'o/_/theg pa de ni thams cad du kha na ma tho ba med pa ste/_stobs bcu dang /_mi 'jigs pa dang /_sangs rgyas kyi chos ma 'dres pa dang /_mtshan dang dpe byad bzang po dang /_lus dang /_ngag dang /_sems kyi rgyan gyis brgyan pa ste/_gang 'di 
[\[128b\]]
[\[128b.1\]]la mkhas pa de ni byang chub sems dpa'i theg pa chen po la mkhas pa zhes bya'o/_/de la byang chub sems dpa'i chos thams cad la mkhas pa gang zhe na/_chos thams cad ces bya ba ni/_mdor na 'dus byas dang /_'dus ma byas so/_/de la byang chub sems dpas 'dus byas dang /_
[\[128b.2\]]'dus ma byas la mkhas par bya ste/_de la byang chub sems dpa'i 'dus byas la mkhas pa gang zhe na/_gang de dag lus kyi 'du byed dge ba dang /_ngag gi 'du byed dge ba dang /_yid kyi 'du byed dge ba mngon par 'dus byas pa de dag thams cad bla na med pa yang dag par rdzogs pa'i 
[\[128b.3\]]byang chub tu yongs su bsngo ba 'di ni byang chub sems dpa'i 'dus byas la mkhas pa zhes bya'o/_/gang yang dge ba'i lus dang /_ngag dang /_yid kyi 'du byed mngon par 'dus byas pa de dag thams cad byang chub la rtog pas/_thams cad mkhyen pa nyid du yongs su bsngo ba 'di ni de'i 
[\[128b.4\]]'dus ma byas la mkhas pa zhes bya'o/_/gzhan yang 'dus byas la mkhas pa ni pha rol tu phyin pa lnga po dag yang dag par sgrub pa ste/_lnga gang zhe na/_'di lta ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 
[\[128b.5\]]'grus kyi pha rol tu phyin pa dang /_bsam gtan gyi pha rol tu phyin pa ste/_'di ni byang chub sems dpa'i 'dus byas la mkhas pa zhes bya'o/_/gang yang shes rab kyi pha rol tu phyin pa/_'dus ma byas kyi ye shes kyi pha rol tu phyin pa lnga po dag la mi smod cing /_pha rol tu phyin pa 
[\[128b.6\]]thams cad kyi tshogs dang /_dge ba'i rtsa ba bsags pa'i phyir byang chub sems dpa'i rnam par grol ba zag pa med pa dang /_thams cad mkhyen pa nyid du yongs su bsngo ba 'di ni de'i 'dus ma byas la mkhas pa zhes bya'o/_/gzhan yang 'dus byas la mkhas pa ni gang sems can thams 
[\[128b.7\]]cad la thogs pa med pa'i 'od zer mnyam par gtong ba'i phyir/_bsdu ba'i dngos po bzhis sems can sdud pa 'di ni byang chub sems dpa'i 'dus byas la mkhas pa'o/_/gang yang sems can med pa dang /_bdag med pas mi 'dzin mi len mchog tu 'dzin par mi byed cing /_bsdu 
[\[129a\]]
[\[129a.1\]]ba'i dngos po la mkhas pa de yang 'dus ma byas la mos pa thams cad mkhyen pa nyid du yongs su bsngo ba 'di ni de'i 'dus ma byas la mkhas pa'o/_/gzhan yang 'dus byas la mkhas pa ni gang 'khor ba'i rgyun gyi nyon mongs pa rnams gcod pa dang /_'khor ba'i 
[\[129a.2\]]rgyun gyi dge ba'i rtsa ba rnams mi gcod pa dang /_byang chub sgrub pa'i kun tu sbyor ba rnams kyi rgyun 'brel ba nyi tshe ba'i kun tu sbyor ba rnams kun tu mi spyad pa 'di ni 'dus byas la mkhas pa zhes bya'o/_/gang yang stong pa nyid dang /_mtshan ma med pa dang /_smon pa med pa'i chos rnams 
[\[129a.3\]]la 'dris par byed pa'i ye shes rtog pa la mkhas pa dang /_byang chub gzhan gyi dring la mi 'jog cing 'dus ma byas kyang mngon sum du mi byed pa 'di ni de'i 'dus ma byas la mkhas pa zhes bya'o/_/gzhan yang 'dus byas la mkhas pa ni gang khams gsum yang spyod la/_khams 
[\[129a.4\]]gsum na spyod pa'i nyon mongs pa rnams kyis kyang mi gos pa 'di ni de'i 'dus byas la mkhas pa zhes bya'o/_/gzhan yang khams gsum nas nges par 'byung ba'i ye shes rab tu shes kyang nges par 'byung ba'i dbyings su yang mi ltung ba 'di ni de'i 'dus ma byas la mkhas pa'o/_/gang chos thams 
[\[129a.5\]]cad la mkhas pa zhes smras pa de ni thams cad mkhyen pa'i tshig [{]bla dgas [,]bla dwags [}]so/_/de ci'i phyir zhe na/_rtag tu dran pa dang /_blo gros dang /_shes rab la mkhas pas thams cad mkhyen pa'i ye shes tshad med cing mi chags pa yongs su rdzogs par byed pa'i phyir te/_de'i phyir chos thams cad la mkhas pa zhes bya'o/_/
[\[129a.6\]]btsun pa sha ra dwa ti'i bu/_mkhas pa brgyad po de dag gis zin pa'i byang chub sems dpa' rnams kyi shes rab mi zad pa yin no/_/gzhan yang dge ba dang mi dge ba'i chos rnams rab tu shes pa ni shes rab bo/_/nges par 'byed pa'i cha dang 'thun pa'i chos rnams la rtog pa ni 
[\[129a.7\]]shes rab bo/_/'phags pa'i chos mngon par gyur pas na shes rab ni tshad mar gyur pa'o/_/shes rab ni lta bar gyur pa dang /_kun nas ldang ba dang /_sgrib pa dang /_chod pa thams cad yang dag pa ji lta ba bzhin du rab tu rtogs pa'o/_/shes rab ni 'dod pa dang /_re ba 
[\[129b\]]
[\[129b.1\]]dang /_smon pa thams cad kyi smon lam dang bral ba'o/_/shes rab ni nyon mongs pa'i yongs su gdung ba thams cad 'jil bas na sim par byed pa'o/_/shes rab ni chos kyi kun dga' la dga' ba'i rgyun ma chad pas na mchog tu dga' bar byed pa'o/_/shes rab ni don shes pa 
[\[129b.2\]]mngon sum du gyur pas rton pa'o/_/shes rab ni byang chub kyi phyogs kyi chos sum cu rtsa bdun po dag gi rten to/_/shes rab ni theg pa ji lta ba bzhin du 'bras bu thob par gyur pas na thob pa'i mtshan nyid do/_/shes rab ni rang bzhin gyis ye shes snang bas na rab tu shes pa'i mtshan nyid 
[\[129b.3\]]do/_/shes rab ni chu bo thams cad las sgrol bas na yang dag par rab tu sgrol ba'o/_/shes rab ni yang dag par skyon med par 'dren pa'o/_/shes rab ni dge ba'i chos thams cad rab tu sdud pa'o/_/shes rab ni sngon gyi nyon mongs pa dang bag la nyal thams cad dang bar byed 
[\[129b.4\]]pa'o/_/shes rab ni rtse mor gyur pa'i shes rab kyi mchog go/_/shes rab ni rang byung gi ye shes rtogs pa'i phyir gya nom pa'o/_/shes rab ni khams gsum pa thams cad dang ma 'dres pa'i phyir rgyu dang bral ba'o/_/shes rab ni thabs kun gyis zin pa'o/_/shes rab ni 'phags 
[\[129b.5\]]pa thams cad kyis yongs su bzung ba'o/_/shes rab ni mtshan ma dang yongs su rtog pa thams cad dang bral ba'i phyir tshad gzung du med pa'o/_/shes rab ni ma rig pa dang gti mug gi mun pa thams cad dang bral bas na bag med pa'i gnyen po'o/_/shes rab ni rnal 'byor spyod 
[\[129b.6\]]pa'i sa la gnas pa thams cad kyi sbyor ba'o/_/shes rab ni theg pa thams cad la yang dag par zhugs pa rnams kyi 'dren pa'o/_/shes rab ni ma rig pa dang /_gti mug gi mun pa dang /_rab rib kyi ling tog sel bar byed pa'i phyir snang bar byed pa'o/_/shes rab ni mig 
[\[129b.7\]]la ji ltar mos pa rnams la mig thams cad sbyin par byed pa'o/_/shes rab ni mig dang gzugs kyi lam las yang dag par 'das pa dang /_de bzhin du rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid dang /_chos kyi lam 
[\[130a\]]
[\[130a.1\]]las yang dag par 'das pa'i phyir gnas med pa'o/_/shes rab ni bden pa las nges par 'byung bas don dam pa'o/_/shes rab ni shin tu dul ba rnams kyi mi 'khrugs pa'o/_/shes rab ni ye shes kyi sgo rnams kyi snang ba'o/_/shes rab ni thams cad du rgyu ba ste mi 
[\[130a.2\]]zad pa'o/_/shes rab ni brten pa las 'jug pa mthong ba ste mi 'gal ba'o/_/shes rab ni 'dzin pa dang /_nyon mongs pa'i bcings pa thams cad gcod pa'i phyir rnam par thar pa'i lam mo/_/shes rab ni nyon mongs pa thams cad dang ma 'dres pa'o/_/shes rab ni 'grogs 
[\[130a.3\]]pa dang /_sgrib pa dang /_sgrib par 'gyur ba'i chos thams cad dang lhan cig mi gnas pa'o/_/sems can thams cad kyi sems kyi spyod pa ji snyed par shes rab dang ye shes kyi las kyang de snyed do/_/sems can thams cad kyi nyon mongs pa dang /_bag la nyal ji snyed par 
[\[130a.4\]]shes rab kyi dpyod pa'i ye shes kyang de snyed do/_/sems can thams cad kyi nyon mongs pa'i sgo ji snyed par shes rab la 'jug pa'i sgo'ang de snyed do/_/nyan thos dang /_rang sangs rgyas dang /_byang chub sems dpa' dang /_yang dag par rdzogs pa'i sangs rgyas rnams kyi shes rab 
[\[130a.5\]]ji snyed pa dang /_shes rab kyi gnas dang rten kyang de snyed do/_/de la byang chub sems dpas bslab par bya'o/_/btsun pa sha ra dwa ti'i bu/_de ni byang chub sems dpa' rnams kyi shes rab mi zad pa ste/_shes rab mi zad pa 'dis byang chub sems dpa' rnams ye shes mi zad pa 
[\[130a.6\]]thob par 'gyur ro/_/shes rab mi zad pa bstan pa'i chos kyi le'u 'di bshad pa na/_byang chub sems dpa' sngon yongs su sbyang ba byas pa sum khri nyis stong gis mi skye ba'i chos la bzod pa thob par gyur to/_/de nas byang chub sems dpa' blo gros mi zad pas/_tshe dang 
[\[130a.7\]]ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu/_byang chub sems dpa' rnams kyi byams pa yang mi zad pa ste/_de ci'i phyir zhe na/_thug pa med pa'i phyir ro/_/byang chub sems dpa' rnams kyi byams pa ni thug pa med par shes par bya ste/_
[\[130b\]]
[\[130b.1\]]de dag gi byams pa nye bar sgrub pa yongs su chad pa med do/_/'di ltar sems can gyi khams ji tsam pa de tsam du byang chub sems dpa' de'i byams pa'i sems bskyed pas khyab par byed do/_/btsun pa sha ra dwa ti'i bu/_'di lta ste/_dper na nam mkha'i khams 'dis gar yang 
[\[130b.2\]]ma khyab pa med do/_/btsun pa sha ra dwa ti'i bu/_de bzhin du byang chub sems dpa'i byams pa 'dis gar ma khyab pa'i sems can de gang yang med do/_/'di lta ste/_dper na sems can gyi khams ni tshad med de/_de la zad pa med do/_/de bzhin du byang chub sems dpa'i 
[\[130b.3\]]byams pa bsgom pa yang tshad med de/_de la zad pa med do/_/'di ltar nam mkha' mi zad pas na sems can mi zad pa'o/_/sems can mi zad pas na byams pa mi zad de/_de'i phyir skyes bu dam pa de dag gi byams pa mi zad pa zhes bya'o/_/de skad ces smras pa dang /_gnas brtan 
[\[130b.4\]]sha ra dwa ti'i bus byang chub sems dpa' blo gros mi zad pa la 'di skad ces smras so/_/rigs kyi bu sems can gyi khams 'di ji tsam/_blo gros mi zad pas smras pa/_btsun pa sha ra dwa ti'i bu/_sa'i khams dang /_chu'i khams dang /_me'i khams dang /_rlung gi khams ji snyed pa de 
[\[130b.5\]]bas kyang sems can gyi khams ches mang ngo /_/smras pa/_rigs kyi bu dpe bya bar nus sam/_blo gros mi zad pas smras pa/_btsun pa sha ra dwa ti'i bu/_nus mod kyi rgyu chung ngus ni ma yin no/_/btsun pa sha ra dwa ti'i bu/_'di lta ste/_dper na shar phyogs kyi 'jig rten gyi khams 
[\[130b.6\]]gang gA'i klung gi bye ma snyed dang /_de bzhin du lho phyogs dang /_de bzhin du nub phyogs dang /_de bzhin du byang phyogs dang /_de bzhin du phyogs bcu kun tu phyogs re rer yang 'jig rten gyi khams gang gA'i klung gi bye ma snyed de dag thams cad rgya mtsho chen po chus yongs su gang ba gcig tu 
[\[130b.7\]]gyur la/_sems can gang gA'i klung gi bye ma snyed dag 'dus te/_skra'i rtse mo brgyar gshegs pa'i chas de las chu thigs pa gcig blangs la/_de bzhin du gang na yang sems can gang gA'i klung gi bye ma snyed dag 'dus te/_bskal pa gang gA'i klung gi bye ma snyed dag na skra'i rtse 
[\[131a\]]
[\[131a.1\]]mo brgyar gshegs pa'i chas chu las thigs pa gnyis blangs la/_mtshan ma bzhag pa 'di dang bgrang ba 'di lta bus bskal pa gang gA'i klung gi bye ma snyed cing sems can gang gA'i klung gi bye ma snyed dag gis skra'i rtse mo brgyar gshegs pa'i chas chu'i thigs pa re re blangs 
[\[131a.2\]]pas chu'i phung po de tsam zad par gyur kyang /_sems can gyi khams de ni thug pa'am zad pa gang yang med do/_/btsun pa sha ra dwa ti'i bu/_de ltar sems can gyi khams tshad med de/_de dag la byang chub sems dpa'i byams pas khyab par byed do/_/btsun pa sha ra dwa ti'i bu/_
[\[131a.3\]]'di ji snyam du sems/_gang gi byams pa de lta bur sgom pa'i dge ba'i rtsa ba tshad med pa de zad par nus sam/_smras pa/_rigs kyi bu de ni ma yin te/_byams pa sgom pa'i dge ba'i rtsa ba 'di 'dra ba zad par su 'dod pa de nam mkha' zad par 'dod do/_/byang chub sems dpa' gang 
[\[131a.4\]]gis byams pa mi zad pa 'di thos nas skrag par mi 'gyur na/_de dag kyang byams pa mi zad par 'phags par 'gyur ro/_/blo gros mi zad pas smras pa/_btsun pa sha ra dwa ti'i bu/_byams pa ni bdag srung zhing gzhan la phan par gnas pa ste/_mchog tu rtsod pa med pa dang /_gnod 
[\[131a.5\]]sems kyi tha ba'i skyon dang /_khro ba dang /_khon du 'dzin pa thams cad rab tu 'joms pa'o/_/bag la nyal dang /_kun nas ldang ba dang bral ba ste/_dad pa skyed cing sems can thams cad kyi 'khrul pa la nyes par mi lta'o/_/yongs su gdung ba med cing /_lus dang sems bde 
[\[131a.6\]]ba skyed pa ste/_gzhan gyi gnod par bya ba las shin tu 'das pa'o/_/nyes pa thams cad kyi 'jigs pa dang bral ba ste/_'phags pa'i lam dang 'thun zhing gshe ba dang /_sdang ba'i sems dang ldan pa'i sems can rnams dad par byed pa/_g.yul thams cad las sgrol ba ste/_
[\[131a.7\]]dbyig pa dang mtshon cha 'chang ba ma yin no/_/sems can thams cad rab tu thar bar bya ba la dga' ba/_khong khro ba thams cad dang bral ba/_tshul 'chos pa dang /_kha gsag dang /_thob kyis 'jal ba thams cad dang bral ba/_rnyed pa dang /_bkur sti dang /_tshigs su 
[\[131b\]]
[\[131b.1\]]bcad pa thams cad 'byung bar byed pa/_brgya byin dang /_tshangs pa dang /_'jig rten skyong ba thams cad kyis phyag byas pa/_rang gi gzi brjid kyi rgyan gyis brgyan pa/_mkhas pas rab tu bsngags pa/_byis pa thams cad srung ba/_tshangs pa'i lam dang 'thun pa/_'dod pa'i 
[\[131b.2\]]khams dang ma 'dres pa/_sems can thams cad thar pa'i lam gyi mchog_/theg pa thams cad yang dag par bsdus pa/_zang zing med pa'i bsod nams kyis bzung ba/_bsod nams kyi tshogs thams cad bsags pa/_rdzas las byung ba'i bsod nams bya ba'i dngos po 
[\[131b.3\]]thams cad kyis zil gyis mi non pa/_skyes bu chen po'i mtshan sum cu rtsa gnyis dang /_dpe byad bzang po brgyad cus brgyan pa/_dbang po nyams pa dang /_ma tshang ba thams cad spangs pa/_bde 'gro thams cad dang /_mya ngan las 'das pa'i lam dang 'thun pa/_ngan song 
[\[131b.4\]]thams cad dang mi khom pa brgyad las 'das pa/_chos kyi kun dga' la mos pa/_'dod pa dang longs spyod kyi dbang phyug la mngon par dga' ba med pa/_sems can thams cad la sems snyoms pa/_sbyin pa'i sbyor ba tha dad pa dang bral ba/_tshul khrims dang bslab pa thams 
[\[131b.5\]]cad kyi sgo dang /_tshul khrims 'chal pa thams cad yongs su skyob pa/_bzod pa'i stobs ston pa dang /_nga rgyal dang /_rgyags pa dang /_dregs pa thams cad dang bral ba/_'phags pa rnams 'jug pa'i bsam gtan dang /_ting nge 'dzin dang /_snyoms par 'jug pa'i rtsa ba mi 'khrugs pa'i brtson 'grus 
[\[131b.6\]]brtsams shing yang dag par sbyor ba/_bya ba thams cad las yang dag par sgrol ba/_bsam gtan dang /_rnam par thar pa dang /_ting nge 'dzin dang /_snyoms par 'jug pas nyon mongs pa thams cad las nges par 'byung ba/_gsang sngags dang thos pa 'dzin pas nges par sems pa'i 
[\[131b.7\]]shes rab kyi rgyu skyed pa/_rang gi phyogs dang gzhan gyi phyogs la nges pa/_bdud kyi phyogs dang /_nyon mongs pa rnams bsal ba/_'grogs na bde ba/_bsnyen bkur dang 'jug pa'i rgyu 'thun pa la sems pa/_spyod lam srung bar byed pa/_rgod pa thams cad las 'das pa/_nga 
[\[132a\]]
[\[132a.1\]]rgyal gyi las sel ba/_ngo tsha shes pa dang /_khrel yod pas byugs shing dri zhim pa ste/_bag chags dang mtshams sbyor ba dang /_nyon mongs pa'i dri nga ba sbyong ba'o/_/btsun pa sha ra dwa ti'i bu/_byams pa ni sems can thams cad yongs su skyob pa ste/_
[\[132a.2\]]byams pa chen po ni bdag gi bde ba gtong zhing /_sems can rnams la bde ba sbyin pa'o/_/nyan thos rnams kyi byams pa ni bdag skyob pa'o/_/byang chub sems dpa' rnams kyi byams pa chen po ni sems can thams cad yongs su skyob pa'o/_/btsun pa sha ra dwa ti'i bu/_byams 
[\[132a.3\]]pa ni chu bo las sgrol ba'o/_/btsun pa sha ra dwa ti'i bu/_byams pa ni gsum po 'di dag ste/_gsum gang zhe na/_'di lta ste/_sems can la dmigs pa'i byams pa dang /_chos la dmigs pa'i byams pa dang /_dmigs pa med pa'i byams pa'o/_/de la sems 
[\[132a.4\]]can la dmigs pa'i byams pa ni sems dang po bskyed pa'i byang chub sems dpa' rnams kyi'o/_/chos la dmigs pa'i byams pa ni spyod pa la zhugs pa'i byang chub sems dpa' rnams kyi'o/_/dmigs pa med pa'i byams pa ni mi skye ba'i chos la bzod pa thob pa'i byang chub 
[\[132a.5\]]sems dpa' rnams kyi ste/_btsun pa sha ra dwa ti'i bu/_'di ni byang chub sems dpa' rnams kyi byams pa mi zad pa zhes bya'o/_/btsun pa sha ra dwa ti'i bu/_gzhan yang byang chub sems dpa' rnams kyi snying rje chen po yang mi zad pa ste/_de ci'i phyir zhe na/_sngon du 
[\[132a.6\]]'gro ba'i phyir ro/_/btsun pa sha ra dwa ti'i bu/_'di lta ste/_dper na dbugs dbyung ba dang rngub pa ni skyes bu chen po'i srog gi dbang po'i sngon du 'gro ba'o/_/de bzhin du theg pa chen po yang dag par bsgrub pa'i phyir/_byang chub sems dpa'i snying rje chen po ni sngon du 'gro ba'o/_/'di lta ste 
[\[132a.7\]]dper na 'khor los sgyur ba'i rgyal po'i 'khor lo rin po che ni rin po che sna bdun gyi sngon du 'gro ba'o/_/de bzhin du byang chub sems dpa' rnams thams cad mkhyen pa'i ye shes yang dag par sgrub pa la snying rje chen po ni sngon du 'gro ba'o/_/'di lta ste dper na/_tshong dpon nam/_khyim 
[\[132b\]]
[\[132b.1\]]bdag bu gcig pa la snying thag pa nas sdug par 'dzin pa de bzhin du snying rje chen po la rab tu gnas pa'i byang chub sems dpa' sems can thams cad la snying thag pa nas sdug par 'dzin pa yin no/_/btsun pa sha ra dwa ti'i bu/_snying rje chen po zhes bya ba ni/_'di bdag nyid kyis bya 
[\[132b.2\]]bas na/_de'i phyir snying rje chen po zhes bya'o/_/rang gi bya bas na snying rje chen po'o/_/gzhan gyi skabs mi rnyed pas na snying rje chen po'o/_/g.yo med pa las byung bas na/_snying rje chen po ni bsam pa thag pa nas bya ba'o/_/sgyu med pa las byung bas na snying rje chen po ni sbyor ba'o/_/
[\[132b.3\]]phyir mi ldog pa las byung bas na/_snying rje chen po ni lhag pa'i bsam pas bya ba'o/_/ma bcos pa las byung bas na/_snying rje chen po'i rang bzhin rig pa'o/_/lam drang po nas byung bas na/_snying rje chen po ni rang bzhin gyis yongs su dag pa'o/_/gsal ba las byung bas na/_
[\[132b.4\]]snying rje chen po ni sems gya gyu med pa'o/_/sems can thams cad la 'dud pa las byung bas na/_snying rje chen po ni nga rgyal med pa'o/_/sems can tshad med pa'i phyir snying rje chen po ni tshad med pa 'byung ba'o/_/de bzhin gshegs pa'i sku 'thob pa las byung bas na/_snying rje 
[\[132b.5\]]chen po ni bdag gi lus la mi lta ba'o/_/sdig pa thams cad mi bya ba las byung bas na/_snying rje chen po ni srog la yid mi rton pa'o/_/byang chub kyi sems las byung bas na/_snying rje chen po ni pha rol srung ba'o/_/rang gi sems yongs su dag pa las byung bas na/_snying 
[\[132b.6\]]rje chen po ni sems can srung ba'o/_/sems can thams cad kyi sdug bsngal sel ba las byung bas na/_snying rje chen po ni dbul po dang /_sdug bsngal ba dang /_mgon med pa la lta ba'o/_/blo mi 'gyur ba las byung bas na/_snying rje chen po ni dam bcas pa la brten pa'o/_/
[\[132b.7\]]bdag dang /_sangs rgyas dang /_lha rnams mi slu ba las byung bas na/_snying rje chen po ni bden pa la lta ba'o/_/legs par byas pa'i las las byung bas na/_snying rje chen po ni spyod pa dag pa'o/_/pha rol la bde ba rab tu sbyin pa las byung bas na/_snying rje chen po ni bdag 
[\[133a\]]
[\[133a.1\]]gi bde ba gtong ba'o/_/sred pa med pa las byung bas na/_snying rje chen po ni gzhan gyi bde ba skyed pa'o/_/brtson 'grus brtan pa rtsom pa las byung bas na/_snying rje chen po ni sems can thams cad kyi khur khyer ba'o/_/sems can gyi mthu chung ba'i nyes pa dang du len 
[\[133a.2\]]pa las byung bas na/_snying rje chen po ni bla ma'i bzod pa yang dag par blangs pa'o/_/sems can na ba rnams la rim gro byed pa las byung bas na/_snying rje chen po ni chags pa dang smad pa sel ba'o/_/dman pa la mos pa'i sems can yongs su smin par bya ba las byung bas na/_snying 
[\[133a.3\]]rje chen po ni chos kyi dbang phyug thob pa'o/_/pha rol gyi yon tan brjod pa las byung bas na/_snying rje chen po ni rang gi yon tan mi spyoms pa'o/_/zag pa med pa'i bde ba 'dod pa las byung bas na/_snying rje chen po ni sdug bsngal thams cad la ji mi snyam pa'o/_/las legs 
[\[133a.4\]]par byas te mi 'gyod pa las byung bas na/_snying rje chen po ni sdug cing phongs pa'i dngos po yongs su gtong ba'o/_/tshul khrims 'chal pa'i sems can rnams srung ba las byung bas na/_snying rje chen po ni tshul khrims legs par bsrungs pas byung ba'o/_/rdo rje'i lus 'thob 
[\[133a.5\]]pa las byung bas na/_snying rje chen po ni lus la gnod par byas pa dang du len pa'o/_/lus dang srog la mi lta ba las byung bas na/_snying rje chen po ni sems can yongs su smin par byed pa'o/_/yan lag dang nying lag yongs su gtong ba las byung bas na/_snying rje chen po ni 
[\[133a.6\]]mi lta ba'o/_/rang gi dge ba'i rtsa ba mi 'dod pa las byung bas na/_snying rje chen po ni sems can pha rol po'i dge ba'i rtsa ba skyed pa'o/_/phyir yang 'dod pa'i khams su dmigs pa las byung bas na/_snying rje chen po ni bsam gtan gyi ro mi myang ba'o/_/chags pa med pa'i ye 
[\[133a.7\]]shes snang ba las byung bas na/_snying rje chen po ni kun nas snang ba'o/_/dge ba'i rtsa ba dang tshogs kun la mi smod pa las byung bas na/_snying rje chen po ni shes rab la mi ltos pa'o/_/sems can thams cad kyi bsam pa rdzogs par bya ba las byung bas na/_snying rje chen po ni 
[\[133b\]]
[\[133b.1\]]kun tu bkye ba'o/_/sngon gyi smon lam mi gtong ba las byung bas na/_snying rje chen po ni sems can thams cad rab tu thar bar byed pa'o/_/'dus byas la sems can yongs su smin par bya ba las byung bas na/_snying rje chen po ni 'dus ma byas la mi reg pa'o/_/sangs rgyas 
[\[133b.2\]]kyi tshul khrims la sems can rnams rab tu 'god pa las byung bas na/_snying rje chen po ni tshul khrims 'chal pa'i sems can rnams la lta ba'o/_/btsun pa sha ra dwa ti'i bu/_de ltar byang chub sems dpa'i nges par 'byung ba gang ci yang rung ste/_de dag thams cad snying rje 
[\[133b.3\]]chen po las skyes pa ste/_de'i phyir snying rje chen po zhes bya'o/_/'di ltar sbyin par byed pa dang /_tshul khrims su byed pa dang /_bzod par byed pa dang /_brtson 'grus su byed pa dang /_bsam gtan du byed pa dang /_shes rab tu byed pa dang /_thabs su byed pa dang /_byang 
[\[133b.4\]]chub kyi phyogs kyi chos thams cad byed pa ni snying rje chen po'o/_/bdag gi byed pa dang /_rang 'byung gi ye shes sgrub par byed pa dang /_legs par bya ba byed pa dang /_'gyod pa med par byed pa dang /_gdon mi za bar byed pa ni snying rje chen po'o/_/sems can thams cad kyi bya ba ci yod 
[\[133b.5\]]ces so sor nye bar gnas pa las byung bas na/_de'i phyir snying rje chen po zhes bya'o/_/btsun pa sha ra dwa ti'i bu/_'di ni byang chub sems dpa' rnams kyi snying rje chen po mi zad pa zhes bya'o//_//bam po lnga pa/_btsun pa sha ra dwa ti'i bu/_gzhan yang byang 
[\[133b.6\]]chub sems dpa' rnams kyi dga' ba chen po yang mi zad pa ste/_de la dga' ba chen po yang gang zhe na/_gang sangs rgyas kyi chos rnams dran pa dang /_rjes su dran pa dang /_dga' ba dang /_mos pa dang /_mchog tu dga' ba dang /_sems ma gong zhing mi rdzi ba dang /_sred pa med pa 
[\[133b.7\]]dang /_'dod pa'i dga' ba thams cad gtong ba dang /_chos kyi dga' ba thams cad kyi rten dang /_sems mchog tu dga' ba dang /_lus rab tu sim pa dang /_sangs rgyas la dga' zhing yi rangs pa dang /_de bzhin gshegs pa'i sku la dga' zhing mos pas/_mtshan dang 
[\[134a\]]
[\[134a.1\]]dpe byad bzang po'i rgyan tshol ba la mkhas pa dang /_dge ba'i chos mnyan pas mi skyo ba dang /_de kho na'i chos la rton pa'i nan tan dang /_dga' ba dang /_dad pa dang /_mchog tu dga' ba dang /_rab tu dga' bas chos la mos pa dang /_rtag tu rgyun mi 'chad par 
[\[134a.2\]]sems can rnams la khong khro ba med pa'i blo dang /_sangs rgyas kyi chos tshol ba la shin tu 'dun pa dang /_chos 'dun pa de yang mi 'dor ba dang /_sangs rgyas kyi chos rgya chen po dag la mos shing rnam par grol ba dang /_nyi tshe ba'i theg pa bsal te sems bskyed pa dang /_ser sna 
[\[134a.3\]]med pas ma zhum par sems bskyed pa dang /_slong ba la sbyin pa byin nas 'khor gsum yongs su dag par sbyangs pa dang /_sbyin pa la mchog tu dga' ba dang /_tshul khrims dang ldan pa rnams la dad pa dang /_tshul khrims 'chal pa rnams la rjes su 'dzin cing byams pa dang /_
[\[134a.4\]]rang gi tshul khrims yongs su dag pas ngan 'gro'i 'jigs pa thams cad las shin tu 'da' bar dbugs 'byin pa dang /_de bzhin gshegs pa'i tshul khrims la yongs su sngo ba dang /_brtan zhing mi phyed pa dang /_pha rol ngan du brjod pa dang /_ngan du smra ba'i tshig gi lam la khong 
[\[134a.5\]]khro ba med pa'i sems kyis bzod cing des pa dang /_nga rgyal med pa dang /_bla ma la 'dud cing ri mor byed pa dang /_rtag tu 'dzum pa'i bzhin dang /_khro gnyer med pa dang /_gsong por smra ba dang /_tshul 'chos pa med pa dang /_kha gsag med pa dang /_thob kyis 'jal ba 
[\[134a.6\]]med pa dang /_bsam pa dag pa dang /_brlang med pa dang /_gya gyu med pa dang /_thams cad la phan yon du lta ba dang /_skyon med par lta ba dang /_ltung ba mi gleng ba dang /_yang dag par dga' bar 'gyur ba'i chos kyi rjes su 'jug pa dang /_byang chub sems dpa' rnams la 
[\[134a.7\]]ston pa ltar phangs su 'dzin pa dang /_chos rnams la bdag bzhin du phangs su 'dzin pa dang /_de bzhin gshegs pa rnams la srog bzhin du phangs su 'dzin pa dang /_bla ma rnams la pha ma bzhin du phangs su 'dzin pa dang /_sems can rnams la bu bzhin du phangs su 'dzin pa 
[\[134b\]]
[\[134b.1\]]dang /_mkhan po dang slob dpon rnams la sangs rgyas bzhin du phangs su 'dzin pa dang /_nan tan rnams la yan lag gi dam pa mgo bzhin du phangs su 'dzin pa dang /_pha rol tu phyin pa rnams la rkang lag bzhin du phangs su 'dzin pa dang /_chos smra ba rnams la rin po che thams 
[\[134b.2\]]cad bzhin du phangs su 'dzin pa dang /_sangs rgyas kyi chos thams cad la yid bzhin gyi nor bu bzhin du phangs su 'dzin pa dang /_rjes su bstan pa rnams la dga' ba'i rtsed mo bzhin du phangs su 'dzin pa dang /_chog shes pa rnams la nad med pa bzhin du phangs su 'dzin pa dang /_
[\[134b.3\]]chos btsal ba rnams la sman bzhin du phangs su 'dzin pa dang /_skul zhing dran par byed pa rnams la sman pa bzhin du phangs su 'dzin pa ste/_btsun pa sha ra dwa ti'i bu de ltar gang dbang po thams cad la dbang po ma gong ba 'di ni dga' ba chen po zhes bya'o/_/dga' ba chen po zhes bya ba 
[\[134b.4\]]ni rtogs pa'i ye shes kyi phyir zhi ba'i rnam pa'o/_/mi rgod pa'i phyir rab tu zhi ba'i rnam pa'o/_/khengs pa ma yin pa'i phyir shin tu sbyangs pa'i rnam pa'o/_/rnam par mi g.yeng ba'i phyir dbang po dga' ba'i rnam pa'o/_/mi nyams pa'i phyir brtul zhugs kyi rnam pa'o/_/'dod pa'i phyir 
[\[134b.5\]]nges pa'i rnam pa'o/_/bka' blo bde ba'i phyir thos pa'i rnam pa'o/_/sems las su rung ba'i phyir nye bar zhi ba'i rnam pa'o/_/las legs par byas pa'i phyir dga' ba'i rnam pa'o/_/kha na ma tho ba med pa'i phyir mi 'gyod pa'i rnam pa'o/_/ma g.yos pa'i phyir shin tu gnas pa'i 
[\[134b.6\]]rnam pa'o/_/mi gnas pa'i phyir ma g.yos pa'i rnam pa'o/_/thul bar dka' ba'i phyir bsnyen dka' ba'i rnam pa'o/_/chud mi za ba'i phyir don gyi rnam pa'o/_/ma nor ba de bzhin nyid kyi phyir bden pa'i rnam pa'o/_/de byed pa'i phyir kho na'i rnam pa'o/_/stobs kyi phyir spro ba'i 
[\[134b.7\]]rnam pa'o/_/mi rdzi ba'i phyir stobs kyi rnam pa'o/_/sangs rgyas kyi chos thams cad yang dag pa ji lta ba bzhin du tshol bas mi skyo ba'i phyir/_sangs rgyas kyi chos yongs su rdzogs par byed pa'i rnam pa ste/_btsun pa sha ra dwa ti'i bu/_'di ni byang chub sems dpa' rnams kyi 
[\[135a\]]
[\[135a.1\]]dga' ba chen po mi zad pa zhes bya'o/_/btsun pa sha ra dwa ti'i bu/_gzhan yang byang chub sems dpa' rnams kyi btang snyoms kyang mi zad pa'o/_/de la byang chub sems dpa' rnams kyi btang snyoms rnam pa gsum ste/_rnam pa gsum gang zhe na/_'di lta 
[\[135a.2\]]ste/_nyon mongs pa la btang snyoms pa dang /_bdag dang gzhan srung ba'i phyir btang snyoms pa dang /_dus dang dus ma yin pa la btang snyoms pa'o/_/de la nyon mongs pa la btang snyoms pa gang zhe na/_bsti stang du byas pas mtho bar mi sems pa dang /_bsti stang du ma byas 
[\[135a.3\]]pas dma' bar mi sems pa dang /_rnyed pa dag la rlom sems med pa dang /_ma rnyed pa dag la yi chad pa med pa dang /_snyan pa dag la mngon par dga' ba med pa dang /_mi snyan pa dag la zhum pa med pa dang /_smad pas sro shi bar mi 'gyur ba dang /_bsngags pa la chos nyid 
[\[135a.4\]]rab tu gnas pa dang /_sdug bsngal dag la so sor rtog pa'i stobs dang /_bde ba dag la mi rtag pa dang /_sdug bsngal bar rtog pa'i stobs dang /_rjes su chags pa 'dor ba dang /_khong khro ba spong bas mdza' ba dang /_mi mdza' ba dag la sems mnyam pa dang /_tshul 
[\[135a.5\]]khrims dang ldan pa dang /_tshul khrims 'chal pa rnams la blo mnyam pa dang /_legs par byas pa dang nyes par byas pa rnams la yang gnyis su mi byed pa dang /_sdug pa dang mi sdug par mi lta ba dang /_legs par thos pa dang nyes par thos pa la mi mjed pa dang /_legs 
[\[135a.6\]]par smras pa dang nyes par smras pa la bag la nyal ba med pa dang /_ro myang ba'i nyes dmigs rnams la mtshungs par yongs su 'jal ba dang /_sems can thams cad la bsam pa mnyam pa dang /_lus dang srog la mi lta ba dang /_rab dang /_'bring dang /_tha ma rnams la 'od zer mnyam 
[\[135a.7\]]pa dang /_bsngags pa dang bsngags pa ma yin pa rnams la sems mnyam pa dang /_bden pa dang mi bden pa rnams la rang gi sems yongs su dag pa ste/_btsun pa sha ra dwa ti'i bu/_de ltar gang bsti stang du byed pa dang /_gnod par byed pa la mthon dman du mi sems shing 
[\[135b\]]
[\[135b.1\]]de la byang chub sems dpa' btang snyoms pa yin te/_btsun pa sha ra dwa ti'i bu/_'di ni byang chub sems dpa' rnams kyi nyon mongs pa la btang snyoms pa zhes bya'o/_/de la byang chub sems dpa' rnams kyi bdag dang gzhan srung ba'i btang snyoms pa gang zhe na/_'di la byang chub 
[\[135b.2\]]sems dpa'i lus dang /_yan lag dang /_nying lag rnams bcad kyang khong khro bar mi byed cing mi tshol te btang snyoms pa yin no/_/lus kyi rnam par 'gyur ba dang /_ngag gi rnam par 'gyur ba las kyang rung ste gnyi ga la bzod pas na/_de'i phyir btang snyoms zhes bya'o/_/mig 
[\[135b.3\]]gi rnam pas kyang rma mi phyin/_gzugs kyi rnam pas kyang rma mi phyin te/_gnyi gas kyang rma mi phyin to/_/de bzhin du rna bas ma yin/_sgras ma yin/_snas ma yin/_dris ma yin/_lces ma yin/_ros ma yin/_lus kyis ma yin/_reg byas ma yin/_yid kyi rnam 
[\[135b.4\]]pas kyang rma mi phyin/_chos kyi rnam pas kyang rma mi phyin te/_de'i phyir btang snyoms zhes bya'o/_/rma mi phyin cing nyams pa med pas de'i phyir btang snyoms zhes bya'o/_/rma phyung ba la rma mi phyin pas de'i phyir btang snyoms zhes bya'o/_/bdag dang gzhan dang gnyi ga srung bas de'i phyir 
[\[135b.5\]]btang snyoms zhes bya'o/_/phan par byed pa dang gnod par byed pa la mnyam par sbyor bas de'i phyir btang snyoms zhes bya'o/_/btang snyoms ni mchog tu rtsod pa med pa'o/_/btang snyoms ni rang gi sems la nges par sems pa'o/_/btang snyoms ni gzhan gyi sems srung ba'o/_/btang 
[\[135b.6\]]snyoms ni bdag la rtog pa'o/_/btang snyoms ni sems can gzhan dag la gnod pa med pa'o/_/btang snyoms ni byang chub sems dpa'i mnyam par bzhag pa'i gnas skabs yin te/_'di ni byang chub sems dpa'i bdag dang gzhan srung ba'i btang snyoms zhes bya'o/_/de la 
[\[135b.7\]]byang chub sems dpa'i dus dang dus ma yin pa la btang snyoms pa gang zhe na/_sangs rgyas bcom ldan 'das rnams ni byang chub sems dpas thams cad btang snyoms bya bar bka' mi stsol to/_/de ci'i phyir zhe na/_byang chub sems dpas rtag tu bdag dang gzhan gyi dge ba'i 
[\[136a\]]
[\[136a.1\]]chos btsal ba la brtson zhing 'bad par bya ba'i phyir te/_des dus dang dus ma yin par btang snyoms par bya'o/_/de la dus dang dus ma yin pa'i btang snyoms gang zhe na/_snod ma yin pa dang nyan par mi 'dod pa'i sems can rnams la btang snyoms pa dang /_ma rnyed 
[\[136a.2\]]pa dang /_smad pa dang /_mi snyan pa dang /_sdug bsngal ba la btang snyoms pa dang /_sems can nyan thos kyi theg pa can skyon med pa la zhugs pa rnams la btang snyoms pa dang /_sbyin pa'i dus na tshul khrims brtul ba'i btang snyoms dang /_tshul khrims kyi dus na sbyin pa 
[\[136a.3\]]brtul ba'i btang snyoms dang /_bzod pa'i dus na brtson 'grus brtul ba'i btang snyoms dang /_brtson 'grus kyi dus na bsam gtan brtul ba'i btang snyoms dang /_bsam gtan gyi dus na sbyin pa la chags pa brtul ba'i btang snyoms dang /_shes rab kyi dus na pha rol tu phyin pa 
[\[136a.4\]]lnga la dmigs pa brtul ba'i btang snyoms te/_'di ni dus dang dus ma yin pa la btang snyoms pa zhes bya'o/_/de ltar gang mi bya ba'i chos rnams mi byed pa 'di ni btang snyoms zhes bya ste/_de dang de la mi rtsol ba'o/_/gang gdon mi za ba'i chos rnams la mi 'jug pa med pa dang /_
[\[136a.5\]]brtson 'grus dang /_stobs dang /_mos pa dang /_mthu dang /_brtson pa mi 'dor ba ste/_dge ba'i chos de dang de dag yongs su rdzogs par byed pa 'di ni/_btsun pa sha ra dwa ti'i bu/_byang chub sems dpa' rnams kyi btang snyoms mi zad pa zhes bya'o/_/btsun pa sha ra dwa ti'i 
[\[136a.6\]]bu/_gzhan yang byang chub sems dpa' rnams kyi mngon par shes pa lnga yang mi zad pa ste/_lnga gang zhe na/_'di lta ste/_lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su dran pa dang /_rdzu 'phrul bya ba shes pa'o/_/de la byang 
[\[136a.7\]]chub sems dpa' rnams kyi lha'i mig gang zhe na/_gang lha thams cad kyi lha'i mig dang /_gang klu thams cad dang /_gnod sbyin thams cad dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa 
[\[136b\]]
[\[136b.1\]]thams cad kyi lha'i mig dang /_gang slob pa dang mi slob pa'i nyan thos thams cad kyi lha'i mig dang /_gang rang sangs rgyas thams cad kyi lha'i mig de dag pas byang chub sems dpa' thams cad mkhyen pa nyid las nges par byung ba/_rgya chen po las nges par byung ba rnams kyi lha'i mig 
[\[136b.2\]]ni ches mchog go/_/ches dam pa'o/_/ches rab bo/_/ches phul lo/_/ches gsal lo/_/ches bzang ngo /_/ches stobs dang ldan no/_/ches 'od gsal te/_lha'i mig des phyogs bcu'i 'jig rten gyi khams mtha' yas mu med pa dag na gzugs su snang ba rags 
[\[136b.3\]]pa'am/_phra ba'am/_bzang po'am/_ngan pa'am/_rgyang ring po'am/_thag nye ba gang ci yang rung ste/_de dag thams cad de dag gi lha'i mig des rig cing snang la shin tu rtogs/_shin tu rig_/shin tu mthong ste/_phyogs bcu'i 'jig rten gyi khams mtha' yas 
[\[136b.4\]]mu med pa dag na sems can gzugs med pa ma gtogs pa'i sems can gang dag 'gro ba thams cad du skyes pa de dag thams cad kyi 'chi 'pho dang skye ba yang dag pa ji lta ba bzhin shes so/_/de dag gi las kyi rgyu yang yang dag pa ji lta ba bzhin du shes so/_/de dag gi las kyi 'bras bu dang dbang 
[\[136b.5\]]po'i rim pa yang yang dag pa ji lta ba bzhin du shes so/_/phyogs bcu'i 'jig rten gyi khams mtha' yas mu med pa dag na/_sangs rgyas bcom ldan 'das rnams kyi sangs rgyas kyi zhing gi yon tan bkod pa gang yin pa de dag thams cad mthong ste/_mthong nas kyang rang gi tshul khrims 
[\[136b.6\]]yongs su dag pas rang gi zhing gi yon tan bkod pa yongs su dag par bya ba'i phyir/_bsod nams dang ye shes kyi tshogs bsags pa rnams yongs su sngo ste/_tshul khrims kyi yon tan la gnas pa de dag gi yongs su bsngo ba 'grub par 'gyur ro/_/de dag gi lha'i mig des sangs rgyas 
[\[136b.7\]]bcom ldan 'das de dag gi byang chub sems dpa'i dge 'dun gang yin pa de dag thams cad kyang mthong ngo /_/mthong nas kyang skyes bu dam pa de dag gi cho ga dang /_spyod pa dang /_spyod yul dang /_dran pa dang /_shes bzhin dang /_spyod lam dang /_gnas dang /_mthu dang /_chos dang /_
[\[137a\]]
[\[137a.1\]]rnam par thar pa dang /_ye shes dang /_rten dang /_gzungs dang /_spobs pa la mkhas pa dang /_shes rab dang /_ye shes dang /_thabs la mkhas pa la 'jug pa gang yin pa de dag thams cad yongs su rdzogs par byed do/_/de dag gi mig de ni gzugs thams 
[\[137a.2\]]cad mthong bas na sgrib pa med do/_/de dag gi mig de ni gzugs thams cad la mi chags pas na chags pa med pa'o/_/de dag gi mig de ni bag la nyal dang /_lta ba dang /_kun nas ldang ba las rnam par grol ba'o/_/de dag gi mig de ni rang bzhin gyis 'od gsal bas na rnam par 
[\[137a.3\]]dag pa'o/_/de dag gi mig de ni yul thams cad la mi gnas pa'o/_/de dag gi mig de ni nyon mongs pa dang /_bag la nyal thams cad mi skye ba'o/_/de dag gi mig de ni the tshom med pas na rab rib med pa'o/_/de dag gi mig de ni sgrib par 'gyur ba'i chos thams cad la kun nas 
[\[137a.4\]]ma langs pa'o/_/de dag gi mig de ni chos thams cad snang ba la gsal ba thob pa'o/_/de dag gi mig de ni ye shes la rton pa ste/_rnam par shes pa'i spyod yul ma yin no/_/de dag gi mig de ni nyon mongs pa thams cad kyis ma chags mi sdang ma rmongs pa'o/_/de dag gi mig 
[\[137a.5\]]de ni 'phags pa'i dbang po rnams la nges par 'byed pa'i cha dang 'thun pa'o/_/de dag gi mig de ni sems can thams cad la 'od zer mnyam par gtong bas na thogs pa med pa'i ye shes nyid dang /_de dag gi mig de ni sems kyi mi dge ba'i chos dang bral bas na rnam par dag pa'o/_/de 
[\[137a.6\]]dag gi mig de ni rang bzhin gyis kun nas nyon mongs pa can ma yin pas dri ma med pa'o/_/de dag gi mig de ni bsam pa ma btang bas na/_sangs rgyas kyi spyan gyis mngon par bsgrubs pa'o/_/de dag gi mig de ni rjes su chags pa dang /_khong khro ba dang bral ba'i phyir ma chags ma 
[\[137a.7\]]bcings pa'o/_/de dag gi mig de ni don gyi spyod yul gyi bden pas nye bar bsgrubs shing /_chos rnam par dag pa shes pa'i lam la ma chags par spyod pa'o/_/de ci'i phyir zhe na/_'di ltar skyes bu dam pa de dag ni snying rje chen po la gnas pa/_chos rnams rig pa/_don 
[\[137b\]]
[\[137b.1\]]shin tu rtogs pa/_kha na ma tho ba med pa/_ji ltar mthong ba dang thos pa bzhin du chos smra ba/_mi dge ba bsnyil ba/_byang chub kyi snying po la mngon du phyogs pa/_sems gang du'ang thogs pa med pa/_ser sna can rnams la gtong ba dang ldan pa/_tshul khrims 'chal pa 
[\[137b.2\]]rnams la snying brtse ba can/_gnod sems kyi sems dang ldan pa rnams la gnod par sems pa'i sems med pa/_le lo can rnams la brtson 'grus sgrub par byed pa/_sems rnam par g.yeng ba rnams la bsam gtan gyi yan lag ston pa/_'chal pa'i shes rab can 
[\[137b.3\]]rnams la shes rab kyi mig sbyin par byed pa/_lam ngan par zhugs pa rnams la lam ston pa/_dman pa la mos pa rnams la sangs rgyas kyi chos rgya chen po rtogs par byed pa/_thams cad mkhyen pa'i ye shes la 'dzud pa/_byang chub yongs su rdzogs par bya ba'i phyir/_
[\[137b.4\]]mngon par shes pa ma nyams pa rnams te/_'di ni byang chub sems dpa' rnams kyi lha'i mig gi mngon par shes pa mi zad pa zhes bya'o/_/de la byang chub sems dpa' rnams kyi lha'i rna ba'i mngon par shes pa mi zad pa gang zhe na/_gang lha thams cad kyi lha'i rna ba dang /_gang klu 
[\[137b.5\]]thams cad dang /_gnod sbyin thams cad dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa thams cad kyi lha'i rna ba dang /_gang slob pa dang /_mi slob pa'i nyan thos thams cad kyi lha'i rna ba dang /_gang 
[\[137b.6\]]rang sangs rgyas thams cad kyi lha'i rna ba de dag pas/_byang chub sems dpa' thams cad mkhyen pa nyid las nges par byung ba/_rgya chen po las nges par byung ba rnams kyi lha'i rna ba ches mchog go/_/ches dam pa'o/_/ches rab bo/_/ches gsal lo/_/ches bzang ngo /_/ches 
[\[137b.7\]]stobs dang ldan pa'o/_/ches 'od gsal te/_lha'i rna ba des phyogs bcu'i 'jig rten gyi khams mtha' yas mu med pa dag na sgrar grag pa lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi 
[\[138a\]]
[\[138a.1\]]dang mi ma yin pa'i sgra rnams dang /_gang yang 'phags pa'i sgra/_nyan thos dang /_rang sangs rgyas dang /_byang chub sems dpa' dang /_yang dag par rdzogs pa'i sangs rgyas kyi sgra gang yin pa de dag thams cad de'i lha'i rna ba'i dbang po la grag par 'gyur te/_
[\[138a.2\]]tha na sems can dmyal ba pa dang /_dud 'gro'i skye gnas pa dang /_gshin rje'i 'jig rten pa dang /_sbrang bu dang /_phye ma leb dang /_sbur bu dang /_bung ba dag gi sgra gang yin pa de dag thams cad kyang thos so/_/sems kyi dmigs pa dge ba dang /_mi dge ba dang /_lung 
[\[138a.3\]]du mi ston pa gang dag gis sems can de dag gi ngag gi las 'byung ba de dag thams cad kyang yang dag pa ji lta ba bzhin du rab tu shes so/_/ngag gi las gang dge ba'i rgyu yongs su 'dzin pa dang /_ngag gi las gang mi dge ba'i rgyu yongs su 'dzin pa dang /_ngag gi las gang 
[\[138a.4\]]lung du mi ston pa'i rgyu yongs su 'dzin pa de dag thams cad kyang yang dag pa ji lta ba bzhin du rab tu shes so/_/'dod chags bag la nyal ba'i ngag gi las gang sdang bas 'byin pa dang /_'dod chags bag la nyal ba'i ngag gi las gang rmongs pas 'byin pa dang /_zhe sdang bag la nyal 
[\[138a.5\]]ba'i ngag gi las gang chags pas 'byin pa dang /_zhe sdang bag la nyal ba'i ngag gi las gang rmongs pas 'byin pa dang /_gti mug bag la nyal ba'i ngag gi las gang chags pas 'byin pa dang /_gti mug bag la nyal ba'i ngag gi las gang sdang bas 'byin pa dang /_'dod chags 
[\[138a.6\]]bag la nyal ba'i ngag gi las gang chags pas 'byin pa dang /_zhe sdang bag la nyal ba'i ngag gi las gang sdang bas 'byin pa dang /_gti mug bag la nyal ba'i ngag gi las gang rmongs pas 'byin pa de dag thams cad yang dag pa ji lta ba bzhin du rab tu shes so/_/ngag gi las 
[\[138a.7\]]gang bsam pa dag la sbyor ba nyams pa dang /_ngag gi las gang sbyor ba dag la bsam pa nyams pa dang /_ngag gi las gang bsam pa'ang dag la sbyor ba'ang dag pa dang /_ngag gi las gang bsam pa'ang ma dag la sbyor ba'ang ma dag pa de thams cad lha'i rna ba'i mngon par shes 
[\[138b\]]
[\[138b.1\]]pa'i ye shes thogs pa med pa des yang dag pa ji lta ba bzhin du rab tu shes so/_/de dag lha'i rna ba'i mngon par shes pa'i ye shes kyis 'phags pa dang 'phags pa ma yin pa'i sgra rnams thos te/_thos nas kyang 'phags pa'i sgra rnams la rjes su chags par yang mi 'gyur/_
[\[138b.2\]]'phags pa ma yin pa'i sgra rnams la khong khro bar yang mi 'gyur te/_de dag 'phags pa'i sgra rnams la byams pa chen po thob cing /_'phags pa ma yin pa'i sgra rnams la snying rje chen po 'thob bo/_/sgra thams cad la yang sngon gyi mtha' dang /_phyi ma'i mtha'i bye brag 
[\[138b.3\]]'byed pa yang dag pa ji lta ba bzhin du rab tu shes so/_/de dag lha'i rna ba'i mngon par shes pa'i ye shes des sangs rgyas thams cad kyis gsungs pa thos te/_thos nas kyang dran pa dang /_shes bzhin dang /_mi brjed pa'i chos nyid kyis thams cad 'dzin to/_/bzung nas 
[\[138b.4\]]kyang brjed par mi byed cing snod ji lta ba bzhin du sems can rnams la dran par byed do/_/snying po dang snying po ma yin pa'i chos rnams kyang yang dag pa ji lta ba bzhin du rab tu shes so/_/de dag de bzhin gshegs pa gcig gis chos bstan pa nyan na/_de bzhin gshegs pa 
[\[138b.5\]]gnyis pa'i chos bstan pa la sgrib par byed pa'am/_kun nas ldang bar byed pa mi byed do/_/sangs rgyas thams cad kyi gsungs pa snga phyi med par 'dzin to/_/dge ba dang /_mi dge ba dang /_lung du ma bstan pa'i sgra gang dag thos pa de dag kyang dran pa dang shes bzhin gyis 
[\[138b.6\]]dus dus su brjod do/_/gal te 'khor gyi dus yin yang /_chos bstan pa'i dus ma yin par rig na 'jog ste/_thos nas kyang mi ston to/_/chos bstan pa'i dus yin la dbang gcig gi 'khor gyi dus yin na yang thams cad la chos mi ston to/_/bden par lung 
[\[138b.7\]]bstan pa yang gzhan la gnod na lung mi ston to/_/mi bden pa'i lung bstan pa yang don dang ldan zhing gzhan rjes su gzung ba dang 'thun na thabs mkhas pa dang /_bdag gi sems yongs su dag pas lung ston to/_/sgra ji lta bu nyan par 'dod pa de lta bu'i sgra thos te/_sgra 
[\[139a\]]
[\[139a.1\]]ji lta bu nyan par mi 'dod pa de lta bu'i sgra mi thos so/_/'khor gang na chos ston pa de'i sems can thams cad kyi rna ba'i gnas kyi shes pa yang yang dag pa ji lta ba bzhin du shes te/_shes nas kyang rang bzhin de 'dra ba'i chos ston to/_/de la sems can gang dag 
[\[139a.2\]]chos shes par byed pa de dag ni de'i chos bstan pa thos so/_/sems can gang dag chos shes par byed pa ma yin pa de dag ni de'i chos bstan pa mi thos so/_/de dag gi rna ba'i khams de ni chos kyi dbyings shin tu rnam par dag pa yin no/_/de dag gi rna ba'i khams de ni ye shes 
[\[139a.3\]]rnam par dag pa yin/_de dag gi rna ba'i khams de bdag gi khams shin tu rnam par dag pa yin/_de dag gi rna ba'i khams de sems can gyi khams dang /_srog gi khams dang /_gang zag gi khams rnam par dag pa yin/_de dag gi rna ba'i khams de sgra dang /_yi ge dang /_
[\[139a.4\]]nges pa'i tshig ji lta ba bzhin du thos pas shin tu brtags pa yin/_'gro ba lngar skyes pa'i sems can thams cad gang dag sgra dang /_yi ge dang /_nges pa'i tshig sna tshogs smra ba de dag la skad ji lta ba bzhin du 'jug pas chos ston to/_/de dag gi lha'i rna ba'i khams de theg pa 
[\[139a.5\]]gzhan mi nyan pa'i phyir/_de bzhin gshegs pa'i lha'i snyan du yongs su bsngos pa yin te/_'di ni byang chub sems dpa' rnams kyi lha'i rna ba'i mngon par shes pa mi zad pa zhes bya'o/_/de la byang chub sems dpa' rnams kyi pha rol gyi sems shes pa'i mngon par shes pa mi zad pa 
[\[139a.6\]]gang zhe na/_pha rol gyi sems shes pa zhes bya ba ni gang sems can thams cad kyi sngon gyi mtha'i sems shes pa dang /_phyi ma'i mtha'i sems shes pa dang /_da ltar byung ba'i sems shes pa'o/_/de 'das pa'i sems shes pas sems can rnams kyi sngon gyi mthas byung ba'i sems 
[\[139a.7\]]la 'jug ste/_sems can 'di'i sems 'di ni rgyu che'o/_/sems can 'di'i sems 'di ni rgyu 'bring ngo /_/sems can 'di'i sems 'di ni rgyu chung ngo /_/sems can 'di'i dbang po rnams ni sbyin pa'i rnam pa'i rgyu dang ldan no/_/sems can 'di'i dbang po rnams ni tshul khrims 
[\[139b\]]
[\[139b.1\]]kyi rnam pa'i rgyu dang ldan no/_/sems can 'di'i dbang po rnams ni bzod pa'i rnam pa'i rgyu dang ldan no/_/sems can 'di'i dbang po rnams ni brtson 'grus kyi rnam pa'i rgyu dang ldan no/_/sems can 'di'i dbang po rnams ni bsam gtan gyi rnam pa'i rgyu dang ldan no/_/sems can 'di'i 
[\[139b.2\]]dbang po rnams ni shes rab kyi rnam pa'i rgyu dang ldan no/_/sems can 'di'i dbang po rnams ni byams pa'i rnam pa'i rgyu dang ldan no/_/sems can 'di'i dbang po rnams ni snying rje'i rnam pa'i rgyu dang ldan no/_/sems can 'di'i dbang po rnams ni dga' ba'i rnam pa'i rgyu dang ldan no/_/
[\[139b.3\]]sems can 'di'i dbang po rnams ni btang snyoms kyi rnam pa'i rgyu dang ldan no/_/sems can 'di'i dbang po rnams ni nyan thos kyi theg pa'i rnam pa'i rgyu dang ldan no/_/sems can 'di'i dbang po rnams ni rang sangs rgyas kyi theg pa'i rnam pa'i rgyu dang ldan no/_/sems can 'di'i dbang po 
[\[139b.4\]]rnams ni theg pa chen po'i rnam pa'i rgyu dang ldan no/_/sems can 'di ni rgyu'i stobs can te/_dge ba'i rtsa ba'i rgyu'i rgyun 'di dang ldan na sems can 'di sbyor ba'i rgyus rigs dma' bar skyes so/_/sems can 'di ni bsam pa dag la sbyor ba ma dag pa'o/_/sems can 'di ni 
[\[139b.5\]]sbyor ba dag la bsam pa ma dag pa'o/_/sems can 'di ni bsam pa yang dag la sbyor ba yang dag pa'o/_/sems can 'di ni bsam pa yang ma dag la sbyor ba yang ma dag pa'o zhes de ltar gang sems can thams cad kyi sngon gyi rgyu las byung ba'i dbang po rnams las sems kyi spyod pa 
[\[139b.6\]]shes pa de dag thams cad yang dag pa ji lta ba bzhin du rab tu shes te/_shes nas kyang so sor ci rigs par chos ston pa 'di ni sngon gyi mtha'i pha rol gyi sems shes pa zhes bya'o/_/de la phyi ma'i mtha'i pha rol gyi sems shes pa gang zhe na/_sems can 'di'i da ltar gyi sbyin 
[\[139b.7\]]pa'i rgyu ni ma 'ongs pa'i dus na 'di'i tshul khrims kyi rgyur 'gyur ro/_/sems can 'di'i da ltar tshul khrims kyi rgyu ni/_ma 'ongs pa'i dus na 'di'i bzod pa'i rgyur 'gyur ro/_/sems can 'di'i da ltar bzod pa'i rgyu ni/_ma 'ongs pa'i dus na 'di'i brtson 'grus kyi rgyur 
[\[140a\]]
[\[140a.1\]]'gyur ro/_/sems can 'di'i da ltar brtson 'grus kyi rgyu ni ma 'ongs pa'i dus na 'di'i bsam gtan gyi rgyur 'gyur ro/_/sems can 'di'i da ltar bsam gtan gyi rgyu ni/_ma 'ongs pa'i dus na 'di'i shes rab kyi rgyur 'gyur ro/_/sems can 'di'i da ltar 
[\[140a.2\]]'jig rten pa'i shes pa dang /_spyod pa'i rgyu ni ma 'ongs pa'i dus na 'di'i 'jig rten las 'das pa'i rgyur 'gyur ro/_/sems can 'di'i da ltar dbang po dman pa'i rgyu ni/_ma 'ongs pa'i dus na 'di'i theg pa chen po'i rgyur 'gyur ro zhes de ltar ma 'ongs pa'i dus na/_sems can rnams 
[\[140a.3\]]kyi rgyu gang dang /_rkyen gang dag dang /_rnam pa gang dag ma 'ongs pa'i dus na 'byung bar 'gyur ba'i sems can rnams kyi rgyu de dag dang /_rkyen de dag dang /_rnam pa de dag byang chub sems dpas yang dag pa ji lta ba bzhin du rab tu shes so/_/de sems can thams cad yongs su smin par 
[\[140a.4\]]bya ba la skyo bar mi 'gyur te/_de'i sems la 'jug pa'i shes pa dang /_chos kyi snod du gyur pa ji snyed pa de snyed du chos ston to/_/'bras bu yod par chos ston pa yin te/_chos kyi gtam la ser sna mi byed pa 'di ni phyi ma'i mtha'i pha rol gyi sems shes pa zhes bya'o/_/de la da 
[\[140a.5\]]ltar byung ba'i pha rol gyi sems shes pa gang zhe na/_gang da ltar byung ba'i dus na sems can thams cad kyi sems dang sems las byung ba gang dag skye ba de dag thams cad byang chub sems dpas yang dag pa ji lta ba bzhin du rab tu shes te/_des 'dod chags dang bcas pa'i sems 
[\[140a.6\]]kyang 'dod chags dang bcas pa'i sems su yang dag pa ji lta ba bzhin du rab tu shes so/_/'dod chags dang bral ba'i sems kyang 'dod chags dang bral ba'i sems su yang dag pa ji lta ba bzhin du rab tu shes so/_/de bzhin du zhe sdang dang bcas pa dang /_zhe sdang dang bral ba dang /_gti 
[\[140a.7\]]mug dang bcas pa dang /_gti mug dang bral ba dang /_nyon mongs pa dang bcas pa dang /_nyon mongs pa dang bral ba dang /_bsdus pa dang /_rnam par g.yengs pa dang /_mnyam par bzhag pa dang /_mnyam par ma bzhag pa dang /_bying ba dang /_rab tu 'dzin pa dang /_rgod pa 
[\[140b\]]
[\[140b.1\]]dang /_mi rgod pa dang /_rnam par zhi ba dang /_rnam par ma zhi ba dang /_rnam par grol ba dang /_rnam par ma grol ba dang /_rgya che ba dang /_rgya che ba ma yin pa dang /_chung ngu dang /_yangs pa dang /_chen por gyur pa dang /_tshad med pa'i sems kyang tshad med pa'i sems su 
[\[140b.2\]]yang dag pa ji lta ba bzhin du rab tu shes te/_de ltar nyon mongs pa gang dang gang gis sems can gang dang gang gi sems bsgribs par gyur pa de dag thams cad yang dag pa ji lta ba bzhin du rab tu shes te/_shes nas kyang shes rab kyis ji ltar nyon mongs pa las nges par 'byung 
[\[140b.3\]]bar 'gyur bar chos ston to/_/de 'khor gang du 'gro bar thog ma nyid du 'khor de'i sems la lta ste/_bltas nas kyang so so ci rigs par chos ston to/_/de ltar gang sems can de dag gi dbang po mchog dang mchog ma yin pa shes pa de dag thams cad yang dag pa ji lta ba bzhin 
[\[140b.4\]]du rab tu shes so/_/rang gi sems bsgribs pa'am/_gzhan gyi sems bsgribs par mi 'gyur ro/_/de ci'i phyir zhe na/_'di ltar byang chub sems dpa' de'i sems kyi rgyun ni ye shes kyis rig pa/_dran pas rig pa/_blo gros kyis rig pa/_rtogs pas rig pa/_shes rab 
[\[140b.5\]]kyis rig pa/_byang chub kyis rig pa'o/_/sems kyi rgyun ni nyon mongs pa dang bral ba/_bag chags kyi mtshams sbyor ba'i nyon mongs pa yang dag par chad pa dag pa/_dri ma med pa/_'od gsal ba/_kha na ma tho ba med pa/_mi brlang ba/_nyon mongs pa med pa/_rnyog 
[\[140b.6\]]pa med pa/_chos thams cad snang bas rig pa/_sems can thams cad kyi sems kyi spyod pa la zhugs shing sems kyi rgyun shin tu rig pa ste/_de ltar gang de lta bu'i chos la sems 'bab pa shes pa la 'jug pa 'di ni byang chub sems dpa'i pha rol gyi sems shes pa'i mngon 
[\[140b.7\]]par shes pa mi zad pa'o/_/de la byang chub sems dpa'i sngon gyi gnas rjes su dran pa'i shes pa mngon sum du byed pa'i mngon par shes pa gang zhe na/_de dran pa des sngon gyi gnas rjes su dran te/_dran pa de ni chos kyi dbyings kyi gnas kyis shin tu byin gyis brlabs pa'o/_/
[\[141a\]]
[\[141a.1\]]rab tu rig pas na mi g.yo ba'o/_/ye shes shin tu yongs su sbyang ba byas pas na mi rgod pa'o/_/zhi gnas la rab tu gnas pas na 'tshe ba med pa'o/_/lhag mthong gis shin tu zin pas na nor ba med pa'o/_/mngon sum du shes pas na gzhan gyi dring la mi 
[\[141a.2\]]'jog pa'o/_/dran zhing mi brjed pa'i chos can pas na dran par bya ba'o/_/theg pa chen po rab tu shes pa'i phyir bsod nams kyi tshogs bsags pa'o/_/gzhan la rag ma lus pas na ye shes kyi tshogs bsags pa'o/_/thams cad kyi pha rol tu 'gro ba'i phyir pha rol tu phyin pa 
[\[141a.3\]]thams cad kyi tshogs bsags pa'o/_/de dran pa des sngon gyi gnas rjes su dran te/_des tshe rabs gcig kyang rjes su dran no/_/gnyis dang /_gsum dang /_bzhi dang /_lnga dang /_bcu dang /_nyi shu dang /_sum cu dang /_bzhi bcu dang /_lnga bcu dang /_tshe rabs brgya yang 
[\[141a.4\]]rjes su dran no/_/tshe rabs stong dang /_tshe rabs brgya stong dang /_tshe rabs brgya phrag du ma dang /_tshe rabs stong phrag du ma dang /_tshe rabs brgya stong phrag du ma dang /_chags pa'i bskal pa dang /_'jig pa'i bskal pa dang /_chags pa'i bskal pa du ma dang /_'jig pa'i bskal pa 
[\[141a.5\]]du ma dang /_chags pa dang 'jig pa'i bskal pa du ma yang rjes su dran no/_/bskal pa brgya dang /_bskal pa stong dang /_bskal pa brgya stong dang /_bskal pa brgya phrag du ma dang /_bskal pa stong phrag du ma dang /_bskal pa brgya stong phrag du ma yang rjes su dran te/_sems can ming che ge mo 
[\[141a.6\]]zhes bya ba de dag byung bar gyur pa der bdag kyang byung ste/_bdag gi ming ni 'di zhes bya/_rigs ni 'di zhes bya/_rus ni 'di zhes bya/_kha dog ni 'di 'dra/_kha zas ni 'di lta bu zhig za za/_tshe'i tshad ni 'di tsam zhig thub thub/_yun ni 'di srid cig gnas gnas/_bde ba 
[\[141a.7\]]dang sdug bsngal ni 'di lta bu zhig myong ngo /_/bdag de nas shi 'phos nas che ge mo zhig tu skyes so/_/de nas kyang shi 'phos nas 'dir skyes te/_de ltar rnam pa dang bcas/_rgyu mtshan dang bcas/_yul phyogs dang bcas par sngon gyi gnas rnam pa mang po rjes su dran no/_/des 
[\[141b\]]
[\[141b.1\]]bdag dang sems can gzhan gyi sngon gyi mtha' nas bzung ste sngon gyi gnas rjes su dran no/_/de bdag gi dge ba'i rtsa ba dang /_sems can gzhan gyi dge ba'i rtsa ba sngon gyi rgyu las byung ba dran zhing bdag gi dge ba'i rtsa ba dran nas byang chub tu yongs su sngo bar byed do/_/sems can gzhan 
[\[141b.2\]]gyi dge ba'i rtsa ba dran nas/_sems can rnams byang chub tu sems bskyed du 'dzud do/_/gang sngon gyi 'du byed kyi sdug bsngal de yang mi rtag pa dang /_sdug bsngal ba dang /_stong pa nyid dang /_bdag med par rton par byed do/_/des mi rtag pa dang /_sdug bsngal ba dang /_stong 
[\[141b.3\]]pa nyid dang /_bdag med par rton pas gzugs kyis dregs pa med pa yin/_kha dog gis dregs pa med pa yin/_nad med pas dregs pa med pa yin/_lang tshos dregs pa med pa yin/_'tsho bas dregs pa med pa yin/_longs spyod kyis dregs pa med pa yin/_g.yog 
[\[141b.4\]]'khor gyis dregs pa med pa yin/_dbang phyug gis dregs pa med pa yin/_brgya byin du 'dod pa med pa yin/_tshangs par 'dod pa med pa yin/_'jig rten skyong bar 'dod pa med pa yin/_'khor los sgyur bar 'dod pa med pa yin/_skye ba thams cad 'dod pa med 
[\[141b.5\]]pa yin no/_/'dod pa dang rgyal srid kyi dbang phyug la dbang byed pa thams cad kyang bdag la bde ba'i phyir mi 'dod de/_gzhan du na sems can yongs su smin par bya ba'i phyir/_bsams bzhin du srid par skye ba 'dzin to/_/de mi rtag pa dang /_sdug bsngal ba dang /_stong pa nyid 
[\[141b.6\]]dang /_bdag med par rton pas sngon gyi kun nas nyon mongs pa'i spyod pas ngo tsha zhing 'dzem ste gnong zhing rnam par smod do/_/da ltar gyi tshe yang srog gi phyir yang mi bya ba mi byed cing /_de sngon gyi dge ba'i rtsa ba rnams byang chub tu yongs su bsngo ste rgyas par byed do/_/da ltar byung ba'i dge 
[\[141b.7\]]ba'i rtsa ba yang sems can thams cad dang thun mong du yongs su bsngo'o/_/des mi 'thun par yongs su sngo ba spangs te/_sangs rgyas kyi rigs dang /_chos kyi rigs dang /_dge 'dun gyi rigs rgyun mi 'chad pa dang /_thams cad mkhyen pa'i phyir yongs su bsngo ste/_'di ni 
[\[142a\]]
[\[142a.1\]]byang chub sems dpa' rnams kyi sngon gyi gnas rjes su dran pa shes pa mngon sum du byed pa'i mngon par shes pa mi zad pa'o/_/de la byang chub sems dpa' rnams kyi rdzu 'phrul bya ba shes pa mngon par shes pa gang zhe na/_gang 'dun pa dang /_brtson 'grus 
[\[142a.2\]]dang /_sems dang /_dpyod pas rab tu zin pa'i chos rnams sgrub pa dang /_las su rung ba dang /_dbang byed pas des rdzu 'phrul gyi rkang pa bzhi po 'di dag shin tu bsgoms pa'i phyir mngon par 'du byed pa med pa'i rdzu 'phrul mngon du thob par 'gyur te/_de rdzu 'phrul gyi cho 'phrul rnam 
[\[142a.3\]]pa du ma myong bar 'gyur ro/_/de'i rdzu 'phrul gyi cho 'phrul de dag ni sems can la blta ba'i phyir/_rgya cher sems can yongs su smin par byed par 'gyur te/_de'i rdzu 'phrul gyi cho 'phrul gang gis sems can gdul bar bya ba'i rdzu 'phrul gyi cho 'phrul de dang de sems can rnams la nye 
[\[142a.4\]]bar ston te/_gzugs su'am/_stobs su'am/_byin gyi rlabs su yang rung ste/_de gzugs dang kha dog tu snang ba gang dang gang gis sems can 'dul bar 'gyur ba'i gzugs dang kha dog tu snang ba de dang de nyid sems can rnams la nye bar ston to/_/sangs rgyas kyi gzugs 
[\[142a.5\]]dang kha dog tu snang ba'am/_byang chub sems dpa'i gzugs dang kha dog tu snang ba'am/_rang sangs rgyas kyi gzugs dang kha dog tu snang ba'am/_nyan thos kyi gzugs dang kha dog tu snang ba'am/_brgya byin gyi gzugs dang kha dog tu snang ba'am/_'jig rten skyong ba'i gzugs dang 
[\[142a.6\]]kha dog tu snang ba'am/_'khor los sgyur ba'i gzugs dang kha dog tu snang ba'am/_de bzhin du khyab 'jug dang /_skem byed dang /_dbang phyug chen po dang /_tshangs pa dang /_skye dgu'i bdag po'i gzugs dang kha dog tu snang ba'am/_gang de ma yin pa'i gzugs dang kha 
[\[142a.7\]]dog tu snang ba tha na dud 'gro'i skye gnas kyi gzugs dang kha dog tu snang ba gang dang gang gis sems can 'dul bar 'gyur ba'i gzugs dang kha dog tu snang ba de dang de nyid ston te/_mos pa ji lta ba bzhin du sems can rnams la chos ston to/_/de stobs gang dang gang gis stobs snyems 
[\[142b\]]
[\[142b.1\]]pa dang /_khro ba dang /_nga rgyal dang /_rgyags pa dang /_dregs pa'i shas che ba'i sems can rnams gdul bar bya ba'i stobs de dang de nyid ston te/_yang na brgya byin gyi stobs sam/_yang na tshangs pa'i stobs sam/_yang na 'jig rten skyong ba'i stobs sam/_yang na 
[\[142b.2\]]'khor los sgyur ba'i stobs sam/_yang na tshan po che'i stobs sam/_yang na sred med kyi bu'i stobs kyi bzhi cha'am/_yang na sred med kyi bu'i stobs kyi phyed dam/_yang na sred med kyi bu'i stobs kyang rung ste/_byang chub sems dpa'i stobs gang dang ldan pas sor mo 
[\[142b.3\]]gsum gyis ri'i rgyal po ri rab bteg ste/_'phang du dpag tshad 'bum drug khri bzhi stong tsam la rgyar dpag tshad brgyad khri bzhi stong du 'phangs pa'ang 'di lta ste/_dper na skyu ru ra'i 'bras bu gcig bzhin du 'jig rten gyi khams gzhan du 'phangs kyang /_byang chub sems 
[\[142b.4\]]dpa' de'i stobs la nyams pa med do/_/stong gsum gyi stong chen po'i 'jig rten gyi khams 'di ltar rgya che ba/_'di ltar yangs pa chu'i khams nas bzung ste/_steng du 'og min gyi bar la thug pa 'di lag mthil gyi steng du bzhag ste/_bskal pa'am/_bskal pa las 
[\[142b.5\]]lhag par 'dug la/_spyod lam thams cad kyang ston te/_byang chub sems dpa' de lta bu'i stobs dang /_sems can stobs snyems shing khro ba dang /_nga rgyal dang /_rgyags pa dang /_dregs pa'i shas che ba rnams la stobs snyems pa dang /_khro ba dang /_nga rgyal dang /_
[\[142b.6\]]dregs pa gdul ba'i phyir chos ston to/_/de rdzu 'phrul gyi rkang pa de dag gi byin gyi rlabs kyis ye shes 'thob bo/_/byang chub sems dpa'i byin gyi rlabs kyis ye shes de dag gang dang gang la byin gyis brlabs pa de de kho na bzhin du 'gyur te/_des gal te rgya mtsho chen po la ba lang gi 
[\[142b.7\]]rjes tsam du gyur cig ces ba lang gi rjes su byin gyis brlabs na ba lang gi rjes tsam du 'dug go/_/ba lang gi rjes kyang rgya mtsho chen por gyur cig ces byin gyis brlabs na rgya mtsho chen po nyid du 'dug go/_/gal te sreg pa'i bskal pa chu'i phung por gyur cig ces byin gyis brlabs na de 
[\[143a\]]
[\[143a.1\]]chu'i phung po nyid du 'dug go/_/chu'i phung po yang me'i phung por gyur cig ces byin gyis brlabs na me'i phung po nyid du 'dug go/_/me'i phung po yang rlung gi phung por gyur cig ces byin gyis brlabs na de rlung gi phung po nyid du 'dug go/_/rlung gi phung po yang me'i phung por gyur 
[\[143a.2\]]cig ces byin gyis brlabs na de me'i phung po nyid du 'dug go/_/me'i phung po yang sa'i phung por gyur cig ces byin gyis brlabs na de sa'i phung po nyid du 'dug go/_/sa'i phung po yang me'i phung por gyur cig ces byin gyis brlabs na de me'i phung po nyid du 'dug go/_/de bzhin du tha ma dang /_
[\[143a.3\]]'bring dang /_rab kyi chos gang dang gang byin gyi rlabs kyis byin du brlabs pa de dag de kho na bzhin du 'dug go/_/de'i byin gyi rlabs de ni sangs rgyas bcom ldan 'das rnams ma gtogs par brgya byin nam/_tshangs pa'am/_bdud dam/_bdud kyi ris kyi lha 'am/_sus 
[\[143a.4\]]kyang rung ste/_'jig rten du chos dang 'thun pas sus kyang bskyod pa'am/_bsgul ba'am/_mi snang bar byed mi nus te/_sems can gyi ris na gang byang chub sems dpa'i byin gyi rlabs de la bskyod pa'am/_bsgul ba'am/_mi snang bar byed nus pa'i sems can de gang yang 
[\[143a.5\]]med do/_/de byang chub sems dpa'i byin gyi rlabs kyi ye shes kyi stobs bskyed pa des brjod pa sna tshogs dang /_dga' ba dang /_mgu ba lhur len pa'i sems can rnams la sgra ji lta ba bzhin du 'jug pas chos ston to/_/de'i rdzu 'phrul gyi rkang pa de dag kyang mngon par 'phags 
[\[143a.6\]]pa'o/_/rang gi kha na las pa'o/_/bdud dang /_nyon mongs pa thams cad kyi yul las 'das pa'o/_/sangs rgyas kyi yul la 'jug pa'o/_/sems can thams cad la mi gnod par sbyor ba'o/_/dge ba'i rtsa ba dang tshogs bsags pa'o/_/bdud dang bdud kyi ris kyi 
[\[143a.7\]]lha rnams kyis mi 'phrogs pa ste/_btsun pa sha ra dwa ti'i bu/_'di ni byang chub sems dpa' rnams kyi rdzu 'phrul bya ba shes pa'i mngon par shes pa mi zad pa ste/_btsun pa sha ra dwa ti'i bu/_'di dag ni byang chub sems dpa' rnams kyi mngon par shes pa lnga mi zad pa zhes bya'o/_/
[\[143b\]]
[\[143b.1\]]btsun pa sha ra dwa ti'i bu/_gzhan yang byang chub sems dpa' rnams kyi bsdu ba'i dngos po bzhi mi zad pa ste/_bzhi gang zhe na/_'di lta ste/_sbyin pa dang /_snyan par smra ba dang /_don spyod pa dang /_don 'thun pa'o/_/de la sbyin pa ni gang zang zing sbyin pa dang /_chos sbyin 
[\[143b.2\]]pa'o/_/snyan par smra ba ni gang slong ba dang chos nyan pa rnams la tshig 'jam zhing snyan par smra ba'o/_/de la don spyod pa ni gang bdag dang gzhan dag gi don bsam pa bzhin du yongs su rdzogs par byed pa'o/_/de la don 'thun pa ni gang theg pa gang la bdag yon tan du 'du shes pa'i theg 
[\[143b.3\]]pa de nyid la chos dang zang zing len pa rnams rab tu 'god pa'o/_/gzhan yang sbyin pa ni gang slong ba rnams la yid mgu bar sbyin pa'o/_/de la snyan par smra ba ni gang slong ba rnams la mi smod pa'o/_/de la don spyod pa ni gang slong ba rnams kyi don yongs su rdzogs par byed pa'o/_/de la don 
[\[143b.4\]]'thun pa ni gang theg pa de nyid la yang dag par 'dzud pa'o/_/gzhan yang sbyin pa ni gang bsam pa thag pa nas gtong ba'o/_/snyan par smra ba ni gang sbyor ba yongs su chad pa med pa'o/_/don spyod pa ni gang lhag pa'i bsam pas byin te 'gyod pa med pa'o/_/don 'thun pa ni gang theg pa 
[\[143b.5\]]chen po la yongs su sngo ba'o/_/gzhan yang sbyin pa ni gang byams pa'i rjes su 'gro ba'i sems kyis yongs su gtong ba'o/_/snyan par smra ba ni gang dga' ba dang /_mchog tu dga' bar gyur pa'i sems mi gtong ba'o/_/don spyod pa ni gang snying rje chen po yongs su dag pa'i sems 
[\[143b.6\]]bskyed pas sems can thams cad kyi bya ba ci yod pa dag la brtson pa'o/_/don 'thun pa ni gang btang snyoms dang ldan pa'i sems mthon dman med cing thams cad mkhyen pa'i ye shes la yongs su sngo ba'i sems so/_/gzhan yang sbyin pa ni gang chos bzhin btsal ba'i longs spyod 
[\[143b.7\]]rnams yongs su gtong ba'o/_/snyan par smra ba ni gang dag la sbyin pa byin pa de dag chos la rab tu 'dzud pa'o/_/don spyod pa ni gang bdag gi don dang gzhan gyi don yongs su rdzogs par byed pa'o/_/don 'thun pa ni gang sems can thams cad kyi don gyi phyir thams cad mkhyen pa nyid du 
[\[144a\]]
[\[144a.1\]]sems bskyed pa'o/_/gzhan yang sbyin pa ni gang nang dang phyi'i dngos po rnams yongs su gtong ba'o/_/snyan par smra ba ni gang chos thams cad kyi yon tan shes pa la slob dpon gyi dpe mkhyud med pa'o/_/don spyod pa ni gang bdag gi don btang ste gzhan gyi don byed 
[\[144a.2\]]pa'o/_/don 'thun pa ni gang longs spyod bsdus te lag tu thob pa yang gzhan dag la byin nas mi dga' ba med pa'o/_/de la chos sbyin pa gang zhe na/_gang ji skad thos pa'i chos rnams ston pa'o/_/snyan par smra ba ni gang zang zing med pa'i sems kyis chos yang dag par rab tu ston 
[\[144a.3\]]pa'o/_/don spyod pa ni gang gzhan dag la lung 'bogs pa dang /_kha ton byed du 'jug pa la mi skyo ba'o/_/don 'thun pa ni gang thams cad mkhyen pa nyid kyi sems dang ma bral bas chos rnyed pa dang /_gzhan dag kyang rab tu 'dzud pa'o/_/gzhan yang chos kyi sbyin pa ni gang chos 
[\[144a.4\]]nyan pa 'ongs shing lhags pa rnams la mi skyo zhing mi g.yeng bar chos ston pa'o/_/snyan par smra ba ni gang ji srid du rgyang ring por yang song ste/_dam pa'i chos yang dag par ston pa'o/_/don spyod pa ni gang chos 'dod pa'i gang zag rnams lhung bzed ma tshang ngam/_gos dang /_zas 
[\[144a.5\]]dang /_mal stan dang /_na ba'i gsos sman dang /_yo byad med dam/_gzhan yang de dag la gang dang gang gis brel ba de dag thams cad byin te/_lhag pa'i bsam par song ba'i sems kyi rgyud kyis chos ston pa'o/_/don 'thun pa ni gang chos kyi sbyin pa byin te/_bla na med pa 
[\[144a.6\]]yang dag par rdzogs pa'i byang chub tu yang dag par 'dzud cing yongs su sngo ba'o/_/gzhan yang chos kyi sbyin pa ni gang sbyin pa thams cad kyi mchog ni chos kyi sbyin pa yin par rig nas chos kyi sbyin pa yongs su gtong ba'o/_/snyan par smra ba ni gang phan pa'i dngos po'i phyir chos ston to/_/
[\[144a.7\]]don spyod pa ni gang don la rton pa'i chos ston gyi yi ge la rton pa ni ma yin no/_/don 'thun pa ni gang sangs rgyas kyi chos thams cad yongs su rdzogs par bya ba'i phyir chos ston pa'o/_/gzhan yang chos sbyin pa ni gang sbyin pa'i pha rol tu phyin pa'o/_/snyan par smra ba ni gang tshul khrims 
[\[144b\]]
[\[144b.1\]]kyi pha rol tu phyin pa dang /_bzod pa'i pha rol tu phyin pa'o/_/don spyod pa ni gang brtson 'grus kyi pha rol tu phyin pa'o/_/don 'thun pa ni gang bsam gtan gyi pha rol tu phyin pa dang /_shes rab kyi pha rol tu phyin pa'o/_/gzhan yang chos sbyin pa ni dang po sems bskyed pa'i byang chub 
[\[144b.2\]]sems dpa' rnams kyi'o/_/snyan par smra ba ni spyod pa la zhugs pa'i byang chub sems dpa' rnams kyi'o/_/don spyod pa ni phyir mi ldog pa'i byang chub sems dpa' rnams kyi'o/_/don 'thun pa ni skye ba gcig gis thogs pa'i byang chub sems dpa' rnams kyi'o/_/gzhan yang 
[\[144b.3\]]chos sbyin pa ni byang chub kyi rtsa ba dang sa bon gyi gzhi'o/_/snyan par smra ba ni byang chub kyi myu gu dang 'dab ma yongs su rdzogs pa'o/_/don spyod pa ni byang chub kyi me tog yongs su rgyas pa'o/_/don 'thun pa ni byang chub kyi 'bras bu mngon par 'grub pa ste/_btsun pa sha ra dwa ti'i bu/_'di 
[\[144b.4\]]dag ni byang chub sems dpa' rnams kyi bsdu ba'i dngos po bzhi mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi so so yang dag par rig pa bzhi mi zad pa ste/_bzhi gang zhe na/_gang 'di don so so yang dag par rig pa dang /_chos so so 
[\[144b.5\]]yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa'o/_/de la don so so yang dag par rig pa gang zhe na/_gang chos thams cad la don dam par shes pa ste/_chos shes pa dang /_so sor rtog pa shes pa 
[\[144b.6\]]dang /_rjes su 'gro ba shes pa dang /_rgyu shes pa dang /_rkyen shes pa dang /_gnyis su med par shes pa dang /_tshogs pa shes pa dang /_tha mar mi 'gro ba shes pa dang /_bar na mi 'dug pa shes pa dang /_rkyen la 'jug pa shes pa dang /_de chos kyi dbyings 
[\[144b.7\]]dbyer med pa shes pa dang /_de bzhin nyid kyi rjes su 'jug pa shes pa dang /_yang dag pa'i mtha' la gnas pa shes pa dang /_stong pa nyid rtogs pa'i shes pa dang /_mtshan ma med pa la spyod pa shes pa dang /_smon pa med pa la smon lam med par shes pa dang /_mngon par 
[\[145a\]]
[\[145a.1\]]'du mi byed pa la mngon par 'du byed pa med par shes pa dang /_tshul gcig la 'jug pa shes pa dang /_bdag med par rtogs pa'i shes pa dang /_sems can med par rtogs pa'i shes pa dang /_srog med par shin tu rtogs pa'i shes pa dang /_gang 
[\[145a.2\]]zag med pa don dam par shes pa dang /_'das pa'i dus la ma chags pa'i shes pa dang /_ma 'ongs pa'i dus la thug pa med pa'i shes pa dang /_da ltar byung ba'i dus na thams cad du kha na ma tho ba med par shes pa dang /_phung po rnams la sgyu mar shes pa dang /_khams rnams 
[\[145a.3\]]la sbrul gdug pa lta bur rtogs pa'i shes pa dang /_skye mched rnams la grong stong pa lta bur nges par sems pa'i shes pa dang /_nang nye bar zhi bar shes pa dang /_phyi rol du rgyu ba med par shes pa dang /_yul rnams la sgyu ma dang bye brag med par shes pa dang /_dran pa la gnas 
[\[145a.4\]]pa'i shes pa dang /_bzod pa'i rjes su 'gro ba shes pa dang /_blo gros kyis so sor rtog pa'i shes pa dang /_bdag la rtog pa'i shes pa dang /_bden pa rnams la rab tu rtog par shes pa dang /_sdug bsngal la mi 'byung bar shes pa dang /_kun 'byung ba la mngon par 'du mi 
[\[145a.5\]]byed par shes pa dang /_'gog pa la mtshan nyid med par shes pa dang /_lam la sgrol bar shes pa dang /_chos rnams la tshig rab tu dbye bar shes pa dang /_dran pa nye bar gzhag pa rnams la dran pa med pa dang /_yid la bya ba med par shes pa dang /_yang dag par spong 
[\[145a.6\]]ba rnams la dge ba dang mi dge ba gnyis su 'jug pa'i shes pa dang /_rdzu 'phrul gyi rkang pa rnams la lus dang sems yang bar shes pa dang /_dbang po rnams la 'jug par shes pa dang /_stobs rnams la mi rdzi bar shes pa dang /_byang chub kyi yan lag rnams la chos 
[\[145a.7\]]thams cad yang dag pa ji lta ba bzhin du rtogs par shes pa dang /_lam la 'gro ba dang 'ong ba med par shes pa dang /_zhi gnas la gnas par shes pa dang /_lhag mthong la snang bar shes pa dang /_sgyu ma la rnam par bsgrubs par 'du shes pa dang /_smig rgyu la nor 
[\[145b\]]
[\[145b.1\]]bar 'du shes pa dang /_rmi lam la yang dag pa ma yin par mthong bar shes pa dang /_brag ca la rkyen du dmigs pa'i shes pa dang /_mig yor la mi g.yo bar shes pa dang /_mtshan nyid tha dad pa rnams la mtshan nyid gcig tu shes pa dang /_'du ba rnams la 'brel bar 
[\[145b.2\]]shes pa dang /_mtshams sbyor ba rnams la mtshams sbyor ba med par shes pa dang /_nyan thos kyi theg pa la gzhan gyi sgra'i rjes su 'gro bas 'jug par shes pa dang /_rang sangs rgyas kyi theg pa la rten pa 'jug pa dang /_rab tu dben zhing rtse gcig par shes pa dang /_theg 
[\[145b.3\]]pa chen po la dge ba'i rtsa ba dang /_tshogs spel bar shes pa 'di ni don so so yang dag par rig pa zhes bya'o/_/gzhan yang don so so yang dag par rig pa ni don so so yang dag par rig pa gang gis chos thams cad la don rton pas rton pa'o/_/de ci'i phyir zhe na/_chos thams 
[\[145b.4\]]cad ni ma lus par stong pa ste/_gang stong pa'i don de ni don no/_/chos thams cad ni ma lus par mtshan ma med pa ste/_gang mtshan ma med pa'i don de ni don no/_/chos thams cad ni ma lus par smon pa med pa ste/_gang smon pa med pa'i don de ni don no/_/chos thams cad 
[\[145b.5\]]ni ma lus par mngon par 'du mi byed pa ste/_gang mngon par 'du mi byed pa'i don de ni don no/_/chos thams cad ni ma lus par mi skye ba ste/_gang ma lus par mi skye ba'i don de ni don no/_/chos thams cad ni ma lus par ma byung ba ste/_gang ma lus par ma byung ba'i don de ni 
[\[145b.6\]]don no/_/chos thams cad ni ma lus par dngos po med pa ste/_gang ma lus par dngos po med pa'i don de ni don no/_/chos thams cad ni ma lus par dben pa ste/_gang ma lus par dben pa'i don de ni don no/_/chos thams cad ni ma lus par bdag med pa/_sems 
[\[145b.7\]]can med pa/_srog med pa/_gang zag med pa ste/_gang bdag med pa dang /_sems can med pa dang /_srog med pa dang /_gang zag med pa'i don de ni don te/_gang 'di lta bu'i chos rnams rtogs pa de ni don so so yang dag par rig pa zhes bya'o/_/gang 'dir bstan pa 
[\[146a\]]
[\[146a.1\]]ni thogs pa med par bstan pa/_chags pa med par bstan pa/_mi zad par bstan pa/_chos thams cad thob par bstan pa ste/_don bstan pa de ni so so yang dag par rig pa yin no/_/don so so yang dag par rig pa de ni don thams cad bstan pa la mi zad pa yin 
[\[146a.2\]]te/_sangs rgyas bcom ldan 'das rnams kyis kyang yang dag par bka' stsal cing /_yang dag par rjes su thugs rang ba'o/_/de yang dag pa dang /_de kho na dang /_ma log pa dang /_gzhan ma yin pa ste shes rab dang /_ye shes kyis rtogs pa thams cad du kha na ma tho 
[\[146a.3\]]ba med pa ste/_'di ni don so so yang dag par rig pa zhes bya'o/_/de la chos so so yang dag par rig pa gang zhe na/_gang chos thams cad la rjes su 'jug pa shes pa ste/_dge ba dang /_mi dge ba dang /_kha na ma tho ba dang bcas pa dang /_kha na ma tho ba med pa dang /_
[\[146a.4\]]zag pa dang bcas pa dang /_zag pa med pa dang /_'dus byas dang /_'dus ma byas dang /_'jig rten pa dang /_'jig rten las 'das pa dang /_bzang po dang /_ngan pa dang /_kun nas nyon mongs pa dang /_rnam par byang ba'i cha dang 'thun pa dang /_'khor ba dang mya ngan 
[\[146a.5\]]las 'das par nye bar song ba rnams la chos kyi dbyings mnyam pa nyid du shes pa dang /_byang chub mnyam pa nyid du shes pa dang /_khams mnyam pa nyid du shes pa 'di ni chos so so yang dag par rig pa zhes bya'o/_/gzhan yang chos so so yang dag par rig pa ni gang 'dod chags spyod 
[\[146a.6\]]pa'i sems can rnams kyi sems la 'jug cing 'bab par shes pa dang /_bcos ma'i 'dod chags spyod pa dang /_bcos ma ma yin pa'i 'dod chags spyod pa dang /_snrel zhi'i 'dod chags spyod pa dang /_lta ba'i 'dod chags spyod pa dang /_mi zad pa'i 'dod chags spyod pa dang /_
[\[146a.7\]]'jam pa'i 'dod chags spyod pa dang /_yang ba'i 'dod chags spyod pa dang /_yang ba ma yin pa'i 'dod chags spyod pa dang /_kun rdzob kyi 'dod chags spyod pa dang /_sbyor ba'i 'dod chags spyod pa dang /_bsam pa'i 'dod chags spyod pa dang /_lhag pa'i bsam pa'i 'dod 
[\[146b\]]
[\[146b.1\]]chags spyod pa dang /_mtshan nyid kyi 'dod chags spyod pa dang /_mtshan nyid mi 'thun pa'i 'dod chags spyod pa dang /_rnam par gzhag pa'i 'dod chags spyod pa dang /_rkyen gyi 'dod chags spyod pa dang /_sngon gyi mtha'i rkyen gyi 'dod chags spyod pa dang /_phyi ma'i mtha'i rkyen 
[\[146b.2\]]gyi 'dod chags spyod pa dang /_da ltar byung ba'i rkyen gyi 'dod chags spyod pa rnams dang /_sems can nang du 'dod chags la phyi rol du 'dod chags med pa dag kyang yod/_sems can phyi rol tu 'dod chags la nang du 'dod chags med pa dag kyang yod/_sems can nang du yang 
[\[146b.3\]]'dod chags la phyi rol du yang 'dod chags pa dag kyang yod/_sems can nang du yang 'dod chags med la phyi rol tu yang 'dod chags pa med pa dag kyang yod/_sems can gzugs la 'dod chags la sgra dang /_dri dang /_ro dang /_reg pa la 'dod chags med pa dag kyang yod/_sgra 
[\[146b.4\]]la 'dod chags la/_gzugs dang /_dri dang /_ro dang /_reg pa la 'dod chags med pa dag kyang yod/_dri la 'dod chags la gzugs dang /_sgra dang /_ro dang /_reg pa la 'dod chags med pa dag kyang yod/_ro la 'dod chags la gzugs dang /_sgra dang /_dri dang /_
[\[146b.5\]]reg pa la 'dod chags med pa dag kyang yod/_sems can reg pa la 'dod chags la gzugs dang /_sgra dang /_dri dang /_ro la 'dod chags med pa dag kyang yod de/_'di ni sems can 'dod chags spyod pa rnams kyi 'jug pa ste/_'jug pa'i sgo 'dis sems can 
[\[146b.6\]]rnams kyi 'dod chags la spyod pa nyi khri chig stong ngo /_/sems can rnams kyi zhe sdang la spyod pa yang nyi khri chig stong ngo /_/sems can rnams kyi gti mug la spyod pa yang nyi khri chig stong ngo /_/sems can rnams kyi cha mnyam pa la spyod pa yang nyi khri chig stong ste/_gang sems can gyi 
[\[146b.7\]]spyod pa brgyad khri bzhi stong po de dag gi sems kyi 'jug pa dang 'bab pa shes pa dang /_so so ci rigs par chos ston par shes pa dang /_dus las mi 'da' bar shes pa dang /_snod kyi bye brag ji lta ba bzhin du shes pa dang /_'bras bu yod par chos bstan pa shes pa dang /_ma 
[\[147a\]]
[\[147a.1\]]chad ma lhag par chos bstan pa shes pa de ni chos so so yang dag par rig pa zhes bya'o/_/de la nges pa'i tshig so so yang dag par rig pa gang zhe na/_gang sems can thams cad kyi skad la 'jug pa shes pa ste/_lha'i skad dang /_klu'i skad dang /_gnod sbyin gyi skad dang /_
[\[147a.2\]]dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa'i skad la 'jug pa ste/_mdor na ji snyed du 'gro ba lngar skyes pa'i sems can rnams kyi skad dang /_sgra dang /_dbyangs dang /_tshig gi lam dang /_nges pa'i tshig 
[\[147a.3\]]dang /_brda dang /_spyod pa ji snyed pa de dag thams cad rab tu shes te/_shes nas kyang sgra de dang de dag dang /_nges pa'i tshig de dang de dag gis sems can de dang de dag la sgra ji lta ba bzhin du 'jug pas chos ston te/_'di ni nges pa'i tshig so so yang dag par rig pa zhes bya'o/_/
[\[147a.4\]]gzhan yang nges pa'i tshig so so yang dag par rig pa ni spyod pa 'di dag 'di lta bur brtag par bya/_chos 'di dag 'di lta bur brtul bar bya/_chos 'di dag 'di lta bur mtshams sbyor bar bya/_chos 'di lta bur khong du chud par bya/_chos 'di lta bur yi ge rnams kyis brtag 
[\[147a.5\]]par bya'o zhes des gcig gi tshig kyang shes/_gnyis kyi tshig kyang shes/_mang po'i tshig kyang shes/_skyes pa'i tshig kyang shes/_bud med kyi tshig kyang shes/_ma ning gi tshig kyang shes/_'das pa'i tshig kyang shes/_ma 'ongs pa'i tshig kyang shes/_da ltar byung 
[\[147a.6\]]ba'i tshig kyang shes/_yi ge gcig tu sgro btags pa yang shes/_yi ge du mar sgro btags pa yang shes/_sgro btags pa med pa yang shes te/_'di ni nges pa'i tshig so so yang dag par rig pa zhes bya'o/_/gzhan yang nges pa'i tshig de ni chos thams cad 'gog pa la 
[\[147a.7\]]tshig gis chos shes pa ste/_'di ni nges pa'i tshig so so yang dag par rig pa zhes bya'o/_/de'i nges pa'i tshig de ni thogs pa med pa/_'khrul pa med pa/_shin tu rnam par dag pa/_zlos pa med pa/_mi drag pa/_ma brtags pa/_zur phyin pa/_rnam par gsal ba/_
[\[147b\]]
[\[147b.1\]]don dang yi ges bskor ba ji lta ba bzhin du 'khor tshim par byed pa/_rnam pa sna tshogs pa/_zab mo zab par snang ba/_kun rdzob dang /_don dam pas brgyan pa/_rang gi sems dang /_shes pa dang /_lta ba rtogs pa/_sangs rgyas kyis bka' stsal pa/_sems can thams cad mgu 
[\[147b.2\]]bar byed pa ste/_'di ni nges pa'i tshig so so yang dag par rig pa zhes bya'o/_/de la spobs pa so so yang dag par rig pa gang zhe na/_'di lta ste/_chags pa med par lung bsgo ba bstan pa shes pa dang /_phyang bar lung bsgo ba bstan pa shes pa dang /_thogs pa med par lung 
[\[147b.3\]]bsgo ba bstan pa shes pa dang /_myur ba'i spobs pa dang /_la gor ba'i spobs pa dang /_mgyogs pa'i spobs pa dang /_'bras bu yod pa'i spobs pa dang /_ji ltar dris pa bzhin du spobs pa dang /_mi 'phrog pa'i spobs pa dang /_yongs su mi nyams pa'i spobs pa 
[\[147b.4\]]dang /_shin tu 'brel ba'i spobs pa dang /_rtogs pa'i spobs pa dang /_chos la dga' ba'i spobs pa dang /_bzod pa'i stobs la gnas pa'i spobs pa dang /_zab mo la spobs pa dang /_sna tshogs kyi spobs pa dang /_kun rdzob dang don dam pa la spobs pa dang /_
[\[147b.5\]]sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab la spobs pa dang /_sangs rgyas kyi chos thams cad kyi tshig rab tu dbye ba bstan pa la spobs pa dang /_dran pa nye bar gzhag pa dang /_yang dag par spong ba dang /_rdzu 
[\[147b.6\]]'phrul gyi rkang pa dang /_dbang po dang /_stobs dang /_byang chub kyi yan lag dang /_lam zab mo spobs pa dang /_zhi gnas dang lhag mthong la spobs pa ste/_spobs pa so so yang dag par rig pa zhes bya ba ni nges pa'i tshig la rtog pas tshig gi chos shes pa dang /_bsam 
[\[147b.7\]]gtan dang /_rnam par thar pa dang /_ting nge 'dzin dang /_snyoms par 'jug pa dang /_bden pa la 'jug pa shes pa'i spobs pa'o/_/theg pa thams cad la spobs pa'o/_/yang dag pa ji lta ba bzhin du bstan pas sems can thams cad kyi spyod pa tshim par bya ba la spobs 
[\[148a\]]
[\[148a.1\]]pa ste/_mi dor mi lkugs pa'i tshig dang /_mi brlang ba'i tshig dang /_brtan pa'i tshig dang /_mi rtsub pa'i tshig dang /_'jam pa'i tshig dang /_dag pa'i tshig dang /_rab tu grol ba'i tshig dang /_thogs pa med pa'i tshig dang /_zur phyin pa'i tshig dang /_
[\[148a.2\]]nges pa'i tshig dang /_mi g.yo ba'i tshig dang /_mi rgod pa'i tshig dang /_zhi ba'i tshig dang /_btsun pa'i tshig dang /_'brel ba'i tshig dang /_ldan pa'i tshig dang /_tha ba med pa'i tshig dang /_shin tu rigs pa'i tshig dang /_ma tshang ba med pa'i tshig dang /_snyan pa'i tshig dang /_mnyen 
[\[148a.3\]]pa'i tshig dang /_ma smad pa'i tshig dang /_shin tu sdud pa'i tshig dang /_'phags pa thams cad kyis bsngags pa'i tshig ste/_zhing mtha' yas par go bar byed pa'i rjes su song ba'i dbyangs dang /_tshangs pa'i sgra skad la rtog cing go bar byed pa'i rjes su song ba'i dbyangs dang /_sangs 
[\[148a.4\]]rgyas kyis bka' stsal pa'i spobs pas sems can gzhan dag dang /_gang zag gzhan dag gi dbang po mchog dang mchog ma yin pa shes pas chos ston te/_de'i chos ston pa de yang de byed pa yang dag par sdug bsngal zad par bya ba'i phyir nges par 'byung bar 'gyur te/_'di 
[\[148a.5\]]ni spobs pa so so yang dag par rig pa zhes bya'o/_/btsun pa sha ra dwa ti'i bu/_'di dag ni byang chub sems dpa' rnams kyi so so yang dag par rig pa bzhi mi zad pa'o//_//bam po drug pa/_btsun pa sha ra dwa ti'i bu/_gzhan yang byang chub sems 
[\[148a.6\]]dpa' rnams kyi rton pa bzhi yang mi zad pa ste/_bzhi gang zhe na/_'di lta ste/_don la rton gyi tshig 'bru la mi rton pa dang /_ye shes la rton gyi rnam par shes pa la mi rton pa dang /_nges pa'i don gyi mdo sde la rton gyi drang ba'i don gyi mdo sde la mi rton pa dang /_chos nyid la rton gyi 
[\[148a.7\]]gang zag la mi rton pa'o/_/de la don ni gang /_tshig 'bru ni gang zhe na/_tshig 'bru zhes bya ba ni gang 'jig rten pa'i chos dang bya ba la 'jug pa bstan pa'o/_/don ces bya ba ni gang 'jig rten las 'das pa'i chos rtogs pa'o/_/tshig 'bru zhes bya ba ni gang sbyin pa dang /_dul 
[\[148b\]]
[\[148b.1\]]ba dang /_legs par sdom pa dang /_des pa bstan pa'o/_/don ces bya ba ni gang sbyin pa dang /_dul ba dang /_legs par sdom pa dang /_des pa'i mnyam pa nyid shes pa'o/_/tshig 'bru zhes bya ba ni gang 'khor ba'i skyon bsgrags shing brjod pa'o/_/don ces bya ba ni gang 'khor 
[\[148b.2\]]ba la mi dmigs par rtog pa'o/_/tshig 'bru zhes bya ba ni gang mya ngan las 'das pa'i yon tan dang phan yon brjod pa'o/_/don ces bya ba ni gang rang bzhin gyis mya ngan las 'das pa'i chos thams cad la rnam par mi rtog pa'o/_/tshig 'bru zhes bya ba ni gang theg pa ji ltar rnam par 
[\[148b.3\]]bzhag pa bzhin du ston pa'o/_/don ces bya ba ni gang chos kyi dbyings dbyer med cing tshul gcig pa la 'jug pa zhes bya'o/_/tshig 'bru zhes bya ba ni gang bdog pa thams cad yongs su gtong ba bstan pa'o/_/don ces bya ba ni gang 'khor gsum yongs su dag par shes pa'o/_/
[\[148b.4\]]tshig 'bru zhes bya ba ni gang lus dang /_ngag dang /_yid kyi sdom pa dang /_tshul khrims dang /_bslab pa dang /_sbyangs pa'i yon tan dang /_yo byad bsnyungs pa thams cad yang dag par blang ba bstan pa'o/_/don ces bya ba ni gang lus dang /_ngag dang /_yid mi dmigs 
[\[148b.5\]]pa dang /_sdom pa dang /_tshul khrims dang /_bslab pa dang /_sbyangs pa'i yon tan dang /_yo byad bsnyungs pa thams cad yang dag par blang ba bstan pa yongs su dag par shes pa'o/_/tshig 'bru zhes bya ba ni gang gnod sems dang /_tha ba dang /_skyon dang /_khro ba dang /_
[\[148b.6\]]khon du 'dzin pa dang /_nga rgyal dang /_rgyags pa dang /_dregs pa thams cad yang dag par 'joms shing bzod pa'i stobs dang des pa bstan pa'o/_/don ces bya ba ni gang mi skye ba'i chos la bzod pa'o/_/tshig 'bru zhes bya ba ni gang dge ba'i rtsa ba thams cad yang dag par 
[\[148b.7\]]sgrub pa la brtson 'grus brtsam pa bstan pa'o/_/don ces bya ba ni gang blang ba dang dor ba la mi gnas pa'i brtson 'grus so/_/tshig 'bru zhes bya ba ni gang bsam gtan dang /_rnam par thar pa dang /_ting nge 'dzin dang /_snyoms par 'jug pa bstan pa'o/_/don ces 
[\[149a\]]
[\[149a.1\]]bya ba ni gang 'gog pa'i snyoms par 'jug pa shes pa'o/_/tshig 'bru zhes bya ba ni gang thos pa thams cad 'dzin pa shes rab kyi rtsa ba'o/_/don ces bya ba ni gang brjod du med pa'i don shes pa'o/_/tshig 'bru zhes bya ba ni gang byang chub kyi phyogs kyi chos sum cu rtsa 
[\[149a.2\]]bdun yang dag par bstan pa'o/_/don ces bya ba ni gang byang chub kyi phyogs kyi chos sgrub pa'i 'bras bu mngon sum du byed pa'o/_/tshig 'bru zhes bya ba ni gang sdug bsngal dang /_kun 'byung ba dang /_lam gyi bden pa yang dag par bstan pa'o/_/don ces bya ba ni gang 'gog pa mngon 
[\[149a.3\]]sum du byed pa'o/_/tshig 'bru zhes bya ba ni gang ma rig pa la sogs pa nas rga shi'i bar du yang dag par bstan pa'o/_/don ces bya ba ni gang ma rig pa 'gog pa nas rga shi 'gog pa'i bar du'o/_/tshig 'bru zhes bya ba ni gang zhi gnas dang lhag mthong gi tshogs bstan pa'o/_/don ces 
[\[149a.4\]]bya ba ni gang rig pa dang rnam par grol ba'i ye shes so/_/tshig 'bru zhes bya ba ni gang 'dod chags dang /_zhe sdang dang /_gti mug dang /_cha mnyam par spyod pa'i sems can rnams la bstan pa'o/_/don ces bya ba ni gang sems can rnams dgrol ba mi 'khrugs pa'i ye shes so/_/
[\[149a.5\]]tshig 'bru zhes bya ba ni gang sgrib pa dang /_sgrib par 'gyur ba'i chos rnams yang dag par bstan pa'o/_/don ces bya ba ni gang sgrib pa med pa'i ye shes dang rnam par thar pa'o/_/tshig 'bru zhes bya ba ni gang dkon mchog gsum gyi yon tan dang /_bsngags pa mtha' yas pa 
[\[149a.6\]]bstan pa'o/_/don ces bya ba ni gang sangs rgyas kyi chos kyi sku mthong ba dang /_'dod chags dang bral zhing 'gog pa'i chos nyid dang /_'dus ma byas kyi sangs rgyas dang /_chos dang /_dge 'dun gyi yon tan sgrub pa'i ye shes so/_/tshig 'bru zhes bya ba ni gang sems dang po 
[\[149a.7\]]bskyed pa nas bzung ste byang chub kyi snying po la 'dug pa'i bar gyi byang chub sems dpa'i yon tan gyi tshogs bstan pa'o/_/don ces bya ba ni gang sems kyi skad cig gcig dang ldan pa'i shes rab kyis thams cad mkhyen pa'i ye shes mngon par rdzogs par 'tshang rgya ba ste/_mdor na 
[\[149b\]]
[\[149b.1\]]gang chos kyi phung po brgyad khri bzhi stong bstan pa 'di ni tshig 'bru zhes bya'o/_/gang sems can thams cad kyi skad dang /_yi ge dang /_tshig 'brus brjod du med pa'i don de ni don te/_'di ni don la rton gyi tshig 'bru la mi rton pa zhes bya'o/_/de la rnam par shes pa ni gang /_ye 
[\[149b.2\]]shes ni gang zhe na/_rnam par shes pa zhes bya ba ni rnam par shes pa gnas pa bzhi ste/_bzhi gang zhe na/_'di lta ste/_rnam par shes pa gnas pa ni gzugs la nye bar 'gro ba dang /_tshor ba la nye bar 'gro ba dang /_'du shes la nye bar 'gro ba dang /_'du byed 
[\[149b.3\]]la nye bar 'gro zhing gnas pa ste/_'di ni rnam par shes pa zhes bya'o/_/de la ye shes gang zhe na/_gang phung po bzhi la gnas pa'i rnam par shes pa'i phung po yongs su shes pa ste/_'di ni ye shes zhes bya'o/_/gzhan yang rnam par shes pa ni sa'i khams rnam par shes 
[\[149b.4\]]pa dang /_chu'i khams dang /_me'i khams dang /_rlung gi khams rnam par shes pa ste/_'di ni rnam par shes pa zhes bya'o/_/gang khams rnam pa bzhi po 'di dag la gnas pa'i rnam par shes pa la chos kyi dbyings dbyer med par shes pa 'di ni ye shes zhes bya'o/_/gzhan 
[\[149b.5\]]yang rnam par shes pa ni/_gang mig gis shes par bya ba'i gzugs rnams la rnam par rig pa dang /_de bzhin du rna bas shes par bya ba'i sgra rnams dang /_snas shes par bya ba'i dri rnams dang /_lces shes par bya ba'i ro rnams dang /_lus kyis shes par bya ba'i reg bya 
[\[149b.6\]]rnams dang /_yid kyis shes par bya ba'i chos rnams la rnam par rig pa ste/_'di ni rnam par shes pa zhes bya'o/_/gang yang nang nye bar zhi zhing phyi rol du rgyu ba med pa dang /_ye shes la rton pas chos gang la yang mi rtog rnam par mi rtog pa 'di ni ye shes zhes bya'o/_/gzhan yang 
[\[149b.7\]]dmigs pa las rnam par shes pa skye ba dang /_yid la byed pa las rnam par shes pa skye ba dang /_yongs su rtog pa las rnam par shes pa skye ba 'di ni rnam par shes pa zhes bya'o/_/gang yang 'dzin pa med pa dang /_mchog tu 'dzin pa med pa dang /_dmigs pa med pa dang /_
[\[150a\]]
[\[150a.1\]]rnam par rig pa med pa dang /_rtog pa med pa 'di ni ye shes zhes bya'o/_/gzhan yang 'dus byas rgyu ba'i chos rnams la rnam par shes pa skye ste/_'dus ma byas la ni rnam par shes pa rgyu ba med do/_/gang 'dus ma byas su shes pa de ni ye shes so/_/gzhan 
[\[150a.2\]]yang skye ba dang 'jig pa la gnas pa ni rnam par shes pa'o/_/mi skye ba dang mi 'gog pa la gnas pa ni ye shes te/_'di ni ye shes la rton gyi rnam par shes pa la mi rton pa zhes bya'o/_/de la nges pa'i don gyi mdo sde ni gang /_drang ba'i don gyi mdo sde ni gang zhe na/_mdo sde 
[\[150a.3\]]gang dag lam la 'jug pa'i phyir bstan pa de dag ni drang ba'i don ces bya'o/_/mdo sde gang dag 'bras bu la 'jug pa'i phyir bstan pa de dag ni nges pa'i don ces bya'o/_/mdo sde gang dag kun rdzob sgrub par bstan pa de dag ni drang ba'i don ces bya'o/_/mdo sde gang dag don dam pa 
[\[150a.4\]]sgrub par bstan pa de dag ni nges pa'i don ces bya'o/_/mdo sde gang dag las dang bya ba la 'jug par bstan pa de dag ni drang ba'i don ces bya'o/_/mdo sde gang dag las dang nyon mongs pa zad par bya ba'i phyir bstan pa de dag ni nges pa'i don ces bya'o/_/mdo sde gang dag kun nas nyon 
[\[150a.5\]]mongs pa bshad pa'i phyir bstan pa de dag ni drang ba'i don ces bya'o/_/mdo sde gang dag rnam par byang ba yongs su dag par bya ba'i phyir bstan pa de dag ni nges pa'i don ces bya'o/_/mdo sde gang dag 'khor ba la yid dbyung bar bya ba bstan pa de dag ni drang ba'i don ces bya'o/_/
[\[150a.6\]]mdo sde gang dag 'khor ba dang mya ngan las 'das pa gnyis su med pa la 'jug par bstan pa de dag ni nges pa'i don ces bya'o/_/mdo sde gang dag tshig dang /_yi ge sna tshogs su bstan pa de dag ni drang ba'i don ces bya'o/_/mdo sde gang dag zab mo mthong bar dka' ba khong du 
[\[150a.7\]]chud par dka' ba bstan pa de dag ni nges pa'i don ces bya'o/_/mdo sde gang dag tshig dang /_yi ge mang zhing sems can gyi sems dga' bar bya ba'i phyir bstan pa de dag ni drang ba'i don ces bya'o/_/mdo sde gang dag tshig dang /_yi ge nyung la sems can gyi sems nges 
[\[150b\]]
[\[150b.1\]]par sems par byed par bstan pa de dag ni nges pa'i don ces bya'o/_/mdo sde gang dag bdag dang /_sems can dang /_srog dang /_gso ba dang /_skyes bu dang /_gang zag dang /_shed las skyes dang /_shed bu dang /_byed pa po dang /_tshor ba po dang /_sgra rnam pa sna 
[\[150b.2\]]tshogs su bshad pa dang /_bdag po med pa la bdag po dang bcas par bstan pa de dag ni drang ba'i don ces bya'o/_/mdo sde gang dag stong pa nyid dang /_mtshan ma med pa dang /_smon pa med pa dang /_mngon par 'du mi byed pa dang /_ma skyes pa dang /_ma byung ba dang /_dngos 
[\[150b.3\]]po med pa dang /_bdag med pa dang /_sems can med pa dang /_srog med pa dang /_gang zag med pa dang /_bdag po med pa dang /_rnam par thar pa'i sgo'i bar du bstan pa de dag ni nges pa'i don ces bya ste/_'di ni nges pa'i don gyi mdo sde la rton gyi drang ba'i don gyi 
[\[150b.4\]]mdo sde la mi rton pa zhes bya'o/_/de la chos nyid ni gang /_gang zag ni gang zhe na/_gang gang zag tu lta ba la gnas te/_chos kha cig la rtsom pa 'di ni gang zag ces bya'o/_/gang gang zag tu lta ba de'i rtsom pa yongs su shes pa 'di ni chos nyid ces bya'o/_/gzhan 
[\[150b.5\]]yang so so'i skye bo'i gang zag dang /_so so'i skye bo'i dge ba'i gang zag dang /_dad pas rjes su 'brang ba'i gang zag dang /_chos kyi rjes su 'brang ba'i gang zag dang /_brgyad pa'i gang zag dang /_rgyun du zhugs pa'i gang zag dang /_lan cig phyir 'ong ba'i gang 
[\[150b.6\]]zag dang /_phyir mi 'ong ba'i gang zag dang /_dgra bcom pa'i gang zag dang /_rang sangs rgyas kyi gang zag dang /_byang chub sems dpa'i gang zag dang /_gang zag gcig 'jig rten du byung na skye bo mang po la phan pa dang /_skye bo mang po la bde ba dang /_'jig 
[\[150b.7\]]rten la snying brtse ba dang /_lha dang /_mi'i skye bo phal po che'i don gyi phyir/_phan pa'i phyir/_bde ba'i phyir/_lha dang mi rnams kyi ston pa sangs rgyas bcom ldan 'das gang zag gcig po 'jig rten du byung ste/_'di ni gang zag ces bya'o/_/gang zag gi sgra de dag 
[\[151a\]]
[\[151a.1\]]thams cad ni de bzhin gshegs pa'i kun rdzob kyi tshig gi gnas kyis sems can rnams drang ba'i phyir bstan pa ste/_de la gang dag mngon par zhen pa de dag ni rton pa ma yin pa zhes bya ste/_de dag rton pa la gzud pa'i phyir bcom ldan 'das kyis kyang chos nyid la rton 
[\[151a.2\]]cig_/gang zag la ni ma yin no zhes gsungs so/_/de la chos nyid gang zhe na/_'di lta ste/_'gyur ba med pa dang /_sgro btags pa med pa dang /_byang ba med pa dang /_rnam par byang ba med pa dang /_mi gnas pa dang /_rab tu mi gnas pa dang /_rtsa ba med pa 
[\[151a.3\]]dang /_thams cad du mnyam pa dang /_mnyam pa dag la mnyam pa dang /_mi mnyam pa dag la mnyam pa dang /_mnyam pa dang mi mnyam pa dag la mnyam pa dang /_rtog pa med pa dang /_rtsom pa med pa dang /_chos thams cad la skyon med pa rnyed pa dang /_shin tu nam 
[\[151a.4\]]mkha'i rang bzhin gyi phyir mtshan nyid 'di ni chos nyid ces bya'o/_/de la gang dag chos nyid la rton pa dag ni khams gang la yang mi rton to/_/de bas na chos kyi sgo'i tshul la 'jug pa 'dis chos thams cad la rton pa'i phyir chos thams cad chos nyid kho nar 'gyur ba 'di ni chos 
[\[151a.5\]]nyid la rton gyi gang zag la mi rton pa zhes bya ste/_btsun pa sha ra dwa ti'i bu/_de dag ni byang chub sems dpa' rnams kyi rton pa bzhi mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi bsod nams dang /_ye shes kyi tshogs kyang mi zad 
[\[151a.6\]]pa yin te/_de la byang chub sems dpa' rnams kyi bsod nams kyi tshogs mi zad pa gang zhe na/_'di lta ste/_sbyin pa las byung ba'i bsod nams bya ba'i dngos po dang /_tshul khrims dang /_bsgom pa las byung ba'i bsod nams bya ba'i dngos po dang /_byams pa'i 
[\[151a.7\]]sems la snyoms par 'jug pa dang /_snying rje chen po'i sbyor ba dang /_dge ba thams cad rtsom pa dang /_bdag dang gzhan gyi sdig pa bshags pa dang /_slob pa dang /_mi slob pa thams cad dang /_rang sangs rgyas dang /_sems dang po bskyed pa dang /_phyir mi ldog 
[\[151b\]]
[\[151b.1\]]pa dang /_skye ba gcig gis thogs pa'i byang chub sems dpa' rnams kyi dus gsum du yang dag par bsgrubs pa'i bsod nams la rjes su yi rang ba dang ldan pa'i bsod nams bya ba'i dngos po dang /_slob pa dang /_mi slob pa thams cad dang /_rang sangs rgyas dang /_
[\[151b.2\]]sems dang po bskyed pa dang /_phyir mi ldog pa dang /_skye ba gcig gis thogs pa'i byang chub sems dpa' rnams kyi byang chub tu sems bskyed pa la rjes su yi rang ba dang ldan pa'i bsod nams bya ba'i dngos po dang /_'das pa dang /_ma byon pa dang /_da ltar byung ba'i 
[\[151b.3\]]sangs rgyas bcom ldan 'das rnams kyi dge ba'i rtsa ba thams cad la rjes su yi rang ba dang ldan pa'i bsod nams bya ba'i dngos po dang /_sangs rgyas thams cad dang /_byang chub sems dpa' thams cad dang /_'phags pa thams cad dang /_slob pa dang /_mi slob pa 
[\[151b.4\]]thams cad la chos kyi sbyin pa gsol ba dang /_sku tshe bsring bar gsol ba dang ldan pa'i bsod nams bya ba'i dngos po dang /_dge ba'i rtsa ba thams cad la rjes su yi rang ba dang /_bskul ba dang /_gsol ba gdab pa'i dge ba'i rtsa ba bsags pa rnams byang chub 
[\[151b.5\]]tu bsngo ba dang ldan pa'i bsod nams bya ba'i dngos po dang /_sems can byang chub tu sems ma bskyed pa rnams byang chub tu sems bskyed pa dang /_byang chub tu sems bskyed pa rnams la pha rol tu phyin pa'i lam ston pa dang /_sems can dbul po rnams la longs spyod 
[\[151b.6\]]kyis yang dag par sdud pa dang /_sems can nad pa rnams la sman sbyin zhing g.yo med par rim gro byed pa dang /_mthu chung ba rnams la bzod pas bstan pa dang /_ltung ba mi 'chab pa dang /_sdig pa 'chags pa dang /_sangs rgyas bcom ldan 'das bzhugs 
[\[151b.7\]]pa dang /_yongs su mya ngan las 'das pa rnams la mchod pa dang /_rim gro thams cad rtsom pa dang /_mkhan po dang /_slob dpon dag la ston pa bzhin phangs par 'dzin pa dang /_chos rnams la rin thang med pa'i rin po che tshol ba ltar brtson pa dang /_chos 
[\[152a\]]
[\[152a.1\]]smra ba rnams la sangs rgyas bzhin du phangs par 'dzin pa dang /_dpag tshad brgyar yang song zhing dam pa'i chos mnyan pa la mi ngoms pa dang /_chos la slob dpon gyi dpe mkhyud med pa dang /_zang zing med par chos sbyin pa dang /_chos la rin thang med 
[\[152a.2\]]pa'i rin po che chen po bzhin du phangs par 'dzin pa dang /_pha ma la bsnyen bkur byed pa dang /_byas pa gzo ba dang /_byas pa tshor ba dang /_byas nas mi 'gyod pa dang /_bsod nams gsogs pas mi ngoms pa dang /_lus bsdams pas lus kyi tshul 'chos pa med 
[\[152a.3\]]pa dang /_ngag bsdams pas ngag gi tshul 'chos pa med pa dang /_yid bsdams pas yid kyi tshul 'chos pa med pa dang /_de bzhin gshegs pa'i mchod rten rab tu 'jog pas tshangs pa'i bsod nams yongs su 'dzin pa dang /_gtan pa med pa'i mchod sbyin byed pas 
[\[152a.4\]]mtshan yongs su rdzogs par byed pa dang /_dge ba'i rtsa ba'i tshogs sna tshogs bsags pas dpe byad bzang po yongs su rdzogs par byed pa dang /_nga rgyal med pas lus brgyan pa dang /_ngag gi nyes pa thams cad spangs pas ngag brgyan pa dang /_sems can thams cad la khong 
[\[152a.5\]]khro ba med pa'i sems kyis sems brgyan pa dang /_mngon par shes pas rnam par 'phrul pas sangs rgyas kyi zhing gi rgyan du 'gyur ba dang /_'dod chags dang bral ba'i chos nyid kyis chos kyi rgyan du 'gyur ba dang /_phra ma med pa dang /_zhe gcod pa med pa dang /_'gyod pa'i 
[\[152a.6\]]tshig mi smra bas 'khor gyi rgyan du 'gyur ba dang /_brjod pa la ser sna med par byed pas chos bzung bar 'gyur ba dang /_'bras bu yod pa'i chos ston pas rab tu dga' nas legs so zhes bya ba sbyin pa dang /_legs par bshad pa la rtog pas sgrib pa rnam par spong ba dang /_nges par 
[\[152a.7\]]'byin pa'i chos mnyan pa'i phyir bsti stang du byas te chos mnyan pa dang /_sangs rgyas bcom ldan 'das rnams la brtul zhugs kyi nags tshal phul bas byang chub kyi shing gi rgyan du 'gyur ba dang /_sangs rgyas bcom ldan 'das rnams kyi dge ba'i rtsa ba thams cad sngon du 'gro bas byang 
[\[152b\]]
[\[152b.1\]]chub kyi snying po'i rgyan du 'gyur ba dang /_las dang nyon mongs pa thams cad kyis ma gos pas skye ba dang shi 'pho yongs su dag pa dang /_rin po che dang phangs pa'i dngos po thams cad la mi lta bar yongs su gtong bas lag na rin po che 'thob pa dang /_gter mi zad pa rab tu sbyin pas 
[\[152b.2\]]longs spyod mi zad pa dang /_bzhin 'dzum zhing khro gnyer med pas sems can rnams mthong ma thag tu dga' bar 'gyur ba dang /_sems can thams cad la 'od zer mnyam par gtong bas mnyam pa nyid kyi rgyan 'thob pa dang /_ma lobs pa rnams la mi brnyas pas 'od bkod pa 
[\[152b.3\]]gtong ba dang /_tshul khrims kyi bsod nams bsags pas skye ba yongs su dag pa dang /_ltung ba mi gleng bas mngal gyi gnas yongs su dag pa dang /_dge ba bcu'i las kyi lam yongs su dag pas lha dang mir skye ba dang /_rjes su bstan pa thams cad la rnam par mi rtog 
[\[152b.4\]]pas rnam par gnon pa don yod pa dang /_chos thams cad la slob dpon gyi dpe mkhyud med pas chos thams cad la dbang ba dang /_bsam pa yongs su dag pas 'jig rten thams cad la dbang ba dang /_sems can yongs su dag par byed pas rang gi sangs rgyas kyi zhing yongs 
[\[152b.5\]]su dag pa dang /_las kyi rnam par smin pa la rton pas lhag pa'i bsam pa yongs su dag pa dang /_nyi tshe ba'i spyod pa mi 'dod pas sangs rgyas kyi chos rgya chen po la mos pa dang /_thams cad mkhyen pa nyid kyi sems mi gtong bas bsod nams thams cad yongs su 'dzin pa 
[\[152b.6\]]dang /_dad pa sngon du 'gro bas nor bdun yongs su rdzogs par 'gyur ba dang /_lus dang srog la mi lta bas sangs rgyas kyi chos yongs su 'dzin pa dang /_sngon dam bcas pa nyams 'og tu chud par byed pas 'jig rten thams cad la mi slu ba dang /_dge ba'i chos thams cad 
[\[152b.7\]]yongs su rdzogs par byed pas sangs rgyas kyi chos thams cad yongs su rdzogs par 'gyur ba dang /_de ltar rgyu gang dang gang gis sangs rgyas kyi chos thams cad yongs su rdzogs par 'gyur ba'i rgyu de dang de dag yang dag par sgrub pa 'di ni/_btsun pa sha ra dwa ti'i bu/_mdor na byang chub 
[\[153a\]]
[\[153a.1\]]sems dpa' rnams kyi bsod nams kyi tshogs mi zad pa zhes bya ste/_rgya cher ni bskal pa'am/_de bas kyang lhag par bshad du yod do/_/de la byang chub sems dpa' rnams kyi ye shes kyi tshogs mi zad pa gang zhe na/_rgyu gang dang rkyen gang gis ye 
[\[153a.2\]]shes rtogs par 'gyur ba'i rgyu de dag dang /_rkyen de dag byang chub sems dpar yang dag par sgrub ste/_de la rgyu ni gang /_rkyen ni gang zhe na/_gang 'di ye shes yongs su tshol ba la rab tu 'dun pa dang /_ye shes rtogs pa'i dge ba'i bshes gnyen rnams la 
[\[153a.3\]]rtag tu stan pa dang /_'grogs pa dang /_bsnyen bkur byed pa dang /_gang yang sangs rgyas kyi ye shes la rton cing /_nyan thos dang rang sangs rgyas kyi ye shes la mi rton pa dang /_dge ba'i bshes gnyen de dag la nga rgyal med cing bla ma bzhin du phangs par 'dzin pa dang /_ston 
[\[153a.4\]]pa bzhin du phangs par 'dzin pa dang /_dge ba'i bshes gnyen de dag gis kyang 'di bsam pa phun sum tshogs par rig nas 'brel ba'i gtam dag pa ye shes kyi gtam sgrub par byed do/_/snod du rig nas rgyun mi 'chad par phyi rol ma yin pa'i chos ston to/_/des chos de 
[\[153a.5\]]dag thos nas chos kyi tshogs la sbyor bar byed de/_gang chos kyi tshogs la sbyor ba de ni de'i ye shes kyi tshogs yin no/_/de la chos kyi tshogs la sbyor ba gang zhe na/_gang 'di don nyung ba dang /_bya ba nyung ba dang /_smra ba nyung ba dang /_yo byad nyung ba dang /_nam gyi 
[\[153a.6\]]cha stod dang /_nam gyi cha smad la mi nyal zhing rnal 'byor la brtson pa dang /_thos pa'i don la rtog pa dang /_yang dang yang tshol ba dang /_sems la rnyog pa med pa dang /_sgrib pa rnams rnam par sel ba dang /_ltung ba rnams las 'byung ba shes pa dang /_'gyod 
[\[153a.7\]]pa med pa dang /_kun nas ldang ba med pa dang /_sgrub pa snying por byed pa dang /_chos la gzhol ba dang /_chos la 'bab pa dang /_chos la bab pa dang /_rtul ba dang ldan pa dang /_ye shes tshol ba la mgo dang gos la me 'bar ba lta bu dang /_de la ma chags 
[\[153b\]]
[\[153b.1\]]par gnas pa dang /_tshul khrims la mi lhod pa dang /_brtson pa mi gtong ba dang /_khyad par du 'gro ba dang /_'du 'dzi la mi dga' ba dang /_gcig pur dga' ba dang /_dgon pa la mngon du phyogs shing yid la byed pa dang /_'phags pa'i rigs chog shes pa dang /_sbyangs 
[\[153b.2\]]pa'i yon tan dag las mi g.yo ba dang /_chos kyi kun dga' la dga' zhing mos pa dang /_'jig rten pa'i sngags dran par mi 'dzin pa dang /_'jig rten las 'das pa'i chos tshol ba dang /_brjed pa med pa dang /_rtogs pa'i rjes su 'gro ba dang /_blo gros kyis 
[\[153b.3\]]lam dang 'thun pa dang /_brtan pas sdom pa dang /_rkyen rnams kyis ye shes kyi rjes su 'gro ba dang /_ngo tsha shes pa dang /_khrel yod pas brgyan pa dang /_ye shes kyi rjes su 'gro ba lhur len pa dang /_mi shes pa sel ba dang /_ma rig pa dang /_gti 
[\[153b.4\]]mug gi mun pa dang /_rab rib kyi ling tog gis chod pa sel ba dang /_shes rab kyi mig rnam par dag pa dang /_blo shin tu rnam par dag pa dang /_blo rgya che ba dang /_blo ma zhum pa dang /_blo ma gyes pa dang /_blo rab tu gsal ba dang /_mngon sum shes 
[\[153b.5\]]pa dang /_yon tan gzhan la rag ma lus pa dang /_bdag gi yon tan mi snyems pa dang /_gzhan gyi yon tan yongs su brjod pa dang /_legs par bya ba'i las byed pa dang /_las kyi rnam par smin pa dang 'gal bar mi byed pa dang /_las yongs su dag 
[\[153b.6\]]pa'i ye shes te/_btsun pa sha ra dwa ti'i bu/_'di ni byang chub sems dpa' rnams kyi ye shes kyi tshogs mi zad pa zhes bya'o/_/gzhan yang ye shes kyi tshogs rnam pa bzhi po 'di dag ni ye shes kyi tshogs rab tu sogs par 'gyur te/_bzhi gang zhe na/_'di lta 
[\[153b.7\]]ste/_chos smra ba rnams la gro ga dang /_smyig gu dang /_snag tsha dang /_glegs bam sbyin pa dang /_chos smra ba rnams la chos kyi stan sna tshogs sbyin pa dang /_chos smra ba rnams la rnyed pa dang /_bkur sti dang /_tshigs su bcad pa thams cad sbyin pa dang /_
[\[154a\]]
[\[154a.1\]]chos smra ba rnams la chos bsdu ba'i phyir g.yo med par legs so zhes bya ba sbyin pa ste/_sbyin pa bzhi po de dag ni ye shes kyi tshogs sogs par 'gyur ro/_/srung ba bzhi po 'di dag ni byang chub sems dpa' rnams kyi ye shes kyi tshogs sogs par 'gyur te/_bzhi 
[\[154a.2\]]gang zhe na/_'di lta ste/_chos smra ba rnams jo bo bzhin du srung ba dang /_dge ba'i rtsa ba srung ba dang /_yul dang ljongs kyi phyogs srung ba dang /_phan pa'i dngos po srung ba ste/_srung ba bzhi po de dag ni byang chub sems dpa' rnams kyi ye shes kyi tshogs sogs par 'gyur 
[\[154a.3\]]ro/_/nye bar rton pa bzhi po 'di dag ni byang chub sems dpa' rnams kyi ye shes kyi tshogs sogs par 'gyur te/_bzhi gang zhe na/_'di lta ste/_chos smra ba rnams la zang zing gis nye bar rton pa dang /_chos kyis nye bar rton pa dang /_shes rab kyis nye bar rton pa dang /_
[\[154a.4\]]ye shes kyis nye bar rton pa ste/_nye bar rton pa bzhi po de dag ni byang chub sems dpa' rnams kyi ye shes kyi tshogs sogs par 'gyur ro/_/stobs lnga po 'di dag ni byang chub sems dpa' rnams kyi ye shes kyi tshogs sogs par 'gyur te/_lnga gang zhe na/_'di lta ste/_mos 
[\[154a.5\]]pa'i phyir dad pa'i stobs dang /_thos pa tshol ba'i phyir brtson 'grus kyi stobs dang /_byang chub kyi sems mi brjed pa'i phyir dran pa'i stobs dang /_mnyam pa nyid la sems nges par sems pa'i phyir ting nge 'dzin gyi stobs dang /_thos pa'i stobs kyi phyir shes rab kyi stobs te/_
[\[154a.6\]]stobs lnga po de dag ni byang chub sems dpa' rnams kyi ye shes kyi tshogs sogs par 'gyur ro/_/tshul khrims bzhi po 'di dag ni byang chub sems dpa' rnams kyi ye shes kyi tshogs sogs par 'gyur te/_bzhi gang zhe na/_'di lta ste/_chos la rab tu dga' ba'i tshul 
[\[154a.7\]]khrims dang /_chos yongs su tshol ba'i tshul khrims dang /_chos la nges par sems pa'i tshul khrims dang /_byang chub tu yongs su sngo ba'i tshul khrims te/_tshul khrims bzhi po de dag ni byang chub sems dpa' rnams kyi ye shes kyi tshogs sogs par 'gyur ro/_/bzod pa 
[\[154b\]]
[\[154b.1\]]bzhi po 'di dag ni byang chub sems dpa' rnams kyi ye shes kyi tshogs sogs par 'gyur te/_bzhi gang zhe na/_'di lta ste/_chos tshol ba la brtson pas ngan du brjod pa dang /_ngan du smra ba'i tshig gi lam bzod pa dang /_chos tshol ba la brtson pas rlung dang /_nyi 
[\[154b.2\]]ma dang /_grang ba dang /_tsha ba dang /_bkres pa dang /_skom pa bzod pa dang /_chos tshol ba la brtson pas mkhan po dang /_slob dpon dang 'thun par 'jug pa'i bzod pa dang /_chos tshol ba la brtson pas stong pa nyid dang /_mtshan ma med pa dang /_smon 
[\[154b.3\]]pa med pa'i chos la bzod pa ste/_bzod pa bzhi po de dag ni byang chub sems dpa' rnams kyi ye shes kyi tshogs sogs par 'gyur ro/_/brtson 'grus bzhi po 'di dag ni byang chub sems dpa' rnams kyi ye shes kyi tshogs sogs par 'gyur te/_bzhi gang zhe na/_'di 
[\[154b.4\]]lta ste/_nyan pa'i brtson 'grus dang /_'dzin pa'i brtson 'grus dang /_bstan pa'i brtson 'grus dang /_nan tan gyi brtson 'grus te/_brtson 'grus bzhi po de dag ni byang chub sems dpa' rnams kyi ye shes kyi tshogs sogs par 'gyur ro/_/bsam gtan gyi yan 
[\[154b.5\]]lag bzhi po 'di dag ni byang chub sems dpa' rnams kyi ye shes kyi tshogs sogs par 'gyur te/_bzhi gang zhe na/_'di lta ste/_dben pa dang /_rtse gcig pa dang /_bsam gtan dang mngon par shes pa tshol ba dang /_sangs rgyas kyi ye shes la rton pa ste/_bsam 
[\[154b.6\]]gtan bzhi po de dag ni byang chub sems dpa' rnams kyi ye shes kyi tshogs [{]stsogs [,]sogs [}]par 'gyur ro/_/shes rab kyi snang ba bzhi po 'di dag ni byang chub sems dpa' rnams kyi ye shes kyi tshogs [{]stsogs [,]sogs [}]par 'gyur te/_bzhi gang zhe na/_'di lta ste/_chad pa la mi gnas pa dang /_
[\[154b.7\]]rtag pa la mi 'jug pa dang /_rten cing 'brel bar 'byung ba dang mi 'gal ba dang /_bdag med pa la bzod pa ste/_shes rab kyi snang ba bzhi po 'di dag ni byang chub sems dpa' rnams kyi ye shes kyi tshogs [{]stsogs [,]sogs [}]par 'gyur ro/_/thabs bzhi po 'di dag ni byang chub 
[\[155a\]]
[\[155a.1\]]sems dpa' rnams kyi ye shes kyi tshogs sogs par 'gyur te/_bzhi gang zhe na/_'di lta ste/_'jig rten gyi rjes su 'jug pa dang /_chos kyi rjes su 'jug pa dang /_sems can gyi rjes su 'jug pa dang /_ye shes kyi rjes su 'jug pa ste/_
[\[155a.2\]]thabs bzhi po de dag ni byang chub sems dpa' rnams kyi ye shes kyi tshogs [{]stsogs [,]sogs [}]par 'gyur ro/_/lam bzhi po 'di dag ni byang chub sems dpa' rnams kyi ye shes kyi tshogs [{]stsogs [,]sogs [}]par 'gyur te/_bzhi gang zhe na/_'di lta ste/_pha rol tu phyin pa'i lam dang /_sa'i 
[\[155a.3\]]lam dang /_byang chub kyi phyogs kyi lam dang /_thams cad mkhyen pa'i ye shes kyi lam ste/_lam bzhi po de dag ni byang chub sems dpa' rnams kyi ye shes kyi tshogs sogs par 'gyur ro/_/mi ngoms pa bzhi po 'di dag ni byang chub sems dpa' rnams kyi ye shes 
[\[155a.4\]]kyi tshogs sogs par 'gyur te/_bzhi gang zhe na/_'di lta ste/_thos pas mi ngoms pa dang /_bstan pas mi ngoms pa dang /_dpyod pas mi ngoms pa dang /_shes pas mi ngoms pa ste/_mi ngoms pa bzhi po 'di dag ni byang chub sems dpa' rnams kyi 
[\[155a.5\]]ye shes kyi tshogs sogs par 'gyur ro/_/gzhan yang ye shes kyi tshogs ni gang sems can thams cad kyi rjes su 'gro ba dang /_chos thams cad kyi rjes su 'gro ba dang /_sbyin pa las kyang ye shes kyi tshogs su blta'o/_/de bzhin du tshul khrims dang /_bzod pa 
[\[155a.6\]]dang /_brtson 'grus dang /_bsam gtan dang /_shes rab las kyang ye shes kyi tshogs su blta'o/_/byams pa dang /_snying rje dang /_dga' ba dang /_btang snyoms las kyang ye shes kyi tshogs su blta ste/_de ci'i phyir zhe na/_byang chub sems 
[\[155a.7\]]dpa'i rtsom pa ji snyed pa de dag thams cad ye shes kyis grub ste/_ye shes sngon du 'gro ba ye shes la rton pa/_thams cad mkhyen pa'i ye shes la gnas pa'i phyir te/_ye shes dang ldan pa thams cad rton pa yin no/_/bdud thams cad kyis kyang de la glags mi rnyed 
[\[155b\]]
[\[155b.1\]]do/_/de la sangs rgyas kyi chos kyi snod thams cad kyang nye bar gnas pa yin te/_sangs rgyas kyi byin gyi rlabs kyang 'thob bo/_/thams cad mkhyen pa'i ye shes kyang thob par byed de/_'di ni ye shes kyi tshogs mi zad pa zhes bya'o/_/btsun pa sha ra dwa ti'i bu/_'di dag 
[\[155b.2\]]ni byang chub sems dpa' rnams kyi bsod nams kyi tshogs dang /_ye shes kyi tshogs mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi dran pa nye bar gzhag pa bzhi bsgom pa yang mi zad pa ste/_bzhi gang zhe na/_'di lta ste/_lus 
[\[155b.3\]]la lus kyi rjes su lta ba dran pa nye bar gzhag pa dang /_tshor ba la tshor ba'i rjes su lta ba dran pa nye bar gzhag pa dang /_sems la sems kyi rjes su lta ba dran pa nye bar gzhag pa dang /_chos rnams la chos kyi rjes su lta ba dran pa nye bar gzhag pa'o/_/de la byang chub sems 
[\[155b.4\]]dpa'i lus la lus kyi rjes su lta ba dran pa nye bar gzhag pa ni ji ltar na/_byang chub sems dpa' lus la lus kyi rjes su lta zhing gnas she na/_de rang gi lus dang gzhan gyi lus la lus kyi rjes su lta zhing gnas te/_lus kyi sngon gyi mtha' la yang rtog_/lus kyi phyi ma'i 
[\[155b.5\]]mtha' la yang rtog_/lus kyi da ltar byung ba la yang rtogs te/_kye ma lus 'di ni phyin ci log las byung ba/_rgyu dang rkyen gyis grub pa/_tshor ba med pa/_byed pa med pa/_bdag po med pa/_yongs su 'dzin pa med pa/_rgyu dang rkyen rnams kyis byung ba ste/_'di lta 
[\[155b.6\]]ste/_dper na phyi rol gyi rtswa dang /_shing gel pa dang /_rtsi dang /_nags tshal 'di dag rgyu rkyen gyis 'byung zhing /_tshor ba med pa/_byed pa med pa/_bdag po med pa/_yongs su 'dzin pa med pa/_de bzhin du bdag gi lus 'di yang rtswa dang /_shing gel 
[\[155b.7\]]pa dang /_rtsi dang /_nags tshal dang /_shing dang /_rtsig pa dang /_lam dang /_mig yor lta bu ste/_phung po dang /_khams dang /_skye mched kyis yongs su bzung ba/_tshor ba med pa/_byed pa med pa/_bdag po med pa/_yongs su 'dzin pa med 
[\[156a\]]
[\[156a.1\]]pa/_bdag dang bdag gi'am/_rtag pa'am/_brtan pa'am/_ther zug gam/_mi g.yo ba'am/_mi gnod pa'am/_mi 'gyur ba'i chos can gyis stong ste/_lus 'di la bdag gir mi bya'i/_bdag gis snying po med pa'i lus 'dis 
[\[156a.2\]]snying po mngon par rdzogs par 'tshang rgya bar bya'o/_/snying po de yang gang zhe na/_gang 'di de bzhin gshegs pa'i sku ste/_bdag gis de bzhin gshegs pa'i sku/_chos kyi sku/_rdo rje'i sku/_mi shigs pa'i sku/_brtan pa'i sku/_'jig rten gsum po thams 
[\[156a.3\]]cad las khyad par du 'phags pa'i sku de bsgrub par bya'o/_/bdag gi lus nyes pa du ma'i skyon chags mod kyi/_'on kyang de bzhin gshegs pa'i sku nyes pa thams cad dang bral ba thob par bya'o snyam mo/_/des phan yon mthong bas na/_so sor rtog pa'i stobs kyis 'byung ba chen 
[\[156a.4\]]po'i gnas kyi lus spong ste/_bdag gi lus 'di yang sems can thams cad kyi bya ba ci yod pa la zad par bya'o/_/'di lta ste/_dper na phyi rol gyi sa'i khams dang /_chu'i khams dang /_me'i khams dang /_rlung gi khams dang /_'byung ba chen po bzhi po de dag 
[\[156a.5\]]sgo sna tshogs dang /_rnam pa sna tshogs dang /_dmigs pa sna tshogs dang /_rnam grangs sna tshogs dang /_yo byad sna tshogs dang /_longs spyod sna tshogs kyis sems can thams cad kyi longs spyod dang yongs su spyod par 'gyur ro/_/de bzhin du bdag gi lus 'byung ba chen 
[\[156a.6\]]po bzhi la gnas pa 'di yang sgo sna tshogs dang /_rnam pa sna tshogs dang /_dmigs pa sna tshogs dang /_rnam grangs sna tshogs dang /_yo byad sna tshogs dang /_longs spyod sna tshogs kyis rgya cher sems can thams cad kyi longs spyod du 'gyur bar bya'o zhes des don gyi dbang 
[\[156a.7\]]'di mthong bas/_lus sdug bsngal bar yang rtog cing /_sems can la lta ba'i phyir lus kyi sdug bsngal gyis kyang yongs su mi skyo'o/_/lus la mi rtag par rtog cing skye ba dang shi 'pho bas kyang yongs su mi skyo'o/_/lus la bdag med par rtog cing sems can thams cad 
[\[156b\]]
[\[156b.1\]]yongs su smin par bya ba'i phyir yang yongs su mi skyo'o/_/lus la zhi bar rtog cing zhi bar btang snyoms su yang mi ltung ngo /_/lus la stong pa nyid dang /_mtshan ma med pa dang /_smon pa med pa dang /_dben par yang rtog la/_lus kyi stong pa nyid dang /_mtshan ma med pa dang /_smon pa med pa dang /_dben pa'i 
[\[156b.2\]]mthar yang mi ltung ngo /_/de bzhin du lus la mngon par 'du mi byed pa dang /_mi skye ba dang /_ma byung ba dang /_dngos po med pa dang /_ji lta ba bzhin du rnam par dag par yang rtog la/_lus mngon par 'du mi byed pa dang /_mi skye ba dang /_ma byung ba dang /_dngos po med pa dang /_ji lta ba bzhin du rnam par 
[\[156b.3\]]dag pa'i mthar yang mi ltung ngo /_/lus tshor ba med pa dang /_lus byed pa med pa dang /_lus bdag po med pa dang /_lus yongs su 'dzin pa med pa dang /_lus dbyer med pa dang /_lus ro gcig pa dang /_lus nam mkha'i ngo bo nyid dang /_lus rang bzhin gyis yongs su mya ngan las 'das 
[\[156b.4\]]par yang rtog la/_lus g.yo ba med pa dang /_byed pa med pa dang /_bdag po med pa dang /_'dzin pa med pa dang /_dbyer med pa dang /_ro gcig pa dang /_nam mkha'i ngo bo nyid dang /_rang bzhin gyis yongs su mya ngan las 'das pa'i mthar yang mi ltung ngo /_/lus la lus kyi rjes su lta 
[\[156b.5\]]zhing gnas pa de lus la rdzas dang snying po yang dag par rjes su mi mthong ngo /_/de nang gi lus la lus kyi rjes su lta zhing gnas pas nang na gnas pa'i nyon mongs pa rnams kyi skabs mi 'byed do/_/de phyi rol gyi lus la lus kyi rjes su lta zhing gnas pas/_phyi rol gyi rjes su song ba'i 
[\[156b.6\]]nyon mongs pa rnams dang lhan cig tu mi gnas so/_/de lus nyon mongs pa can ma yin pas yongs su dag pa'i lus kyi las dang ldan pa yin/_de lus kyi las yongs su dag pa dang ldan pas/_lha dang mi'i nang na mtshan gyis legs par brgyan pa'i lus thob ste/_de'i 
[\[156b.7\]]lus mtshan gyis legs par brgyan pas/_lha dang mi rnams mngon du 'dod par 'gyur ba yin no/_/de ltar byang chub sems dpa' lus la lus kyi rjes su lta zhing gnas te/_'di ni byang chub sems dpa'i lus la lus kyi rjes su lta ba dran pa nye bar gzhag pa zhes bya'o/_/de la byang 
[\[157a\]]
[\[157a.1\]]chub sems dpa'i tshor ba rnams la tshor ba'i rjes su lta ba dran pa nye bar gzhag pa ni/_ji ltar na byang chub sems dpa'i tshor ba la tshor ba'i rjes su lta zhing gnas she na/_'di la byang chub sems dpa' 'di snyam du sems te/_tshor ba gang ci yang rung ste/_de 
[\[157a.2\]]thams cad sdug bsngal ba'o snyam nas des tshor ba shin tu rtogs pa dang /_ye shes kyis rtogs pa dang /_shes rab kyis rtogs pa dang /_nye bar zhi bas rtogs pas bde ba'i tshor ba yang tshor bar byed de/_de 'dod chags kyi bag la nyal yang bag la nyal bar mi 
[\[157a.3\]]'gyur ro/_/sdug bsngal gyi tshor bas reg na yang ngan song dang mi khom par skyes pa'i sems can thams cad la snying rje chen po skyed de/_de khong khro ba'i bag la nyal yang bag la nyal bar mi 'gyur ro/_/bde ba yang ma yin sdug bsngal ba yang ma yin pa'i tshor bas reg ste/_
[\[157a.4\]]bde ba yang ma yin sdug bsngal ba yang ma yin pa'i tshor ba yang tshor bar byed de/_de ma rig pa'i bag la nyal yang bag la nyal bar mi 'gyur ro/_/de tshor ba dang ldan pa'i dran pas tshor ba gang ci yang rung ste/_bde ba'am/_sdug bsngal ba'am/_bde ba yang ma yin 
[\[157a.5\]]sdug bsngal ba yang ma yin pa tshor na/_tshor ba de dag thams cad las 'byung ba'i ye shes mthong ba sgom mo/_/de sems can thams cad kyi tshor ba yongs su shes par bya ba'i phyir go gyon te/_sems can 'di dag tshor ba las nges par 'byung ba yang dag pa ji lta ba bzhin du mi 
[\[157a.6\]]shes te/_de dag 'byung ba mi shes pas bde ba'i tshor bas reg na ni rjes su chags par 'gyur/_sdug bsngal gyi tshor bas reg na ni khong khro bar 'gyur/_sdug bsngal ba yang ma yin bde ba yang ma yin pa'i tshor bas reg na ni rmongs par 'gyur te/_bdag ni shes rab dang /_
[\[157a.7\]]ye shes su ldan pa'i tshor bas tshor ba thams cad rgyun chad pa'i thabs mkhas pa dang /_snying rje chen pos zin pa'i dge ba'i rtsa ba'i tshogs kyis sems can de dag gi tshor ba thams cad bsal ba'i phyir chos bstan to snyam mo/_/yang ci'i phyir tshor ba zhes bya zhe na/_ma rig pas 
[\[157b\]]
[\[157b.1\]]rtogs pa'i tshor ba ni sdug bsngal du 'gyur/_ye shes kyis rtogs pa'i tshor ba ni bde bar 'gyur te/_de la ye shes kyis rtogs pa'i tshor ba ni bde bar 'gyur ba gang zhe na/_'di la bdag gam/_sems can nam/_srog gam/_skye ba po'am/_gso ba'am/_skyes 
[\[157b.2\]]bu'am/_gang zag gam/_shed las skyes sam/_shed bu yang rung /_gang gis kyang tshor bar 'gyur ba med kyi mngon par zhen pa ni tshor ba'o/_/yongs su 'dzin pa ni tshor ba'o/_/nye bar len pa ni tshor ba'o/_/dmigs pa ni tshor ba'o/_/phyin ci log ni tshor ba'o/_/rnam 
[\[157b.3\]]par rtog pa ni tshor ba'o/_/lta ba dang bag la nyal ba ni tshor ba'o/_/mig tu 'du shes pa ni tshor ba'o/_/de bzhin du rna ba dang /_sna dang /_lce dang /_lus dang /_yid du 'du shes pa ni tshor ba'o/_/gzugs su 'du shes pa ni tshor ba'o/_/de bzhin du sgra dang /_dri dang /_ro 
[\[157b.4\]]dang /_reg bya dang /_chos su 'du shes pa ni tshor ba'o/_/gang yang mig dang gzugs 'dus te reg pa'i rkyen las skyes pa'i bde ba'ang rung /_sdug bsngal ba yang rung /_bde ba yang ma yin sdug bsngal ba yang ma yin pa yang rung ste/_'di ni tshor ba zhes bya'o/_/de 
[\[157b.5\]]bzhin du rna ba dang sgrar 'dus te reg pa'i rkyen dang /_sna dang drir 'dus te reg pa'i rkyen dang /_lce dang ror 'dus te reg pa'i rkyen dang /_lus dang reg byar 'dus te reg pa'i rkyen dang /_gang yang yid dang chos su 'dus te reg pa'i rkyen las byung ba'i tshor ba bde ba yang rung /_
[\[157b.6\]]sdug bsngal ba yang rung /_bde ba yang ma yin sdug bsngal ba yang ma yin pa yang rung ste 'di ni tshor ba zhes bya'o/_/gzhan yang rnam grangs su na tshor ba ni gcig pu kho na ste/_gang 'di sems kyi rnam par rig pa'o/_/tshor ba gnyis te/_gang 'di nang gi dang phyi'o/_/tshor 
[\[157b.7\]]ba gsum ste/_gang 'di 'das pa rnam par rig pa dang /_ma 'ongs pa rnam par rig pa dang /_da ltar byung ba rnam par rig pa'o/_/tshor ba bzhi ste/_gang 'di khams bzhi rnam par rig pa'o/_/tshor ba lnga ste/_gang 'di phung po lnga yid la byed pa'o/_/tshor ba drug ste/_
[\[158a\]]
[\[158a.1\]]gang 'di skye mched drug la yongs su rtog pa'o/_/tshor ba bdun te/_gang 'di rnam par shes pa gnas pa bdun no/_/tshor ba brgyad de/_gang 'di log pa'i sbyor ba brgyad do/_/tshor ba dgu ste/_gang 'di sems can gyi gnas dgu'o/_/tshor ba 
[\[158a.2\]]bcu ste/_gang 'di mi dge ba bcu'i las kyi lam rnams so/_/'di ni tshor ba kun gyi tshul te/_dmigs pa ji snyed pa de snyed du yid la byed do/_/ji snyed du yid la byed pa de snyed du yongs su rtog pa'o/_/ji snyed du yongs su rtog pa de snyed du tshor ba ste/_de'i phyir na sems can 
[\[158a.3\]]tshad med pa rnams kyi tshor ba tshad med pa zhes bya'o/_/de la byang chub sems dpa' tshor ba rnams la tshor ba'i rjes su lta zhing gnas pas sems can thams cad kyi tshor ba skye ba dang /_'jig pa dang gnas pa shes pa bskyed par bya'o/_/gang sems can thams cad kyi tshor ba skye ba dang /_
[\[158a.4\]]'jig pa dang /_gnas pa dang /_dge ba dang /_mi dge ba'i tshor ba shes pa 'di ni byang chub sems dpa'i tshor ba rnams la tshor ba'i rjes su lta ba dran pa nye bar gzhag pa zhes bya'o/_/de la byang chub sems dpa'i sems la sems kyi rjes su lta ba dran pa nye bar gzhag pa 
[\[158a.5\]]gang zhe na/_gang byang chub sems dpa' de'i byang chub kyi sems ma brjed pa/_dran pas bsrungs shing mi g.yeng ba ste/_de sems la 'di ltar rtog go/_/sems ni skyes nas zhig cing zhu ste mi gnas pa'o/_/nang na yang mi 'dug_/phyi rol du yang ma 'phos/_gnyi ga med 
[\[158a.6\]]par yang mi dmigs te/_gang bdag gi byang chub kyi sems dang po skyes pa de ni zad cing 'gags te yal zhing med par gyur pas yul na mi gnas/_phyogs na mi gnas te/_de ni gdags par mi nus so/_/sems bskyed pa gang gis byang chub kyi phyir dge ba'i rtsa ba rnams yang 
[\[158a.7\]]dag par bsgrubs pa de dag kyang zad cing 'gags te/_yal zhing med par gyur pas yul na mi gnas/_phyogs na mi gnas te/_de yang gdags par mi nus so/_/sems bskyed pa gang dag gis dge ba'i rtsa ba de dag byang chub tu yongs su bsngos pa de dag kyang de'i rang bzhin 
[\[158b\]]
[\[158b.1\]]dang de'i mtshan nyid de/_sems kyis sems mi shes so/_/sems kyis sems mi mthong ngo /_/sems kyis sems kyi mtshams mi sbyor ro/_/de la sems gang zhe na/_gang gis bdag bla na med pa yang dag par rdzogs pa'i byang chub mngon par rdzogs par 'tshang rgya 
[\[158b.2\]]bar bya'o snyam pa ste/_byang chub kyi sems gang yin pa de dge ba'i rtsa ba'i sems dang lhan cig mi gnas/_dge ba'i rtsa ba'i sems de yang yongs su sngo ba'i sems dang lhan cig mi gnas/_yongs su bsngo ba'i sems gang yin pa de yang byang chub kyi sems dang lhan cig mi 
[\[158b.3\]]gnas so snyam du rtog go/_/gal te byang chub sems dpa' de ltar rtog pa ni mi skrag mi dngang zhing dngang bar mi 'gyur na/_sems la sems kyi rjes su lta zhing gnas so/_/yang de 'di snyam du sems te/_rgyu dang 'bras bu chud mi za ba'i phyir/_rten cing 'brel par 'byung ba ni shin 
[\[158b.4\]]tu zab ste/_sems kyi chos nyid de lta bu yin du zin kyang /_chos thams cad ni rgyu dang rkyen la rag las shing g.yo ba med pa/_byed pa med pa/_bdag po med pa/_yongs su 'dzin pa med pa ste/_de dag ji ltar 'dod pa de bzhin du rnam par sgrub bo/_/bdag gis kyang 
[\[158b.5\]]rnam par sgrub pa la brtson par bya ste/_sems kyi chos nyid 'di yang mi spong ngo snyam mo/_/de la sems kyi chos nyid ni gang /_rnam par sgrub pa ni gang zhe na/_sems ni sgyu ma lta bu ste/_'di la gang sbyin par byed pa gang yang med de/_'di ni sems kyi chos nyid ces bya'o/_/
[\[158b.6\]]gang yang bdog pa thams cad yongs su btang ste/_sangs rgyas kyi zhing yongs su dag par bya ba'i phyir/_yongs su sngo ba 'di ni rnam par sgrub pa zhes bya'o/_/sems ni rmi lam lta bur rab tu zhi ba'i mtshan nyid de/_'di ni sems kyi chos nyid ces bya'o/_/gang yang tshul khrims 
[\[158b.7\]]dang /_bslab pa dang /_sbyangs pa'i yon tan dang /_byang chub kyi tshogs sogs pa thams cad mkhyen pa nyid kyi phyir yongs su sngo ba 'di ni rnam par sgrub pa zhes bya'o/_/sems ni mig yor lta bu ste/_gzod ma nas yongs su ma grub pa 'di ni sems kyi chos nyid ces bya'o/_/gang 
[\[159a\]]
[\[159a.1\]]yang bzod pa dang /_des pa thams cad mi skye ba'i chos la bzod pa yongs su rdzogs par bya ba'i phyir/_yongs su sngo ba 'di ni rnam par sgrub pa zhes bya'o/_/sems ni smig rgyu lta bu ste/_shin tu dben pa'i phyir dben pa 'di ni sems kyi chos nyid ces bya'o/_/
[\[159a.2\]]gang yang dge ba'i rtsa ba thams cad la brtson 'grus brtsams pa rnams sangs rgyas kyi chos thams cad yongs su rdzogs par bya ba'i phyir/_yongs su sngo ba 'di ni rnam par sgrub pa zhes bya'o/_/sems ni gzugs can ma yin pa/_bstan du med pa/_thogs pa med pa/_rnam 
[\[159a.3\]]par rig pa med pa ste/_'di ni sems kyi chos nyid ces bya'o/_/gang yang bsam gtan dang /_rnam par thar pa dang /_ting nge 'dzin dang /_snyoms par 'jug pa thams cad sangs rgyas kyi ting nge 'dzin thob par bya ba'i phyir/_yongs su sngo ba 'di ni rnam par sgrub pa zhes bya'o/_/
[\[159a.4\]]sems ni gzung ba med pa/_mtshan ma med pa/_bstan du med pa/_gnas med pa ste/_'di ni sems kyi chos nyid ces bya'o/_/gang yang dris pa'i tshig rab tu dbye ba bstan pa shes pa thams cad sangs rgyas kyi ye shes yongs su rdzogs par bya ba'i phyir/_yongs su sngo ba 'di ni rnam 
[\[159a.5\]]par sgrub pa zhes bya'o/_/sems ni dmigs pa med par mi skye ba ste/_'di ni sems kyi chos nyid ces bya'o/_/sangs rgyas kyi chos thams cad thob par bya ba'i phyir dge ba'i rtsa ba thams cad la dmigs pa'i sems nye bar sgrub pa 'di ni rnam par sgrub pa zhes bya'o/_/sems ni rgyu 
[\[159a.6\]]med par mi skye ba ste/_'di ni sems kyi chos nyid ces bya'o/_/gang yang byang chub kyi phyogs kyi chos thams cad kyi rgyur sems bskyed pa 'di ni rnam par sgrub pa zhes bya'o/_/yul drug las rnam par grol bar sems mi skye ba 'di ni sems kyi chos nyid ces bya'o/_/gang yang sangs 
[\[159a.7\]]rgyas kyi chos thams cad kyi yul gyi rgyur sems mngon par sgrub pa 'di ni rnam par sgrub pa zhes bya'o/_/sems la sems kyi rjes su lta zhing gnas pa'i byang chub sems dpa' mngon par shes pa thob par bya ba'i phyir sems nye bar 'dogs so/_/de mngon par shes pa thob pa'i sems 
[\[159b\]]
[\[159b.1\]]kyis sems can thams cad kyi sems kyi spyod pa rab tu shes te/_shes nas kyang de lta bu'i rang bzhin gyis chos ston to/_/sems la sems kyi rjes su lta zhing gnas pa'i byang chub sems dpa' snying rje chen po thob par bya ba'i phyir sems nye bar 'dogs te/_de snying rje chen po thob 
[\[159b.2\]]pa'i sems kyis sems can thams cad yongs su smin par byed pas mi skyo'o/_/sems la sems kyi rjes su lta zhing gnas pa'i byang chub sems dpa' sems zad par bya ba'i phyir sems mi skyed/_sems 'gog par bya ba'i phyir yang ma yin te/_'khor ba'i rgyun gyi dge ba'i 
[\[159b.3\]]rtsa ba kun tu sbyor ba rnams la sems mngon par sgrub bo/_/sems kyi dran pa shes pa des ma byung ba dang /_mi skye ba dang /_mi 'gog par nges par 'gyur ba la 'jug pa'i chos su gnas kyang nyan thos dang rang sangs rgyas kyi sar mi ltung ste/_nam yang sangs rgyas kyi chos thams 
[\[159b.4\]]cad yongs su rdzogs par ma gyur gyi bar du sems kyi rgyun de nye bar 'dogs te/_sems skad cig gcig dang ldan pa'i shes rab kyis bla na med pa yang dag par rdzogs pa'i byang chub kyang mngon par rdzogs par 'tshang rgya ste/_'di ni byang chub sems dpa' rnams kyi sems la sems 
[\[159b.5\]]kyi rjes su lta ba dran pa nye bar gzhag pa zhes bya'o/_/de la byang chub sems dpa'i chos rnams la chos kyi rjes su lta ba dran pa nye bar gzhag pa gang zhe na/_'phags pa'i shes rab kyi mig gis mthong ba'i chos de dag byang chub kyi snying po la 'dug gi bar du bar ma dor brjed par mi 'gyur 
[\[159b.6\]]ro/_/chos rnams la chos kyi rjes su lta zhing gnas pa'i byang chub sems dpa' gang stong pa nyid las rnam par grol ba dang /_mtshan ma med pa las rnam par grol ba dang /_smon pa med pa las rnam par grol ba dang /_mngon par 'du mi byed pa las rnam par grol ba dang /_mi 
[\[159b.7\]]skye ba las rnam par grol ba dang /_mi 'byung ba las rnam par grol ba dang /_dngos po med pa las rnam par grol ba'i chos chung rab tsam yang mi mthong ngo /_/chos rnams la chos kyi rjes su lta zhing gnas pa'i byang chub sems dpas chos gang rten cing 'brel par 'byung ba las 
[\[160a\]]
[\[160a.1\]]rnam par grol ba chung rab tsam yang mi mthong ngo /_/chos rnams la chos kyi rjes su lta zhing gnas pa'i byang chub sems dpas chos kho na mthong gi_/chos ma yin pa mi mthong ste/_de la chos gang zhe na/_'di lta ste/_bdag med pa'i don dang /_sems can 
[\[160a.2\]]med pa'i don dang /_srog med pa'i don dang /_gang zag med pa'i don dang /_chad pa med pa'i don dang /_rtag pa med pa'i don dang /_'byung ba med pa'i don dang /_'jig pa med pa'i don te/_de la chos zhes bya'o/_/de la chos ma yin pa gang zhe na/_'di lta ste/_bdag 
[\[160a.3\]]tu lta ba dang /_sems can du lta ba dang /_srog tu lta ba dang /_gang zag tu lta ba dang /_chad par lta ba dang /_rtag par lta ba dang /_'byung bar lta ba dang /_'jig par lta ba ste/_'di ni chos ma yin pa zhes bya'o/_/'di ltar yang chos thams cad ni chos so/_/chos 
[\[160a.4\]]thams cad ni chos ma yin pa'o/_/de ci'i phyir zhe na/_stong pa nyid dang /_mtshan ma med pa dang /_smon pa med par so sor rtog pas chos thams cad ni chos ma yin no/_/ngar 'dzin pa dang /_nga yir 'dzin pa'i lta ba la mngon par zhen pas chos thams cad ni chos ma yin no/_/
[\[160a.5\]]de ltar chos rnams la chos kyi rjes su lta zhing gnas pa'i byang chub sems dpas gang las sangs rgyas kyi chos med pa dang /_gang las byang chub med pa dang /_gang las lam med pa dang /_gang las thar pa med pa dang /_gang las nges par 'byung ba med pa'i chos gang yang mi mthong ste/_des chos thams 
[\[160a.6\]]cad nges par 'byung bar shes pas/_sems can rnams la sgrib pa med pa zhes bya ba'i ting nge 'dzin gyi sgo 'thob par 'gyur ro/_/des chos thams cad dang /_nyon mongs pa thams cad la yang bcos pa'i 'du shes 'thob ste/_chos 'di dag ni nyon mongs pa med pa 
[\[160a.7\]]ste/_'di dag ni nyon mongs pa dang bcas pa ma yin no/_/de ci'i phyir zhe na/_'di ltar de dag nges pa'i don gyi don la rton te/_nyon mongs pa'i tshogs kyang med/_phung por gyur pa yang med/_'dod chags kyi dngos po med/_zhe sdang gi dngos po med/_gti mug gi dngos 
[\[160b\]]
[\[160b.1\]]po med de/_nyon mongs pa 'di dag rtogs pa'i phyir byang chub ste/_nyon mongs pa'i ngo bo nyid gang yin pa byang chub kyi ngo bo nyid kyang de yin no zhes de 'di lta bur dran pa nye bar 'jog kyang ci yang nye bar mi 'jog_/rab tu mi 'jog_/rnam par mi 'jog go/_/chos nyid de gnas par rab tu shes te/_
[\[160b.2\]]de'i phyir chos kyi dbyings de gnas pa zhes bya'o/_/gnas gang na chos kyi dbyings na gnas pa de na sems can gyi khams kyang gnas so/_/sems can gyi khams gnas gang na gnas pa de na nam mkha'i khams kyang gnas te/_de bas na chos thams cad ni nam mkha' dang mtshungs pa zhes 
[\[160b.3\]]bya'o/_/chos rnams la chos kyi rjes su lta zhing gnas pa'i byang chub sems dpa' ni sangs rgyas kyi chos la rton pa yin te/_de chos thams cad kyang sangs rgyas kyi chos su mos so/_/de zad pa shes pa yang skyed de/_'dus byas kyang zad par mi byed do/_/mi skye ba shes pa yang mngon par sgrub ste/_
[\[160b.4\]]de sems can la lta ba'ang skyed cing mi skye ba'i mtha' yang mi spong ngo /_/chos dran pa nye bar gzhag pa zhes bya ba ni/_chos thams cad dran pa de la gnas par 'gyur te/_nyan thos dang /_rang sangs rgyas dang /_byang chub sems dpa' dang /_yang dag par rdzogs pa'i sangs rgyas kyi 
[\[160b.5\]]chos rnams dang /_chos su btags pa ji snyed pa de dag thams cad dran pa de la gnas par 'gyur te/_phyi ma'i mtha'i bar du yang dran pa des mi brjed cing nyams par mi 'gyur ro/_/chos thams cad ma lus par dran pa de la gnas te/_dran pa des phyi ma'i mtha'i bar du yang mi 
[\[160b.6\]]brjed cing nyams par mi 'gyur ro/_/chos rnams la chos kyi rjes su lta ba dran pa nye bar gzhag pa zhes bya ba de ni tshad med pa shin tu bstan pa'i tshig ste/_kun tu spyod yul ba/_sangs rgyas kyi chos thams cad yang dag par 'jug pa/_sems can thams cad tshim par byed pa/_
[\[160b.7\]]bdud thams cad pham par byed pa/_rang 'byung gi ye shes rtogs par byed pa'i tshig 'di ni byang chub sems dpa'i chos rnams la chos kyi rjes su lta ba dran pa nye bar gzhag pa zhes bya'o/_/btsun pa sha ra dwa ti'i bu/_de dag ni byang chub sems dpa' rnams kyi dran pa nye bar gzhag pa 
[\[161a\]]
[\[161a.1\]]bzhi sgom pa mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi yang dag par spong ba bzhi yang mi zad pa ste/_bzhi gang zhe na/_'di lta ste/_sdig pa mi dge ba'i chos ma skyes pa rnams mi skyed pa'i phyir 'dun pa skyed/_'bad/_
[\[161a.2\]]brtson 'grus rtsom ste/_sems rab tu 'dzin cing yang dag par rab tu 'jog pa dang /_sdig pa mi dge ba'i chos skyes pa rnams spang ba'i phyir 'dun pa skyed/_'bad/_brtson 'grus rtsom ste/_sems rab tu 'dzin cing yang dag par rab tu 'jog pa dang /_dge ba'i chos ma skyes pa 
[\[161a.3\]]rnams bskyed pa'i phyir 'dun pa skyed/_'bad/_brtson 'grus rtsom ste/_sems rab tu 'dzin cing yang dag par rab tu 'jog pa dang /_dge ba'i chos skyes pa rnams gnas pa dang /_bsgom pa dang /_phyir zhing 'byung ba dang /_chud za bar mi 'gyur ba dang /_nyams par mi 'gyur ba dang /_
[\[161a.4\]]shin tu rgyas par bya ba'i phyir 'dun pa skyed/_'bad/_brtson 'grus rtsom ste/_sems rab tu 'dzin cing yang dag par rab tu 'jog pa'o/_/gang sdig pa mi dge ba'i chos ma skyes pa rnams mi skyed pa'i phyir 'dun pa skyed ces bya ba de ni tshul bzhin yid la byed pa'i tshig [{]bla dgas [,]bla dwags [}]so/_/
[\[161a.5\]]'bad/_brtson 'grus rtsom zhes bya ba de ni tshul bzhin yid la byed pa mi 'dor ba'i tshig [{]bla dgas [,]bla dwags [}]so/_/sems rab tu 'dzin cing yang dag par rab tu 'jog ces bya ba de ni tshul bzhin du rtog pa'i tshig [{]bla dgas [,]bla dwags [}]so/_/de ci'i phyir zhe na/_tshul bzhin rab tu sbyor ba ni sdig pa mi dge ba'i 
[\[161a.6\]]chos rnams kun tu mi spyod pa'i phyir ro/_/de la sdig pa mi dge ba'i chos rnams gang zhe na/_gang 'di tshul khrims kyi mi 'thun pa'i phyogs dang /_ting nge 'dzin gyi mi 'thun pa'i phyogs dang /_shes rab kyi mi 'thun pa'i phyogs so/_/de la tshul khrims kyi mi 'thun pa'i phyogs gang zhe 
[\[161a.7\]]na/_gang 'di tshul khrims nyams pa dang /_gang dag gzhan gyi tshul khrims kyang nyams par byed pa'i chos ci yang rung ste/_gang dag tshul khrims kyi phung po'i mi 'thun pa'i phyogs su 'gyur ba 'di ni tshul khrims kyi mi 'thun pa'i phyogs zhes bya'o/_/de la ting nge 'dzin gyi mi 'thun pa'i 
[\[161b\]]
[\[161b.1\]]phyogs gang zhe na/_gang 'di cho ga nyams pa ste/_gang dag gzhan gyi sems kyang rnam par g.yeng bar byed pa'i chos ci yang rung ste/_gang dag ting nge 'dzin gyi phung po'i mi 'thun pa'i phyogs su 'gyur ba 'di ni ting nge 'dzin gyi mi 'thun pa'i phyogs zhes bya'o/_/de la shes rab kyi mi 'thun pa'i phyogs gang zhe na/_gang 
[\[161b.2\]]'di lta ba nyams pa ste/_gang dag gzhan gyi lta ba'ang nyams par byed pa/_kun nas ldang ba dang /_sgrib pa dang /_chod par 'gyur ba'i chos ci yang rung ste/_gang dag shes rab kyi phung po'i mi 'thun pa'i phyogs su 'gyur ba 'di ni shes rab kyi mi 'thun pa'i phyogs zhes bya ste/_'di ni sdig pa mi dge 
[\[161b.3\]]ba'i chos rnams zhes bya'o/_/tshul bzhin yid la byed pa gang gis sdig pa mi dge ba'i chos 'di lta bu ma skyes ba rnams skye ba'i go skabs mi 'byed pa 'di ni yang dag par spong ba dang po zhes bya'o/_/gang yang sdig pa mi dge ba'i chos skyes pa rnams spang ba'i phyir 'dun pa skyed/_'bad/_
[\[161b.4\]]brtson 'grus rtsom ste/_sems rab tu 'dzin cing yang dag par rab tu 'jog ces bya ba de ni tshul bzhin yid la byed pa'i tshig [{]bla dgas [,]bla dwags [}]so/_/de ci'i phyir zhe na/_sdig pa mi dge ba'i chos de dag sems la phung por gyur pa med de/_yul na mi gnas/_phyogs na mi gnas shing 
[\[161b.5\]]gdags par mi nus pa'i phyir ro/_/gang sdig pa mi dge ba'i chos de dag sems la kun tu 'byung ba spong ba shes pa ni rgyu dang dmigs pa gang dag gis sdug pa'i rnam par 'dod chags sam/_khong khro ba'i rnam par zhe sdang ngam/_ma rig pa'i rnam par gti mug skye ba'ang rung ste/_de 
[\[161b.6\]]dag la mi sdug pa'i tshul bzhin yid la byed pas ni 'dod chags zhi bar byed/_byams pas ni zhe sdang /_rten cing 'brel par 'byung ba la 'jug pas ni gti mug zhi bar byed pa ste/_gang nyon mongs pa 'di dag zhi ba 'di ni spong ba zhes bya'o/_/tha snyad btags pa gzung gi don dam 
[\[161b.7\]]par na de la gang spang ba'i chos gang yang mi dmigs te/_chos thams cad mnyam pa nyid du mngon sum pas na/_de'i phyir yang dag par spong ba zhes bya ste/_'di ni yang dag par spong ba gnyis pa zhes bya'o/_/gang yang dge ba'i chos ma skyes pa rnams bskyed pa'i phyir 'dun pa skyed/_'bad/_
[\[162a\]]
[\[162a.1\]]brtson 'grus rtsom ste/_sems rab tu 'dzin cing yang dag par rab tu 'jog ces bya ba de ni tshad med pa'i tshig shin tu bstan pa'o/_/de ci'i phyir zhe na/_gang dag byang chub sems dpas yang dag par bsgrub par bya ba'i chos de dag tshad med pa'i phyir ro/_/de la 'dun pa ni dge ba'i 
[\[162a.2\]]chos thams cad kyi rtsa ba'o/_/brtson 'grus ni dge ba'i chos thams cad yang dag par sgrub pa'o/_/sems yang dag par 'dzin pas ni dge ba'i chos thams cad nyams su lon par byed de/_dge ba'i chos de dag la dpyod cing rnam par 'byed pa ste/_'di ni yang dag par spong ba 
[\[162a.3\]]gsum pa zhes bya'o/_/gang yang dge ba'i chos skyes pa rnams gnas pa dang /_bsgom pa dang /_phyir zhing 'byung ba dang /_chud za bar mi 'gyur ba dang /_nyams par mi 'gyur ba dang /_shin tu rgyas par bya ba'i phyir 'dun pa skyed/_'bad/_brtson 'grus rtsom ste/_sems rab 
[\[162a.4\]]tu 'dzin cing yang dag par rab tu 'jog ces bya ba de ni byang chub tu yongs su bsngos pa'i dge ba'i rtsa ba'i tshig [{]bla dgas [,]bla dwags [}]so/_/de ci'i phyir zhe na/_byang chub tu yongs su bsngos pa'i dge ba'i rtsa ba ni byang chub kyi snying po'i mthar ma thug gi bar du bar ma dor chud mi za ba'i phyir ro/_/de ci'i 
[\[162a.5\]]phyir zhe na/_'di ltar dge ba'i rtsa ba de ni khams gsum pa thams cad la mi gnas pa'i phyir te/_dge ba'i rtsa ba gang khams gsum pa la gnas pa de ni yongs su zad par 'gyur gyi/_dge ba'i rtsa ba gang khams gsum pa la mi gnas par thams cad mkhyen pa nyid du yongs su 
[\[162a.6\]]bsngos pa de ni byang chub kyi snying po'i mthar ma thug gi bar du bar ma dor gang yang zad par mi 'gyur ro/_/'di ni byang chub sems dpa'i yang dag par spong ba bzhi zhes bya ste/_btsun pa sha ra dwa ti'i bu/_de dag ni byang chub sems dpa' rnams kyi yang dag par spong ba bzhi mi zad 
[\[162a.7\]]pa'o//_//bam po bdun pa ste tha ma/_btsun pa sha ra dwa ti'i bu/_gzhan yang byang chub sems dpa' rnams kyi rdzu 'phrul gyi rkang pa bzhi mi zad pa ste/_bzhi gang zhe na/_'di lta ste/_'dun pa dang /_brtson 'grus dang /_sems dang /_dpyod 
[\[162b\]]
[\[162b.1\]]pa'o/_/de dag gi rtsa ba'i rten dang gnas ni byams pa dang /_snying rje dang /_dga' ba dang /_btang snyoms dang /_tshad med pa bzhi po dag ste/_de tshad med pa bzhi po 'di la bsten cing bsgoms te mang du byas pas sems las su rung ba thob par 'gyur ro/_/de sems 
[\[162b.2\]]las su rung ba thob pas bsam gtan dang po la mnyam par gzhog go/_/de bzhin du gnyis pa dang /_de bzhin du gsum pa dang /_de bzhin du bzhi pa la yang mnyam par gzhog ste/_des bsam gtan thob pas lus dang sems yang ba thob par 'gyur ro/_/de lus dang sems 
[\[162b.3\]]yang ba dang ldan pas mngon par shes pa la 'jug pa mngon par sgrub bo/_/de mngon par shes pa la 'jug pa mngon par sgrub pa dang ldan pas/_'dun pa las sam/_brtson 'grus las sam/_sems las sam/_dpyod pa las rdzu 'phrul gyi rkang pa skyed do/_/de la 'dun 
[\[162b.4\]]pa ni/_gang chos de dag la mngon du phyogs pa'o/_/brtson 'grus ni gang chos de dag sgrub pa'o/_/sems ni gang chos de dag la rtog pa'o/_/dpyod pa ni gang chos de dag la mkhas pa ste/_de rdzu 'phrul gyi rkang pa mngon par sgrub pa rnams kyis yang dag par sgrub ste/_de'i phyir 
[\[162b.5\]]na rdzu 'phrul gyi rkang pa zhes bya'o/_/de la 'dun pas ni rnam par sgrub bo/_/brtson 'grus kyis ni rdzogs par byed do/_/sems kyis ni rnam par 'jog go/_/dpyod pas ni rnam par 'byed do/_/de la byang chub sems dpa' rnams kyi rdzu 'phrul gyi rkang pa ni mos pa las byung ba/_mngon 
[\[162b.6\]]par 'du byed pa med pa/_rang gi sems bskyed pas dbang byed pa/_ji ltar 'dod pa bzhin du 'gro ba/_yongs su sbyang ba legs par byas pa/_rtsa ba la shin tu gnas pa/_thams cad du rgyu zhing rlung dmar bzhin du thogs pa med pa/_nam mkha'i mthar thug pa ste/_btsun pa sha 
[\[162b.7\]]ra dwa ti'i bu/_de dag byang chub sems dpa' rnams kyi rdzu 'phrul gyi rkang pa bzhi mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi dbang po lnga mi zad pa ste/_de la dbang po lnga gang zhe na/_gang 'di dad pa'i dbang po dang /_brtson 'grus kyi 
[\[163a\]]
[\[163a.1\]]dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de la dad pa'i dbang po gang zhe na/_dad pa gang gis chos bzhi la dad pa ste/_bzhi gang zhe na/_'di lta ste/_'khor ba na spyod pa'i 'jig rten pa'i yang dag pa'i 
[\[163a.2\]]lta ba la dad pa ste/_de las kyi rnam par smin pa la rten pa yin/_dge ba'am/_sdig pa'i las gang dang gang byas pa'i las de dang de'i rnam par smin pa myong bar 'gyur ro snyam ste/_srog gi phyir yang sdig pa'i las mi byed pa dang /_byang chub sems dpa'i spyod pa la dad pa ste/_spyod 
[\[163a.3\]]pa de la zhugs nas kyang /_theg pa gzhan la 'dod pa mi skyed pa dang /_chos thams cad la don dam pa nges pa'i don zab mo rten cing 'brel par 'byung ba bdag med pa/_sems can med pa/_srog med pa/_gso ba med pa/_gang zag med par rnam par dpyod pa dang /_stong pa nyid 
[\[163a.4\]]dang /_mtshan ma med pa dang /_smon pa med pa'i mtshan nyid du dad pa ste/_lta bar gyur pa thams cad dang /_bag la nyal bar gyur pa thams cad bag la nyal bar mi byed pa dang /_stobs dang /_mi 'jigs pa la sogs pa sangs rgyas kyi chos thams cad la dad pa ste/_dad pa'i phyir the 
[\[163a.5\]]tshom dang bral/_nem nur dang bral bas/_sangs rgyas kyi chos de dag yang dag par sgrub pa ste/_'di ni dad pa'i dbang po zhes bya'o/_/de la brtson 'grus kyi dbang po gang zhe na/_chos gang dag la dad pa'i dbang pos dad par gyur pa'i chos de dag brtson 'grus kyi dbang pos yang 
[\[163a.6\]]dag par sgrub ste/_'di ni brtson 'grus kyi dbang po zhes bya'o/_/de la dran pa'i dbang po gang zhe na/_chos gang dag brtson 'grus kyi dbang pos yang dag par bsgrubs pa dran pa'i dbang pos chud mi gzon te/_'di ni dran pa'i dbang po zhes bya'o/_/de la ting nge 'dzin gyi dbang 
[\[163a.7\]]po gang zhe na/_dran pa'i dbang pos chos gang dag chud mi gzon pa'i chos de dag ting nge 'dzin gyi dbang pos rtse gcig tu byed de/_'di ni ting nge 'dzin gyi dbang po zhes bya'o/_/de la shes rab kyi dbang po gang zhe na/_chos gang dag ting nge 'dzin gyi dbang pos rtse gcig tu byas pa'i chos de 
[\[163b\]]
[\[163b.1\]]dag shes rab kyi dbang pos rab tu rtog cing /_shin tu rtogs par byed de/_gang chos de dag la gzhan gyi dring la mi 'jog par shes shing so sor rang gis shes pa 'di ni shes rab kyi dbang po zhes bya'o/_/de ltar na dbang po lnga 'di dag ni lhan cig 'grogs shing rjes su 'brel ba ste/_
[\[163b.2\]]sangs rgyas kyi chos thams cad yongs su rdzogs par byed do/_/lung bstan pa'i sar yang gzhog go/_/btsun pa sha ra dwa ti'i bu/_'di lta ste/_dper na phyi rol pa'i dbang po lnga mngon par shes pa rnams sems can mngal du song ba rnams ni ji srid du de'i pho'i dbang po dang /_mo'i dbang 
[\[163b.3\]]po mngon par grub par ma gyur pa de srid du lung mi ston to/_/de bzhin du sangs rgyas bcom ldan 'das rnams kyang /_byang chub sems dpa' dag pa ji srid du 'jig rten las 'das pa'i dbang po lnga po 'di dag dang ldan par ma gyur pa de srid du bla na med pa yang dag par rdzogs pa'i byang chub tu lung mi ston te/_
[\[163b.4\]]btsun pa sha ra dwa ti'i bu/_'di dag ni byang chub sems dpa' rnams kyi dbang po lnga mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi stobs lnga mi zad pa ste/_de la stobs lnga gang zhe na/_'di lta ste/_dad pa'i stobs dang /_brtson 'grus 
[\[163b.5\]]kyi stobs dang /_dran pa'i stobs dang /_ting nge 'dzin gyi stobs dang /_shes rab kyi stobs so/_/de la dad pa'i stobs gang zhe na/_gang 'di mos pa dang /_dad pa dang /_mi rdzi ba ste/_gal te bdud sdig can sangs rgyas kyi gzugs kyis de'i drung du 'ongs nas chos la nges par sems 
[\[163b.6\]]pa'i mos pa gang yang rung ba las 'bral bar byed cing 'dun pa zlog par byed na yang /_dad pa'i stobs la mos pa'i byang chub sems dpa' ni dad pa'i stobs de las bskyod pa'am/_bsgul ba'am/_bslang bar mi nus te/_'di ni dad pa'i stobs zhes bya'o/_/de la brtson 'grus 
[\[163b.7\]]kyi stobs gang zhe na/_byang chub sems dpas brtson 'grus brtsam pa gang dang gang rtsom pa dang /_dge ba'i chos gang dang gang dag la sbyor ba de dang de dag la stobs bskyed pa sra ba 'thob ste/_stobs bskyed pa de dang ldan pa'i byang chub sems dpa' gnas de las ma rgal gyi bar du de la lhar bcas pa'i 
[\[164a\]]
[\[164a.1\]]'jig rten gyis kyang bskyod pa'am/_bsgul ba'am/_bslang bar mi nus pa 'di ni brtson 'grus kyi stobs zhes bya'o/_/de la dran pa'i stobs gang zhe na/_de chos dran pa'i gnas gang dang gang la sems 'jog pa de las nyon mongs pa gang yang rung ba dag gis 
[\[164a.2\]]gtor bar mi nus te/_de'i dran pa'i stobs bskyed pa des nyon mongs pa thams cad 'joms shing /_byang chub sems dpa'i dran pa de ni nyon mongs pa thams cad kyis mi rdzi ba yin te/_'di ni dran pa'i stobs zhes bya'o/_/de la ting nge 'dzin gyi stobs gang zhe na/_gang 'du 'dzi 
[\[164a.3\]]thams cad las dben par gnas shing spyod pa ste/_de sgra dang tshig gi lam thams cad kyis shin tu ston kyang de'i bsam gtan dang po la sgra'i tsher ma yang sgrib par mi byed do/_/de rtog pa dang dpyod par spyod kyang de'i bsam gtan gnyis pa la sgrib par mi 'gyur ro/_/de dga' ba 
[\[164a.4\]]dang mgu ba skyes pa yang de'i bsam gtan gsum pa la sgrib par yang mi 'gyur ro/_/de sems can thams cad smin par bya ba dang /_dam pa'i chos yongs su gzung ba'i phyir/_btang snyoms par yang mi 'gyur la/_de'i bsam gtan bzhi pa la yang sgrib par mi 'gyur ro/_/de 
[\[164a.5\]]bsam gtan bzhi po de dag gis gnas te/_bsam gtan dang mi 'thun pa'i phyogs kyi chos rnams kyis kyang thul bar mi nus so/_/de mnyam par bzhag pa'i gnas kyang mi gtong la/_ting nge 'dzin gyi dbang gis kyang mi skye ste/_'di ni ting nge 'dzin gyi stobs zhes bya'o/_/de la 
[\[164a.6\]]shes rab kyi stobs gang zhe na/_gang 'jig rten pa dang /_'jig rten las 'das pa'i chos la mi thul bar shes pa ste/_tshe rabs tshe rabs su yang de'i slob dpon med par bzo'i las dang /_rig pa dang /_sngags dang /_stobs kyi gnas thams cad mngon du 'gyur ro/_/
[\[164a.7\]]'jig rten na dam pa/_bya dka' ba/_bzod par dka' ba/_thob par dka' ba/_ji snyed pa de dag byang chub sems dpa' la mngon par 'gyur ro/_/gang yang 'jig rten las 'das pa'i chos gang dang gang dag gis 'jig rten las zlo ba de dag kyang byang chub sems dpa' de'i 
[\[164b\]]
[\[164b.1\]]shes rab dang /_ye shes kyi stobs bskyed pas rjes su rtogs te/_lha dang /_mi dang /_lha ma yin du bcas pa'i 'jig rten gyis mi rdzi ba 'di ni shes rab kyi stobs zhes bya ste/_btsun pa sha ra dwa ti'i bu/_de dag ni byang chub sems dpa' rnams kyi stobs lnga mi zad pa'o/_/btsun pa sha ra dwa 
[\[164b.2\]]ti'i bu/_gzhan yang byang chub sems dpa' rnams kyi byang chub kyi yan lag bdun mi zad pa ste/_de la byang chub kyi yan lag bdun gang zhe na/_'di lta ste/_dran pa yang dag byang chub kyi yan lag dang /_chos rnam par 'byed pa yang dag byang chub kyi yan lag dang /_brtson 'grus yang 
[\[164b.3\]]dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang chub kyi yan lag dang /_btang snyoms yang dag byang chub kyi yan lag go/_/de la dran pa yang dag byang chub kyi yan lag gang 
[\[164b.4\]]zhe na/_dran pa gang gis chos rnams rtogs par 'gyur ba dang /_chos rnams la so sor rtog pa dang /_chos rnams la dpyod pa dang /_chos rnams la kun 'gro ba dang /_chos rnams la bsam pa dang /_chos rnams la rjes su rtog pa ste/_de dran pa des chos rnams kyi rang gi mtshan 
[\[164b.5\]]nyid rtogs par 'gyur ro/_/chos rnams kyi rang gi mtshan nyid gang zhe na/_chos thams cad ni rang gi mtshan nyid kyis stong pa ste gang gis de ltar dran zhing rtogs pa 'di ni dran pa yang dag byang chub kyi yan lag ces bya'o/_/de la chos rnam par 'byed pa yang dag byang chub kyi yan lag gang zhe na/_gang 
[\[164b.6\]]chos kyi phung po brgyad khri bzhi stong rnam par 'byed pa shes te/_chos gang ji lta ji lta bur rnam par dbye bar bya ba nges pa'i don kyang nges pa'i don du/_drang ba'i don kyang drang ba'i don du/_kun rdzob kyi don kyang kun rdzob kyi don du/_don dam pa yang don dam par/_brda yang brdar/_rnam 
[\[164b.7\]]par nges pa yang rnam par nges par/_chos de dang de dag de lta bur rnam par 'byed pa 'di ni chos rnam par 'byed pa yang dag byang chub kyi yan lag ces bya'o/_/de la brtson 'grus yang dag byang chub kyi yan lag gang zhe na/_gang dran pa 'di dang /_chos rnam par 'byed pa dang /_dga' 
[\[165a\]]
[\[165a.1\]]ba dang /_shin tu sbyangs pa dang /_ting nge 'dzin dang /_btang snyoms shes pa 'di rab tu 'dzin pa dang /_spro ba dang /_stobs dang /_rtul ba dang /_phyir mi ldog pa dang /_'dun pa dang /_mthu dang /_brtson pa mi gtong ba dang /_lam mngon par rtogs par bya ba'i phyir/_
[\[165a.2\]]brtson pa 'di ni brtson 'grus yang dag byang chub kyi yan lag ces bya'o/_/de la dga' ba yang dag byang chub kyi yan lag gang zhe na/_chos la dga' ba dang /_chos la mos pa dang /_chos la mchog tu dga' ba gang gis sems ma god pa dang /_dad cing 'dod pa ste/_chos la dga' ba 
[\[165a.3\]]gang gis lus dang sems shin tu sbyangs par 'gyur ba dang /_nyon mongs pa rnams sel ba 'di ni dga' ba yang dag byang chub kyi yan lag ces bya'o/_/de la shin tu sbyangs pa yang dag byang chub kyi yan lag gang zhe na/_gang lus shin tu sbyangs pa dang /_sems shin tu sbyangs pas nyon 
[\[165a.4\]]mongs pa bsal bas sgrib pa dang bral ba dang /_zhi gnas la 'jug pa'i dmigs pa la sems gzhog pa 'di ni shin tu sbyangs pa yang dag byang chub kyi yan lag ces bya'o/_/de la ting nge 'dzin yang dag byang chub kyi yan lag gang zhe na/_gang sems mnyam par bzhag pas chos kyi ye 
[\[165a.5\]]shes mngon par rdzogs par 'tshang rgya'i/_sems mnyam par ma bzhag pas ni ma yin no/_/gang sems mnyam par bzhag pas chos de dag mngon par rdzogs par 'tshang rgya'i/_sems mnyam par ma bzhag pas ma yin te/_lta ba dang /_bag la nyal dang /_kun nas ldang ba 
[\[165a.6\]]de dag bor bas kyang mngon par rdzogs par 'tshang mi rgya ste/_gzhan du na chos thams cad mnyam pa nyid dang /_chos thams cad tha dad du dbye ba med pas chos thams cad mnyam pa nyid mngon par rdzogs par 'tshang rgya ste/_'di ni ting nge 'dzin yang dag byang chub kyi yan lag ces bya'o/_/de 
[\[165a.7\]]la btang snyoms yang dag byang chub kyi yan lag gang zhe na/_gang 'di ni bde ba dang /_yid mi bde ba'i cha dang 'thun pa'i chos rnams kyis sems yongs su mi gtugs pa dang /_'jig rten gyi chos rnams kyis mi 'phrogs pa dang /_mthon dman du mi gnas pa'i phyir mi sgul ba yin te/_
[\[165b\]]
[\[165b.1\]]gnod pa med pa dang /_'phrogs pa med pa dang /_rjes su chags pa med pa dang /_zhe 'gras pa med pa dang /_'phags pa'i bden pa'i lam dang 'thun pa 'di ni btang snyoms yang dag byang chub kyi yan lag ces bya ste/_btsun pa sha ra dwa ti'i bu/_de dag ni byang chub sems dpa' rnams kyi 
[\[165b.2\]]byang chub kyi yan lag bdun mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi lam mi zad pa ste/_de la byang chub sems dpa' rnams kyi lam gang zhe na/_lam zhes bya ba ni 'phags pa'i lam yan lag brgyad pa ste/_'di lta ste/_yang dag 
[\[165b.3\]]pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/de la yang dag pa'i lta ba gang zhe na/_gang 'di 
[\[165b.4\]]'phags pa 'jig rten las 'das pa ste/_bdag tu lta ba las kun nas langs pa ma yin/_sems can du ma yin/_srog tu ma yin/_gso bar ma yin/_skyes bur ma yin/_gang zag tu ma yin/_shed las skyes su ma yin/_shed bur ma yin/_byed pa por ma yin/_tshor ba 
[\[165b.5\]]por lta ba las kun nas langs pa ma yin/_rtag pa dang chad par lta ba las kun nas langs pa ma yin/_'byung ba dang 'jig par lta ba las kun nas langs pa ma yin/_dge ba dang /_mi dge ba dang /_lung du mi ston par lta ba las kun nas langs pa yang ma yin pa nas 'khor ba dang 
[\[165b.6\]]mya ngan las 'das par lta ba'i bar las kun nas langs pa yang ma yin te/_'di ni yang dag pa'i lta ba zhes bya'o/_/de la yang dag pa'i rtog pa gang zhe na/_rtog pa gang dag gis 'dod chags dang /_zhe sdang dang /_gti mug gi nyon mongs pa dag kun tu 'byung ba'i kun tu rtog pa de dag 
[\[165b.7\]]la mi rtog pa dang /_rtog pa gang dag gis tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i phung po rnams kun tu 'byung ba'i kun tu rtog pa de dag la mi rtog pa ni yang dag pa'i rtog pa zhes bya'o/_/de la yang dag 
[\[166a\]]
[\[166a.1\]]pa'i ngag gang zhe na/_ngag gang gis bdag la yang yongs su mi gdung zhing /_gzhan la yang ma yin pa dang /_bdag la yang kun nas nyon mongs par mi byed cing /_gzhan la yang ma yin pa dang /_bdag la yang mi gnod cing /_gzhan la yang ma yin pa ste/_ngag gang 
[\[166a.2\]]gis 'phags pa'i lam la legs par 'jug pa mnyam par gzhag pa la brtson pa'i ngag de dang ldan pa yin te/_'di ni yang dag pa'i ngag ces bya'o/_/de la yang dag pa'i las kyi mtha' gang zhe na/_gang las kyang gnag la rnam par smin pa gnag pa'i las de mngon par 'du mi byed pa dang /_
[\[166a.3\]]gang las kyang dkar la rnam par smin pa yang dkar ba'i las de mngon par 'du byed pa dang /_gang las kyang dkar gnag la rnam par smin pa yang dkar gnag tu 'gyur ba'i las de dag mngon par 'du mi byed pa dang /_las gang mi gnag mi dkar zhing rnam par smin pa yang med la las kyis las 
[\[166a.4\]]zad par 'gyur ba'i las de mngon par 'du byed pa'o/_/de las la rton pas yang dag pa'i las kyi mtha' la brtson pa zhes bya ste/_'di ni yang dag pa'i las kyi mtha' zhes bya'o/_/de la yang dag pa'i 'tsho ba gang zhe na/_gang 'phags pa'i rigs dang /_sbyangs pa'i yon tan dang /_yo byad bsnyungs 
[\[166a.5\]]pa mi gtong ba dang /_tshul 'chos pa med pa dang /_kha gsag med pa dang /_thob kyis 'jal ba med pa dang /_dgang sla ba dang /_gso sla ba dang /_cho ga bzang po'i ngang tshul can dang /_gzhan gyi rnyed pa la phrag dog med pa dang /_bdag gi rnyed pas chog shes pa dang /_kha na ma tho ba med 
[\[166a.6\]]pa dang /_'phags pas gnang ba'i 'tsho ba 'di ni yang dag pa'i 'tsho ba'o/_/de la yang dag pa'i rtsol ba gang zhe na/_rtsol ba gang log pa rnams kyis 'phags pas ma gnang ba/_'dod chags dang /_zhe sdang dang /_gti mug gi nyon mongs pa'i bag la nyal ba byed pa'i rtsol ba de mi 'dod 
[\[166a.7\]]cing /_rtsol ba gang yang dag par 'phags pa'i lam dang bden pa la 'jug pa/_mya ngan las 'da' bar 'gro ba'i lam du gtod pa'i rtsol ba de'i rjes su 'gro ba 'di ni yang dag pa'i rtsol ba zhes bya'o/_/de la yang dag pa'i dran pa gang zhe na/_dran pa gang shin tu nye bar gzhag pa dang /_mi 
[\[166b\]]
[\[166b.1\]]sgul ba dang /_drang ba dang /_gya gyu med pa dang /_'khor ba'i skyon gyi nyes dmigs la lta ba dang /_mya ngan las 'das pa'i lam du 'dren pa ste/_dran pa dang /_gzhungs pa dang /_'phags pa'i lam mi brjed pa 'di ni yang dag pa'i dran pa zhes bya'o/_/de la yang dag pa'i ting nge 'dzin gang zhe na/_yang 
[\[166b.2\]]dag pa nyid du mnyam pa dang /_gang chos thams cad kyis mnyam pa ste/_ting nge 'dzin gang la gnas pas sems can thams cad rab tu thar bar bya ba'i phyir yang dag pa nges par 'gyur ba la 'jug pa 'di ni yang dag pa'i ting nge 'dzin ces bya'o/_/yang gang byang chub sems dpa'i ting nge 'dzin 'di la 
[\[166b.3\]]gnas nas sems can thams cad rab tu thar bar bya ba'i phyir yang dag pa nges par 'gyur ba la 'jug pa 'di ni byang chub sems dpa'i yang dag pa'i ting nge 'dzin mi zad pa zhes bya'o/_/'di ni 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi lam ste/_de byang 
[\[166b.4\]]chub sems dpa' mngon par rdzogs par sangs rgyas nas 'chad pa dang /_ston pa dang /_rab tu ston pa dang /_'dzin du 'jug pa dang /_mos par byed pa dang /_klog tu 'jug pa dang /_shes par byed pa dang /_rnam par shes par byed pa dang /_rab tu shes par byed pa dang /_rab tu 'dzud pa dang /_
[\[166b.5\]]rnam par 'grel ba dang /_rnam par 'byed pa dang /_gsal bar byed pa dang /_yang dag par ston pa 'di ni btsun pa sha ra dwa ti'i bu/_byang chub sems dpa' rnams kyi lam mi zad pa zhes bya'o/_/btsun pa sha ra dwa ti'i bu/_gzhan yang byang chub sems dpa' rnams kyi zhi gnas dang /_lhag 
[\[166b.6\]]mthong yang mi zad pa yin te/_de la zhi gnas mi zad pa gang zhe na/_gang sems zhi ba dang /_rab tu zhi ba dang /_nye bar zhi ba dang /_rnam par mi g.yeng ba dang /_dbang po legs par bsdams pa dang /_mi rgod pa dang /_mi 'phyar ba dang /_mu cor mi smra ba dang /_yab yab po ma yin pa dang /_mi 
[\[166b.7\]]'gyur ba dang /_zhi des pa dang /_bsrungs pa dang /_cang shes pa dang /_las su rung ba dang /_rtse gcig pa dang /_gcig pur dga' ba dang /_'du 'dzi yongs su spong ba dang /_dben par dga' ba dang /_lus dben pa dang /_sems ma brlang ba dang /_dgon par mngon du phyogs pa yid la byed 
[\[167a\]]
[\[167a.1\]]pa dang /_'dod pa nyung ba dang /_'dod pa med pa dang /_'dod chen med pa dang /_chog shes pa dang /_'tsho ba yongs su dag pa dang /_cho ga phun sum tshogs pa dang /_spyod lam bsrungs pa dang /_dus shes pa dang /_tshod shes pa dang /_dus min shes pa dang /_drod shes pa dang /_dgang sla 
[\[167a.2\]]ba dang /_gso sla ba dang /_so sor brtags pa'i stobs kyis mi mtho mi dma' ba dang /_ngan du brjod pa dang /_ngan du smras pa'i tshig gi lam dang du len pa dang /_rnal 'byor la mngon du phyogs pa'i sems bskyed pa dang /_nang du yang dag 'jog la mngon par dga' ba dang /_bsam gtan gyi 
[\[167a.3\]]yan lag yid la byed pa dang /_byams pa skyed pa dang /_snying rje mngon par sgrub pa dang /_dga' ba la gzhog pa dang /_btang snyoms sgom pa dang /_bsam gtan dang po dang /_bsam gtan gnyis pa dang /_bsam gtan gsum pa dang /_bsam gtan bzhi pa dang /_nam mkha' mtha' yas 
[\[167a.4\]]skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched dang /_'du shes dang tshor ba 'gog pa mthar gyis snyoms par 'jug pa dgu po 'di dag ni zhi gnas zhes bya'o/_/'di ltar zhi gnas kyi tshogs ni tshad med pa ste/_zhi 
[\[167a.5\]]gnas kyi tshogs de dag la gang brtson pa 'di ni zhi gnas mi zad pa zhes bya'o/_/de la byang chub sems dpa' rnams kyi lhag mthong mi zad pa gang zhe na/_gang shes rab kyi cha dang 'thun pa sgom pa'i lam ste/_chos rnams la g.yo ba med par shes pa dang /_bdag med pa dang /_sems can med pa dang /_
[\[167a.6\]]srog med pa dang /_gso ba med pa dang /_gang zag med par shes pa dang /_phung po rnams la sgyu mar mthong ba'i shes pa dang /_khams rnams la sbrul gdug pa lta bur mthong ba'i shes pa dang /_skye mched rnams la grong stong pa lta bur mthong ba'i shes pa dang /_bden pa rnams la shin tu rtogs 
[\[167a.7\]]par mthong ba'i shes pa dang /_rten cing 'brel par 'byung ba dang mi 'gal bar mthong ba'i shes pa dang /_lta ba thams cad dang bral bar mthong ba'i shes pa dang /_rgyu dang 'bras bu dang rnam par smin pa chud mi za bar mthong ba'i shes pa dang /_'bras bu 'thob pa mngon sum du bya ba la nges par 
[\[167b\]]
[\[167b.1\]]mthong ba'i shes pa dang /_yang dag pa nyid la 'jug pa mthong ba'i shes pa ni lhag mthong zhes bya ste/_lhag mthong zhes bya ba ni chos rnams yang dag par mthong ba'o/_/chos rnams ji lta ba bzhin du mthong ba'o/_/chos rnams de kho na nyid du mthong ba'o/_/chos rnams gzhan ma yin pa 
[\[167b.2\]]nyid du mthong ba'o/_/chos rnams stong pa dang /_mtshan ma med pa dang /_smon pa med par mthong ba'o/_/chos rnams mngon par 'du mi byed pa dang /_de bzhin du ma skyes pa dang /_ma byung ba dang /_dngos po med pa dang /_ji lta ba bzhin dang /_rnam par dag pa dang /_dben par mthong ba'o/_/chos 
[\[167b.3\]]rnams g.yo ba med pa dang /_byed pa med pa dang /_bdag po med pa dang /_yongs su 'dzin pa med pa dang /_dbyer med cing ro gcig pa dang /_nam mkha'i ngo bo nyid dang /_rang bzhin gyis mya ngan las 'das par mthong ba'o/_/lhag mthong zhes bya ba ni yod pa'i rnam par yang mi mthong /_
[\[167b.4\]]med pa'i rnam par yang mi mthong /_skye ba dang /_'jig pa dang /_gnas pa'i rnam par yang mi mthong /_dmigs pa dang mtshan ma'i rnam par yang mi mthong ba ste/_de mthong mod kyi ci yang mi mthong ngo /_/gang gi tshe mthong ba med pa de'i tshe mthong ste/_lhag mthong gis kyang mthong ba yang ma 
[\[167b.5\]]yin/_ma mthong ba yang ma yin par mthong ngo /_/gang gi tshe de ltar mthong ba de'i tshe yang dag pa nyid mthong ngo /_/yang dag pa nyid mthong bas lhag mthong la mkhas pa 'thob par 'gyur ro/_/de la byang chub sems dpa' lhag mthong gis de ltar mthong yang mngon par 'du mi byed par yang mi ltung 
[\[167b.6\]]zhing dge ba'i rtsa ba mngon par 'du byed pa las kyang mi ldang ste/_'di ni byang chub sems dpa' rnams kyi lhag mthong mi zad pa zhes bya'o/_/btsun pa sha ra dwa ti'i bu/_de dag ni byang chub sems dpa' rnams kyi zhi gnas dang lhag mthong mi zad pa'o/_/btsun pa sha ra dwa ti'i bu/_gzhan yang byang 
[\[167b.7\]]chub sems dpa' rnams kyi gzungs dang spobs pa mi zad pa yin te/_de la gzungs mi zad pa gang zhe na/_gzungs zhes bya ba ni gang sngon dge ba'i rtsa ba'i tshogs bsags pa/_dran pas chos kyi phung po brgyad khri bzhi stong 'dzin pa dang /_kun 'dzin pa dang /_mi brjed pa dang /_dran pas yang 
[\[168a\]]
[\[168a.1\]]dag par 'dzin pa ste/_'di ni gzungs zhes bya'o/_/yang gzungs zhes bya ba ni gang gis sangs rgyas thams cad kyis gsungs pa kun tu 'dzin pa dang /_byang chub sems dpa' thams cad dang /_rang sangs rgyas thams cad dang /_nyan thos thams cad dang /_sems can thams cad kyis 
[\[168a.2\]]smras pa kun tu 'dzin pa dang /_legs par smras pa thams cad ma lus par kun tu 'dzin pa ste/_'di ni gzungs zhes bya'o/_/gang gi tshe bskal pa gzhan du brjes par gyur tam/_tshe gzhan du brjes par gyur pa de yang byang chub sems dpa' de'i gzungs kyi dran pa'i shes pa de chud za bar 
[\[168a.3\]]mi 'gyur/_brjed par yang mi 'gyur te/_chos thams cad 'phags pa'i shes rab kyi mig gis lag mthil na skyu ru ra'i 'bru 'dug pa bzhin du mthong ba 'di ni gzungs mi zad pa zhes bya'o/_/de la spobs pa mi zad pa gang zhe na/_spobs pa zhes bya ba ni gang 'di thogs pa med pa'i spobs 
[\[168a.4\]]pa dang /_rgyun chad pa med pa'i spobs pa dang /_mi 'phrogs pa'i spobs pa dang /_ma rmongs pa'i spobs pa dang /_myur ba'i spobs pa dang /_dga' ba'i spobs pa dang /_la gor du spobs pa dang /_mi 'gyur ba'i spobs pa dang /_rno ba'i spobs pa dang /_mgyogs pa'i spobs pa dang /_de'i 
[\[168a.5\]]spobs pa de ni las kyi rnam par smin pa yongs su sbyangs pa/_sangs rgyas kyis bslabs pa/_lha rnams kyis yongs su bzung ba/_phyad par lung ston pa/_'bras bu yod par chos ston pa/_mya ngan las 'das pa'i lam du 'gro ba ste/_de de ltar spobs pa phun sum tshogs pa yin no/_/
[\[168a.6\]]gzugs su snang ba ji snyed par byang chub sems dpa' de'i mdo dang tshigs su bcad pa bstan pa la spobs par snang ba yang de snyed du/_sgrar grag pa ji snyed par byang chub sems dpa' de'i mdo dang tshigs su bcad pa bshad pa la spobs par snang ba yang de snyed de 'di bstan to/_/'di bshad do zhes 
[\[168a.7\]]de mi rtog cing mngon par 'du byed pa med mod kyi/_'khor gang dang gang du 'gro yang rung ste/_gal te rgyal rigs kyi 'khor du'am/_gal te bram ze'i 'khor du'am/_gal te rje'u rigs kyi 'khor du'am/_gal te khyim bdag gi 'khor du'am/_gal te dge sbyong gi 'khor du'am/_gal te 
[\[168b\]]
[\[168b.1\]]rgyal chen bzhi'i 'khor du'am/_gal te sum cu rtsa gsum pa'i 'khor du'am/_gal te 'thab bral gyi 'khor du'am/_gal te dga' ldan gyi 'khor du'am/_gal te 'phrul dga'i 'khor du'am/_gal te gzhan 'phrul dbang byed kyi 'khor du'am/_gal te bdud kyi 'khor du'am/_gal 
[\[168b.2\]]te tshangs pa'i 'khor du yang rung ste/_de dang der de'i lhun gyis grub pa nyid du sems can thams cad kyi dad pa dang /_dbang po dag la chos rnams spobs par gyur te/_de 'dod na tshe gzhan nam/_bskal pa gzhan gyi bar du'ang mi ldang zhing thogs pa med par chos ston to/_/de'i chos bstan pa 
[\[168b.3\]]des kyang de byed pa'i sdug bsngal yang dag par zad par bya ba'i phyir nges pa 'byung bar 'gyur te/_'di ni byang chub sems dpa' rnams kyi spobs pa mi zad pa'o/_/btsun pa sha ra dwa ti'i bu/_de dag ni byang chub sems dpa' rnams kyi gzungs dang spobs pa mi zad pa'o/_/btsun pa sha ra dwa ti'i bu/_
[\[168b.4\]]gzhan yang byang chub sems dpa' rnams kyi chos kyi mdo bzhi mi zad pa ste/_bzhi gang zhe na/_'di lta ste/_'du byed thams cad ni mi rtag par byang chub sems dpa' rnams kyi bstan pa mi zad pa'i shes pa rab tu 'jug pa dang /_'du byed thams cad sdug bsngal bar byang chub sems dpa' rnams 
[\[168b.5\]]kyi bstan pa mi zad pa'i shes pa rab tu 'jug pa dang /_chos thams cad bdag med par byang chub sems dpa' rnams kyi bstan pa mi zad pa'i shes pa rab tu 'jug pa dang /_mya ngan las 'das pa zhi bar byang chub sems dpa' rnams kyi bstan pa mi zad pa'i shes pa 'jug pa'o/_/de la mi rtag pa'i 
[\[168b.6\]]don gang zhe na/_med pa'i don dang /_mi chags pa'i don te/_dngos po rnam par 'jig pa'i don ni ma yin no/_/mi rtag pa'i don ni chos la bdag med pa ste/_ngo bo nyid kyis dben pa'i phyir de la rnam par 'jig pa gang yang med de/_'di ni mi rtag pa'i don to/_/de la sdug bsngal gyi don 
[\[168b.7\]]gang zhe na/_mngon par dga' ba med pa'i don ni sdug bsngal gyi don to/_/dga' ba zad pa'i don ni sdug bsngal gyi don to/_/smon pa med pa'i don ni sdug bsngal gyi don to/_/sdug bsngal gyi sgra rab tu bstan pa'i don ni sdug bsngal gyi don to/_/nam mkha' rab tu brjod pa'i don ni sdug 
[\[169a\]]
[\[169a.1\]]bsngal gyi don te/_'di ni sdug bsngal gyi don ces bya'o/_/de la bdag med pa'i don gang zhe na/_bdag ni shin tu bdag med pa ste/_gang bdag med pa'i don de ni gsob bo/_/gsog go/_/ya ma brla'o/_/stong pa'o/_/stong pa'i don ni bdag med pa'i don te/_'di ni 
[\[169a.2\]]bdag med pa'i don ces bya'o/_/de la zhi ba'i don gang zhe na/_zhi ba ni zhi bas zhi bar mi 'gyur te/_zhi ba nyid zhi ba'o/_/ma zhi ba'ang zhi bas zhi bar mi 'gyur te/_gang zhi ba'i don de ni mtshan ma thams cad nye bar zhi ba ste/_'di ni zhi ba zhes bya'o/_/zhi ba ni mya ngan las 'das pa ste/_'di 
[\[169a.3\]]ni zhi ba'i don ces bya'o/_/btsun pa sha ra dwa ti'i bu/_'di dag ni byang chub sems dpa' rnams kyi chos kyi mdo bzhi mi zad pa'o/_/btsun pa sha ra dwa ti'i bu/_gzhan yang byang chub sems dpa' rnams kyi gcig pu bgrod pa'i lam mi zad pa yin te/_de la gcig pu bgrod pa'i lam gang 
[\[169a.4\]]zhe na/_gcig pu bgrod pa'i lam la byang chub sems dpa' rnams gzhan gyi dring la mi 'jog pa yin te/_gcig pu bgrod pa'i lam zhes bya ba ni/_byang chub sems dpa' gcig pu gnyis ma yin zhing /_grogs med par bla na med pa yang dag par rdzogs pa'i byang chub tu go cha gyon te/_bdag 
[\[169a.5\]]gi brtson 'grus dang /_mthu dang /_stobs kyis yongs su bzung ba'i lhag pa'i bsam pas gzhan gyi skabs med par bdag nyid byed cing bdag gi mthu stobs kyis 'phags te/_des de lta bu'i go cha sra ba bgos nas sems can thams cad kyis yongs su thob par bya ba gang ci yod pa de dag 
[\[169a.6\]]thams cad bdag gis yongs su thob par bya'o/_/gang 'phags pa thams cad dang /_theg pa la gsar du zhugs pa'i byang chub sems dpa' rnams kyi thob par bya ba la de bdag gis yongs su thob par bya'o/_/sbyin pa ni bdag gi grogs ma yin gyi bdag ni sbyin pa'i grogs so/_/tshul 
[\[169a.7\]]khrims dang /_bzod pa dang /_brtson 'grus dang /_bsam gtan dang /_shes rab ni bdag gi grogs ma yin gyi bdag ni tshul khrims dang /_bzod pa dang /_brtson 'grus dang /_bsam gtan dang /_shes rab kyi grogs so/_/bdag la ni pha rol tu phyin pa rnams kyis rim gro mi bya'i/_
[\[169b\]]
[\[169b.1\]]bdag gis ni pha rol tu phyin pa rnams la rim gro bya'o/_/bdag la ni bsdu ba'i dngos po rnams kyis rim gror mi bya'i/_bdag gis ni bsdu ba'i dngos po rnams la rim gro bya'o/_/bdag la ni dge ba'i rtsa ba thams cad kyis rim gror mi bya'i/_bdag gis ni dge ba'i rtsa ba thams cad la rim 
[\[169b.2\]]gror bya'o/_/gang 'di lta bu'i chos la grogs med par bdag nyid byed cing gzhan gyi go skabs med par bdag gcig pu gnyis ma yin zhing grogs med par rdo rje sa'i snying po la 'dug ste/_bdud stobs dang bcas pa rnams btul la/_sems kyi skad cig gcig dang ldan pa'i shes rab kyis bla na med 
[\[169b.3\]]pa yang dag par rdzogs pa'i byang chub mngon par rdzogs par 'tshang rgya bar bya'o snyam la/_de yang mngon par rdzogs par 'tshang rgya ba de ni/_btsun pa sha ra dwa ti'i bu/_byang chub sems dpa' rnams kyi gcig pu bgrod pa'i lam mi zad pa zhes bya'o/_/btsun pa sha ra dwa ti'i bu/_gzhan yang byang chub 
[\[169b.4\]]sems dpa' rnams kyi thabs mi zad pa ste/_de la thabs gang zhe na/_thabs gang gis byang chub sems dpa' sangs rgyas kyi chos thams cad ni rnam par sgrub cing slong ba ste/_thabs ni byang chub sems dpa'i dge ba'i chos thams cad nye bar gzhog pa'o/_/thabs ni bsam pa nges par sems pa'o/_/
[\[169b.5\]]thabs ni sbyor ba rgyun mi 'chad pa'o/_/thabs ni lhag pa'i bsam pas bye brag tu 'phags pa'i chos 'dod pa'o/_/thabs ni sbyin pas pha rol tu phyin pa thams cad yongs su rdzogs par byed pa'o/_/thabs ni tshul khrims kyis skye ba thams cad yongs su 'dzin pa'o/_/thabs ni bzod pas byang chub kyi 
[\[169b.6\]]phyir lus dang ngag dang sems kyi rgyan to/_/thabs ni brtson 'grus kyis 'jug pa dang /_gnas pa la brtson pa'o/_/thabs ni bsam gtan gyis bsam gtan las phyir ldog par shes pa'o/_/thabs ni shes rab kyis 'dus ma byas spong ba'o/_/thabs ni byams pas dpung gnyen med pa rnams kyi 
[\[169b.7\]]skyabs so/_/thabs ni snying rjes 'khor ba la mi smod pa'o/_/thabs ni dga' bas dga' ba dang /_mi dga' ba la mi mjed pa'o/_/thabs ni btang snyoms kyis dge ba'i rtsa ba dang /_tshogs thams cad 'phel ba'o/_/thabs ni lha'i mig gis sangs rgyas kyi spyan 'thob pa'o/_/thabs ni lha'i 
[\[170a\]]
[\[170a.1\]]rna bas sangs rgyas kyi snyan 'thob pa'o/_/thabs ni pha rol gyi sems shes pas dbang po mchog dang mchog ma yin pa shes pa 'thob pa'o/_/thabs ni sngon gyi gnas rjes su dran pas dus gsum la chags pa med par shes pa'o/_/thabs ni rdzu 'phrul bya ba shes pas de bzhin 
[\[170a.2\]]gshegs pa'i rdzu 'phrul 'thob pa'o/_/thabs ni sems can dag gi bsam pa rnams la 'jug pa'o/_/thabs ni sbyor ba'i mtshan nyid rab tu shes pa'o/_/thabs ni rgal nas 'jug pa'o/_/zhugs nas kyang rgal ba'o/_/thabs ni nyon mongs pa med pas kun nas nyon mongs pa'o/_/
[\[170a.3\]]thabs ni khur bor nas khur khyer ba'o/_/thabs ni tshad yod pa tshad med par ston pa'o/_/thabs ni tshad med pa tshad yod par ston pa'o/_/thabs ni dbang po zhan pa rnams la gsal bar byed pa'o/_/thabs ni dus dang dus ma yin pa shes pa'o/_/thabs ni lam la lam ngan par 'gro ste 
[\[170a.4\]]lam ngan pa la gnas pa'i sems can rnams yang dag pa'i lam la rab tu 'god pa'o/_/thabs ni nyung ngu las mang por byed do/_/mang po las tshad med par byed do/_/thabs ni bye ba'i sems can rnams 'dum par byed do/_/thabs ni tha ma dang /_'bring dang /_rab la gnas pa'o/_/
[\[170a.5\]]thabs ni mya ngan las 'das pa'i rigs las 'khor ba'i rigs par ltung ngo /_/thabs ni thar pa las bcings pa tshol lo/_/thabs ni shes bya zad par byed de/_shes bya zad par yang mi ltung ngo /_/thabs ni spyod lam thams cad 'khrugs par byed la spyod lam rnams las kyang mi nyams 
[\[170a.6\]]so/_/thabs ni sems can la lta ba'i tshul khrims la ma yin no/_/thabs ni bsdu bas lta ba la rten gyi rtsod pas ni ma yin no/_/thabs ni sgra 'byin pa'o/_/thabs ni khams gsum pa spyod yul pa'o/_/thabs ni rnam par thar pa'i sgo gsum 'thob pa'i mtshan nyid spyod pa'o/_/
[\[170a.7\]]thabs ni 'phags pa ma yin pa'i skye bo dang 'dres kyi 'phags pa'i skye bo dang ma 'dres pa'o/_/thabs ni mya ngan las 'das pa la rgyab kyis bltas shing 'khor ba la mngon du phyogs pa'o/_/thabs ni bdud kyi spyod yul na nyon mongs pa med par snang ba'o/_/thabs ni thams cad nas 
[\[170b\]]
[\[170b.1\]]thams cad de/_thams cad nas thams cad pa'ang ma yin te/_btsun pa sha ra dwa ti'i bu/_'di ni byang chub sems dpa' rnams kyi thabs mi zad pa zhes bya'o/_/btsun pa sha ra dwa ti'i bu/_'di dag ni byang chub sems dpa' rnams kyi mi zad pa brgyad cu ste/_mi zad pa 'dir sangs rgyas kyi 
[\[170b.2\]]chos thams cad chud cing 'dus pa'o/_/byang chub sems dpa' blo gros mi zad pas mi zad pa'i chos kyi sgo'i le'u 'di bshad pa na srog chags 'bum phrag bdun cu rtsa brgyad sngon bla na med pa yang dag par rdzogs pa'i byang chub tu sems ma bskyed pa sems skyes par gyur to/_/byang chub sems dpa' 
[\[170b.3\]]lnga khri nyis stong ni mi skye ba'i chos la bzod pa thob par gyur to/_/thams cad dang ldan pa'i 'khor des kyang chos kyi rnam grangs 'di la mchod par bya ba'i phyir me tog gi phreng ba dang /_me tog gi gdugs dang /_me tog gi rna rgyan kha dog dang ldan pa/_dri dang ldan pa rnam pa sna tshogs kyis bcom 
[\[170b.4\]]ldan 'das dang /_byang chub sems dpa' blo gros mi zad pa la mngon par gtor to/_/lha rnams kyis kyang steng gi nam mkha' la glu blangs te/_'di skad ces sangs rgyas bcom ldan 'das rnams kyis bla na med pa yang dag par rdzogs pa'i byang chub bskal pa bye ba khrag khrig brgya stong grangs med par 
[\[170b.5\]]bsgrubs pa gang yin pa de ni byang chub sems dpa' blo gros mi zad pas chos kyi rnam grangs 'dir mi zad pa'i rnam pas bstan to/_/sems can gang dag mi zad pa'i sgo'i le'u'i chos kyi rnam grangs 'di nyan cing thos nas kyang mos pa dang /_yongs su 'dri ba dang /_'dzin pa dang /_'chang 
[\[170b.6\]]ba dang /_klog pa dang /_kun chub par byed pa dang /_gzhan dag la yang rgya cher yang dag par ston pa de dag kyang mi zad pa 'di dang ldan par 'gyur ro zhes ched du brjod pa ched du brjod do/_/de nas bcom ldan 'das kyis nyid kyi sku las phrag pa'i ras phud de/_byang chub sems dpa' blo 
[\[170b.7\]]gros mi zad pa la chos kyi dgab pa'i phyir byin nas 'di skad ces bka' stsal to/_/legs so legs so/_/skyes bu dam pa mi zad pa'i chos kyi rnam grangs 'di khyod kyis legs par smras so/_/khyod la de bzhin gshegs pa rjes su yi rang ngo /_/gang khyod la ngas rjes su yi rang ba de 
[\[171a\]]
[\[171a.1\]]la sangs rgyas bcom ldan 'das gang gA'i klung gi bye ma snyed dag kyang rjes su yi rang ngo /_/de nas byang chub sems dpa' blo gros mi zad pas phrag pa'i ras de lag pa gnyis kyis blangs te/_spyi bo la bzhag nas 'di skad ces bcom ldan 'das kyi sku la gsol ba 'di lha dang /_
[\[171a.2\]]mi dang /_lha ma yin du bcas pa'i 'jig rten gyi mchod rten lags so zhes gsol to/_/de nas phyogs bcu nas rin po che'i ras bcos bu dang /_rin po che'i gdugs dang /_rin po che'i ba dan dang /_rin po che'i lda ldi rin po che'i spang rgyan dang /_rin po ches spras pa'i dar 
[\[171a.3\]]gyi lda ldi dag 'ong bar snang ste/_de dag 'ongs nas byang chub sems dpa' blo gros mi zad pa'i lus la mngon par 'gebs par byed de/_rin po che'i ras bcos bu dang /_rin po che'i gdugs dang /_rin po che'i ba dan dang /_lda ldi rin po che'i spang rgyan can de dag las blo gros 
[\[171a.4\]]mi zad pa legs so legs so/_/blo gros mi zad pa khyod kyis mi zad pa'i sgo'i le'u legs par smras te/_khyod kyis legs par smras pa la rjes su yi rang ngo zhes sgra byung ngo /_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 
[\[171a.5\]]rin po che'i ras bcos bu dang /_rin po che'i gdugs rnams dang /_rin po che'i ba dan rnams dang /_lda ldi rin po che'i spang rgyan can 'di dag gang nas mchis/_'di lta bu'i sgra dag ga las byung /_bcom ldan 'das kyis bka' stsal pa/_sha ra dwa ti'i bu 'di ni byang chub 
[\[171a.6\]]sems dpa' blo gros mi zad pa sngon byang chub sems dpa'i spyad pa spyod pa na/_sems can gang dag bla na med pa yang dag par rdzogs pa'i byang chub tu yongs su smin par byas pa de dag da ltar phyogs bcu'i 'jig rten gyi khams su bla na med pa yang dag par rdzogs pa'i byang chub mngon par rdzogs 
[\[171a.7\]]par sangs rgyas te/_de bzhin gshegs pa de dag gis/_byang chub sems dpa' blo gros mi zad pa la byas pa gzo ba dang /_byas pa tshor bar 'dzin pas/_skyes bu dam pa 'di'i yang dag pa'i yon tan brjod cing /_'dus pa chen po'i chos kyi rnam grangs 'di la yang mchod pa 
[\[171b\]]
[\[171b.1\]]bya ba'i phyir chos kyi dgab pa 'di dag btang ngo /_/de nas thams cad dang ldan pa'i 'khor de/_byang chub sems dpa' blo gros mi zad pa la rab tu dga' ba dang /_mos pa dang /_ri mo shin tu cher bskyed nas tshig 'di skad ces gang bdag gis byang chub sems dpa' blo gros mi zad pa 
[\[171b.2\]]la blta ba dang /_phyag 'tshal ba dang /_mchod pa dang /_bsnyen bkur bya ba dang /_chos bstan pa 'di yang mnyan pa rnyed pa ni bdag cag gis rnyed pa legs par rnyed do/_/sems can gang dag gis byang chub sems dpa' blo gros mi zad pa'i ming thos pa de dag kyang rnyed pa legs par 
[\[171b.3\]]rnyed pa yin na/_gang dag gis 'di mngon sum du sha'i mig gis mthong la/_chos kyi rnam grangs 'di yang nyan cing thos nas kyang mos pa dang /_yongs su 'dri ba dang /_'dzin pa dang /_'chang ba dang /_klog pa dang /_ston pa dang /_kun chub par byed pa dang /_gzhan dag 
[\[171b.4\]]la yang rgya cher rab tu ston pa lta ci smos zhes smras so/_/de nas bcom ldan 'das kyis 'khor de'i legs par smras pa la rjes su yi rang bar mdzad de/_tshe dang ldan pa sha ra dwa ti'i bu la bka' stsal pa/_sha ra dwa ti'i bu byang chub sems dpa'i theg pa pa'i rigs kyi bu'am/_rigs kyi bu 
[\[171b.5\]]mo gang gis tshe'i tshad bskal par gnas pas sangs rgyas bcom ldan 'das rnams la sbyin pa byin la/_tshul khrims dang /_brtul zhugs yang dag par blangs pa thams cad la slob cing /_sems can thams cad kyis nyes par byas pa yang bzod la/_mgo dang gos la me 'bar ba 
[\[171b.6\]]bzhin du brtson 'grus brtsams shing gnas te/_bsam gtan rtse gcig dang ldan la shes rab kyi bye brag la mkhas kyang /_chos kyi rnam grangs 'di dang bral na de'i pha rol tu phyin pa rnams yongs su rdzogs par ngas ma bshad do/_/sha ra dwa ti'i bu byang chub sems dpa'i theg pa pa'i 
[\[171b.7\]]rigs kyi bu'am/_rigs kyi bu mo gang chos kyi rnam grangs 'di nyan pa dang /_thos nas kyang mos pa dang /_'dri ba dang /_'dzin pa dang /_'chang ba dang /_klog pa dang /_kun chub par byed pa dang /_gzhan dag la yang rgya cher yang dag par ston pa dang /_sgom pa'i rnal 
[\[172a\]]
[\[172a.1\]]'byor la brtson par gnas pa de ni/_de'i pha rol tu phyin pa rnams yongs su rdzogs par 'gyur ba dang /_myur du bla na med pa yang dag par rdzogs pa'i byang chub tu mngon par rdzogs par 'tshang rgya bar ngas bshad do/_/de ci'i phyir zhe na/_sha ra dwa ti'i bu byang chub sems 
[\[172a.2\]]dpa' gang chos kyi rnam grangs 'di rab tu ston te/_gzhan dag la yang rgya cher rab tu ston pa de ni de'i sbyin pa'i pha rol tu phyin pa yongs su rdzogs pa'i phyir ro/_/de ci'i phyir zhe na/_'di lta ste/_chos kyi sbyin pa de ni sbyin pa rnams kyi mchog yin pa'i phyir ro/_/byang chub kyi sems ma brjed pas/_
[\[172a.3\]]chos kyi rnam grangs 'di la brtson pa'i tshul khrims dang /_brtul zhugs dang /_legs par sdom pa gang yin pa 'di ni de'i tshul khrims kyi pha rol tu phyin pa yongs su rdzogs pa ste/_de ci'i phyir zhe na/_byang chub sems dpa'i tshul khrims dang bslab pa thams cad ni/_chos 
[\[172a.4\]]kyi rnam grangs 'di las yongs su bstan pa'i phyir ro/_/chos kyi rnam grangs 'di las byang chub sems dpa'i bzod pa bstan pa gang yin pa de ni/_sems can thams cad kyis kyang bskyod par mi nus te/_gang chos thams cad kyi rjes su song ba'i bzod pa de ni/_de'i bzod pa'i 
[\[172a.5\]]pha rol tu phyin pa'i mchog go/_/chos kyi rnam grangs 'di rab tu 'don pa dang /_ston pa dang /_sbyor ba dang /_sgom pa'i lus dang /_ngag dang /_sems kyi brtson 'grus gang yin pa de ni/_de'i brtson 'grus kyi pha rol tu phyin pa'o/_/chos kyi rnam grangs 'di la sems 
[\[172a.6\]]nges par sems shing /_rnam par mi g.yeng la rtse gcig tu nges par sems pa gang yin pa de ni/_de'i bsam gtan gyi pha rol tu phyin pa'i mchog go/_/chos kyi rnam grangs 'di bshad pa na mngon sum du shes pa dang /_gzhan gyi dring la mi 'jog par shes pa dang /_rab tu 
[\[172a.7\]]rnam par 'byed pa shes pa dang /_nan tan shes pa gang yin pa de ni/_de'i shes rab kyi pha rol tu phyin pa'i mchog ste/_sha ra dwa ti'i bu de ltar na/_chos kyi rnam grangs 'di la rab tu sbyor ba'i byang chub sems dpa' ni/_dka' ba chung ngus pha rol tu phyin pa drug po 'di dag bsgom 
[\[172b\]]
[\[172b.1\]]pa yongs su rdzogs par 'gyur ro/_/sha ra dwa ti'i bu rnam grangs 'dis kyang de 'di ltar rig par bya ste/_byang chub sems dpa' gang chos kyi rnam grangs 'di lus la yod pa'am/_glegs bam du byas kyang rung ste/_sangs rgyas kyi chos thams cad de'i 
[\[172b.2\]]lag mthil du phyin par shes par bya'o/_/gal te 'byung ba chen po rnams gzhan du gyur kyang /_byang chub sems dpa' de'i byang chub ni mi 'gyur ro/_/de ci'i phyir zhe na/_sha ra dwa ti'i bu/_'di ni byang chub sems dpa' phyir mi ldog pa rnams kyi rgya ste/_byang 
[\[172b.3\]]chub sems dpa' de dag kyang rgya 'di la 'tshal bar bya ste/_gang rgya 'di'i phyir 'brang ba de dag ni/_sangs rgyas kyi chos thams cad kyi phyir 'brang ba yin no/_/de nas rgyal po chen po bzhi stobs dang bcas/_'khor dang bcas pa/_bcom ldan 'das la thal 
[\[172b.4\]]mo sbyar te/_phyag 'tshal nas/_bcom ldan 'das la 'di skad ces gsol to/_/bcom ldan 'das bdag cag rgyal po bzhi rnams ni/_bcom ldan 'das kyi nyan thos rgyun du zhugs pa ste/_bcom ldan 'das bdag cag ni gang chos kyi rnam grangs 'di 'dzin pa'i 
[\[172b.5\]]rigs kyi bu dang /_rigs kyi bu mo de dag gi g.yog dang /_rim gro bgyi bar rab tu spro ste/_bcom ldan 'das chos smra ba de dag la bdag cag gis ston par 'du shes bskyed par bgyi'o/_/de ci'i slad du zhe na/_bcom ldan 'das theg pa thams cad ni 'di las 
[\[172b.6\]]byung ngo /_/de nas lha'i dbang po brgya byin gyis/_bcom ldan 'das la 'di skad ces gsol to/_/bcom ldan 'das bdag cag gis bcom ldan 'das las chos kyi rnam grangs brgya stong mang po thos kyang /_shin tu nges pa'i chos kyi don 'di lta bu bstan pa 
[\[172b.7\]]bdag cag gis sngon nam yang ma thos so/_/bcom ldan 'das grong dang /_grong khyer dang /_grong rdal dang /_yul dang /_rgyal po'i pho brang 'khor gang dang gang na/_chos kyi rnam grangs 'di 'chad pa dang /_rab tu ston pa de dang der bdag sum cu rtsa gsum pa'i 
[\[173a\]]
[\[173a.1\]]lha rnams dang bcas te/_chos nyan pa'i slad du mchi'o/_/chos smra ba de dag la yang chos kyi srung ba bgyi'o/_/rigs kyi bu de dag ci nas 'jigs pa ma mchis par gyur cing /_'khor gyi 'jigs pa dang bral bas/_chos kyi rnam grangs 'di la zhugs te/_
[\[173a.2\]]gzhan la yang rgya cher rab tu ston par brtson 'grus dang /_stobs dang /_mthu dang /_spro ba dang /_spobs pa dang /_dran pa dang /_blo gros dang /_rtogs pa rab tu stsal bar bgyi'o/_/bcom ldan 'das kyis bka' stsal pa/_kau shi ka gang khyod kyis chos smra ba rnams srung 
[\[173a.3\]]bar byed pa de ni/_legs so legs so/_/kau shi ka chos smra ba bzung bas na/_dam pa'i chos yongs su gzung bar 'gyur ro/_/dam pa'i chos yongs su bzung bas ni/_sems can thams cad yongs su gzung bar 'gyur ro/_/de nas tshangs pa mi mjed kyi bdag pos/_
[\[173a.4\]]bcom ldan 'das la 'di skad ces gsol to/_/bcom ldan 'das bdag tshangs pa'i ris kyi lhar bcas pas/_bsam gtan gyi dga' ba dang /_bde ba btang ste/_gang dang gang na chos kyi rnam grangs 'di spyod pa de dang der/_chos kyi rnam grangs de mnyan pa'i slad du 
[\[173a.5\]]mchi'o/_/der chos smra ba de dag gis ltas bzhes na/_'dir tshangs pa mi mjed kyi bdag po tshangs pa'i ris kyi lha rnams dang bcas te/_chos mnyan pa'i phyir lhags so zhes 'tshal bar bgyis te/_bzhi gang zhe na/_'di lta ste/_snang ba chen po mthong ba dang /_
[\[173a.6\]]lha rdzas kyi dri mnam pa dang /_chos smra ba des chos kyi rnam grangs 'di la nges pa'i tshig gis nges pa'i tshig dang /_tshig gi mtshams sbyar bar tshig gi mtshams su mi brjed cing dran par spobs pa dang /_'khor de dag thams cad kyang /_sems rnam par mi g.yeng bar 
[\[173a.7\]]chos la gus par yid la bgyid pas chos nyan pa ste/_ltas bzhi po de dag gis/_mi mjed kyi bdag po tshangs pa tshangs ris kyi lha rnams dang lhan cig tu chos nyan du 'dir mchis par 'tshal bar bgyi'o/_/de nas bcom ldan 'das la bdud sdig can gyis 'di skad ces gsol 
[\[173b\]]
[\[173b.1\]]to/_/bcom ldan 'das chos kyi rnam grangs 'dis/_bdag gi stobs dang bzhon par bcas pa thams cad stobs chung bar bgyis so/_/de ci'i slad du zhe na/_bcom ldan 'das byang chub sems dpa' gang gis chos kyi rnam grangs 'di thos pa ni/_de nyid kyis byang chub sems 
[\[173b.2\]]dpa' de bla na med pa yang dag par rdzogs pa'i byang chub tu lung bstan pa lags te/_bcom ldan 'das/_sangs rgyas kyi zhing gang na byang chub sems dpa' de gnas na/_de nyid sangs rgyas zhes bgyi'o/_/bcom ldan 'das/_byang chub sems dpa' blo gros mi zad pa dang /_
[\[173b.3\]]chos kyi rnam grangs 'di'i gzi brjid kyi tshogs dang /_stobs bskyed pas/_bdag gi nga rgyal dang /_rgyags pa dang /_dregs pa rnams bcom pas/_chos smra ba de dag bsrung ba dang /_bskyab pa dang /_sba bar dam bca'o/_/gang chos kyi rnam grangs 'di spyod pa der 
[\[173b.4\]]sems bskyed pa'i bag tsam gyis kyang bar chad bgyid du mi mchi'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo/_dam pa'i chos yun ring du gnas par bya ba'i phyir/_chos kyi rnam grangs 'di khyod kyis zung shig_/lhogs 
[\[173b.5\]]shig_/kun chub par gyis shig_/kun dga' bos gsol pa/_bcom ldan 'das/_bdag gis chos kyi rnam grangs 'di bzung lags na/_byang chub sems dpa' sems dpa' chen po da ltar bdag gis chos kyi rnam grangs rgyas par bgyid pa'i rngo mi thogs lags so/_/bcom 
[\[173b.6\]]ldan 'das kyis bka' stsal pa/_kun dga' bo/_chos kyi rnam grangs 'di rgyas par rnam par dbye ba'i phyir/_snying las chung ngur gyis shig_/'khor 'di na gang dag chos kyi rnam grangs 'di phyogs bcur rgyas par byed pa dang /_dam pa'i chos yongs su 'dzin pa'i byang chub sems 
[\[173b.7\]]dpa' dag tshogs shing 'khod do/_/de nas 'khor de nas byang chub sems dpa' bye ba phrag bcus dam pa'i chos yongs su gzung ba'i phyir/_bcom ldan 'das la 'di skad ces gsol to/_/bcom ldan 'das bdag cag gis 'dus pa chen po'i le'u'i chos kyi rnam grangs 'di phyogs 
[\[174a\]]
[\[174a.1\]]bcu'i 'jig rten du ma lus par rdzogs shing rgyas par bgyi'o/_/'jig rten gyi khams mi mjed 'di na yang byang chub sems dpa' sems dpa' chen po byams pa dam pa'i chos yongs su gzung ba dang /_dam pa'i chos bsrung ba'i slad du chos kyi rnam grangs 'di rgyas 
[\[174a.2\]]par bgyid de/_bcom ldan 'das yongs su mya ngan las 'das nas/_slad ma'i dus lnga brgya pa tha ma la chos kyi rnam grangs 'di byang chub sems dpa' gang dag gi rna lam du grags par 'gyur ba dang /_'dzin pa dang /_'chang ba dang /_klog pa dang /_ston pa de dag ni byang chub 
[\[174a.3\]]sems dpa' byams pa'i byin gyi rlabs su rig par bgyi'o/_/de nas bcom ldan 'das kyis dam pa'i chos yongs su 'dzin pa byang chub sems dpa' de dag la bka' stsal pa/_skyes bu dam pa dag ji ltar khyod da ltar nga'i mdun na dam pa'i chos yongs su 'dzin par langs pa de bzhin 
[\[174a.4\]]du/_khyod sangs rgyas bcom ldan 'das gang gA'i klung gi bye ma snyed kyi spyan sngar dam pa'i chos yongs su 'dzin par langs pa legs so legs so/_/de nas bcom ldan 'das la/_byang chub sems dpa' sems dpa' chen po blo gros mi zad pas 'di skad ces gsol to/_/bcom 
[\[174a.5\]]ldan 'das bdag blo zhan pas/_bdag gis chos kyi rnam grangs 'dir don dang /_tshig dang /_yi ge yongs su rdzogs par ma bgyis pa lta na bcom ldan 'das dang /_mi zad pa'i chos dang ldan pa'i byang chub sems dpa' sems dpa' chen po 'di dag la bdag bzod pa gsol to/_/bcom ldan 
[\[174a.6\]]'das kyis bka' stsal pa/_blo gros mi zad pa so so yang dag par rig pa sgrib pa med pa thob pa'i byang chub sems dpa' rnams la don dang /_chos dang /_nges pa'i tshig dang /_spobs pa rnams la 'khrul pa med do/_/'gog pa la yang 'khrul pa med do/_/gang dag chos 
[\[174a.7\]]'di lta bu dag rtogs par khong du chud pa'i skyes bu dam pa de dag ni yang dag pa'i don rnam par nges pa thob pa yin no/_/blo gros mi zad pa khyod ni so so yang dag par rig pa bzhi'i dam pa'i mchog thob cing dbang rnyed pa/_theg pa chen po 'di la gzhan gyi dring la mi 'jog cing rnam par 
[\[174b\]]
[\[174b.1\]]nges pa'i dam pa'i mchog thob pa ste/_blo gros mi zad pas 'di thob pa'i byang chub sems dpa' rnams la lus kyi 'khrul pa'am/_ngag gi 'khrul pa'am/_sems kyi 'khrul pa gang yang med do/_/de dag thams cad ni ye shes sngon du 'gro ba'i lus dang /_ngag dang /_yid kyi 
[\[174b.2\]]las dang ldan pa yin no/_/blo gros mi zad pa khyod ni sangs rgyas bye ba khrag khrig brgya stong mang pos chos bstan pa'i phyir rjes su dgongs so/_/blo gros mi zad pa nga lta bu rnams kyis khyod 'dra ba'i skyes bu dam pa rnams la shin tu bzod do/_/de nas bcom ldan 'das la tshe dang ldan pa kun 
[\[174b.3\]]dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji lta bur gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi rnam grangs 'di blo gros mi zad pas bstan pa dang /_don dang /_
[\[174b.4\]]tshig dang /_yi ge mi zad pa bstan pa dang /_'dus pa chen po'i le'u dang /_blo gros mi zad pa'i le'u zhes bya bar yang zung shig_/kun dga' bo khyod kyis 'dus pa chen po'i le'u'i chos kyi rnam grangs 'di bzung na/_de las chos la dran pa'i stobs kyi mthu bskyed pa 'bum 'gyur du 
[\[174b.5\]]thob par 'gyur ro/_/gzhan dag la yang bstan na sems can thams cad la sangs rgyas kyi bya bas nye bar gnas par 'gyur ro/_/bcom ldan 'das kyis de skad ces bka' stsal nas/_byang chub sems dpa'i tshogs de dag thams cad dang /_byang chub sems dpa' sems dpa' chen po blo gros 
[\[174b.6\]]mi zad pa dang /_gnas brtan sha ra dwa ti'i bu dang /_dge slong de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do//_//'dus pa 
[\[174b.7\]]chen po'i le'u 'bum pa las/_blo gros mi zad pas bstan pa zhes bya ba theg pa chen po'i mdo rdzogs so//_//zhu chen gyi lots+tsha ba ban de d+harma tA shI las zhus/_skad gsar chad kyis kyang bcos te gtan la phab pa//_//
[\[175a\]]
[\[175a.1\]{D176}]@##/_/rgya gar skad du/_Ar+ya bi ma la kIr ti nir de sha nA ma ma hA yA na sU tra/_bod skad du/_'phags pa dri ma med par grags pas bstan pa zhes bya ba theg pa chen po'i mdo/_sangs rgyas dang /_byang chub sems dpa' dang /_'phags pa nyan thos dang /_rang 
[\[175a.2\]]sangs rgyas 'das pa dang /_da ltar gyi dang /_ma byon pa thams cad la phyag 'tshal lo/_/'di skad bdag gis thos pa dus gcig na/_bcom ldan 'das yangs pa'i grong khyer na a mra srung ba'i tshal na/_dge slong brgyad stong gi dge slong gi dge 'dun chen po dang thabs cig tu 
[\[175a.3\]]bzhugs te/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag 
[\[175a.4\]]gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol du son pa sha stag go/_/byang chub sems dpa' sum khri nyis stong dang yang thabs cig ste/_mngon par shes 
[\[175a.5\]]pa mngon par shes pa'i byang chub sems dpa' sems dpa' chen po mngon par shes pa chen po yongs su sbyangs pa las nges par byung ba/_sangs rgyas kyis byin gyi rlabs kyis byin gyis brlabs pa/_chos kyi grong khyer srung ba/_dam pa'i chos yongs su 'dzin pa/_seng ge'i sgra chen po sgrogs pa/_
[\[175a.6\]]phyogs bcur sgra shin tu bsgrags pa/_gsol ba ma btab par sems can thams cad kyi dge ba'i bshes gnyen du gyur pa/_dkon mchog gsum gyi rigs rgyun mi 'chad par byed pa/_bdud dang phyir rgol ba bcom pa pha rol gyi rgol ba thams cad kyi zil gyis mi non pa/_dran pa dang /_
[\[175a.7\]]blo gros dang /_rtogs pa dang /_ting nge 'dzin dang /_gzungs dang /_spobs pa phun sum tshogs pa/_sgrib pa dang kun nas sdang ba thams cad dang bral ba/_sgrib pa med pa'i rnam par thar pa la gnas pa/_spobs pa rgyun mi 'chad pa sbyin pa dang /_dul ba dang /_mi 'gyur ba dang /_yang 
[\[175b\]]
[\[175b.1\]]dag par sdom pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_thabs la mkhas pa dang /_smon lam dang /_stobs dang /_ye shes kyi pha rol tu phyin pa las nges par byung ba/_mi dmigs pa dang mi skye ba'i chos la bzod pa dang ldan pa/_phyir mi ldog 
[\[175b.2\]]pa'i chos kyi 'khor lo skor ba/_mtshan nyid med pa'i phyag rgyas btab pa/_sems can thams cad kyi dbang po shes pa la mkhas pa/_'khor thams cad kyi zil gyis mi non pa'i mi 'jigs pas rnam par gnon pa/_bsod nams dang ye shes kyi tshogs chen po bsags pa/_mtshan dang 
[\[175b.3\]]dpe byad bzang po thams cad kyis lus shin tu brgyan pa/_gzugs dam pa 'dzin pa/_rgyan dang bral ba/_ri rab kyi rtse mo mtho ba bzhin du snyan pa dang grags pas mngon par 'phags pa/_lhag pa'i bsam pa rdo rje ltar sra bas sangs rgyas dang chos dang dge 'dun la mi phyed pa'i dad pa rnyed pa/_
[\[175b.4\]]chos rin po che'i 'od zer las bdud rtsi'i char shin tu 'bebs pa/_sems can thams cad kyi skad dang /_smra ba dang /_dbyangs kyi yan lag dang /_sgra rnam par dag pa'i dbyangs dang ldan pa/_chos zab mo rten cing 'brel bar 'byung ba la 'jug cing mtha' dang /_mtha' med par lta ba'i bag 
[\[175b.5\]]chags kyi mtshams sbyor ba kun gcod pa dang /_seng ge ltar 'jigs pa med cing sgra mngon par sgrogs pa/_chos chen po'i 'brug sgra sgrogs pa/_mtshungs pa dang mi mtshungs pa'i chos las yang dag par 'das pa/_chos rin po che'i shes rab dang bsod nams kyi tshogs yang dag par 
[\[175b.6\]]sgrub pa'i ded dpon chen po drang ba dang /_zhi ba dang /_phra ba dang /_'jam pa dang /_blta dka' ba dang /_rtogs par dka' ba'i chos kyi tshul la mkhas pa/_sems can rnams kyi 'ong ba dang /_'gro ba dang /_sems can gyi bsam pa rtogs pa'i rjes su zhugs pa'i ye shes kyi yul dang ldan 
[\[175b.7\]]pa/_mi mnyam pa dang mnyam pa'i sangs rgyas kyi ye shes la dbang bskur bas dbang bskur ba/_stobs bcu dang /_mi 'jigs pa dang /_sangs rgyas kyi ma 'dres pa la lhag pa'i bsam pas zhugs pa/_ngan song gi 'jigs pa dang /_ngan 'gro'i log par ltung ba'i 'jigs pa'i 
[\[176a\]]
[\[176a.1\]]'obs thams cad las rgal bas bsams bzhin du srid pa'i 'gro bar skye ba ston pa/_sman pa'i rgyal po chen po/_sems can thams cad 'dul ba'i cho ga la mkhas pa/_sems can thams cad kyi nyon mongs pa'i nad thams cad rtogs pa/_ci rigs par chos kyi sman 
[\[176a.2\]]sbyar ba rab tu sbyor ba/_yon tan mtha' yas pa'i 'byung gnas dang ldan pa/_sangs rgyas kyi zhing mtha' yas par yon tan bkod pas legs par brgyan pa mthong ba dang /_thos pa 'bras bu yod pa/_gom pa 'dor ba 'bras bu yod pa/_bskal pa bye ba khrag khrig brgya stong dpag 
[\[176a.3\]]tu med par yon tan yongs su brjod kyang yon tan gyi chu bo mtha' yas par rtogs pa la 'di lta ste/_byang chub sems dpa' mnyam par lta ba zhes bya dang /_mnyam mi mnyam lta ba dang /_ting nge 'dzin rnam par sprul pa'i rgyal po dang /_chos kyi dbang phyug dang /_chos kyi tog dang /_
[\[176a.4\]]'od kyi tog dang /_'od bkod pa dang /_rin po che bkod pa dang /_bkod pa chen po dang /_spobs pa brtsegs pa dang /_rin po che brtsegs pa dang /_lag na rin po che dang /_lag na phyag rgya rin po che dang /_rtag tu lag brkyang dang /_rtag tu lag bteg dang /_rtag tu gdung dang /_
[\[176a.5\]]rtag tu dga' dgod dbang po dang /_mchog tu dga' ba'i rgyal po dang /_lha'i rgyal po dang /_smon lam la zhugs pas phyin pa dang /_so so yang dag par rig pa rab tu bsgrub pa thob dang /_nam mkha'i mdzod dang /_rin chen sgron ma 'dzin dang /_rin chen dpa' dang /_rin chen 
[\[176a.6\]]dga' ba dang /_rin chen dpal dang /_mig 'phrul can dang /_dra ba can gyi 'od dang /_dmigs pa med pa'i bsam gtan dang /_shes rab brtsegs dang /_rin chen gtong dang /_bdud 'joms dang /_glog gi lha dang /_rnam par 'phrul pa'i rgyal po dang /_mtshan brtsegs 
[\[176a.7\]]yang dag 'das dang /_seng ge'i nga ro mngon par bsgrags pa'i dbyangs dang /_ri'i rtse mo kun tu 'joms pa'i rgyal po dang /_spos kyi glang po che dang /_spos kyi ba glang glang po che dang /_rtag tu 'bad dang /_brtson pa mi 'dor ba dang /_rab kyi blo gros dang /_mdzes par skyes dang /_
[\[176b\]]
[\[176b.1\]]pad mo'i dpal gyi snying po dang /_pad mo bkod pa dang /_spyan ras gzigs kyi dbang phyug dang /_mthu chen thob dang /_tshangs pa'i dra ba can dang /_rin chen gdan dkar can dang /_bdud las rgyal dang /_zhing snyoms brgyan dang /_nor bu rin chen gdugs dang /_gtsug na gser dang /_
[\[176b.2\]]gtsug na nor bu dang /_byams pa dang /_'jam dpal gzhon nur gyur pa dang /_de dag la sogs pa byang chub sems dpa' sum khri nyis stong ngo /_/gling chen po bzhi pa'i 'jig rten gyi khams mya ngan med pa nas tshangs pa ral pa can la sogs pa tshangs pa khri bcom ldan 'das la lta ba dang /_
[\[176b.3\]]phyag 'tshal ba dang /_bsnyen bkur bya ba dang /_chos mnyan pa'i phyir lhags pa de dag kyang 'khor de nyid du 'dus so/_/gling chen po bzhi pa so so nas kyang brgya byin khri nyis stong lhags te/_de dag kyang 'khor de nyid du 'dus so/_/de bzhin du gzhan yang dbang che ba/_dbang che bar grags pa'i 
[\[176b.4\]]tshangs pa dang /_brgya byin dang /_'jig rten skyong dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po rnams kyang 'khor de nyid du 'dus par gyur to/_/de bzhin du 'khor bzhi po dge slong dang /_dge slong ma dang /_
[\[176b.5\]]dge bsnyen dang /_dge bsnyen ma rnams kyang der lhags so/_/de nas bcom ldan 'das dpal gyi snying po'i seng ge'i khri la bzhugs te/_'khor brgya stong du mas yongs su bskor cing mdun gyis bltas nas chos ston to/_/rgya mtsho'i nang nas ri'i rgyal po ri rab mngon par 'phags pa bzhin 
[\[176b.6\]]du 'khor thams cad zil gyis mnan te lam me lhan ne lhang nger dpal gyi snying po'i seng ge'i khri la bzhugs so/_/de nas byang chub sems dpa' lid tsa bI gzhon nu dkon mchog 'byung gnas lid tsa bI gzhon nu lnga brgya tsam dang lhan cig tu rin po che sna bdun gyi gdugs thogs nas yangs pa'i grong 
[\[176b.7\]]khyer chen po nas byung ste/_a mra srung ba'i tshal ga la ba dang /_bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan bdun bskor ba byas nas/_rin po che'i gdugs ji lta bu thogs pa de dag gis bcom ldan 
[\[177a\]]
[\[177a.1\]]'das la mngon par bskyabs te/_mngon par bskyabs nas phyogs gcig 'khod do/_/rin po che'i gdugs de dag phul ma thag tu de'i mod la sangs rgyas kyi mthus rin po che'i gdugs de dag gcig tu gyur te/_rin po che'i gdugs des stong gsum gyi stong chen 
[\[177a.2\]]po'i 'jig rten gyi khams 'di thams cad khebs par snang ngo /_/stong gsum gyi stong chen po'i 'jig rten gyi khams kyi chu zheng de dag kyang rin po che'i gdugs chen po de nyid kyi nang na snang ngo /_/stong gsum gyi stong chen po'i 'jig rten gyi khams 'di na ri'i rgyal po ri rab gang dag yod 
[\[177a.3\]]pa rnams dang /_gangs ri dang /_ri btang bzung dang /_ri btang bzung chen po dang /_spos kyi ngad ldan dang /_rin po che'i ri dang /_ri nag po dang /_khor yug dang /_khor yug chen po dang /_de dag thams cad kyang rin po che'i gdugs chen po de nyid kyi nang na snang ngo /_/stong 
[\[177a.4\]]gsum gyi stong chen po'i 'jig rten gyi khams 'di na rgya mtsho chen po gang dag yod pa rnams dang /_mtsho dang /_mtshe'u dang /_rdzing dang /_'bab chu dang /_chu bran dang /_lu ma 'bab pa de dag thams cad kyang rin po che'i gdugs chen po de nyid kyi nang na snang ngo /_/stong gsum gyi stong chen po'i 
[\[177a.5\]]'jig rten gyi khams 'di na nyi ma dang zla ba'i gzhal med khang dang /_skar ma'i gzugs dang /_lha'i gnas dang /_klu'i gnas dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i gnas rnams dang /_rgyal po chen po bzhi'i 
[\[177a.6\]]gnas dang /_grong dang /_gror khyer dang /_grong rdal dang /_yul 'khor dang /_rgyal po'i pho brang 'khor ji snyed yod pa de dag thams cad kyang rin po che'i gdugs chen po gcig po de nyid kyi nang na snang ngo /_/phyogs bcu'i 'jig rten na sangs rgyas bcom ldan 'das rnams kyi chos ston pa 
[\[177a.7\]]gang 'byung ba de yang rin po che'i gdugs chen po gcig po de las 'byung ba'i sgrar grag go/_/de nas bcom ldan 'das las de lta bu'i cho 'phrul chen po 'di mthong nas thams cad dang ldan pa'i 'khor de ngo mtshar du gyur te/_tshim zhing mgu nas yi rangs te/_rab tu dga' zhing dga' ba dang /_
[\[177b\]]
[\[177b.1\]]yid bde ba skyes nas de bzhin gshegs pa la phyag 'tshal te/_mig mi 'dzums par lta zhing 'khod do/_/de nas lid tsa bI gzhon nu dkon mchog 'byung gnas kyis bcom ldan 'das las de lta bu'i cho 'phrul chen po 'di mthong nas pus mo g.yas pa'i lha nga sa la btsugs te/_bcom ldan 
[\[177b.2\]]'das ga la ba de logs su thal mo sbyar ba btud nas bcom ldan 'das la tshigs su bcad pa 'di dag gis mngon par bstod do/_/gtsang zhing mdzes pa pad ma'i 'dab ltar yangs pa'i spyan/_/dgongs pa dag cing zhi gnas pha rol phyin mchog brnyes/_/dge ba'i las bsags yon 
[\[177b.3\]]tan rgya mtsho dpag mi lang /_/dge sbyong zhi ba'i lam brten khyod la phyag 'tshal lo/_/skyes bu khyu mchog 'dren pa'i rdzu 'phrul khyod gzigs shig_/bde bar gshegs pa'i zhing mchog rab gsal kun kyang gda'/_/khyod kyi chos kyi bka' mchid rgya che 'chi med 'gro/_/de dag thams cad nam mkha' 
[\[177b.4\]]'di yi dkyil na gda'/_/khyod kyi chos kyi rgyal srid mchog 'di chos kyis rgyal/_/rgyal bas 'gro ba rnams la chos kyi nor kyang stsal/_/chos rnams rab tu 'byed mkhas don dam ston mdzad pa/_/chos kyi dbang phyug chos rgyal khyod la mgos phyag 'tshal/_/mchis pa ma lags pa dang ma mchis ma 
[\[177b.5\]]lags dang /_/chos 'di thams cad rgyu las brten nas 'byung ba dang /_/'di la bdag med tshor ba po dang byed med cing /_/dge sdig las ci'ang chud mi za zhes gsung gis ston/_/thub dbang khyod kyis bdud dpung stobs can rab btul nas/_/byang chub mchog rab zhi ba mi 'chi bde ba brnyes/_/
[\[177b.6\]]de la tshor med sems dang yid kyi rgyu ba med/_/mu stegs ngan pa'i tshogs rnams kun gyis de mi rtogs/_/rmad byung chos kyi rgyal po lha mi mngon sum du/_/lan gsum bzlas pa chos kyi 'khor lo rnam mang po/_/shin tu zhi ba rang bzhin rnam dag rab tu bskor/_/de tshe dkon mchog 
[\[177b.7\]]gsum po dag kyang nye bar bstan/_/khyod kyis dkon mchog chos kyis legs par gang btul ba/_/de dag rtog pa ma mchis rtag par rab tu zhi/_/khyod ni skye rga na 'chi mthar 'byin sman pa'i mchog_/yon tan rgya mtsho dpag mi lang la mgos phyag 'tshal/_/bsti stang legs par bgyis 
[\[178a\]]
[\[178a.1\]]pas mi bskyod ri rab bzhin/_/tshul khrims ldan dang tshul khrims 'chal la mtshungs par byams/_/mnyam pa nyid la bzhugs shing thugs kyang nam mkha' bzhin/_/sems can dkon mchog 'di la su zhig mchod mi bgyid/_/thub pa chen po 'khor rnams 'dus pa 'di dag 
[\[178a.2\]]ni/_/khyod kyi zhal du rab tu dad pa'i yid kyis lta/_/thams cad kyis kyang rgyal ba rang gi mdun gnas mthong /_/de ni rgyal ba'i ma 'dres sangs rgyas mtshan lags so/_/bcom ldan 'das kyi gsung gcig rab tu phyung ba yang /_/'khor rnams kyis ni gsung la tha dad rnam par rig_/
[\[178a.3\]]'gro ba dag gis rang gi don bzhin rnam rig pa/_/de ni rgyal ba'i ma 'dres sangs rgyas mtshan lags so/_/gsung gcig rab tu bsgrags pa mdzad pa de yis ni/_/kha cig bag chags bsgos shing kha cig rtogs par byas/_/som nyi 'tshal ba 'dren pas rab tu zhi mdzad de/_/de ni rgyal 
[\[178a.4\]]ba'i ma 'dres sangs rgyas mtshan lags so/_/stobs bcu 'dren pa'i rtsal mnga' khyod la phyag 'tshal lo/_/'jigs pa mi mnga' 'jigs bral khyod la phyag 'tshal lo/_/ma 'dres pa yi chos rnams nges par rab rtogs pa/_/'gro ba thams cad 'dren pa khyod la phyag 'tshal lo/_/kun 
[\[178a.5\]]tu sbyor ba'i bcings pa gcod la phyag 'tshal lo/_/pha rol phyin nas skam la bzhugs la phyag 'tshal lo/_/dub pa'i 'gro ba sgrol ba khyod la phyag 'tshal lo/_/'khor ba'i 'gro bar mi gnas pa la phyag 'tshal lo/_/sems can rnams dang 'gro bar zhugs shing kun 'grogs kyang /_/
[\[178a.6\]]'gro ba thams cad las ni rnam par grol ba'i thugs/_/pad ma dag ni chu skyes chu yis yong mi gos/_/thub pa'i pad mas stong pa nyid ni nges par bsgoms/_/mtshan ma thams cad rnam pa kun tu rab tu bsal/_/khyod ni ci la'ang smon par mdzad pa yong mi mnga'/_/sangs rgyas dag gi 
[\[178a.7\]]mthu chen bsam gyis mi khyab ste/_/nam mkha' lta bur mi gnas pa la bdag phyag 'tshal/_/de nas bcom ldan 'das la lid tsa bI gzhon nu dkon mchog 'byung gnas kyis tshigs su bcad pa de dag gis mngon par bstod nas bcom ldan 'das la 'di skad ces gsol to/_/bcom ldan 
[\[178b\]]
[\[178b.1\]]'das lid tsa bI gzhon nu lnga brgya tsam po 'di dag thams cad kyang bla na med pa yang dag par rdzogs pa'i byang chub tu yang dag par zhugs te/_'di dag kyang byang chub sems dpa' rnams kyi sangs rgyas kyi zhing yongs su dag pa gang lags zhes sangs rgyas kyi zhing yongs su dag pa zhu na/_bcom ldan 
[\[178b.2\]]'das de bzhin gshegs pas byang chub sems dpa' de dag la sangs rgyas kyi zhing yongs su dag pa legs par bshad du gsol/_de skad ces gsol pa dang /_bcom ldan 'das kyis lid tsa bI gzhon nu dkon mchog 'byung gnas la legs so zhes bya ba byin te/_legs so legs so/_/gzhon 
[\[178b.3\]]nu khyod gang sangs rgyas kyi zhing yongs su dag pa las brtsams te de bzhin gshegs pa la 'dri ba legs so/_/de'i phyir gzhon nu khyod legs par rab tu nyon la yid la zung shig dang /_byang chub sems dpa' rnams kyi sangs rgyas kyi zhing yongs su dag pa las brtsams te ngas khyod la bshad do/_/
[\[178b.4\]]bcom ldan 'das legs so zhes gsol nas lid tsa bI gzhon nu dkon mchog 'byung gnas dang /_lid tsa bI gzhon nu lnga brgya tsam po de dag bcom ldan 'das kyi ltar nyan pa dang /_bcom ldan 'das kyis de dag la 'di skad ces bka' stsal to/_/rigs kyi bu sems can gyi zhing ni byang 
[\[178b.5\]]chub sems dpa'i sangs rgyas kyi zhing ngo /_/de ci'i phyir zhe na/_byang chub sems dpa' ji tsam du sems can rnams la rgyas par byed pa de tsam du sangs rgyas kyi zhing yongs su 'dzin to/_/sems can rnams ji lta bus 'dul bar 'gyur ba de lta bu'i sangs rgyas kyi zhing yongs su 'dzin to/_/sangs 
[\[178b.6\]]rgyas kyi zhing la 'jug pa ji lta bus sems can rnams sangs rgyas kyi ye shes la 'jug par 'gyur ba de lta bu'i sangs rgyas kyi zhing yongs su 'dzin to/_/sangs rgyas kyi zhing la 'jug pa ji lta bus sems can rnams 'phags pa lta bus dbang po skye bar 'gyur ba de lta bus sangs rgyas kyi zhing yongs su 'dzin to/_/
[\[178b.7\]]de ci'i phyir zhe na/_rigs kyi bu byang chub sems dpa' rnams kyi sangs rgyas kyi zhing ni sems can gyi don las byung ba'i phyir ro/_/dkon mchog 'byung gnas 'di lta ste dper na nam mkha' la ji lta bur bya ba 'dod pa de bzhin du byed mod kyi nam mkha' la ni byar mi rung zhing brgyan du yang mi rung ba de bzhin du/_
[\[179a\]]
[\[179a.1\]]dkon mchog 'byung gnas chos thams cad nam mkha' dang mtshungs par shes nas byang chub sems dpa' sems can yongs su smin par bya ba'i phyir sangs rgyas kyi zhing ji lta bur bya bar 'dod pa de lta bur sangs rgyas kyi zhing byed mod kyi/_sangs rgyas kyi zhing nam mkhar ni byar mi rung 
[\[179a.2\]]zhing brgyan du mi rung ngo /_/dkon mchog 'byung gnas 'on kyang bsam pa'i zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing du sems can g.yo med pa dang /_sgyu med pa rnams skye bar 'gyur ro/_/rigs kyi bu lhag pa'i bsam pa'i zhing ni byang chub 
[\[179a.3\]]sems dpa'i sangs rgyas kyi zhing ste/_de byang chub thob pa'i sangs rgyas kyi zhing du dge ba'i rtsa ba dang tshogs thams cad bsags pa'i sems can rnams skye bar 'gyur ro/_/sbyor ba'i zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing du dge ba'i chos 
[\[179a.4\]]thams cad la gnas pa'i sems can rnams skye bar 'gyur ro/_/byang chub sems dpa'i sems bskyed pa rgya chen po byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der theg pa chen po la yang dag par zhugs pa'i sems can rnams skye bar 'gyur ro/_/sbyin pa'i 
[\[179a.5\]]zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der bdog pa thams cad yongs su gtong ba'i sems can rnams skye bar 'gyur ro/_/tshul khrims kyi zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der bsam pa 
[\[179a.6\]]thams cad dang ldan zhing dge ba bcu'i las kyi lam yongs su srung ba'i sems can rnams skye bar 'gyur ro/_/bzod pa'i zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der mtshan sum cu rtsa gnyis kyis brgyan cing bzod pa dang /_dul ba dang zhi gnas 
[\[179a.7\]]dam pa'i pha rol tu phyin pa'i sems can rnams skye bar 'gyur ro/_/brtson 'grus kyi zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der dge ba'i chos thams cad la brtson 'grus brtsams pa'i sems can rnams skye bar 'gyur ro/_/bsam gtan gyi 
[\[179b\]]
[\[179b.1\]]zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der dran pa dang shes bzhin gyis mnyam par bzhag pa'i sems can rnams skye bar 'gyur ro/_/shes rab kyi zhing ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi 
[\[179b.2\]]zhing der yang dag pa nyid du nges pa'i sems can rnams skye bar 'gyur ro/_/tshad med pa bzhi rnams ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der byams pa dang /_snying rje dang /_dga' ba dang /_btang snyoms la gnas pa'i sems can 
[\[179b.3\]]rnams skye bar 'gyur ro/_/bsdu ba'i dngos po bzhi rnams ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der rnam par grol ba thams cad kyis yongs su zin pa'i sems can rnams skye bar 'gyur ro/_/thabs la mkhas pa ni byang chub sems 
[\[179b.4\]]dpa'i sangs rgyas kyi zhing ste/_de byang chub thob pa'i sangs rgyas kyi zhing der thabs dang dpyod pa thams cad la mkhas pa'i sems can rnams skye bar 'gyur ro/_/byang chub kyi phyogs sum cu rtsa bdun gyi chos rnams ni byang chub sems dpa'i sangs rgyas kyi zhing ste/_de byang chub thob pa'i sangs 
[\[179b.5\]]rgyas kyi zhing der dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam sgrub pa shes pa'i sems can rnams skye bar 'gyur ro/_/yongs su bsngo ba'i sems ni byang chub sems dpa'i 
[\[179b.6\]]sangs rgyas kyi zhing ste/_de byang chub thob pa'i sangs rgyas kyi zhing du yon tan thams cad kyi rgyan rnams snang bar 'gyur ro/_/mi khom pa brgyad rab tu zhi bar bstan pa ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing du ngan song thams cad shin tu chad cing 
[\[179b.7\]]mi khom pa brgyad med par 'gyur ro/_/bdag nyid bslab pa'i gzhi rnams la gnas shing pha rol gyi ltung ba mi gleng ba ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der ltung ba'i sgra yang mi grag par 'gyur ro/_/dge ba bcu'i las kyi lam yongs 
[\[180a\]]
[\[180a.1\]]su dag pa ni byang chub sems dpa'i sangs rgyas kyi zhing ste/_de byang chub thob pa'i sangs rgyas kyi zhing der tshe nges pa dang /_longs spyod che ba dang /_tshangs par spyod pa dang /_bden pa'i rjes su 'jug pa'i tshig gis brgyan pa dang /_ngag 'jam pa dang /_'khor mi 
[\[180a.2\]]phyed pa dang /_bye ba sdum pa la mkhas pa dang /_phrag dog dang bral ba dang /_gnod sems kyi sems med pa dang /_yang dag par lta ba dang ldan pa'i sems can rnams skye bar 'gyur ro/_/rigs kyi bu de ltar na byang chub sems dpa'i byang chub kyi sems bskyed pa ci 'dra bar bsam pa 
[\[180a.3\]]yang de 'dra'o/_/bsam pa ci 'dra bar sbyor ba yang de 'dra'o/_/sbyor ba ji snyed par lhag pa'i bsam pa yang de snyed do/_/lhag pa'i bsam pa ji snyed par nges par sems pa yang de snyed do/_/nges par sems pa ji snyed par sgrub pa yang de snyed do/_/sgrub pa ji snyed par 
[\[180a.4\]]yongs su bsngo ba yang de snyed do/_/yongs su bsngo ba ji snyed par thabs rnams kyang de snyed do/_/thabs rnams ji snyed par zhing yongs su dag pa yang de snyed de/_zhing yongs su dag pa ji lta ba bzhin du sems can yongs su dag pa yang de bzhin no/_/sems can yongs su dag 
[\[180a.5\]]pa ji lta ba bzhin du ye shes yongs su dag pa yang de bzhin no/_/ye shes yongs su dag pa ji lta ba bzhin du bstan pa yongs su dag pa yang de bzhin no/_/bstan pa yongs su dag pa ji lta ba bzhin du ye shes bsgrubs pa yongs su dag pa yang de bzhin no/_/ye shes bsgrubs pa 
[\[180a.6\]]yongs su dag pa ji lta ba bzhin du rang gi sems yongs su dag pa yang de bzhin te/_rigs kyi bu de lta bas na byang chub sems dpa' sangs rgyas kyi zhing yongs su dag par byed 'dod pas rang gi sems yongs su sbyang ba la nan tan bya'o/_/de ci'i phyir zhe na/_ji lta bur byang chub sems 
[\[180a.7\]]dpa'i sems yongs su dag pa de 'dra bar sangs rgyas kyi zhing yongs su dag par 'gyur ro/_/de nas sangs rgyas kyi mthus tshe dang ldan pa shA ri'i bu 'di snyam du sems te/_gal te ji lta bur sems yongs su dag pa de 'dra bar byang chub sems dpa'i sangs rgyas kyi zhing yongs su dag par 'gyur na/_
[\[180b\]]
[\[180b.1\]]bcom ldan 'das shAkya thub pa byang chub sems dpa'i spyad pa spyod pa na/_de sems yongs su ma dag gam/_ci na sangs rgyas kyi zhing 'di lta bur yongs su ma dag par snang snyam mo/_/de nas bcom ldan 'das kyis tshe dang ldan pa shA ri'i bu'i sems kyi yongs su rtog pa thugs kyis mkhyen nas 
[\[180b.2\]]tshe dang ldan pa shA ri'i bu la 'di skad ces bka' stsal to/_/shA ri'i bu 'di ji snyam du sems/_nyi ma dang zla ba yongs su ma dag gam ci na dmus long dag gis mi mthong /_gsol pa/_bcom ldan 'das de lta ma lags so/_/de ni dmus long gis nongs kyi nyi ma dang zla bas ni ma nongs so/_/bka' 
[\[180b.3\]]stsal pa/_shA ri'i bu de bzhin du sems can la las de bzhin gshegs pa'i sangs rgyas kyi zhing gi yon tan gyi rgyan bkod pa mi mthong ba de ni sems can rnams kyis mi shes pas nyes kyi de la de bzhin gshegs pas nyes pa ni ma yin no/_/shA ri'i bu de bzhin gshegs pa'i sangs rgyas kyi zhing ni 
[\[180b.4\]]yongs su dag mod kyi khyod kyis de mi mthong ngo /_/de nas tshangs pa ral pa can gyis gnas brtan shA ri'i bu la 'di skad ces smras so/_/btsun pa shA ri'i bu de bzhin gshegs pa'i sangs rgyas kyi zhing yongs su ma dag go zhes ma zer cig_/btsun pa shA ri'i bu bcom ldan 'das kyi sangs rgyas kyi zhing 
[\[180b.5\]]yongs su dag pa 'di lta ste dper na btsun pa shA ri'i bu gzhan 'phrul dbang byed kyi lha rnams kyi gnas kyi bkod pa bzhin du bcom ldan 'das shAkya thub pa'i sangs rgyas kyi zhing gi bkod pa'ang kho bos de 'dra ba mthong ngo /_/de nas gnas brtan shA ri'i bus tshangs pa ral pa can la 'di skad ces smras so/_/
[\[180b.6\]]tshangs pa kho bos ni sa chen po 'di mthon dman dang /_tsher ma dang /_g.yang sa dang /_ri'i rtse mo dang /_ngam grog dang /_'jim ngan gyis rab tu gang bar mthong ngo /_/tshangs pa ral pa can gyis smras pa/_'di ltar sangs rgyas kyi zhing 'di 'dra bar yongs su ma dag par mthong ba ni btsun pa 
[\[180b.7\]]shA ri'i bu sems la mthon dman yod cing sangs rgyas kyi ye shes la bsam pa yongs su ma dag par nges so/_/gang dag btsun pa shA ri'i bu sems can thams cad la sems mnyam zhing sangs rgyas kyi ye shes la bsam pa yongs su dag pa de dag gis ni sangs rgyas kyi zhing 'di yongs su dag par 
[\[181a\]]
[\[181a.1\]]mthong ngo /_/de nas bcom ldan 'das kyis stong gsum gyi stong chen po'i 'jig rten gyi khams 'di la zhabs kyi mthe bos bsnun pa dang /_bsnun ma thag tu 'jig rten gyi khams 'di rin po che du ma brtsegs pa dang /_rin po che brgya stong du ma'i tshogs dag rin po che brgya stong du 
[\[181a.2\]]ma so sor bkod par gyur pa 'di lta ste dper na de bzhin gshegs pa rin po che bkod pa'i 'jig rten gyi khams yon tan rin chen mtha' yas bkod pa bzhin du 'jig rten gyi khams 'di'ang de 'dra'o/_/de nas thams cad dang ldan pa'i 'khor de'ang ngo mtshar du gyur cing bdag nyid kyang rin po che'i pad 
[\[181a.3\]]ma bkod pa'i stan la 'dug pa snyam byed do/_/de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod kyis sangs rgyas kyi zhing gi yon tan bkod pa 'di mthong ngam gsol pa/_bcom ldan 'das mthong lags so/_/sngon ma mthong ma thos pa'i bkod pa 
[\[181a.4\]]'di dag gda'o/_/bka' stsal pa/_shA ri'i bu sangs rgyas kyi zhing 'di ni rtag tu 'di 'dra mod kyi sems can dman pa rnams yongs su smin par byas pa'i phyir de bzhin gshegs pas sangs rgyas kyi zhing de lta bur nyes pa mang po'i skyon chags par ston te/_shA ri'i bu 'di lta ste dper na lha'i bu rnams 
[\[181a.5\]]rin po che'i snod gcig tu zas za yang bsod nams ji lta bu bsags pa'i bye brag gis lha'i zas bdud rtsi nye bar gnas pa de bzhin du shA ri'i bu sems can sangs rgyas kyi zhing gcig tu skyes pa dag kyang sems can ji ltar yongs su dag pa bzhin du sangs rgyas rnams kyi sangs rgyas kyi zhing gi yon 
[\[181a.6\]]tan bkod pa mthong ngo /_/sangs rgyas kyi zhing gi yon tan gyi rgyan bkod pa 'di snang ba na srog chags brgyad khri bzhi stong bla na med pa yang dag par rdzogs pa'i byang chub tu sems skyes so/_/lid tsa bI gzhon nu gang dag lid tsa bI gzhon nu dkon mchog 'byung gnas dang lhan cig tu lhags pa lnga brgya 
[\[181a.7\]]po de dag kyang rjes su 'thun pa'i bzod pa thob par gyur to/_/de nas bcom ldan 'das kyis rdzu 'phrul de dag brtul ba dang /_de nas yang sangs rgyas kyi zhing de phyir sngon gyi rang bzhin du gyur par snang ngo /_/de na nyan thos kyi theg pa can gyi lha dang mi rnams 'di snyam du sems te/_kye ma'o 
[\[181b\]]
[\[181b.1\]]'du byed 'di dag ni mi rtag go snyam du rig nas srog chags sum khri nyis stong chos rnams la chos kyi mig rdul med cing dri ma dang bral ba rnam par dag go/_/dge slong brgyad stong ni len pa med par zag pa rnams las sems rnam par grol lo/_/sangs rgyas kyi zhing rgya chen po la mos pa'i 
[\[181b.2\]]srog chags brgyad khri bzhi stong yang chos thams cad rnam par bsgrubs pas nye bar gzhag pa'i mtshan nyid du rig nas bla na med pa yang dag par rdzogs pa'i byang chub tu sems skyes so/_/sangs rgyas kyi zhing yongs su dag pa gleng gzhi'i le'u ste dang po'o//_//yang de'i 
[\[181b.3\]]tshe yangs pa'i grong khyer chen po na lid tsa bI dri ma med par grags pa zhes bya ba zhig 'dug ste/_sngon gyi rgyal ba la lhag par bya ba byas shing dge ba'i rtsa ba bskyed pa/_sangs rgyas mang po la bsnyen bkur byas pa/_bzod pa thob pa/_spobs pa thob pa/_mngon par shes pa 
[\[181b.4\]]chen pos rnam par rtsen pa/_gzungs thob pa/_mi 'jigs pa thob pa/_bdud dang phyir rgol ba bcom pa/_chos kyi tshul zab mo la shin tu zhugs pa/_shes rab kyi pha rol tu phyin pa las nges par byung ba/_thabs mkhas pa rtogs par khong du chud pa/_spobs pa dang 
[\[181b.5\]]ldan pa/_sems can gyi bsam pa dang spyod pa la mkhas pa/_sems can gyi dbang po mchog dang mchog ma yin pa shes pa las nges par byung ba so so ci rigs par chos ston pa/_theg pa chen po 'di la brtson par byas shing shes par byas pa/_shin tu brtags te las byed pa/_
[\[181b.6\]]sangs rgyas kyi spyod lam la gnas pa/_blo dam pa rgya mtsho lta bu'i rjes su zhugs pa/_sangs rgyas thams cad kyis bstod cing bkur te rab tu bsngags pa/_brgya byin dang /_tshangs pa dang /_'jig rten skyong ba thams cad kyis phyag byas pa de sems can yongs su smin par bya ba'i phyir 
[\[181b.7\]]thabs la mkhas pas yangs pa'i grong khyer chen po na gnas te/_sems can mgon med pa dang dbul po rnams bsdu ba'i phyir longs spyod zad mi shes pa/_sems can tshul khrims 'chal pa rnams bsdu ba'i phyir tshul khrims yongs su dag pa/_sems can sdang ba dang /_
[\[182a\]]
[\[182a.1\]]rab tu sdang ba dang /_gnod sems can dang /_tshul khrims 'chal pa dang /_khro ba'i sems can rnams bsdu ba'i phyir bzod pa dang dul ba thob pa/_sems can le lo can rnams bsdu ba'i phyir brtson 'grus 'bar ba/_sems 'khrug pa'i sems can rnams 
[\[182a.2\]]bsdu ba'i phyir bsam gtan dang /_dran pa dang /_ting nge 'dzin la gnas pa/_sems can 'chal pa'i shes rab can rnams bsdu ba'i phyir shes rab rnam par nges pa thob pa/_gos dkar po gyon la dge sbyong gi spyod pas phun sum tshogs pa/_khyim gyi gnas na gnas la 'dod pa'i 
[\[182a.3\]]khams dang /_gzugs kyi khams dang /_gzugs med pa'i khams dang /_ma 'dres pa/_bu dang /_chung ma dang /_slas rnams kyang rtag tu tshangs par spyod pa/_g.yog bran gyis yongs su bskor bar snang yang rab tu dben par spyod pa/_rgyan gyis brgyan par snang yang 
[\[182a.4\]]rtag tu mtshan dang ldan pa/_zas skom gyi zas za bar snang ba yang rtag tu bsam gtan gyi dga' ba'i zas za ba/_rtsed mo dang /_rgyan po'i grwa thams cad na snang yang rtsed mo dang rgyan po la chags pa'i sems can rnams yongs su smin par byed cing rtag tu don yod par spyod pa/_ya 
[\[182a.5\]]mtshan can thams cad tshol yang sangs rgyas la mi phyed pa'i bsam pa dang ldan pa/_'jig rten pa dang 'jig rten las 'das pa'i gsang sngags dang bstan bcos kyi rnam pa shes kyang rtag tu chos kyi kun dga' la dga' mos pa/_'du 'dzi kun gyi nang na snang yang thams cad kyi nang 
[\[182a.6\]]na gtso bor mchod pa/_'jig rten dang 'thun par bya ba'i phyir rgan rabs dang /_bar ma dang /_gzhon nu'i grogs su gyur cing chos bzhin du smra ba/_tha snyad thams cad du 'jug kyang rnyed pa dang longs spyod la re ba med pa/_sems can thams cad gdul ba'i phyir lam gyi 
[\[182a.7\]]bzhi mdo dang sum mdo thams cad na'ang snang la sems can rnams srung ba'i phyir rgyal po'i bya ba rnams la yang zhugs pa/_theg pa dman pa la mos pa zlog cing theg pa chen po la sems can rnams yang dag par gzud pa'i phyir chos nyan pa dang /_yang dag par brjod pa thams cad 
[\[182b\]]
[\[182b.1\]]na yang snang ba/_byis pa rnams yongs su smin par bya ba'i phyir yi ge'i grwa khang thams cad du'ang 'gro ba/_'dod pa'i nyes pa yang dag par bstan pa'i phyir smad 'tshong gi khyim kun du'ang 'jug pa/_dran pa yang dag par gzhag pa'i phyir chang 'tshong ba'i khyim thams cad du'ang 
[\[182b.2\]]'jug pa/_chos kyi mchog bstan pa'i phyir tshong dpon gyi nang du yang tshong dpon du kun gyis bkur ba/_'dzin pa thams cad kyi len pa yongs su gcad pa'i phyir khyim bdag gi nang du'ang khyim bdag tu kun gyis bkur ba/_bzod pa dang des pa dang /_stobs la rab tu dgod pa'i phyir 
[\[182b.3\]]rgyal rigs kyi nang du yang rgyal rigs su kun gyis bkur ba/_nga rgyal dang /_rgyags pa dang /_dregs pa shin tu gzhom pa'i phyir bram ze'i nang du yang bram zer kun gyis bkur ba/_rgyal po'i bya ba thams cad chos dang 'thun par bsgo ba'i phyir blon po'i nang du yang blon por 
[\[182b.4\]]kun gyis bkur ba/_rgyal po'i longs spyod dang dbang phyug la chags pa bzlog pa'i phyir gzhon nu'i nang du yang gzhon nur kun gyis bkur ba/_bud med gzhon nu yongs su smin par bya ba'i phyir btsun mo'i 'khor gyi nang du yang nyung rum du kun gyis bkur ba/_tha mal 
[\[182b.5\]]ba'i bsod nams khyad par du 'phags par dmigs par bya ba'i phyir skye bo phal pa dang yang 'thun par 'jug pa/_dbang phyug gi bdag por bstan pa'i phyir brgya byin gyi nang du yang brgya byin du kun gyis bkur ba/_ye shes kyi khyad par bstan pa'i phyir tshangs pa'i nang du'ang 
[\[182b.6\]]tshangs par kun gyis bkur ba/_sems can thams cad yongs su smin par bya ba'i phyir 'jig rten skyong ba'i nang du yang 'jig rten skyong bar kun gyis bkur ba ste/_de ltar lid tsa bI dri ma med par grags pa tshad med pa'i thabs la mkhas pa'i ye shes dang ldan te/_yangs pa'i grong 
[\[182b.7\]]khyer chen po na gnas shing 'dug go/_/de thabs la mkhas pas bdag nyid na ba lta bur bstan nas de la nad 'dri ba'i phyir yangs pa'i grong khyer chen po nas rgyal po dang /_blon po dang /_dbang po dang /_gzhon nu'i 'khor dang /_bram ze dang /_khyim bdag dang /_tshong dpon dang /_
[\[183a\]]
[\[183a.1\]]grong pa dang /_yul gyi mi dang /_de ma yin pa srog chags stong phrag mang po nad 'drir 'ongs te/_der lhags pa de dag la lid tsa bI dri ma med par grags pas 'byung ba chen po bzhi'i lus 'di nyid las brtsams nas chos ston te/_grogs po dag lus 'di ni 'di ltar 
[\[183a.2\]]mi rtag pa/_'di ltar mi brtan pa/_'di ltar yid brtan du mi rung ba/_'di ltar nyam chung ba/_'di ltar snying po med pa/_'di ltar zhig pa/_'di ltar yun thung ba/_'di ltar sdug bsngal ba/_'di ltar nad mang ba/_'di ltar 'gyur ba'i chos can no/_/grogs po 
[\[183a.3\]]dag 'di ltar lus 'di ni nad mang po'i snod de/_mkhas pas de la gnas par mi bya'o/_/grogs po dag lus 'di ni bcang mi bzod pa ste/_dbu ba rdos pa lta bu'o/_/lus 'di ni ring du mi gnas pa ste/_chu'i chu bur lta bu'o/_/lus 'di ni nyon mongs pa'i sred pa las byung ba 
[\[183a.4\]]ste/_smig rgyu lta bu'o/_/lus 'di ni snying po med pa ste chu shing gi sdong po lta bu'o/_/kye ma lus 'di ni rus pa la rgyus pas sbrel ba ste 'khrul 'khor lta bu'o/_/lus 'di ni phyin ci log las byung ba ste sgyu ma lta bu'o/_/lus 'di ni yang dag pa ma yin pa mthong ba ste rmi lam lta 
[\[183a.5\]]bu'o/_/lus 'di ni sngon gyi las kyis gzugs brnyan snang ba ste gzugs brnyan lta bu'o/_/lus 'di ni rkyen la rag lus pa'i phyir brag ca lta bu'o/_/lus 'di ni sems 'khrug cing 'gyes pa'i mtshan nyid de sprin lta bu'o/_/lus 'di ni skad cig tu 'jig pa dang ldan zhing mi gnas pa ste 
[\[183a.6\]]glog dang mtshungs so/_/lus 'di ni rkyen sna tshogs las byung ba ste bdag po med pa'o/_/lus 'di ni sa dang 'dra ste byed pa med pa'o/_/lus 'di ni chu dang 'dra ste bdag med pa'o/_/lus 'di ni me dang 'dra ste srog med pa'o/_/lus 'di ni rlung dang 'dra ste gang zag med pa'o/_/lus 
[\[183a.7\]]'di ni nam mkha' dang 'dra ste rang bzhin med pa'o/_/lus 'di ni 'byung ba chen po rnams kyi gnas te yang dag pa ma yin pa'o/_/lus 'di ni bdag dang bdag gi med pa ste stong pa'o/_/lus 'di ni rtswa dang /_shing dang /_rtsig pa dang /_bong ba dang /_mig yor lta bu ste bems po'o/_/
[\[183b\]]
[\[183b.1\]]lus 'di ni rlung gi 'khrul 'khor dang ldan pas 'byung ste tshor ba med pa'o/_/lus 'di ni rnag dang mi gtsang ba bsags pa ste gsog go/_/lus 'di ni rtag tu bsku ba dang /_mnye ba dang /_'jig pa dang /_'gyes pa'i chos can te gsob bo/_/lus 'di ni nad bzhi brgya rtsa bzhis 
[\[183b.2\]]gtses pa'o/_/lus 'di ni rtag tu rga bas zil gyis non pa ste khron pa rnying pa dang 'dra ba'o/_/lus 'di ni 'chi ba'i mtha' yin te mthar mi gnas pa'o/_/lus 'di ni phung po dang /_khams dang /_skye mched kyis yongs su zin pa ste/_gshed ma dang sbrul gdug pa 
[\[183b.3\]]dang /_grong stong pa lta bu ste/_khyod kyis de lta bu'i lus de la yid byung ba dang skyo ba bskyed cing de bzhin gshegs pa'i sku la mos pa bskyed par bgyi'o/_/grogs po dag de bzhin gshegs pa'i sku ni chos kyi sku ste ye shes las skyes pa'o/_/de bzhin gshegs pa'i sku ni bsod nams 
[\[183b.4\]]las skyes pa/_sbyin pa las skyes pa/_tshul khrims las skyes pa/_ting nge 'dzin las skyes pa/_shes rab las skyes pa/_rnam par grol ba las skyes pa/_rnam par grol ba'i ye shes mthong ba las skyes pa/_byams pa dang /_snying rje dang /_dga' ba dang /_btang 
[\[183b.5\]]snyoms las skyes pa/_sbyin pa dang /_dul ba dang /_yang dag par sdom pa las skyes pa/_dge ba bcu'i las kyi lam las skyes pa/_bzod pa dang des pa las skyes pa/_brtson 'grus brtan pa'i dge ba'i rtsa ba las skyes pa/_bsam gtan dang /_rnam par thar pa 
[\[183b.6\]]dang /_ting nge 'dzin dang /_snyoms par 'jug pa las skyes pa/_thos pa dang /_shes rab dang /_thabs las skyes pa/_byang chub kyi phyogs kyi chos sum cu rtsa bdun las skyes pa/_zhi gnas dang lhag mthong las skyes pa/_stobs bcu las skyes pa/_mi 'jigs pa bzhi las 
[\[183b.7\]]skyes pa/_sangs rgyas kyi chos ma 'dres pa [{]bcwa [,]bco [}]brgyad las skyes pa/_pha rol tu phyin pa thams cad las skyes pa/_mngon par shes pa dang rig pa las skyes pa/_mi dge ba'i chos thams cad spong ba las skyes pa/_dge ba'i chos thams cad yang dag par sdud pa las skyes pa/_
[\[184a\]]
[\[184a.1\]]dben pa las skyes pa/_yang dag pa nyid las skyes pa/_bag yod pa las skyes pa'o/_/grogs po dag de bzhin gshegs pa'i sku ni dge ba'i las tshad med pa las skyes pa ste/_khyed kyis de lta bu'i sku de la mos pa bskyed par bya'o/_/sems can 
[\[184a.2\]]thams cad kyi nyon mongs pa'i nad rab tu spang ba'i phyir bla na med pa yang dag par rdzogs pa'i byang chub tu sems bskyed par bya'o/_/de bzhin du lid tsa bI dri ma med par grags pas de ltar nad 'dri ba'i tshogs pa de dag la ji nas sems can brgya stong mang po dag bla na med pa yang dag par rdzogs 
[\[184a.3\]]pa'i byang chub tu sems bskyed pa de lta de lta bur chos 'chad do/_/thabs la mkhas pa bsam gyis mi khyab pa'i le'u zhes bya ste gnyis pa'o//_//de nas lid tsa bI dri ma med par grags pa 'di snyam du sems te/_bdag ni na zhing mi bde ste khri'i steng na 
[\[184a.4\]]'dug na/_de bzhin gshegs pa dgra bcom pa yang dag par rdzogs pa'i sangs rgyas kyis bdag la ma dgongs te/_thugs mi brtse ba'i phyir nad 'dri ba 'ga' yang ma btang ngo snyam mo/_/de nas bcom ldan 'das kyis lid tsa bI dri ma med par grags pa'i sems kyi rtog pa de lta bu 
[\[184a.5\]]mkhyen nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod lid tsa bI dri ma med par grags pa'i nad 'drir song shig_/de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 
[\[184a.6\]]'das bdag lid tsa bI dri ma med par grags pa'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na/_shing zhig gi drung na nang du yang dag bzhag par gyur pa na lid tsa bI dri ma med par grags pa yang shing de'i drung ga 
[\[184a.7\]]la ba der mchis nas bdag la 'di skad ces mchi'o/_/btsun pa shA ri'i bu ji ltar khyod kyis nang du yang dag bzhag pa de lta bu'i nang du yang dag 'jog pa la nang du yang dag bzhag pa mi bya'o/_/ji ltar khams gsum du lus dang sems mi snang bar 'gyur ba de ltar nang du yang dag gzhag 
[\[184b\]]
[\[184b.1\]]par gyis shig_/ji ltar 'gog pa las kyang mi ldang zhing spyod lam kun du yang snang bar 'gyur ba de ltar nang du yang dag gzhag par gyis shig_/ji ltar thob pa'i mtshan nyid kyang mi 'dor la so so'i skye bo'i mtshan nyid du yang snang ba de ltar nang du yang dag gzhag par gyis shig_/ji ltar khyod 
[\[184b.2\]]kyi sems nang na yang mi 'dug la phyi rol gyi gzugs la yang mi rgyu ba de ltar nang du yang dag gzhag par gyis shig_/ji ltar lta bar gyur pa thams cad la yang mi g.yo zhing byang chub kyi phyogs kyi chos sum cu rtsa bdun rnams la yang snang ba de ltar nang du yang dag gzhag par gyis shig_/ji ltar 
[\[184b.3\]]'khor ba na spyod pa'i nyon mongs pa rnams kyang mi spong la/_mya ngan las 'das pa la yang yang dag par gzhol bar 'gyur ba de ltar nang du yang dag gzhag par gyis shig_/btsun pa shA ri'i bu gang dag de ltar nang du yang dag gzhag pa la nang du yang dag 'jog na de dag la bcom ldan 
[\[184b.4\]]'das kyis nang du yang dag 'jog par bka' stsal to zhes mchi nas/_bcom ldan 'das bdag gis chos nyid de thos nas de la slar tshig lan ldon pa'i rngo mi thogs shing cang mi mchi bar 'gyur te/_de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom 
[\[184b.5\]]ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu khyod lid tsa bI dri ma med par grags pa'i nad 'drir song shig_/maud gal gyi bus kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_
[\[184b.6\]]bcom ldan 'das bdag gis mngon par 'tshal ba dus gcig na/_yangs pa'i grong khyer chen po'i srang zhig gi sgo na khyim bdag rnams la bdag chos ston cing mchis pa'i drung der lid tsa bI dri ma med par grags pa mchis nas bdag la 'di skad ces mchi'o/_/btsun pa maud gal gyi bu ji 
[\[184b.7\]]ltar ston pa ltar ni khyim pa gos dkar po can rnams la de ltar chos mi bstan to/_/btsun pa maud gal gyi bu chos de ji lta ba bzhin du chos bstan par bya ste/_btsun pa maud gal gyi bu chos ni sems can med pa ste sems can gyi rdul dang bral ba/_bdag med pa ste 'dod chags kyi rdul 
[\[185a\]]
[\[185a.1\]]dang bral ba/_srog med pa ste skye ba dang 'chi 'pho dang bral ba/_gang zag med pa ste sngon gyi mtha' dang phyi ma'i mtha' yongs su chad pa/_zhi ba dang nye bar zhi ba'i mtshan nyid de 'dod chags dang bral ba/_dmigs pa med par 'gro ba ste yi ge med pa/_tshig thams cad 
[\[185a.2\]]chad pa/_brjod du med pa/_rlabs thams cad dang bral ba/_thams cad kyi rjes su song ba ste nam mkha' dang mnyam zhing mtshungs pa/_kha dog dang /_rtags dang /_dbyibs med pa/_rgyu ba thams cad dang bral ba/_nga'i ba med pa/_nga yir 'dzin pa med pa/_rnam par rig pa med 
[\[185a.3\]]pa ste/_sems dang /_yid dang /_rnam par shes pa dang bral ba/_gnyen po med pa'i phyir 'dra ba med pa/_rgyu dang mi 'thun zhing rkyen du sgro 'dogs pa med pa/_chos kyi dbyings su yang dag par 'du ba'i phyir chos thams cad ni mnyam par gzhag pa/_rjes su mi 'gro ba'i 
[\[185a.4\]]tshul gyis de bzhin nyid kyi rjes su song ba/_shin tu ma g.yos pa'i phyir yang dag pa nyid kyi mtha' la gnas pa yul drug la mi rten pas ma g.yos pa/_mi gnas pas gang du yang 'gro ba dang 'ong ba med pa/_stong pa nyid du yang dag par 'du ba/_mtshan ma med pas rab tu phye ba/_
[\[185a.5\]]smon pa med pa'i mtshan nyid rtog pa dang sel ba med pa/_dor ba med cing gzhag pa med pa/_skye ba dang 'jig pa med pa/_kun gzhi med pa/_mig dang /_rna ba dang /_sna dang /_lce dang /_lus dang /_yid kyi lam las yang dag par 'das pa/_ma khengs pa/_ma rung 
[\[185a.6\]]ba/_gnas pa/_mi g.yo bar gyur pa/_rgyu ba thams cad dang bral ba ste/_btsun pa maud gal gyi bu chen po de lta bu'i chos la bstan pa ji lta bu zhig yod/_btsun pa maud gal gyi bu chen po chos bstan pa zhes bya ba de yang sgro btags pa'i tshig ste/_gang dag nyan pa de dag kyang sgro 
[\[185a.7\]]btags pa nyan to/_/btsun pa maud gal gyi bu gang la sgro btags pa'i tshig med pa de la chos ston pa yang med de/_thos pa yang med/_shes pa yang med do/_/'di lta ste dper na/_sgyu ma'i skyes bus sgyu ma'i skyes bu dag la chos bstan pa bzhin no/_/de lta bur sems gnas pas chos 
[\[185b\]]
[\[185b.1\]]bstan par bya'o/_/khyod kyis sems can gyi dbang po la mkhas par bya'o/_/shes rab kyi mig gis legs par mthong ba dang /_snying rje chen po mngon du gyur pa dang /_theg pa chen po'i bsngags pa brjod pa dang /_sangs rgyas la byas pa gzo ba dang /_bsam pa dag pa dang /_chos kyi 
[\[185b.2\]]nges pa'i tshig rnam par shes pas dkon mchog gsum gyi rigs mi 'chad par bya ba'i phyir khyod kyis chos bstan par bya'o zhes mchi ste/_bcom ldan 'das de lta de lta bur des chos bstan pas khyim bdag gi 'khor de las khyim bdag brgyad brgya bla na med pa yang dag par rdzogs pa'i byang 
[\[185b.3\]]chub tu sems skyes so/_/bdag kyang spobs pa ma mchis par gyur te/_bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis tshe dang ldan pa 'od srung chen po la bka' stsal pa/_'od srung khyod lid tsa bI dri ma med 
[\[185b.4\]]par grags pa'i nad 'drir song shig_/'od srung chen pos kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bdag gis mngon par 'tshal ba dus gcig na/_dbul po'i srang du bsod snyoms la mchis na lid tsa bI 
[\[185b.5\]]dri ma med par grags pa der mchis nas bdag la 'di skad ces mchi'o/_/'di ltar sems can chen po'i khyim bkol te dbul po'i khyim rnams su 'gro ba ni btsun pa 'od srung chen po'i byams pa phyogs gcig pa yin gyi btsun pa 'od srung chen po chos mnyam pa nyid la gnas par bya'o/_/
[\[185b.6\]]dus thams cad du sems can thams cad la bsams te bsod snyoms btsal bar bya'o/_/zas med par zas btsal bar bya'o/_/gzhan gyi ril por 'dzin pa btsal ba'i phyir khyod bsod snyoms la 'gro bar bya'o/_/grong stong par byin gyis brlabs te khyod grong du 'jug par bya'o/_/
[\[185b.7\]]skyes pa dang bud med yongs su smin par bya ba'i phyir khyod grong khyer du 'jug par bya'o/_/sangs rgyas kyi rigs kyis khyod khyim du 'gro bar bya'o/_/mi len pas bsod snyoms blang bar bya'o/_/dmus long dang mtshungs par gzugs rnams la blta'o/_/brag ca dang 'dra bar sgra rnams 
[\[186a\]]
[\[186a.1\]]mnyan to/_/rlung dang mtshungs par dri rnams mnam mo/_/rnam par rig pa med pas ro rnams myang ngo /_/ye shes la reg pa med pas reg bya rnams la reg par bya'o/_/sgyu ma'i skyes bu'i rnam par rig pas chos rnams la rig par bya'o/_/gang bdag gi dngos 
[\[186a.2\]]po dang gzhan gyi dngos po med pa de ni mi 'bar ba'o/_/gang mi 'bar ba de ni zhi bar mi 'gyur ro/_/gal te gnas brtan 'od srung chen po log pa nyid brgyad las kyang mi 'da' zhing rnam par thar pa brgyad la'ang snyoms par 'jug cing log pa'i mnyam pa nyid kyis yang dag pa'i mnyam 
[\[186a.3\]]pa nyid la 'jug pa dang /_bsod snyoms gcig kyang sems can thams cad la sbyin zhing sangs rgyas thams cad dang 'phags pa thams cad la yang dbul te/_phul nas gdod bdag gis bza' ba lta na ji ltar nyon mongs pa dang bcas pa yang ma yin/_nyon mongs pa dang bral ba yang 
[\[186a.4\]]ma yin pa de ltar bza'o/_/mnyam par bzhag pa yang ma yin/_/langs pa yang ma yin par bza'o/_/'khor ba la'ang mi gnas la mya ngan las 'das pa la yang mi gnas par bza'o/_/btsun pa khyod la gang dag bsod snyoms sbyin par byed pa de dag kyang 'bras bu che bar yang mi 'gyur/_'bras bu chung bar 
[\[186a.5\]]yang mi 'gyur/_'bring bar yang mi 'gyur/_khyad par du yang mi 'gyur/_sangs rgyas gshegs par yang dag par gzhol bar bya'i nyan thos 'gro bar yang dag par gzhol bar mi bya'o/_/gnas brtan 'od srung chen po de ltar yul 'khor gyi bsod snyoms don yod 
[\[186a.6\]]par bza'o zhes mchi ste bcom ldan 'das bdag chos bstan pa 'di thos nas ngo mtshar du gyur te/_byang chub sems dpa' thams cad la phyag 'tshal lo/_/khyim na gnas pa yang 'di lta bu'i spobs pa dang ldan na/_su zhig bla na med pa yang dag par rdzogs pa'i byang chub tu 
[\[186a.7\]]sems mi skyed snyam nas de tshun chad bdag gis sems can gang yang theg pa chen po ma lags par nyan thos kyi theg pa dang /_rang sangs rgyas kyi theg pa la sngon chad ma btsud do/_/bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de nas 
[\[186b\]]
[\[186b.1\]]bcom ldan 'das kyis tshe dang ldan pa rab 'byor la bka' stsal pa/_rab 'byor khyod lid tsa bI dri ma med par grags pa'i nad 'drir song shig_/rab 'byor gyis kyang gsol pa/_bcom ldan 'das bdag skyes bu dam pa de'i bro 'dri zhing 'chi bar mi spro'o/_/de ci'i slad du zhe na/_bcom 
[\[186b.2\]]ldan 'das bdag gis mngon par 'tshal ba dus gcig na/_yangs pa'i grong khyer chen por lid tsa bI dri ma med par grags pa'i khyim du bsod snyoms la mchis pa dang /_lid tsa bI dri ma med par grags pas bdag gi lhung bzed 'tshal nas zas bzang pos bkang ste 'di skad ces mchi'o/_
[\[186b.3\]]btsun pa rab 'byor khyod gal te zang zing gi mnyam pa nyid kyis chos thams cad kyi mnyam pa nyid rjes su rtogs shing /_chos thams cad kyi mnyam pa nyid kyis sangs rgyas kyi chos kyi mnyam pa nyid rjes su rtogs na gzod bsod snyoms 'di long shig_/btsun pa rab 'byor khyod 
[\[186b.4\]]gal te 'dod chags dang /_zhe sdang dang /_gti mug kyang ma spangs la de dag dang lhan cig tu yang mi gnas/_gal te 'jig tshogs la lta ba'ang ma bskyod la bgrod pa gcig pa'i lam du yang song /_khyod kyis ma rig pa dang srid pa'i sred pa yang ma bcom la rig pa dang rnam par 
[\[186b.5\]]grol ba yang ma skyed/_mtshams med pa'i mnyam pa nyid dang /_khyod kyi rnam par grol ba yang mtshungs/_khyod grol ba yang ma yin la bcings pa yang ma yin/_khyod kyis 'phags pa'i bden pa bzhi 'ang ma mthong la bden pa ma mthong ba yang ma yin/_'bras bu thob 
[\[186b.6\]]pa'ang ma yin la so so'i skye bo'ang ma yin so so'i skye bo'i chos las kyang ma log_/khyod 'phags pa'ang ma yin la ma 'phags pa'ang ma yin/_chos thams cad dang yang ldan la chos thams cad kyi 'du shes dang yang bral/_khyod kyis ston pa yang ma mthong /_chos kyang ma thos/_
[\[186b.7\]]dge 'dun la'ang bsnyen bkur ma byas shing ston pa drug po gang yin pa de dag 'di lta ste/_'od srung rdzogs byed dang /_kun tu rgyu gnag lhas kyi bu dang /_smra 'dod kyi bu mo'i bu yang dag rgyal ba can dang /_kA t+ya'i bu nog can dang /_mi pham skra'i la ba can dang /_gcer 
[\[187a\]]
[\[187a.1\]]bu gnyen gyi bu de dag btsun pa'i ston pa yin te/_de dag la brten nas khyod rab tu byung zhing /_ston pa drug po de dag gar 'gro bar 'phags pa rab 'byor yang 'gro la/_lta bar gyur pa thams cad kyi nang du yang khyod chud cing mtha' dang dbus kyang mi rnyed do/_/khyod mi 
[\[187a.2\]]khom pa brgyad du yang 'jug la dal ba thob pa yang med/_khyod kun nas nyon mongs pa dang yang mnyam par gyur la rnam par byang ba yang khong du ma chud/_gang sems can thams cad kyi nyon mongs pa med pa de btsun pa'i yang nyon mongs pa med pa yin/_khyod kyi sbyin pa yang rnam par 
[\[187a.3\]]ma sbyangs/_btsun pa khyod la su dag bsod snyoms sbyin par byed pa de dag kyang log par lhung bar byed/_khyod bdud thams cad dang yang lhan cig_/nyon mongs pa thams cad kyang khyod kyi grogs su gyur/_nyon mongs pa'i ngo bo nyid gang yin pa btsun pa'i ngo bo nyid kyang de yin/_
[\[187a.4\]]sems can thams cad la yang khyod kyis gsad pa'i sems nye bar gzhag_/sangs rgyas thams cad la yang khyod kyis skur/_sangs rgyas kyi chos thams cad la yang mi snyan par byas/_dge 'dun la yang khyod mi rton cing nam yang yongs su mya ngan las mi 'da' na gdod khyod 
[\[187a.5\]]kyis bsod snyoms 'di long shig ces mchi ste/_bstan pa 'di de las thos nas bcom ldan 'das de la bdag gis ji skad bshad/_ji skad smra/_ji ltar bgyi snyam ste/_phyogs bcu mun par gyur nas bdag gis lhung bzed de yang bor te khyim nas slar 'byung bar bgyis na lid tsa 
[\[187a.6\]]bI dri ma med par grags pa bdag la 'di skad ces mchi'o/_/btsun pa rab 'byor yi ge dag la ma 'jigs par lhung bzed 'di long shig_/btsun pa rab 'byor 'di ji snyam du sems/_gal te de bzhin gshegs pa'i sprul pa la de skad byas na de ji skrag par 'gyur ram bdag gis 
[\[187a.7\]]de la rigs kyi bu de lta ma yin no zhes bgyis so/_/des bdag la smras pa/_btsun pa rab 'byor sgyu ma sprul pa'i rang bzhin gyi chos thams cad la skrag par ma byed cig_/de ci'i phyir zhe na/_tshig de dag thams cad kyang de'i rang bzhin te/_de ltar mkhas pa dag yi ge rnams la 
[\[187b\]]
[\[187b.1\]]yang mi chags shing de dag la skrag par mi byed pa'i phyir ro/_/de ci'i phyir zhe na/_yi ge de dag thams cad ni yi ge med pa ste/_rnam par grol ba ni ma gtogs so/_/chos thams cad ni rnam par grol ba'i mtshan nyid do/_/bstan pa 'di bshad pa na lha'i bu nyis brgya chos rnams 
[\[187b.2\]]la chos kyi mig rdul med cing dri ma dang bral ba rnam par dag go/_/lha'i bu lnga brgya ni rjes su 'thun pa'i bzod pa thob par gyur to/_bdag kyang spobs pa ma mchis par gyur nas de la slar lan ldon pa'i rngo mi thogs te/_bcom ldan 'das de'i slad du bdag skyes bu dam pa de'i bro 'dri 
[\[187b.3\]]zhing mchi bar mi spro'o/_/de nas bcom ldan 'das kyis tshe dang ldan pa byams ma'i bu gang po la bka' stsal pa/_gang po khyod lid tsa bI dri ma med par grags pa'i nad 'drir song shig_/gang pos kyang gsol pa/_bcom ldan 'das bdag skyes bu dam pa de'i bro 'dri zhing mchi 
[\[187b.4\]]bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na/_nags tshal chen po'i sa phyogs shig na las dang po pa'i dge slong dag la chos ston cing mchis na lid tsa bI dri ma med par grags pa der mchis nas bdag la 'di skad ces 
[\[187b.5\]]mchi'o/_/btsun pa gang po snyoms par zhugs te dge slong 'di dag gi sems ltos la chos ston cig_/rin po che'i snod chen por zan rul ma blugs shig_/dge slong 'di dag gi bsam pa ji lta bu shes par gyis la nor bu rin po che bai dUr+ya mching bu'i nor bu dang mtshungs par ma byed 
[\[187b.6\]]cig_/btsun pa gang po sems can gyi dbang po dag la ma brtags par nyi tshe ba'i dbang po nye bar ma sgrub shig_/rma med pa la rma ma dbyung shig_/lam chen por 'jug par 'dod pa srang dog par ma gzud cig_/rgya mtsho chen po ba lang gi rmig rjes su ma blugs shig_/ri rab 
[\[187b.7\]]yungs 'bru'i nang du ma gzhug shig_/nyi ma'i 'od srin bu me khyer gyis ma bzlog shig_/seng ge'i sgra sgrogs par 'dod pa rnams wa'i sgra la ma gzud cig_/btsun pa gang po dge slong 'di dag thams cad ni theg pa chen po la yang dag par zhugs pa las byang chub kyi sems stor ba 
[\[188a\]]
[\[188a.1\]]sha stag ste/_btsun pa gang po 'di dag la nyan thos kyi theg pa ma bstan cig_/nyan thos kyi theg pa ni yang dag pa ma yin te/_sems can gyi dbang po'i rim pa shes pa la nyan thos 'di dag ni kho bos dmus long dang 'dra ba snyam byed do/_/de nas lid tsa bI dri ma 
[\[188a.2\]]med par grags pa de'i tshe ji ltar dge slong de dag sngon gyi gnas rnam pa mang po rjes su dran par 'gyur ba de lta bu'i ting nge 'dzin la snyoms par zhugs nas/_de dag la yang dag par rdzogs pa'i byang chub kyi phyir sangs rgyas lnga brgya la bsnyen bkur byas pa'i dge ba'i rtsa ba dang ldan pa ste/_
[\[188a.3\]]de dag gi byang chub kyi sems de yang mngon du gyur nas de dag skyes bu dam pa de'i rkang pa la mgo bos phyag 'tshal te/_thal mo sbyar bar gyur pa dang /_des yang de dag la bla na med pa yang dag par rdzogs par byang chub las phyir mi ldog par 'gyur ba de lta bu'i chos bstan nas/_bcom 
[\[188a.4\]]ldan 'das bdag gis 'di snyam du bsams so/_/nyan thos kyis pha rol gyi sems dang bsam pa ma brtags par su la yang chos mi bstan to/_/de ci'i slad du zhe na/_nyan thos la ni sems can thams cad kyi dbang po mchog dang mchog ma lags pa la mkhas pa 
[\[188a.5\]]yang ma mchis/_ji ltar de bzhin gshegs pa dgra bcom pa yang dag par rdzogs pa'i sangs rgyas bzhin du rtag tu mnyam par bzhag pa yang ma lags so snyam bgyid de/_bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom 
[\[188a.6\]]ldan 'das kyis tshe dang ldan pa kA t+ya'i bu chen po la bka' stsal pa/_kA t+ya'i bu khyod lid tsa bI dri ma med par grags pa'i nad 'drir song shig_/kA t+ya'i bus kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom 
[\[188a.7\]]ldan 'das bdag gis mngon par 'tshal ba dus gcig na/_bcom ldan 'das kyis dge slong rnams la gdams pa mdor bka' stsal te/_mdo de'i tshig gtan la dbab pa'i slad du bdag gis 'di lta ste/_mi rtag pa'i don dang /_sdug bsngal ba'i don dang /_bdag med pa'i 
[\[188b\]]
[\[188b.1\]]don dang /_zhi ba'i don gyi chos bstan na lid tsa bI dri ma med par grags pa der mchis nas bdag la 'di skad ces mchi'o/_/btsun pa kA t+ya'i bu chen po rgyu ba dang bcas pa/_skye ba dang bcas pa 'jig pa dang ldan pa'i chos nyid ma ston cig_/btsun pa kA t+ya'i bu chen po gang 
[\[188b.2\]]shin tu ma skyes/_ma bskyed/_skyed par mi 'gyur/_ma 'gags/_mi 'gag_/'gag par mi 'gyur ba de ni mi rtag pa'i don to/_gang phung po lnga po dag la stong pa nyid du rtogs pas skye ba med pa rtog pa'i don de ni sdug bsngal gyi don to/_/gang bdag dang bdag med pa gnyis 
[\[188b.3\]]su med pa nyid de ni bdag med pa'i don to/_/gang rang gi ngo bo med pa dang /_gzhan gyi ngo bo med pa de ni mi 'bar te/_gang mi 'bar ba de ni zhi bar mi 'gyur zhing /_gang rab tu ma zhi ba de ni zhi ba'i don to/_/bstan pa 'di bshad pa na dge slong de dag len pa med par zag pa rnams 
[\[188b.4\]]las sems rnam par grol lo/_/bcom ldan 'das de'i slad du bdag ni skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis tshe dang ldan pa ma 'gags pa la bka' stsal pa/_ma 'gags pa khyod lid tsa bI dri ma med par grags pa'i nad 'drir song 
[\[188b.5\]]shig_/ma 'gags pas kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na/_bdag 'chag sa zhig na 'chag pa der tshangs pa chen po dge 
[\[188b.6\]]ba bkod pa zhes bgyi ba tshangs pa khri dang lhan cig phyogs de snang bar bgyis nas bdag ga la ba der mchis te/_bdag gi rkang pa la mgo bos phyag bgyis nas phyogs gcig tu 'khod de bdag la 'di skad ces mchi'o/_/btsun pa ma 'gags pa khyod bcom ldan 'das kyis lha'i 
[\[188b.7\]]mig can gyi mchog tu gsungs na/_tshe dang ldan pa ma 'gags pa'i lha'i mig gis ji srid tshun chad mthong /_bdag gis de la 'di skad ces bgyis so/_/grogs po dag kho bos ni bcom ldan 'das shAkya thub pa'i sangs rgyas kyi zhing stong gsum gyi stong chen po'i 'jig rten gyi 
[\[189a\]]
[\[189a.1\]]khams ni 'di lta ste/_dper na skyes bu mig dang ldan pa'i lag mthil du skyu ru ra'i 'bras bu bzhag pa bzhin du mthong ngo zhes bka' mchid 'di bgyis pa dang /_lid tsa bI dri ma med par grags pa phyogs der mchis te/_bdag gi rkang pa la mgo bos phyag bgyis 
[\[189a.2\]]nas bdag la 'di skad ces mchi'o/_/btsun pa ma 'gags pa'i lha'i mig mngon par 'du byed pa'i mtshan nyid dam/_'on te mngon par 'du mi byed pa'i mtshan nyid yin/_de gal te mngon par 'du byed pa'i mtshan nyid yin na ni phyi rol gyi mngon par shes pa lnga dang mtshungs so/_/ji 
[\[189a.3\]]ste mngon par 'du mi byed pa yin na ni mngon par 'du mi byed pa ni 'dus ma byas pa yin te/_des ni mthong bar mi nus na gnas brtan gyis ji ltar mthong zhes mchi nas bdag cang mi mchi bar gyur te/_tshangs pa de yang skyes bu dam pa de las bstan pa 'di thos nas ngo mtshar du gyur te phyag 'tshal 
[\[189a.4\]]nas 'di skad ces smras so/_'jig rten na lha'i mig can gang lags/_smras pa/_sangs rgyas bcom ldan 'das rnams ni 'jig rten na lha'i mig can te/_de dag ni mnyam par gzhag pa'i gnas kyang mi 'dor la sangs rgyas kyi zhing thams cad kyang gzigs te/_gnyis kyis rab tu phye ba 
[\[189a.5\]]yang ma yin no/_/de nas tshangs pa g.yog 'khor khris bstan pa 'di thos nas lhag pa'i bsam pas bla na med pa yang dag par rdzogs pa'i byang chub tu sems bskyed do/_/des bdag dang skyes bu dam pa de la phyag bgyis te gus par smras nas de nyid du mi gda' bar gyur te/_bdag 
[\[189a.6\]]kyang spobs pa ma mchis par gyur to/_/de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis tshe dang ldan pa nye bar 'khor la bka' stsal pa/_nye bar 'khor khyod lid tsa bI dri ma med par grags pa'i nad 'drir song shig_/nye bar 'khor gyis 
[\[189a.7\]]kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na dge slong gnyis shig ltung ba byung nas bcom ldan 'das la ngo tsha ste bcom ldan 'das kyi drung du ma mchis kyi/_
[\[189b\]]
[\[189b.1\]]de gnyis bdag ga la ba der mchis te bdag la 'di skad ces mchi'o/_/btsun pa nye bar 'khor bdag cag gnyis la ltung ba byung ste ngo tsha nas bcom ldan 'das kyi drung du yang ma mchis na/_tshe dang ldan pa nye bar 'khor khyod kyis bdag cag gnyis kyi the tsom sol te bdag cag gnyis ltung ba las 
[\[189b.2\]]phyung shig ces mchi nas/_bcom ldan 'das bdag dge slong de gnyis la chos kyi gtam ston pa'i phyogs der lid tsa bI dri ma med par grags pa'ang mchis nas de bdag la 'di skad ces mchi'o/_/btsun pa nye bar 'khor khyod kyis dge slong 'di gnyis kyi ltung ba de phyir dam du mi bya/_rnyog pa can du 
[\[189b.3\]]mi bya bar 'di gnyis kyi ltung ba'i 'gyod pa sol cig_/btsun pa nye bar 'khor ltung ba ni nang na yang mi gnas/_phyi rol du yang mi 'phos/_gnyi ga med par yang mi dmigs so/_/de ci'i phyir zhe na/_bcom ldan 'das kyis bka' stsal pa/_sems kun nas nyon mongs pas sems can 
[\[189b.4\]]kun nas nyon mongs so/_/sems rnam par byang bas rnam par dag par 'gyur ro/_/zhes gsungs pa'i phyir te/_btsun pa nye bar 'khor sems ni nang na yang ma yin/_phyi rol na yang ma yin/_gnyi ga med par yang mi dmigs so/_/sems ji lta bar ltung ba'ang de bzhin no/_/
[\[189b.5\]]ltung ba ji lta bar chos thams cad kyang de bzhin te/_de bzhin nyid las mi 'da'o/_/btsun pa nye bar 'khor sems kyi rang bzhin gang yin pa dang /_sems kyi rang bzhin gang gis btsun pa'i sems rnam par grol ba'i sems kyi rang bzhin de nam yang kun nas nyon mongs 
[\[189b.6\]]par gyur tam/_smras pa/_de ni ma yin no/_/smras pa/_btsun pa nye bar 'khor sems can thams cad kyi sems ni de'i rang bzhin te/_btsun pa nye bar 'khor kun tu rtog pa ni nyon mongs pa ste mi rtog_/rnam par mi rtog pa ni rang bzhin no/_/phyin ci log ni kun nas nyon 
[\[189b.7\]]mongs pa ste/_phyin ci ma log pa ni rang bzhin no/_/bdag tu sgro 'dogs pa ni kun nas nyon mongs pa ste/_bdag med pa ni rang bzhin no/_/btsun pa nye bar 'khor chos thams cad ni skyes nas 'jig cing mi gnas pa ste/_sgyu ma dang /_sprin dang /_glog lta bu'o/_/chos thams 
[\[190a\]]
[\[190a.1\]]cad ni mi sdod pa ste/_skad cig tsam du yang mi 'dug go chos thams cad ni rmi lam dang smig rgyu ba dang 'dra ste/_yang dag pa ma yin pa mthong ba'o/_/chos thams cad ni chu zla dang gzugs brnyan dang 'dra ste/_sems kun tu rtog pa las byung ba'o/_/gang dag gis de 
[\[190a.2\]]ltar shes pa de dag ni 'dul ba 'dzin pa zhes bya ste/_gang dag de ltar btul ba de dag ni legs par btul ba'o/_/de nas dge slong de gnyis 'di skad ces mchi'o/_/khyim bdag 'di ni shin tu shes rab dang ldan te/_bcom ldan 'das kyis 'dul ba 'dzin pa rnams kyi mchog tu 
[\[190a.3\]]gsungs pa btsun pa nye bar 'khor 'di ni de tsam ma yin no/_/de gnyis la bdag gis 'di skad ces bgyis so/_/dge slong khyed kyis 'di la khyim bdag snyam pa'i 'du shes ma skyed cig_/de ci'i phyir zhe na/_de bzhin gshegs pa ma gtogs par gang dag 'di'i spobs pa'i rgyun gcod 
[\[190a.4\]]nus pa'i nyan thos sam/_byang chub sems dpa' de/_gang yang med de/_'di'i shes rab kyi snang ba ni de dang 'dra'o/_/de nas dge slong de gnyis the tsom bsal nas de nyid du lhag pa'i bsam pas bla na med pa yang dag par rdzogs pa'i byang chub tu sems bskyed de/_de gnyis 
[\[190a.5\]]kyis skyes bu dam pa de la phyag 'tshal nas 'di skad ces sems can thams cad kyis kyang 'di lta bu'i spobs pa thob par gyur cig_/ces mchi'o/_/de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis tshe dang ldan pa sgra gcan zin 
[\[190a.6\]]la bka' stsal pa/_sgra gcan zin khyod lid tsa bI dri ma med par grags pa'i nad 'drir song shig_/sgra gcan zin gyis kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon 
[\[190a.7\]]par 'tshal ba dus gcig na/_lid tsa bI gzhon nu mang zhig bdag ga la ba der mchis nas bdag la 'di skad ces mchi'o/_/btsun pa sgra gcan zin khyod bcom ldan 'das kyi sras yin te/_'khor los sgyur ba'i rgyal srid bor nas rab tu byung na/_khyod kyis gang la dmigs 
[\[190b\]]
[\[190b.1\]]nas rab tu byung ba'i yon tan dang phan yon gang lags zhes mchi nas/_bdag de dag la ci rigs par rab tu byung ba'i yon tan dang phan yon ston cing mchis na lid tsa bI dri ma med par grags pa yang bdag ga la ba der mchis pa der bdag la phyag bgyis nas 'di skad ces mchi'o/_/btsun 
[\[190b.2\]]pa sgra gcan zin rab tu byung ba'i yon tan dang phan yon ji ltar khyod ston pa de ltar mi bstan to/_/de ci'i phyir zhe na/_rab tu 'byung ba ni yon tan med cing phan yon med pa yin no/_/btsun pa sgra gcan zin gang la 'dus byas 'jug pa de la yon tan dang phan yon yod mod kyi rab tu 
[\[190b.3\]]byung ba ni 'dus ma byas par sbyor ba yin te/_'dus ma byas la ni yon tan dang phan yon med do/_/btsun pa sgra gcan zin rab tu 'byung ba ni gzugs can ma yin te gzugs dang bral ba'o/_/thog ma dang tha ma'i mthar lta ba dang bral ba'o/_/mya ngan las 'das pa'i lam mo/_/mkhas 
[\[190b.4\]]pa rnams kyis bsngags pa'o/_/'phags pa rnams kyis yongs su bzung ba'o/_/bdud thams cad pham par byed pa'o/_/'gro ba lnga las grol ba'o/_/mig lnga rnam par sbyong ba'o/_/stobs lnga 'thob pa'o/_/dbang po lnga'i rten to/_/gzhan dag la mi gnod pa'o/_/
[\[190b.5\]]sdig pa'i chos dang ma 'dres pa'o/_/pha rol mu stegs can rab tu 'dul ba'o/_/gdags pa las yang dag par 'das pa'o/_/'dod pa'i 'dam la zab pa'o/_/yongs su 'dzin pa med pa'o/_/nga'i ba med cing ngar 'dzin pa dang bral ba'o/_/len pa med pa'o/_/'khrug pa 
[\[190b.6\]]med pa'o/_/'khrug pa spangs pa'o/_/rang gi sems 'dul zhing gzhan gyi sems srung ba'o/_/zhi gnas dang 'thun pa'o/_/thams cad du kha na ma tho ba med pa ste/_de ni rab tu byung ba zhes bya/_gang dag de ltar rab tu byung ba de dag ni legs par rab tu byung ba'o/_/gzhon nu 
[\[190b.7\]]khyod kyang legs par gsungs pa'i chos 'di lta bu la rab tu phyung shig_/sangs rgyas 'byung ba yang rnyed par dka'o/_/dal ba 'byor pa yang rnyed par dka'o/_/mir 'gyur ba yang rnyed par dka'o/_/gzhon nu de dag gis 'di skad smras so/_/khyim bdag bdag cag gis thos na 
[\[191a\]]
[\[191a.1\]]de bzhin gshegs pa ni pha mas ma btang bar rab tu mi 'byin ce'o/_/des de dag la smras pa/_gzhon nu khyod kyis bla na med pa yang dag par rdzogs pa'i byang chub tu sems bskyed la nan tan gyis sgrubs shig dang /_de nyid khyed kyis rab tu byung zhing bsnyen par rdzogs pa yin no/_/
[\[191a.2\]]de nas lid tsa bI gzhon nu sum stong nyis brgya bla na med pa yang dag par rdzogs pa'i byang chub tu sems bskyed do/_/bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo 
[\[191a.3\]]khyod lid tsa bI dri ma med par grags pa'i nad 'drir song shig_/kun dga' bos kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na/_bcom ldan 
[\[191a.4\]]'das kyi sku la snyun cig byung nas/_de la 'o ma zhig 'tshal te bdag bram ze shing sA la chen po lta bu zhig gi sgo drung na lhung bzed thogs shing mchis pa dang /_lid tsa bI dri ma med par grags pa phyogs der mchis nas bdag la phyag bgyis te 'di skad ces mchi'o/_/btsun pa kun dga' bo 
[\[191a.5\]]ci'i phyir nang par sngar lhung bzed thogs nas khyim gyi sgo drung 'di na 'dug_/de la bdag gis 'di skad ces bgyis so/_/bcom ldan 'das kyi sku la snyun cig byung ste de la 'o ma zhig dgos nas de tshol lo zhes bgyis pa dang /_de bdag la 'di skad ces mchi'o/_/btsun pa kun dga' 
[\[191a.6\]]bo de skad ma zer cig_/btsun pa kun dga' bo de bzhin gshegs pa'i sku ni rdo rje lta bu mkhregs pa ste/_mi dge ba thams cad kyi bag chags ni spangs dge ba'i chos thams cad dang ni ldan pa yin na de la snyun ga la 'byung /_de la nyam nga ba ga la yod/_btsun pa kun dga' bo bcom ldan 
[\[191a.7\]]'das la skur pa ma 'debs par cang ma zer bar slar song shig_/gzhan su la yang de skad ma smra shig_/gzi brjid che ba gzi brjid che ba'i lha'i bu rnams dang /_sangs rgyas kyi zhing kun nas lhags pa'i byang chub sems dpa' rnams kyis thos sa re/_btsun pa kun dga' bo 'khor los sgyur ba'i rgyal 
[\[191b\]]
[\[191b.1\]]po dge ba'i rtsa ba chung ngu dang ldan pa la yang nad med na/_bcom ldan 'das dge ba'i rtsa ba tshad med pa dang ldan ldan pa de la snyun ga la mnga' ste/_de ni gnas med do/_/btsun pa kun dga' bo kho bo ngo tsha bar ma bya bar slar song shig_/gzhan mu stegs can spyod pa pa dang /_kun tu rgyu dang /_
[\[191b.2\]]gcer bu pa dang /_'tsho ba pa dag gis thos sa re/_de dag 'di snyam du kye ma'o 'di dag gi ston pa ni bdag nyid kyang na ba las skyob mi nus na/_sems can na ba dag gi skyabs lta ga la nus snyam du sems sa re/_btsun pa kun dga' bo gab cing mi snang bar bzhud cig_/sus kyang thos sa 
[\[191b.3\]]re/_btsun pa kun dga' bo de bzhin gshegs pa rnams ni chos kyi sku ste/_kha zas kyis gsos pa'i lus ma yin no/_/de bzhin gshegs pa rnams ni 'jig rten las 'das pa'i sku yin te/_'jig rten gyi chos thams cad las yang dag par 'das pa'o/_/de bzhin gshegs pa'i 
[\[191b.4\]]sku la gnod pa med de/_zag pa thams cad las rnam par log pa'o/_/de bzhin gshegs pa'i sku ni 'dus ma byas te/_'du byed thams cad dang bral ba'o/_/btsun pa kun dga' bo de lta bu la nad yod par 'dod pa ni mi rigs shing 'dra ba ma yin no/_/zhes mchi nas/_de 
[\[191b.5\]]la bcom ldan 'das las bdag gis log par thos shing log par bzung bar ma gyur grang snyam ste/_bdag rab tu ngo tsha bar gyur to/_/de nas bdag gis bar snang las sgra thos pa kun dga' bo khyim bdag ji ltar ston pa de de bzhin te/_'on kyang bcom ldan 'das snyigs ma lnga'i dus la 
[\[191b.6\]]byung bas de'i phyir sems can rnams dman zhing dbul ba'i spyod pas rnam par 'dul te/_de bas na kun dga' bo ngo tsha bar ma byed par 'o ma khyer la slar song shig ces mchi'o/_/bcom ldan 'das lid tsa bI dri ma med par grags pa dris pa lan 'debs pa bstan pa 'di 'dri ste/_bcom 
[\[191b.7\]]ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de bzhin du nyan thos lnga brgya tsam mi spro bar gyur pa de dag gis rang gi spobs pa bcom ldan 'das la gsol te/_gang dag lid tsa bI dri ma med par grags pa dang gtam byas pa de thams cad kyang bcom ldan 
[\[192a\]]
[\[192a.1\]]'das la gsol to/_/de nas bcom ldan 'das kyis byang chub sems dpa' byams pa la bka' stsal pa/_byams pa khyod lid tsa bI dri ma med par grags pa'i nad 'drir song shig_/byams pas kyang gsol pa/_bcom ldan 'das bdag skyes bu dam pa de'i bro 
[\[192a.2\]]'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na/_lha'i bu yongs su dga' ldan la sogs pa dga' ldan rigs kyi lha'i bu rnams dang lhan cig tu 'di ltar byang chub sems dpa' sems dpa' chen po rnams kyi phyir mi 
[\[192a.3\]]ldog pa'i sa la brtsams te chos kyi bka' mchid mchi ba'i phyogs der lid tsa bI dri ma med par grags pa mchis te/_de bdag la 'di skad ces mchi'o/_/byams pa khyod bcom ldan 'das kyis bla na med pa yang dag par rdzogs pa'i byang chub tu skye ba gcig gis thogs par lung bstan na/_
[\[192a.4\]]byams pa de skye ba gang gis lung bstan/_byams pa ci 'das pas sam/_'on te ma 'ongs pas sam/_'on te da ltar gyis de la gang 'das pa'i skyes pa de ni zad pa'o/_/gang ma 'ongs pa de ni ma phyin pa'o/_/da ltar gyi skye ba la ni gnas pa'ang med de/_'di lta ste/_bcom ldan 
[\[192a.5\]]kyis bka' stsal pa/_'di ltar dge slong dag khyod ni skad cig gcig tu skye'o/_/rga'o 'chi'o/_/'pho'o/_/'byung ngo zhes gsungs so/_/skye ba med pa la ni nges par gyur pa la 'jug pa ste/_mi skye ba ni lung bstan pa yang med/_mi skye ba ni mngon par rdzogs par 'tshang 
[\[192a.6\]]rgya ba yang ma yin na/_byams pa khyod de bzhin nyid skye bas sam/_de bzhin nyid 'gag pas sam/_ji ltar lung bstan pa de bzhin nyid ni mi skye mi 'gag cing skye bar mi 'gyur la 'gag par mi 'gyur te/_gang sems can thams cad kyi de bzhin nyid dang gang chos thams cad kyi de bzhin nyid 
[\[192a.7\]]dang /_gang 'phags pa thams cad kyi de bzhin nyid de ni byams pa khyod kyi yang de bzhin nyid do/_/gal te khyod de lta bur lung bstan na ni/_sems can thams cad kyang lung bstan pa yin no/_de ci'i phyir zhe na/_de bzhin nyid ni gnyis kyis rab tu phye ba ma yin/_tha dad pas 
[\[192b\]]
[\[192b.1\]]rab tu phye ba ma yin pa'i phyir te/_byams pa khyod gang gi tshe byang chub mngon par rdzogs par 'tshang rgya ba de'i tshe sems can thams cad kyang de lta bu'i byang chub mngon par rdzogs par 'tshang rgya bar 'gyur ro/_/de ci'i phyir zhe na/_sems can thams cad rjes su rtogs pa ni byang chub yin pa'i 
[\[192b.2\]]phyir ro/_/byams pa khyod gang gi tshe yongs su mya ngan las 'das pa de'i tshe sems can thams cad kyang yongs su mya ngan las 'da' bar 'gyur ro/_/de ci'i phyir zhe na/_sems can thams cad yongs su mya ngan las ma 'das par de bzhin gshegs pa yongs su mya ngan las mi 'da' 
[\[192b.3\]]ste/_de dag gi sems can thams cad shin tu yongs su mya ngan las 'das shing mya ngan las 'das pa'i rang bzhin can du mthong ba'i phyir ro/_/byams pa de lta bas na lha'i bu 'di rnams ma brid ma slu shig_/byang chub la ni su yang mi gnas mi ldog gi_/byams pa lha'i bu 'di 
[\[192b.4\]]dag byang chub la kun tu rtog par lta ba de 'dor du chug shig_/byang chub ni lus kyis mngon par rdzogs par 'tshang rgya ba ma yin/_sems kyis kyang ma yin no/_/byang chub ni mtshan ma thams cad rnam par zhi ba'o/_/byang chub ni dmigs pa thams cad kyis sgro btags pa med 
[\[192b.5\]]pa'o/_/byang chub ni yid la byed pa thams cad rgyu ba med pa'o/_/byang chub ni lta bar gyur pa thams cad yongs su chad pa'o/_/byang chub ni yongs su rtog pa thams cad dang bral ba'o/_/byang chub ni g.yo ba dang /_sems pa dang bskyod pa thams cad dang bral ba'o/_/byang chub ni 
[\[192b.6\]]smon lam thams cad la mi 'jug pa'o/_/byang chub ni 'dzin pa thams cad dang bral zhing ma chags par 'jug pa'o/_/byang chub ni chos kyi dbyings kyi gnas kyis gnas pa'o/_/byang chub ni de bzhin nyid rjes su rtogs pa'o/_/byang chub ni yang dag pa nyid kyi mtha' la gnas 
[\[192b.7\]]pa'o/_/byang chub ni yid dang chos med pas gnyis su med pa'o/_/byang chub ni nam mkha' dang mnyam pas mnyam pa'o/_/byang chub ni skye ba dang /_'jig pa dang /_gnas pa dang /_gzhan du 'gyur ba med pas 'dus ma byas pa'o/_/byang chub ni sems can thams cad kyi 
[\[193a\]]
[\[193a.1\]]sems dang spyod pa dang /_bsam pa yongs su shes pa'o/_/byang chub ni skye mched rnams kyi sgo ma yin pa'o/_/byang chub ni bag chags thams cad kyi mtshams sbyor ba'i nyon mongs pa dang bral bas ma 'dres pa'o/_/byang chub ni gnas dang gnas ma yin pa dang bral bas 
[\[193a.2\]]yul la mi gnas shing phyogs la mi gnas pa'o/_/byang chub ni kun nas mi ldang zhing de bzhin nyid la mi gnas pa'o/_/byang chub ni ming tsam ste ming de yang g.yo ba med do/_/byang chub ni blang ba dang dor ba med pas rlabs med do/_/byang chub ni 'khrug pa med pa ste rang bzhin gyis 
[\[193a.3\]]yongs su dag pa'o/_/byang chub ni rab tu snang ba ste ngo bo nyid rnam par dag pa'o/_/byang chub ni 'dzin pa med pa ste shin tu dmigs pa med pa'o/_/byang chub ni chos thams cad kyi mnyam pa nyid khong du chud pas tha dad pa med pa'o/_/byang chub ni dpe bstan pa dang bral bas dpe med 
[\[193a.4\]]pa'o/_/byang chub ni shin tu khong du chud par dka' ba'i phyir phra ba'o/_/byang chub ni nam mkha'i rang bzhin pas na thams cad du song ba ste/_de ni lus kyis sam/_sems kyis mngon par rdzogs par 'tshang rgya bar mi nus so/_/de ci'i phyir zhe na/_lus ni rtswa dang shing dang /_rtsig pa dang /_
[\[193a.5\]]lam dang /_mig yor lta bu'o/_/sems ni gzugs med pa/_bstan du med pa/_rten med pa/_rnam par rig pa med pa'o/_/bcom ldan 'das bstan pa 'di bshad pa na 'khor de nas lha'i bu nyis brgya mi skye ba'i chos la bzod pa thob bo/_/bdag kyang spobs pa ma mchis par gyur 
[\[193a.6\]]te/_bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_de nas bcom ldan 'das kyis lid tsa bI gzhon nu 'od bkod pa la bka' stsal pa/_'od bkod pa khyod lid tsa bI dri ma med par grags pa'i nad 'drir song shig_/'od bkod pas kyang 
[\[193a.7\]]gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na/_bdag yangs pa'i grong khyer chen po nas byung ba dang /_lid tsa bI dri ma med par grags pa nang 
[\[193b\]]
[\[193b.1\]]du mchi ba dang mjal te/_des bdag la gus par smras pa dang /_bdag gis 'di skad ces bgyis so/_/khyim bdag khyod ga las 'ongs des bdag la smras pa/_byang chub kyi snying po nas 'ongs so/_/bdag gis de la smras pa/_byang chub kyi snying po zhes bya ba de gang gi tshig bla 
[\[193b.2\]]dgas/_des bdag la 'di skad ces mchi'o/_/rigs kyi bu byang chub kyi snying po zhes bya ba de ni bcos ma ma yin pa'i phyir bsam pa'i snying po'o/_/rtsom pa'i las sgrol ba'i phyir de ni sbyor ba'i snying po'o/_/khyad par du khong du chud pa'i phyir de ni lhag pa'i bsam pa'i snying po'o/_/
[\[193b.3\]]yang dag par mi brjed pa'i phyir de ni byang chub kyi sems kyi snying po'o/_/rnam par smin pa la mi re ba'i phyir de ni sbyin pa'i snying po'o/_/smon lam yongs su rdzogs pa'i phyir de ni tshul khrims kyi snying po'o/_/sems can thams cad la khong khro ba'i sems med pas de ni bzod pa'i snying 
[\[193b.4\]]po'o/_/phyir mi ldog pa'i phyir de ni brtson 'grus kyi snying po'o/_/sems las su rung ba'i phyir de ni bsam gtan gyi snying po'o/_/mngon sum du mthong ba'i phyir de ni shes rab kyi snying po'o/_/sems can thams cad la sems mnyam pa'i phyir de ni byams pa'i snying po'o/_/gnod pa 
[\[193b.5\]]thams cad bzod pa'i phyir de ni snying rje'i snying po'o/_/chos kyi kun dga' la dga' zhing mos pa'i phyir de ni dga' ba'i snying po'o/_/rjes su chags pa dang khong khro ba spangs pa'i phyir de ni btang snyoms kyi snying po'o/_/drug mngon par shes pas de ni mngon par shes pa'i snying 
[\[193b.6\]]po'o/_/mi rtog pa'i phyir de ni rnam par thar pa'i snying po'o/_/sems can yongs su smin par byed pa'i phyir de ni thabs kyi snying po'o/_/sems can thams cad sdud pa'i phyir de ni bsdu ba'i dngos po'i snying po'o/_/nan tan snying por byed pa'i phyir de ni thos pa'i snying po'o/_/tshul bzhin 
[\[193b.7\]]so sor rtog pa'i phyir de ni nges par sems pa'i snying po'o/_/'dus byas dang 'dus ma byas spong ba'i phyir de ni byang chub kyi phyogs kyi chos kyi snying po'o/_/'jig rten thams cad mi slu ba'i phyir de ni bden pa'i snying po'o/_/ma rig pa'i zag pa zad pa nas rga shi'i bar gyi zag pa zad pa'i phyir de 
[\[194a\]]
[\[194a.1\]]ni rten cing 'brel par 'byung ba'i snying po'o/_/yang dag pa ji lta ba bzhin du mngon par rdzogs par byang chub pa'i phyir de ni nyon mongs pa thams cad rab tu zhi ba'i snying po'o/_/sems can thams cad ngo bo nyid med pa'i phyir/_de ni sems can thams cad kyi snying po'o/_/stong pa 
[\[194a.2\]]nyid mngon par byang chub pa'i phyir/_de ni chos thams cad kyi snying po'o/_/mi g.yo ba'i phyir de ni bdud thams cad rab tu 'joms pa'i snying po'o/_/'jug pa dang bral ba'i phyir de ni khams gsum pa'i snying po'o/_/mi 'jigs shing mi dngangs pa'i phyir de ni seng ge'i sgra sgrogs pa'i brtson 
[\[194a.3\]]'grus kyi snying po'o/_/thams cad du ma smad pa'i phyir de ni stobs dang /_mi 'jigs pa dang /_ma 'dres pa dang /_sangs rgyas kyi chos thams cad kyi snying po'o/_/nyon mongs pa ma lus pa'i phyir de ni rig pa gsum gyi snying po'o/_/thams cad mkhyen pa'i ye shes yang dag par grub 
[\[194a.4\]]pa'i phyir de ni sems kyi skad cig gcig la chos thams cad ma lus par khong du chud pa'i snying po'o/_/rigs kyi bu de ltar ji tsam du byang chub sems dpa' rnams pha rol tu phyin pa dang ldan pa dang /_sems can yongs su smin par byed pa dang ldan pa dang /_dam pa'i chos yongs su 'dzin pa dang ldan 
[\[194a.5\]]pa dang /_dge ba'i rtsa ba dang ldan pa'i gom pa 'dor ba dang /_'deg pa de thams cad kyang byang chub kyi snying po nas 'ongs so/_/sangs rgyas kyi chos rnams las 'ongs shing sangs rgyas kyi chos rnams la gnas so/_/bcom ldan 'das bstan pa 'di bshad pa na/_lha dang mi lnga brgya tsam 
[\[194a.6\]]gyis byang chub tu sems bskyed de/_bdag kyang de nas spobs pa ma mchis par gyur to/_/bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis byang chub sems dpa' 'gro ba 'dzin la bka' stsal pa/_'gro ba 'dzin khyod 
[\[194a.7\]]lid tsa bI dri ma med par grags pa'i nad 'drir song shig_/'gro ba 'dzin gyis kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na rang gi gnas na mchis 
[\[194b\]]
[\[194b.1\]]pa'i tshe bdud sdig can lha'i bu mo khri nyis stong gis yongs su bskor te/_brgya byin gyi cha byad kyis sil snyan dang glu dbyangs len cing bdag ga la ba der mchis te/_bdag gi rkang pa la mgo bos phyag 'tshal nas de 'khor dang bcas pa bdag la mdun gyis bltas te phyogs gcig tu mchis so/_/
[\[194b.2\]]bdag ni de la brgya byin lha'i dbang po lags snyam bgyid de/_bdag gis de la 'di skad ces bgyis so/_/kau shi ka khyod legs par 'ongs so/_/'dod pa'i dga' ba thams cad la bag yod par gyis shig_/lus dang /_srog dang /_longs spyod rnams las snying po blangs pa 
[\[194b.3\]]dang /_mi rtag par rtog pa mang du gyis shig_/de nas des bdag la 'di skad ces mchi'o/_/skyes bu dam pa lha'i bu mo khri nyis stong 'di dag bdag las khyod kyis long la 'di dag khyod kyi g.yog gyis shig ces mchi ba dang /_de la bdag gis 'di skad du kau shi ka rung ba ma yin pa'i 
[\[194b.4\]]dngos po dag dge sbyong shAkya'i sras la ma 'bul cig_/'di dag ni nged la rung ba ma yin no zhes bgyis so/_/bka' mchid de bgyis pa dang /_lid tsa bI dri ma med par grags pa der mchis nas bdag la 'di skad du rigs kyi bu 'di la brgya byin yin snyam du 'du shes ma skyed cig_/'di 
[\[194b.5\]]ni bdud sdig can te/_khyod la co dri ba'i phyir 'ongs kyi brgya byin ni ma yin no zhes mchi'o/_/de nas lid tsa bI dri ma med par grags pas bdud sdig can de la 'di skad du bdud sdig can lha'i bu mo 'di rnams dge sbyong shAkya'i sras la ni rung ba ma yin gyis nga la byin cig ces bgyis pa dang /_de 
[\[194b.6\]]nas bdud sdig can 'jigs shing skrag nas mi dga' ste/_lid tsa bI dri ma med par grags pa 'dis bdag la bslu su 'ong ngo zhes de mi snang bar bgyi bar 'tshal ba ma nus te/_rdzu 'phrul thams cad bstan kyang mi snang bar ma nus so/_/de nas bar snang las sgra byung ste/_sdig can khyod 
[\[194b.7\]]kyis lha'i bu mo 'di rnams skyes bu dam pa 'di la phul cig dang /_gdod bdag gi gnas su 'gro nus par 'gyur ro/_/de nas bdud sdig can 'jigs shing skrag nas mi 'tshal bzhin du lha'i bu mo de rnams phul lo/_/de nas dri ma med par grags pas lha'i bu mo de rnams blangs nas 
[\[195a\]]
[\[195a.1\]]lha'i bu mo de dag la 'di skad ces smras so/_/khyod bdud sdig can gyis nga la byin gyis de bla na med pa yang dag par rdzogs pa'i byang chub tu sems skyed cig_/des de dag la byang chub tu yongs su smin par 'gyur ba'i rjes su 'thun pa'i gtam bgyis pa dang de dag kyang byang chub tu 
[\[195a.2\]]sems bskyed do/_/de nas yang des de dag la khyed kyis nga byang chub tu sems bskyed zin gyis da phan chad khyed chos kyi kun dga' la dga' zhing mos par gyis la 'dod pa la dga' zhing mos par ma byed cig ces bsgo'o/_/de dag gis smras pa/_chos kyi kun dga' la dga' ba de gang 
[\[195a.3\]]lags/_des smras pa/_sangs rgyas la mi phyed par dad cing dga' ba dang /_chos nyan par 'dod cing dga' ba dang /_dge 'dun la bsnyen bkur bya bar dga' ba dang /_nga rgyal med cing bla ma dag la bsti stang byed par dga' ba dang /_khams kun nas 'byung bar dga' ba dang /_
[\[195a.4\]]yul rnams la mi gnas par dga' ba dang /_phung po rnams la gshed ma lta bur rtog pa la dga' ba dang /_khams rnams la sbrul gdug pa dang mtshungs par rtog pa la dga' ba dang /_skye mched rnams la grong stong pa lta bur dben par dga' ba dang /_byang chub kyi sems 
[\[195a.5\]]kun tu bsrung bar dga' ba dang /_sems can la phan par byed par dga' ba dang /_sbyin pa la bgo bsha' byed par dga' ba dang /_tshul khrims la mi lhod par dga' ba dang /_bzod pa la bzod cing dul bar dga' ba dang /_brtson 'grus la dge ba yang dag par 
[\[195a.6\]]bsgrub par dga' ba dang /_bsam gtan la yongs su spyod par dga' ba dang /_shes rab la nyon mongs pa'i snang ba med par dga' ba dang /_byang chub la rgya cher dga' ba dang /_bdud tshar gcod par dga' ba dang /_nyon mongs pa rnams nges par gzhom par 
[\[195a.7\]]dga' ba dang /_sangs rgyas kyi zhing rnam par sbyong bar dga' ba dang /_mtshan dang dpe byad bzang po yongs su bsgrub pa'i phyir dge ba thams cad bsags pa la dga' ba dang /_chos zab mo thos pas mi skrag par dga' ba dang /_rnam par thar pa'i sgo gsum la 'dris par byed 
[\[195b\]]
[\[195b.1\]]pa'i dga' ba dang /_mya ngan las 'das pa'i dmigs pa la dga' ba dang /_byang chub kyi snying po'i rgyan la dga' ba dang /_dus ma yin par thob par mi byed pa la dga' ba dang /_skal ba mnyam pa'i skye bo la bsten par dga' ba dang /_skal ba mi mnyam pa rnams la zhe mi sdang 
[\[195b.2\]]zhing khong khro ba med pa'i dga' ba dang /_dge ba'i bshes gnyen rnams la bsten par dga' ba dang /_sdig pa'i grogs po dag rnam par spang bar dga' ba dang /_chos la mos shing dad de mchog tu dga' ba'i dga' ba dang /_thabs la sdud pa'i dga' ba dang /_bag yod par 
[\[195b.3\]]byang chub kyi phyogs kyi chos sten pa la dga' ba ste/_de ltar na byang chub sems dpa' chos kyi kun dga' la dga' zhing mos pa yin no/_/de nas bdud sdig can gyis lha'i bu mo de dag la 'di skad ces smras so/_/da bdag cag gi gnas su 'dong gis tshur shog_/de dag 
[\[195b.4\]]gis smras pa/_khyod kyis bdag cag khyim bdag 'di la phul bas da ni chos kyi kun dga' la dga' zhing mos par bya'i/_'dod pa la ni dga' zhing mos par mi bya'o/_/de nas bdud sdig can gyis lid tsa bI dri ma med par grags pa la 'di skad ces smras so/_/byang chub 
[\[195b.5\]]sems dpa' sems dpa' chen po ni bdog pa thams cad yongs su gtong zhing sems 'dzin pa med pa lags na khyim bdag khyod kyis lha'i bu mo 'di rnams dgye bar gsol/_dri ma med par grags pas smras pa/_'di rnams bkye ba yin gyis/_sdig can g.yog dang bcas 
[\[195b.6\]]te deng shig_/sems can thams cad kyi chos kyi bsam pa yongs su rdzogs par gyur cig_/de nas lha'i bu mo de dag gis dri ma med par grags pa la phyag 'tshal nas 'di skad ces smras so/_/khyim bdag ji ltar bdag cag bdud kyi gnas na gnas par bgyi/_smras pa/_
[\[195b.7\]]sring mo dag mi zad pa'i sgron ma zhes bya ba'i chos kyi sgo yod de/_de la nan tan gyis shig_/de yang gang zhe na/_'di lta ste/_sring mo dag sgron ma gcig las sgron ma brgya stong 'bar bar byas kyang sgron ma de 'bri bar mi 'gyur ba de bzhin du sring mo dag byang chub sems dpa' gcig 
[\[196a\]]
[\[196a.1\]]gis sems can brgya stong mang po rnams byang chub la bkod kyang byang chub sems dpa' de'i sems dran pa mi 'bri/_yongs su mi 'bri ba'i steng du 'phel lo/_/de bzhin du dge ba'i chos thams cad kyang ji lta ji ltar gzhan dag la bsgo zhing bstan pa de lta de ltar dge ba'i 
[\[196a.2\]]chos thams cad kyis rnam par 'phel te/_'di ni mi zad pa'i sgron ma zhes bya ba'i chos kyi sgo'o/_/bdud kyi gnas de na khyod gnas pa'i tshe lha'i bu dang /_lha'i bu mo tshad med pa rnams byang chub kyi sems la mos par gyis shig_/de ltar na khyed de bzhin gshegs pa la byas pa gzo 
[\[196a.3\]]bar 'gyur ro/_/sems can thams cad kyi 'tsho bar yang 'gyur ro/_/de nas lha'i bu mo de dag lid tsa bI dri ma med par grags pa'i rkang pa la mgo bos phyag 'tshal te bdud dang lhan cig slar mchis so/_/bcom ldan 'das lid tsa bI dri ma med par grags pa'i rnam par 'phrul pa'i khyad par de 
[\[196a.4\]]bdag gis mthong ste/_bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de nas bcom ldan 'das kyis tshong dpon gyi bu legs par byin la bka' stsal pa/_rigs kyi bu khyod lid tsa bI dri ma med par grags pa'i nad 'drir song shig_/legs 
[\[196a.5\]]par byin gyis kyang gsol pa/_bcom ldan 'das bdag skyes bu dam pa de'i bro 'dri zhing mchi bar mi spro'o/_/de ci'i slad du zhe na/_bcom ldan 'das bdag gis mngon par 'tshal ba dus gcig na bdag gi pha'i sdum pa na mchod sbyin chen po bgyi ba'i slad du dge sbyong dang bram ze thams cad 
[\[196a.6\]]dang /_dbul po dang /_sdug bsngal ba dang /_bkren pa dang /_sdug phongs pa dang /_slong ba thams cad la sbyin pa stsal te/_gdugs bdun du mchod sbyin chen po bgyid pa der gdugs tha ma der lid tsa bI dri ma med par grags pa mchod sbyin chen po'i sa der mchis nas bdag la 'di 
[\[196a.7\]]skad ces mchi'o/_/tshong dpon gyi bu ji ltar khyod mchod sbyin byed pa de ltar mchod sbyin mi bya'i khyod kyis chos kyi mchod sbyin bya'o/_/zang zing gi mchod sbyin gyis khyod la ci zhig bya/_bdag gis de la 'di skad ces bgyis so/_/chos kyi mchod sbyin de ji ltar sbyin par bya/_des bdag 
[\[196b\]]
[\[196b.1\]]la smras pa/_chos kyi mchod sbyin de gang gis snga phyi med par sems can yongs su smin par 'gyur ba de ni chos kyi mchod sbyin no/_/de yang gang zhe na/_'di lta ste/_byang chub kyi rnam par mngon par bsgrubs pa'i byams pa chen po dang /_dam pa'i chos bsdus pas mngon par 
[\[196b.2\]]bsgrubs pa'i snying rje chen po dang /_sems can thams cad kyi mchog tu dga' ba la dmigs pas mngon par bsgrubs pa'i dga' ba chen po dang /_shes pas bsdus pas mngon par bsgrubs pa'i btang snyoms chen po dang /_zhi ba dang dul bas mngon par bsgrubs pa'i 
[\[196b.3\]]sbyin pa'i pha rol tu phyin pa dang /_sems can tshul khrims 'chal pa rnams yongs su smin par byed pas mngon par bsgrubs pa'i tshul khrims kyi pha rol tu phyin pa dang /_bdag med pa'i chos kyis mngon par bsgrubs pa'i bzod pa'i pha rol tu phyin pa dang /_byang chub tu rtsom 
[\[196b.4\]]pas mngon par bsgrubs pa'i brtson 'grus kyi pha rol tu phyin pa dang /_lus dang sems dben pas mngon par bsgrubs pa'i bsam gtan gyi pha rol tu phyin pa dang /_thams cad mkhyen pa'i ye shes kyis mngon par bsgrubs pa'i shes rab kyi pha rol tu phyin pa dang /_
[\[196b.5\]]sems can thams cad yongs su smin par byed pas mngon par bsgrubs pa'i stong pa nyid la sgom pa dang /_'dus byas yongs su sbyong bas mngon par bsgrubs pa'i mtshan ma med pa la sgom pa dang /_bsams bzhin du skye bas mngon par bsgrubs pa'i smon pa med pa la 
[\[196b.6\]]sgom pa dang /_dam pa'i chos yongs su 'dzin pas mngon par bsgrubs pa'i stobs kyis rtul ba dang /_bsdu ba'i dngos pos mngon par bsgrubs pa'i srog gi dbang po dang /_sems can thams cad kyi bran dang slob mar gyur pas mngon par bsgrubs pa'i nga rgyal med pa 
[\[196b.7\]]dang /_snying po med pa las snying po len pas mngon par bsgrubs pa'i lus dang /_srog dang /_longs spyod rnyed pa dang /_rjes su dran pa drug gis mngon par bsgrubs pa'i dran pa dang /_yang dag par dga' bar 'gyur ba'i chos kyis mngon par bsgrubs pa'i 
[\[197a\]]
[\[197a.1\]]bsam pa dang /_yang dag pa'i nan tan gyis mngon par bsgrubs pa'i 'tsho ba yongs su dag pa dang /_dad pa dang mchog tu dga' ba la bsten pas mngon par bsgrubs pa'i 'phags pa la bsnyen bkur byed pa dang /_'phags pa ma yin pa la khong 
[\[197a.2\]]khro ba med pas mngon par bsgrubs pa'i sems nges par sems pa dang /_rab tu byung bas mngon par bsgrubs pa'i lhag pa'i bsam pa dang /_nan tan gyis mngon par bsgrubs pa'i thos pa la mkhas pa dang /_nyon mongs pa med pa'i chos rtogs pas mngon par bsgrubs pa'i 
[\[197a.3\]]dgon pa la gnas pa dang /_sangs rgyas kyi ye shes 'thob par byed pas mngon par bsgrubs pa'i nang du yang dag 'jog pa dang /_sems can thams cad nyon mongs pa las rnam par grol ba'i rnal 'byor gyis mngon par bsgrubs pa'i rnal 'byor spyod pa'i sa dang /_mtshan dang /_
[\[197a.4\]]dpe byad bzang po dang /_sangs rgyas kyi zhing gi rgyan dang /_sems can yongs su smin par byed pas mngon par bsgrubs pa'i bsod nams kyi tshogs dang /_sems can thams cad kyi sems dang spyod pa la ci rigs par chos ston pas mngon par bsgrubs pa'i ye shes kyi tshogs 
[\[197a.5\]]dang /_chos thams cad la blang ba med pa dang /_dor ba med pa tshul gcig pa'i ye shes kyis mngon par bsgrubs pa'i shes rab kyi tshogs dang /_nyon mongs pa thams cad dang /_bsgribs pa thams cad dang /_mi dge ba'i chos thams cad spong bas mngon par bsgrubs pa'i dge 
[\[197a.6\]]ba'i rtsa ba thams cad kyi tshogs dang /_thams cad mkhyen pa'i ye shes khong du chud pa dang /_dge ba'i chos kyis mngon par bsgrubs pa'i byang chub kyi phyogs kyi chos thams cad yang dag par 'byung ba de ni rigs kyi bu chos kyi mchod sbyin te chos kyi mchod sbyin de la gnas pa'i byang chub sems 
[\[197a.7\]]dpa' mchod sbyin byin pa mchod sbyin shin tu byed pa yin te/_lha dang bcas pa 'jig rten gyi sbyin gnas su 'gyur ro/_/bcom ldan 'das de lta bur khyim bdag des bstan pa 'di bshad pa'i tshe bram ze'i 'khor de nas bram ze nyis brgya bla na med pa yang dag par rdzogs pa'i byang chub tu 
[\[197b\]]
[\[197b.1\]]sems skyes so/_/bdag kyang dad cing ngo mtshar du gyur te/_skyes bu dam pa de'i rkang pa la phyag bgyis nas mu tig gi do shal brgya stong ri ba bdag gi mgul nas bkrol te stsal na/_de mu tig gi do shal de len du ma btub nas de la bdag gis 'di skad ces bgyis so/_/'di 
[\[197b.2\]]long la gang la mos pa la byin cig ces bgyis pa dang /_der mu tig gi do shal blangs te dum bu gnyis su bgyis na/_cha gcig ni mchod sbyin gyi gnas de na 'jig rten thams cad kyis smad pa grong khyer gyi nang na dbul po la stsal to/_/cha gcig ni de bzhin gshegs pa bzod par dka' ba 
[\[197b.3\]]la phul te/_ji ltar 'khor de dag thams cad kyis smig rgyu'i 'jig rten gyi khams de dag dang /_de bzhin gshegs pa bzod par dka' ba de yang mthong zhing mu tig gi do shal de de bzhin gshegs pa bzod par dka' ba'i spyi bo'i steng na mu tig gi do shal gyi khang pa brtsegs pa bkra 
[\[197b.4\]]ba blta na sdug pa/_gru bzhi lham pa/_ka ba bzhi zug pa/_ngos mnyam zhing rab tu rnam par phye ba phyung ba mthong ba des de lta bu'i cho 'phrul bstan nas tshig 'di skad ces smras so/_/sbyin pa po sbyin bdag gang ji ltar de bzhin gshegs pa la sbyin gnas su 'du shes pa de 'dra bar grong 
[\[197b.5\]]khyer gyi dbul po dang tha dad pa med par mnyam zhing snying rje chen po'i sems dang /_rnam par smin pa la mi re bas yongs su gtong ba de ni chos kyi mchod sbyin yongs su rdzogs pa'o zhes bgyis pa dang /_de na grong khyer gyi dbul po des cho 'phrul de mthong /_chos bstan pa de yang thos nas bla 
[\[197b.6\]]na med pa yang dag par rdzogs pa'i byang chub tu sems bskyed do/_/bcom ldan 'das de'i slad du bdag skyes bu dam pa de'i bro 'dri zhing mchi bar mi spro'o/_/de ltar byang chub sems dpa' sems dpa' chen po de dag thams cad kyang gang skyes bu dam pa de dang /_skabs su gtam 
[\[197b.7\]]gang dag brjod pa so so'i bstan pa bshad de 'gro bar mi spro'o/_/nyan thos dang byang chub sems dpa' gtang bar rmas pa'i le'u ste gsum pa'o//_//de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal khyod lid 
[\[198a\]]
[\[198a.1\]]tsa bI dri ma med par grags pa'i nad 'drir song shig_/'jam dpal gyis kyang gsol pa/_bcom ldan 'das lid tsa bI dri ma med par grags pa ni bsnyen par dka' zhing zab mo'i tshul la spobs pa rab tu zhugs pa/_tshig snrel zhi dang rdzogs pa'i tshig bsgrub pa 
[\[198a.2\]]la mkhas pa/_spobs pa rgyun mi 'chad pa/_sems can thams cad la khong khro ba ma mchis pa'i blo dang ldan pa/_byang chub sems dpa'i bgyi ba thams cad tshar phyin pa/_byang chub sems dpa' thams cad dang /_sangs rgyas thams cad kyi gsang ba'i gnas la shin tu zhugs 
[\[198a.3\]]pa/_bdud thams cad kyi gnas rnam par bzlog pa la mkhas pa/_mngon par shes pa chen pos rnam par rtsen pa/_thabs dang shes rab las nges par 'byung ba/_chos kyi dbyings su gnyis su ma mchis shing dbyer ma mchis pa'i spyod yul gyi dam pa'i mchog thob pa chos kyi 
[\[198a.4\]]dbyings bkod pa gcig pa rnam pa mtha' yas pa'i bkod par chos ston pa la mkhas pa/_sems can thams cad kyi dbang po bkod pa 'thob par bgyid pa 'tshal ba la mkhas pa/_thabs mkhas pa rtogs par khong du chud pa/_dris pa gtan la 'bebs pa thob pa ste/_de ni go che 
[\[198a.5\]]chung ngus mgu bar mi nus kyi/_'on kyang sangs rgyas kyi byin gyi rlabs kyis der mchis te yang dag pa ji lta ba dang /_mthu ji lta ba bzhin du bshad par 'tshal lo/_/de nas 'khor de na byang chub sems dpa' de dag dang /_nyan thos chen po de dag dang /_brgya byin dang /_tshangs pa dang /_
[\[198a.6\]]'jig rten skyong ba de dag dang /_lha'i bu de dag dang /_lha'i bu mo de dag 'di snyam du sems so/_/'jam dpal gzhon nur gyur pa dang /_skyes bu dam pa de gnyis smra ba las/_der ni chos bsgrags pa'i gtam chen po gdon mi za bar 'byung ngo snyam ste de nas byang chub sems dpa' brgya 
[\[198a.7\]]stong dang /_nyan thos lnga brgya tsam dang /_brgya byin dang /_tshangs pa dang /_'jig rten skyong ba shin tu mang ba dang /_lha'i bu brgya stong phrag shin tu mang po rnams chos mnyan pa'i phyir 'jam dpal gzhon nur gyur pa'i phyi bzhin dong ngo /_/de nas 'jam dpal gzhon nur gyur pa 
[\[198b\]]
[\[198b.1\]]byang chub sems dpa' de dag dang /_nyan thos chen po de dag dang /_brgya byin dang /_tshangs pa dang /_'jig rten skyong ba de dag dang /_lha'i bu de dag thams cad kyis yongs su bskor cing mdun du bdar te/_yangs pa'i grong khyer chen por zhugs so/_/de nas lid tsa bI dri ma med 
[\[198b.2\]]par grags pa 'di snyam du sems te/_'jam dpal gzhon nur gyur pa 'khor mang po dang 'ong gis bdag gi khyim 'di stong par byin gyis brlab po snyam ste/_des khyim de stong par byin gyis brlabs nas de na sgo ba'ang med do/_/khri gang la dri ma med par grags pa na ba nyal zhing 
[\[198b.3\]]'dug pa'i khri gcig po de ma gtogs par de na khri 'am khri'u 'am/_stan gang yang mi snang ngo /_/de nas 'jam dpal 'khor dang bcas pa dri ma med par grags pa'i gnas ga la ba der dong ste lhags nas nang du 'ongs pa dang khyim de stong par mthong ste/_de na sgo ba'ang med/_dri ma med 
[\[198b.4\]]par grags pa nyal zhing 'dug pa'i khri gcig pu de las gzhan khri 'am khri'u 'am/_stan ma mthong ngo /_/de nas lid tsa bI dri ma med par grags pas 'jam dpal gzhon nur gyur pa mthong ste/_mthong nas 'di skad ces smras so/_/'jam dpal legs par 'ongs so/_/'jam 
[\[198b.5\]]dpal shin tu legs par 'ongs so/_/sngon ma 'ongs/_ma mthong /_ma thos pa mthong ngo /_/'jam dpal gyis smras pa khyim bdag ji skad zer ba de bzhin te/_gang 'ongs pa de ni phyis mi 'ong ngo /_/gang song ba de yang phyis mi 'gro'o/_/de ci'i phyir zhe na/_ma 'ongs pa la 'ong bar shes 
[\[198b.6\]]pa yang med cing song ba la yang 'gro bar shes pa med pa la/_gang mthong ba de ni phyir yang blta bar bya ba ma yin pa'i phyir ro/_/skyes bu dam pa khyod bzod dam/_'tsho 'am/_khyod kyi khams rnams mi 'khrug gam/_khyod kyi nad de 'byung ngam/_mi skye 'am/_bcom ldan 'das 
[\[198b.7\]]kyang khyod la gnod pa chung ngam/_nyam nga ba nyung ngam/_na ba nyung ngam/_bskyod pa yang ngam/_'tsho ba dang /_stobs dang /_bde ba dang /_kha na ma tho ba dang /_bde bar reg pa la gnas sam zhes gsung ngo /_/khyim bdag khyod kyi nad 'di ci las byung /_byung nas ci srid lon/_
[\[199a\]]
[\[199a.1\]]ji ltar gnas/_ci tsam na zhi bar 'gyur/_dri ma med par grags pas smras pa/_'jam dpal ma rig pa dang /_srid pa'i sred pa ji srid par kho bo'i nad 'di 'ang de srid do/_/sems can thams cad kyi nad ji srid par kho bo'i nad kyang de srid do/_/nam sems 
[\[199a.2\]]can thams cad nad dang bral bar gyur pa de na kho bo'i nad kyang 'byung ngo /_/de ci'i phyir zhe na/_'jam dpal byang chub sems dpa'i 'khor ba'i gnas ni sems can te/_nad ni 'khor ba la gnas so/_/nam sems can thams cad nad dang bral bar gyur pa de na byang chub sems 
[\[199a.3\]]dpa' yang nad med par 'gyur ro/_/'jam dpal 'di lta ste dper na tshong dpon gyi bu gcig pa na bar gyur na de na ba'i phyir pha ma gnyis kyang na bar 'gyur ro/_/ji srid du bu gcig pa de nad med par ma gyur pa de srid du pha ma gnyis kyang sdug bsngal bar 'gyur te 'jam dpal de bzhin 
[\[199a.4\]]du byang chub sems dpa' sems can thams cad la bu gcig pa bzhin du sdug pa yin te/_sems can thams cad na bas de yang na bar 'gyur/_sems can la nad med na de yang na ba med do/_/gang 'jam dpal khyod nad 'di ci las byung zhes zer ba yang byang chub sems dpa' 
[\[199a.5\]]rnams kyi nad ni snying rje chen po las byung ngo /_/'jam dpal gyis smras pa/_khyim bdag khyod kyi khyim 'di stong na khyod la g.yog 'ga' yang med dam/_smras pa/_'jam dpal sangs rgyas kyi zhing thams cad kyang stong ngo /_/smras pa cis stong /_smras pa/_stong 
[\[199a.6\]]pa nyid kyis stong ngo /_/smras pa/_stong pa nyid la stong pa ci zhig yod/_smras pa/_kun tu rtog pa ni/_stong pa nyid kyis stong pa'o/_/smras pa/_stong pa nyid kun tu brtag par nus sam/_smras pa/_yongs su rtog pa de yang stong pa ste/_stong pa nyid ni stong pa nyid la mi 
[\[199a.7\]]rtog go/_/smras pa/_khyim bdag stong pa nyid gang du btsal/_smras pa/_'jam dpal stong pa nyid ni lta bar gyur pa drug cu rtsa gnyis las btsal lo/_/smras pa/_lta bar gyur pa drug cu rtsa gnyis gang las btsal/_smras pa/_de de bzhin gshegs pa'i rnam par grol 
[\[199b\]]
[\[199b.1\]]ba las btsal lo/_/smras pa/_de bzhin gshegs pa'i rnam par grol ba'ang gang las btsal/_smras pa/_sems can thams cad kyi sems dang po spyod pa las btsal lo/_/'jam dpal gang khyod la g.yog kyang med dam zhes zer ba ni bdud thams cad dang /_phas kyi 
[\[199b.2\]]rgol ba thams cad ni kho bo'i g.yog yin no/_/de ci'i phyir zhe na/_bdud rnams ni 'khor ba'i bsngags pa smra ba ste/_'khor ba ni byang chub sems dpa'i g.yog go/_/phas kyi rgol ba rnams ni lta bar gyur pa rnams kyi bsngags pa smra ba ste/_byang chub sems dpa' ni 
[\[199b.3\]]lta bar gyur pa thams cad las mi g.yo'o/_/de bas na bdud thams cad dang phas kyi rgol ba thams cad ni kho bo'i g.yog go/_/'jam dpal gyis smras pa/_khyim bdag khyod kyi nad ci 'dra/_smras pa/_gzugs med cing bstan du med do/_/smras pa/_nad de 
[\[199b.4\]]lus dang ldan nam/_'on te sems dang ldan/_smras pa/_lus dben pas na lus dang ldan pa yang ma yin/_sems sgyu ma'i chos nyid pas na sems dang yang mi ldan no/_/smras pa/_khyim bdag 'di lta ste/_sa'i khams dang /_chu'i khams dang /_me'i 
[\[199b.5\]]khams dang /_rlung gi khams dang /_khams 'di bzhi las khams gang gnod par 'gyur/_smras pa/_'jam dpal sems can thams cad kyi nad khams de lta bu gang yin pa des kho bo yang na'o/_/'jam dpal ji ltar na byang chub sems dpas byang chub sems dpa' na 
[\[199b.6\]]ba yang dag par dga' bar bya/_'jam dpal gyis smras pa/_lus kyi mi rtag pa ste/_yid byung zhing 'dod chags dang bral bas ni ma yin no/_/lus sdug bsngal ba ste/_mya ngan las 'das pa la dga' bas ni ma yin no/_/lus bdag med pa ste/_'on kyang sems 
[\[199b.7\]]can smin par bya bas so/_/lus zhi ba nyid kyis te/_shin tu zhi bas ni ma yin no/_/nyes par spyod pa thams cad bstan pa ste/_'pho bas ni ma yin no/_/bdag na bas sems can gzhan na ba la snying rje ba dang /_sngon gyi mtha'i mu'i sdug bsngal rjes su dran pa dang /_sems 
[\[200a\]]
[\[200a.1\]]can gyi don bya ba rjes su dran pa dang /_dge ba'i rtsa ba mngon du bya ba dang /_gzod ma nas rnam par dag pa dang /_sred pa med pa dang /_rtag tu brtson 'grus brtsams pas nad thams cad med par byed pa'i sman pa'i rgyal por 'gyur ro zhes de ltar byang chub sems dpas 
[\[200a.2\]]byang chub sems dpa' na ba yang dag par dga' bar bya'o/_/'jam dpal gyis smras pa/_rigs kyi bu byang chub sems dpa' na bas ji ltar rang gi sems nges par bsam par bya/_dri ma med par grags pas smras pa/_'jam dpal byang chub sems dpa' na bas ni bdag 
[\[200a.3\]]gi sems la 'di ltar nges par bsam par bya'o/_/nad ni sngon gyi mtha' nas yod pa ma yin pa phyin ci log gi las kun nas ldang ba las byung ngo /_/yang dag pa ma yin pa kun tu rtog pa'i nyon mongs pa las byung ste/_don dam par ni 'di la gang gi na ba zhes bya ba'i chos de gang 
[\[200a.4\]]yang mi dmigs so/_/de ci'i phyir zhe na/_'byung ba chen po bzhi las gyur pa'i lus 'di khams 'di dag la bdag po gang yang med de bskyed pa'ang med do/_/lus 'di la bdag med de/_bdag tu mngon par zhen pa ma gtogs par 'di la don dam par na gang nad ces bya 
[\[200a.5\]]ba de mi dmigs te/_de bas na bdag ni mngon par zhen pa med cing /_nad kyi rtsa ba kun shes pa la gnas par bya'o/_/zhes des bdag tu 'du shes pa rgyun bcad de chos kyi 'du shes bskyed par bya'o/_/lus 'di ni chos mang po 'dus pa ste skye ba na yang chos kho na skye/_'gag 
[\[200a.6\]]pa na yang chos kho na 'gag ste/_chos de dag ni phan tshun du mi tshor mi shes te/_chos de dag skye ba na yang 'di snyam du bdag skye'o snyam du mi sems so/_/'gag pa na yang 'di snyam du bdag 'gag go snyam du mi sems so/_/des chos kyi 'du shes kun shes par bya ba'i phyir sems 
[\[200a.7\]]bskyed par bya ste/_gang bdag gis 'di ltar chos su 'du shes pa de yang phyin ci log ste/_phyin ci log ni nad chen po'o/_/bdag ni nad dang bral bar bya ste/_nad rab tu spang ba'i phyir brtson par bya'o/_/de la nad spang ba de gang zhe na/_'di lta ste/_ngar 'dzin pa dang /_nga yir 
[\[200b\]]
[\[200b.1\]]'dzin pa spang ba'o/_/ngar 'dzin pa dang /_nga yir 'dzin pa spang ba de gang zhe na/_'di lta ste/_gnyis dang bral ba'o/_/de la gnyis dang bral ba gang zhe na/_'di lta ste/_nang dang phyi rol tu kun tu spyod pa med pa'o/_/de la nang dang phyi rol tu kun tu spyod pa med pa de gang zhe na/_'di lta ste/_
[\[200b.2\]]mnyam pa nyid las mi g.yo ba/_rab tu mi g.yo ba/_rnam par mi g.yo ba'o/_/mnyam pa nyid gang zhe na/_bdag mnyam pa nyid nas mya ngan las 'das pa mnyam pa nyid kyi bar du'o/_/de ci'i phyir zhe na/_'di lta ste/_bdag dang mya ngan las 'das pa gnyi ga'ang stong pa'i phyir ro/_/
[\[200b.3\]]de gnyi ga cis stong zhe na/_ming du brjod pa de gnyis stong ste/_de dag kyang yongs su ma grub pa'o/_/de ltar mnyam pa nyid mthong ba des nad nyid gzhan ma yin/_stong pa nyid gzhan du mi byed de/_nad nyid stong pa nyid do/_/tshor ba de ni tshor ba med par rig par bya ste/_des tshor ba 
[\[200b.4\]]'gog pa yang mngon sum du mi bya'o/_/sangs rgyas kyi chos yongs su rdzogs pa la tshor ba gnyi ga dor mod kyi ngan 'gror skyes pa'i sems can thams cad la snying rje chen po mi skyed pa'ang ma yin no/_/ji ltar sems can 'di dag la tshul bzhin nges par sems pas nad sel bar 
[\[200b.5\]]'gyur ba de ltar bya'o/_/'di dag la chos gang yang nye bar sbyar bar yang mi bya/_bsal bar yang mi bya ste/_de gzhi gang las nad byung ba de yongs su shes par bya ba'i phyir de dag la chos bshad par bya'o/_/gzhi de gang zhe na/_'di lta ste/_lhag par dmigs pa ni gzhi'o/_/
[\[200b.6\]]lhag par dmigs pa'i gzhi la ji tsam du dmigs pa de tsam du nad kyi gzhi'o/_/ci la lhag par dmigs she na/_khams gsum la lhag par dmigs so/_/lhag par dmigs pa'i gzhi yongs su shes pa gang zhe na/_'di lta ste/_dmigs pa med cing mi dmigs 
[\[200b.7\]]pa'o/_/gang mi dmigs pa de ni lhag par mi dmigs pa'o/_/ci mi dmigs she na/_'di lta ste/_bdag tu lta ba dang /_pha rol tu lta ba dang /_lta ba gnyis su mi dmigs te/_des na mi dmigs pa zhes bya'o/_/'jam dpal de ltar byang chub sems dpa' na bas rga ba dang /_
[\[201a\]]
[\[201a.1\]]na ba dang /_'chi ba dang /_skye ba spang ba'i phyir bdag gi sems la nges par bsam par bya'o/_/'jam dpal byang chub sems dpa' rnams kyi nad ni de lta bu yin te/_gal te de lta ma yin du zin na/_'bad pa don med par 'gyur ro/_/'di lta ste/_dper bya na phyir rgol ba 
[\[201a.2\]]bcom pas dpa' bo zhes bya ba de bzhin du rga ba dang /_na ba dang /_'chi ba'i sdug bsngal zhi bar byed pas byang chub sems dpa' zhes bya'o/_/byang chub sems dpa' na ba des 'di snyam du ji ltar bdag gi nad yang dag pa ma yin zhing yod pa ma yin pa de bzhin du sems 
[\[201a.3\]]can thams cad kyi nad kyang yang dag pa ma yin zhing yod pa ma yin no zhes brtag par bya ste/_de de ltar rtog pa na phan yon du lta bar mi ltung zhing sems can rnams la snying rje chen po skye ste/_blo bur gyi nyon mongs pa spang ba'i phyir mngon par brtson pa'i snying rje chen po sems 
[\[201a.4\]]can rnams la skye ba ni ma gtogs so/_/de ci'i phyir zhe na/_phan yon du lta bar ltung ba'i snying rje chen pos ni skye ba rnams su byang chub sems dpa' skyo bar 'gyur ro/_/phan yon du lta ba'i kun nas ldang ba dang bral ba'i snying rje chen pos ni byang chub sems dpa' skye ba rnams 
[\[201a.5\]]su skyo bar mi 'gyur ro/_/lta ba kun nas ldang ba kun tu ldang zhing mi skye ste/_de sems kun nas ldang ba med par skye bas de grol bzhin du skye/_de grol bzhin du 'byung ngo /_/grol bzhin du skye zhing grol bzhin du 'byung bas sems can bcings pa rnams bcings pa las grol ba'i 
[\[201a.6\]]chos ston par nus shing mthu yod do/_/'di lta ste/_bcom ldan 'das kyis bdag nyid bcings pas pha rol bcings pa las 'grol ba de ni gnas med de/_bdag grol bas pha rol bcings pa las 'grol ba de ni gnas yod do zhes gsungs te/_de bas na byang chub sems 
[\[201a.7\]]dpa' grol bar bya'i/_bcings par ni mi bya'o/_/de la bcings pa gang /_grol ba gang zhe na/_thabs med par srid pa'i grol ba yongs su 'dzin pa ni/_byang chub sems dpa'i bcings pa'o/_/thabs kyis srid pa'i 'gro bar 'jug pa ni grol ba'o/_/thabs med 
[\[201b\]]
[\[201b.1\]]pas bsam gtan dang /_ting nge 'dzin dang /_snyoms par 'jug pa ro myang ba ni byang chub sems dpa'i bcings pa'o/_/thabs kyis bsam gtan dang /_ting nge 'dzin gyi ro myang ba ni grol ba'o/_/thabs kyis ma zin pa'i shes rab ni bcings pa'o/_/thabs kyis zin 
[\[201b.2\]]pa'i shes rab ni grol ba'o/_/shes rab kyis ma zin pa'i thabs ni bcings pa'o/_/shes rab kyis zin pa'i thabs ni grol ba'o/_/de la thabs kyis ma zin pa'i shes rab bcings pa gang zhe na/_'di lta ste/_stong pa nyid dang /_mtshan ma med pa dang /_smon pa med pa la nges 
[\[201b.3\]]par sems shing /_mtshan dang dpe byad bzang po dang /_sangs rgyas kyi zhing gi rgyan dang /_sems can yongs su smin par bya ba la nges par mi sems pa ni thabs kyis ma zin pa'i shes rab ste bcings pa'o/_/de la thabs kyis zin pa'i shes rab grol ba gang zhe na/_'di lta ste/_mtshan 
[\[201b.4\]]dang dpe byad bzang po dang /_sangs rgyas kyi zhing gi rgyan dang /_sems can yongs su smin par bya ba la sems nges par sems shing stong pa nyid dang /_mtshan ma med pa dang smon pa med pa la 'dris par byed pa 'di ni thabs kyis zin pa'i shes rab ste grol ba'o/_/de la shes rab 
[\[201b.5\]]kyis ma zin pa'i thabs bcings pa gang zhe na/_'di lta ste/_lta ba thams cad dang /_nyon mongs pa kun nas ldang ba dang /_bag la nyal dang /_rjes su chags pa dang /_khong khro ba la gnas pa'i dge ba'i rtsa ba rtsom pa thams cad byang chub tu mi sngo ba ni shes rab kyis ma zin pa'i 
[\[201b.6\]]thabs te bcings pa'o/_/de la shes rab kyis zin pa'i thabs grol ba gang zhe na/_'di lta ste/_lta ba thams cad dang /_nyon mongs pa kun nas ldang ba dang /_bag la nyal ba dang /_rjes su chags pa dang /_khong khro ba spangs pa'i dge ba'i rtsa ba rtsom pa thams cad byang chub 
[\[201b.7\]]tu yongs su bsngos la des kyang mi snyems pa de ni byang chub sems dpa'i shes rab kyis zin pa'i thabs te grol ba'o/_/'jam dpal de la byang chub sems dpa' na bas de ltar chos de dag la nges par bsam par bya ste/_gang lus dang sems dang /_nad la mi rtag pa dang /_sdug bsngal 
[\[202a\]]
[\[202a.1\]]ba dang /_stong pa dang /_bdag med par rtog pa de ni de'i shes rab bo/_/gang yang lus kyi nad yongs su spong bas mi skyo ste/_'khor ba'i rgyun mi gcod cing sems can gyi don sbyor ba la rjes su sbyor ba 'di na de'i thabs so/_/gzhan yang gang lus dang /_sems dang /_nad 
[\[202a.2\]]rnams phan tshun du gcig nas gcig tu gsar pa yang ma yin/_rnying pa yang ma yin par rtog pa de ni de'i shes rab bo/_/gang yang lus dang /_sems dang /_nad rnams shin tu zhi ba dang 'gog pa mi skyed pa de ni de'i thabs so/_/'jam dpal de ltar byang chub sems dpa' na bas 
[\[202a.3\]]rang gi sems nges par bsam par bya mod kyi des nges par sems pa dang /_nges par mi sems par mi bya'o/_/de ci'i phyir zhe na/_gal te nges par sems pa la gnas na de ni byis pa'i chos so/_/ci ste nges par mi sems pa la gnas na de ni nyan thos kyi chos so/_/de 
[\[202a.4\]]lta bas na byang chub sems dpas nges par sems pa dang /_mi sems pa la gnas par mi bya'o/_/gang de la mi gnas pa ni byang chub sems dpa'i spyod yul te/_gang so so'i skye bo'i spyod yul yang ma yin/_'phags pa'i spyod yul yang ma yin pa de ni byang chub sems dpa'i spyod 
[\[202a.5\]]yul lo/_/gang 'khor ba'ang spyod yul la nyon mongs pa'ang spyod yul ma yin pa de ni byang chub sems dpa'i spyod yul lo/_/gang mya ngan las 'das par rtog par yang spyod yul la gtan du yongs su mya ngan las 'das par yang spyod yul ma yin pa de ni byang chub sems dpa'i 
[\[202a.6\]]spyod yul lo/_/gang bdud bzhi ston pa yang spyod yul la bdud kyi yul thams cad las yang dag par 'das pa yang spyod yul ma yin pa de ni byang chub sems dpa'i spyod yul lo/_/gang thams cad mkhyen pa'i ye shes tshol ba yang spyod yul la dus ma yin par ye shes 'thob pa 
[\[202a.7\]]yang spyod yul ma yin pa de ni byang chub sems dpa'i spyod yul lo/_/gang bden pa bzhi shes pa yang spyod yul la dus ma yin par bden pa rtogs par byed pa yang spyod yul ma yin pa de ni byang chub sems dpa'i spyod yul lo/_/gang nang du so sor rtog pa yang spyod yul la bsams 
[\[202b\]]
[\[202b.1\]]bzhin du srid par skye bar yongs su 'dzin pa'ang spyod yul ma yin pa de ni byang chub sems dpa'i spyod yul lo/_/gang mi skye bar so sor rtog pa'ang spyod yul la nges par gyur pa la 'jug pa'ang spyod yul ma yin pa de ni byang chub sems dpa'i spyod yul lo/_/gang rten cing 'brel par 'byung ba 
[\[202b.2\]]yang spyod yul la lta ba thams cad kyi yul yang spyod yul ma yin pa de ni byang chub sems dpa'i spyod yul lo/_/gang sems can thams cad kyi 'du 'dzi yang spyod yul la nyon mongs pa'i bag la nyal yang spyod yul ma yin pa de ni byang chub sems dpa'i spyod yul lo/_/gang dben 
[\[202b.3\]]pa yang spyod yul la lus dang sems zad pa'i gnas kyang spyod yul ma yin pa de ni byang chub sems dpa'i spyod yul lo/_/gang khams gsum yang spyod yul la chos kyi dbyings dbye bar bya ba'ang spyod yul ma yin pa de ni byang chub sems dpa'i spyod yul lo/_/gang stong pa nyid kyang spyod yul 
[\[202b.4\]]la yon tan gyi rnam pa thams cad tshol ba yang spyod yul ba de ni byang chub sems dpa'i spyod yul lo/_/gang mtshan ma med pa'ang spyod yul la sems can rab tu grol bar bya ba la dmigs shing rtog pa'ang spyod yul ba de ni byang chub sems dpa'i spyod yul lo/_/gang smon pa med pa'ang spyod yul la 
[\[202b.5\]]bsams bzhin du srid pa'i 'gro bar ston par yang spyod yul ba de ni byang chub sems dpa'i spyod yul lo/_/gang mngon par 'du mi byed pa'ang spyod yul la dge ba'i rtsa ba thams cad mngon par 'du byed pa rgyun mi gcod pa yang spyod yul ba de ni byang chub sems dpa'i spyod yul lo/_/gang pha 
[\[202b.6\]]rol tu phyin pa drug kyang spyod yul la sems can thams cad kyi sems dang spyod pa'i pha rol tu 'gro bar yang spyod yul ba de ni byang chub sems dpa'i spyod yul lo/_/gang mngon par shes pa drug kyang spyod yul la zag pa zad pa yang spyod yul ma yin pa de ni byang chub sems dpa'i spyod yul lo/_/
[\[202b.7\]]gang dam pa'i chos la gnas pa yang spyod yul la lam ngan pa la mi dmigs pa'ang spyod yul ba de ni byang chub sems dpa'i spyod yul lo/_/gang tshad med pa bzhi la'ang spyod yul la tshangs pa'i 'jig rten du skye ba la mi rig pa'ang spyod yul ba de ni byang chub sems dpa'i spyod yul lo/_/gang 
[\[203a\]]
[\[203a.1\]]rjes su dran pa drug kyang spyod yul la zag pa thams cad kyang spyod yul ma yin pa de ni byang chub sems dpa'i spyod yul lo/_/gang bsam gtan dang /_ting nge 'dzin dang /_snyoms par 'jug pa'ang spyod yul la ting nge 'dzin dang /_snyoms par 'jug pa'i dbang gis mi skye 
[\[203a.2\]]ba'ang spyod yul ba de ni byang chub sems dpa'i spyod yul lo/_/gang dran pa nye bar gzhag pa'ang spyod yul la lus dang /_tshor ba dang /_sems dang /_chos kyang shin tu spyod yul ma yin pa de ni byang chub sems dpa'i spyod yul lo/_/gang yang dag par spong ba'ang spyod yul la dge ba 
[\[203a.3\]]dang mi dge ba gnyis su dmigs pa'ang spyod yul ma yin pa de ni byang chub sems dpa'i spyod yul lo/_/gang rdzu 'phrul gyi rkang pa sgrub pa'ang spyod yul la lhun gyis grub pa'i rdzu 'phrul gyi rkang pa la dbang sgyur ba'ang spyod yul ba de ni byang chub sems dpa'i spyod yul lo/_/gang dbang po 
[\[203a.4\]]lnga'i yang spyod yul la/_sems can thams cad kyi dbang po mchog dang mchog ma yin pa shes pa'ang spyod yul ba de ni byang chub sems dpa'i spyod yul lo/_/gang stobs lnga la gnas pa'ang spyod yul la de bzhin gshegs pa'i stobs bcu la mngon par dga' ba yang spyod yul ba de 
[\[203a.5\]]ni byang chub sems dpa'i spyod yul lo/_/gang byang chub kyi yan lag bdun yongs su grub pa'ang spyod yul la blo rab tu dbye ba shes pa la mkhas pa'ang spyod yul ba de ni byang chub sems dpa'i spyod yul lo/_/gang lam la gnas pa'ang spyod yul lam ngan pa la mi dmigs pa'ang 
[\[203a.6\]]spyod yul ba de ni byang chub sems dpa'i spyod yul lo/_/gang zhi gnas dang /_lhag mthong gi tshogs tshol ba yang spyod yul la shin tu zhi bar mi ltung ba yang spyod yul ba de ni byang chub sems dpa'i spyod yul lo/_/gang chos thams cad skyed pa med pa'i mtshan nyid du rtog pa yang spyod 
[\[203a.7\]]yul la mtshan dang dpe byad bzang po dang /_sangs rgyas kyi sku dang rgyan yongs su sgrub pa'ang spyod yul ba de ni byang chub sems dpa'i spyod yul lo/_/gang nyan thos dang /_rang sangs rgyas kyi tshul ston pa yang spyod yul la sangs rgyas kyi chos las mi nyams pa yang spyod yul ba de 
[\[203b\]]
[\[203b.1\]]ni byang chub sems dpa'i spyod yul lo/_/gang rang bzhin rab tu rnam par dag par gyur pa'i chos thams cad kyi rjes su 'gro ba'ang spyod yul la sems can thams cad ji ltar mos pa bzhin du spyod lam ston pa yang spyod yul ba de ni byang chub sems dpa'i spyod yul lo/_/gang sangs rgyas 
[\[203b.2\]]kyi zhing thams cad la shin tu 'jig pa dang /_'chags pa med pa nam mkha'i rang bzhin du rtog pa yang spyod yul la sna tshogs su bkod pa dang /_du mar bkod pa'i sangs rgyas kyi zhing gi yon tan bkod pa ston pa'ang spyod yul ba de ni byang chub sems dpa'i spyod yul lo/_/gang chos 
[\[203b.3\]]kyi 'khor lo rab tu bskor ba dang yongs su mya ngan las 'das pa chen po ston pa yang spyod yul la byang chub sems dpa'i spyod pa ma gtong ba yang spyod yul ba de ni byang chub sems dpa'i spyod yul lo/_/bstan pa 'di bshad pa na 'jam dpal gzhon nur gyur pa dang lhan cig tu lhags 
[\[203b.4\]]pa'i lha'i bu de dag las lha'i bu brgyad stong bla na med pa yang dag par rdzogs pa'i byang chub tu sems skyes so/_/na ba yang dag par dga' bar bya ba'i le'u ste bzhi pa'o//_//de nas tshe dang ldan pa shA ri'i bu 'di snyam du sems te/_khyim 'di na stan dag kyang 
[\[203b.5\]]med na byang chub sems dpa' 'di dag dang /_nyan thos chen po 'di dag ci la 'khod snyam mo/_/de nas lid tsa bI dri ma med par grags pas tshe dang ldan pa shA ri'i bu'i sems kyi rtog pa shes nas tshe dang ldan pa shA ri'i bu la 'di skad ces smras so/_/btsun pa shA ri'i bu ci chos 'dod de 'ongs 
[\[203b.6\]]sam/_'on te stan 'dod/_smras pa/_kho bo ni chos 'dod de 'ongs kyi/_stan 'dod pa ni ma yin no/_/smras pa/_btsun pa shA ri'i bu de bas na gang chos 'dod pa de ni bdag gi lus kyang 'dod pa ma yin na/_stan 'dod par lta ga la 'gyur/_btsun pa shA ri'i bu gang chos 
[\[203b.7\]]'dod pa de ni gzugs dang /_tshor ba dang /_'du shes dang /_'du byed dang /_rnam par shes pa 'dod pa ma yin no/_/phung po dang /_khams dang /_skye mched 'dod pa ma yin no/_/gang chos 'dod pa de ni 'dod pa'i khams dang /_gzugs kyi khams dang /_gzugs med pa'i 
[\[204a\]]
[\[204a.1\]]khams 'dod pa ma yin no/_/gang chos 'dod pa de ni sangs rgyas la mngon par zhen pa 'dod pa ma yin/_chos dang /_dge 'dun la mngon par zhen pa 'dod pa ma yin no/_/btsun pa shA ri'i bu gzhan yang gang chos 'dod pa de ni sdug bsngal yongs su shes par 'dod pa 
[\[204a.2\]]ma yin/_kun 'byung ba spang bar 'dod pa ma yin/_'gog pa mngon du bya bar 'dod pa ma yin/_lam bsgom par 'dod pa ma yin no/_/de ci'i phyir zhe na/_chos ni spros pa med pa/_yi ge med pa ste/_de la sdug bsngal shes par bya/_kun 'byung ba spang bar bya/_'gog pa 
[\[204a.3\]]mngon du bya/_lam bsgom par bya'o zhes gang 'phros par byed pa de ni chos 'dod pa ma yin te/_de ni spros pa 'dod pa'o/_/btsun pa shA ri'i bu chos ni nye bar zhi zhing rab tu zhi ba ste/_de la gang dag skye ba dang 'jig pa la spyod pa de dag ni chos 'dod pa ma yin/_dben pa 'dod pa ma yin 
[\[204a.4\]]te/_de ni skye ba dang 'jig pa 'dod pa'o/_/btsun pa shA ri'i bu gzhan yang chos ni rdul med cing rdul dang bral ba ste/_de la gang dag chos gang la chags na tha na mya ngan las 'das pa la yang rung ste/_de dag ni chos 'dod pa ma yin gyi/_de dag ni 'dod chags kyi rdul 'dod pa'o/_/
[\[204a.5\]]chos ni yul ma yin te/_gang dag yul 'grang ba de dag ni chos 'dod pa ma yin gyi/_de dag ni yul 'dod pa'o/_/chos ni blang ba med pa/_dor ba med pa ste/_gang dag chos gang la 'dzin pa dang /_gtong ba de dag ni chos 'dod pa ma yin te/_de dag ni 'dzin pa dang gtong 
[\[204a.6\]]ba 'dod pa'o/_/chos ni kun gzhi med pa ste/_gang kun gzhi la dga' ba de dag ni chos 'dod pa ma yin gyi/_de dag ni kun gzhi 'dod pa'o/_/chos ni mtshan ma med pa stong pa ste/_gang dag gi rnam par shes pa mtshan ma'i rjes su 'jug pa de dag ni chos 'dod pa ma yin 
[\[204a.7\]]te/_de dag ni mtshan ma 'dod pa'o/_/chos ni lhan cig gnas pa ma yin te/_gang su dag chos dang lhan cig gnas pa de dag ni chos 'dod pa ma yin gyi/_de dag ni gnas pa 'dod pa'o/_/chos ni mthong ba dang /_thos pa dang /_bye brag phyed pa dang /_rnam par rig 
[\[204b\]]
[\[204b.1\]]pa ma yin te/_gang dag mthong ba dang /_thos pa dang /_bye brag phyed pa dang /_rnam par rig pa la spyod pa de dag ni mthong pa dang /_thos pa dang /_bye brag phyed pa dang /_rnam par rig pa 'dod pa yin gyi de dag ni chos 'dod pa ma yin no/_/btsun pa shA ri'i bu chos ni 'dus byas dang 'dus ma 
[\[204b.2\]]byas med pa ste/_gang dag 'dus byas spyod yul ba de dag ni chos 'dod pa ma yin gyi de dag ni 'dus byas su 'dzin pa 'dod pa'o/_/btsun pa shA ri'i bu de lta bas na khyod chos 'dod par bya na khyod kyis chos thams cad mi 'dod par bya'o/_/chos bstan pa 'di bshad pa na lha'i bu lnga brgya chos rnams 
[\[204b.3\]]la chos kyi mig rnam par dag go/_/de nas lid tsa bI dri ma med par grags pas 'jam dpal gzhon nur gyur pa la smras pa/_'jam dpal khyod kyis phyogs bcu'i sangs rgyas kyi zhing brgya stong grangs med pa dag tu sangs rgyas kyi zhing rgyu zhing 'gro ba na sangs rgyas kyi zhing gang na seng ge'i khri thams cad kyi 
[\[204b.4\]]mchog yon tan thams cad dang ldan pa dag mthong /_de skad ces smras pa dang 'jam dpal gzhon nur gyur pas lid tsa bI dri ma med par grags pa la 'di skad ces smras so/_/rigs kyi bu 'di nas shar phyogs su sangs rgyas kyi zhing gang gA'i klung sum cu rtsa gnyis kyi bye ma snyed 'das pa na 'jig rten 
[\[204b.5\]]gyi khams lhun po'i rgyal mtshan zhes bya ba yod de/_de na de bzhin gshegs pa lhun po'i sgron ma'i rgyal po zhes bya ba bzhugs te/_'tsho zhing gzhes so/_/de bzhin gshegs pa de'i sku ni dpag tshad 'bum phrag brgyad cu rtsa bzhi'o/_/bcom ldan 'das de'i seng ge'i khri'i tshad ni dpag tshad 'bum 
[\[204b.6\]]phrag drug cu rtsa brgyad do/_/byang chub sems dpa' de dag gi lus kyang dpag tshad 'bum phrag bzhi bcu rtsa gnyis so/_/byang chub sems dpa' de dag gi seng ge'i khri yang dpag tshad 'bum phrag sum cu rtsa bzhi yod de/_rigs kyi bu de bzhin gshegs pa lhun po'i sgron ma'i rgyal po de'i 
[\[204b.7\]]sangs rgyas kyi zhing 'jig rten gyi khams lhun po'i rgyal mtshan de na seng ge'i khri thams cad kyi mchog yon tan thams cad dang ldan pa dag yod do/_/de nas lid tsa bI dri ma med par grags pas de'i tshe de lta bu'i bsam pa kun bsams shing /_'di lta bu'i rdzu 'phrul 'di mngon par 'du byed pa 
[\[205a\]]
[\[205a.1\]]mngon par byas te/_gang 'jig rten gyi khams lhun po'i rgyal mtshan de na bcom ldan 'das de bzhin gshegs pa lhun po'i sgron ma'i rgyal po des seng ge'i khri sum khri nyis stong bskur te/_de tsam du 'phang mtho ba/_de tsam du yangs pa/_de tsam du blta na sdug pa/_
[\[205a.2\]]gang byang chub sems dpa' de dag dang /_nyan thos chen po de dag dang /_brgya byin dang /_tshangs pa dang /_'jig rten skyong ba dang /_lha'i bu de dag gis sngon ma mthong ba de dag steng gi nam mkha' las 'ongs te/_lid tsa bI dri ma med par grags pa'i khyim du so sor gnas 
[\[205a.3\]]so/_/seng ge'i khri sna tshogs sum khri nyis stong ma 'dom par shong ste/_khyim de yang de tsam du yangs par snang ngo /_/yangs pa'i grong khyer chen po yang bsgribs par gyur pa med/_'dzam bu'i gling dang gling bzhi pa yang bsgribs pa med de/_de dag thams cad kyang sngon ji lta ba 
[\[205a.4\]]bzhin du snang ngo /_/de nas lid tsa bI dri ma med par grags pas 'jam dpal gzhon nur gyur pa la 'di skad ces smras so/_/'jam dpal seng ge'i khri dang 'tsham pa'i lus su byin gyis rlobs la byang chub sems dpa' 'di dag dang seng ge'i khri la 'dug shig_/de nas byang chub 
[\[205a.5\]]sems dpa' gang mngon par shes pa thob pa de dag ni bdag gi lus dpag tshad 'bum phrag bzhi bcu rtsa gnyis par byin gyis brlabs te seng ge'i khri la 'khod do/_/byang chub sems dpa' gang dag las dang po pa de dag ni seng ge'i khri de dag la 'dug ma nus so/_/de nas lid tsa bI dri 
[\[205a.6\]]ma med par grags pas ji ltar byang chub sems dpa' de dag mngon par shes pa lnga 'grub par 'gyur ba de lta de lta bur byang chub sems dpa' de dag la chos bstan te/_de dag gis mngon par shes pa thob nas lus dpag tshad 'bum phrag bzhi bcu rtsa gnyis par mngon par sprul te seng ge'i khri de 
[\[205a.7\]]dag la 'khod do/_/nyan thos chen po de dag kyang seng ge'i khri de dag la 'khod ma nus te/_de nas lid tsa bI dri ma med par grags pas tshe dang ldan pa shA ri'i bu la smras pa/_btsun pa shA ri'i bu seng ge'i khri la 'dug shig_/smras pa/_skyes bu dam pa seng ge'i khri 'di dag mtho zhing che 
[\[205b\]]
[\[205b.1\]]bas 'dug mi nus so/_/smras pa/_btsun pa shA ri'i bu bcom ldan 'das de bzhin gshegs pa lhun po'i sgron ma'i rgyal po de la phyag gyis shig dang /_'dug nus par 'gyur ro/_/de nas nyan thos chen po de dag gis bcom ldan 'das de bzhin gshegs pa lhun po'i sgron ma'i rgyal po de la phyag 
[\[205b.2\]]'tshal nas gdod de dag seng ge'i khri la 'khod do/_/de nas tshe dang ldan pa shA ri'i bus lid tsa bI dri ma med par grags pa la 'di skad ces smras so/_/rigs kyi bu khyim chung ngu'i nang du seng ge'i khri 'di lta bur mtho zhing che ba sna tshogs 'di lta bu stong phrag 'di snyed chud pa dang /_'di dag gis 
[\[205b.3\]]yangs pa'i grong khyer chen po yang bsgribs par ma gyur/_'dzam bu'i gling gi grong dang /_grong khyer dang /_grong rdal dang /_yul 'khor dang /_rgyal po'i 'khor dang /_gling chen po bzhi la'ang cung zad kyang ma bsgribs/_lha dang /_klu dang /_gnod sbyin dang /_dri za dang /_lha ma yin dang /_
[\[205b.4\]]nam mkha' lding dang /_mi 'am ci dang /_lto 'phye chen po'i gnas rnams kyang bsgribs par ma gyur te/_sngon ci 'dra ba phyis kyang de bzhin du snang ba ni ngo mtshar to/_/lid tsa bI dri ma med par grags pas smras pa/_btsun pa shA ri'i bu de bzhin gshegs pa dang /_byang chub sems dpa' 
[\[205b.5\]]rnams la ni rnam par thar pa bsam gyis mi khyab pa zhes bya ba yod de/_rnam par thar pa bsam gyis mi khyab pa de la gnas pa'i byang chub sems dpa' ni ri'i rgyal po ri rab de tsam du mtho ba/_de tsam du che ba/_de tsam du 'phags pa/_de tsam du yangs pa yang yungs 'bru'i nang du 
[\[205b.6\]]'jug ste/_yungs 'bru de yang skyes pa yang med/_ri rab kyang gang ba'ang med la bya ba de yang ston to/_/rgyal chen bzhi'i ris kyi lha rnams dang /_sum cu rtsa gsum pa'i lha rnams kyang bdag cag gang du bcug mi shes so/_/rdzu 'phrul gyis 'dul ba'i sems can gzhan 
[\[205b.7\]]dag gis ni ri'i rgyal po ri rab de yungs 'bru'i nang du bcug par shes shing mthong ngo /_/de ni btsun pa shA ri'i bu byang chub sems dpa' rnams kyi rnam par thar pa bsam gyis mi khyab pa'i yul la 'jug pa'o/_/btsun pa shA ri'i bu gzhan yang rnam par thar pa bsam gyis mi khyab 
[\[206a\]]
[\[206a.1\]]pa la gnas pa'i byang chub sems dpa' ni rgya mtsho chen po bzhi'i chu'i phung po rnams ba spu'i khung bu gcig tu blugs te/_nya dang /_rus sbal dang /_chu srin byis pa gsod dang /_sbal pa dang /_chu las skyes pa'i srog chags gzhan dag la yang gnod par gyur pa 
[\[206a.2\]]med/_klu dang /_gnod sbyin dang /_dri za dang /_lha ma yin rnams kyang 'di snyam du bdag cag gar btsud snyam yang mi sems la/_bya ba de yang snang zhing sems can de dag la gnod cing 'khrug par gyur pa yang med do/_/stong gsum gyi stong chen po'i 'jig rten gyi khams 
[\[206a.3\]]'di yang rdza mkhan gyi 'khor lo bzhin lag pa g.yas pas blangs te bskor nas 'jig rten gyi khams gang gA'i klung gi bye ma snyed du 'phangs kyang sems can rnams bdag cag gang du phyung gang nas 'ongs mi shes so/_/slar yang blangs nas gnas bzhin du bzhag kyang 'ong ba 
[\[206a.4\]]dang 'gro bar mi shes mod kyi bya ba de yang kun tu snang ngo /_/btsun pa shA ri'i bu gzhan yang 'khor ba tshad med pas 'dul ba'i sems can dag kyang yod/_'khor ba bstung bas 'dul ba dag kyang yod de/_de la rnam par thar pa bsam gyis mi khyab pa la gnas pa'i byang 
[\[206a.5\]]chub sems dpa' ni 'khor ba tshad med pas 'dul ba'i sems can rnams 'dul ba'i dbang gi phyir zhag bdun yang bskal pa 'das par ston te/_'khor ba bstung bas 'dul ba'i sems can rnams la ni bskal pa yang zhag bdun gyis 'das par ston to/_/de la 'khor 
[\[206a.6\]]ba tshad med pas 'dul ba'i sems can rnams ni zhag bdun la yang bskal pa 'das pa snyam du shes so/_/gang 'khor ba bstung bas 'dul ba'i sems can de dag ni bskal pa yang zhag bdun gyis 'das par shes so/_/de ltar rnam par thar pa bsam gyis mi khyab pa la 
[\[206a.7\]]gnas pa'i byang chub sems dpa' ni sangs rgyas kyi zhing thams cad kyi yon tan bkod pa rnams sangs rgyas kyi zhing gcig tu ston to/_/sems can thams cad kyang lag pa g.yas pa'i mthil du bzhag ste/_sems kyi mgyogs pa'i rdzu 'phrul gyis 'gro zhing sangs rgyas 
[\[206b\]]
[\[206b.1\]]kyi zhing kun tu ston kyang sangs rgyas kyi zhing gcig nas kyang ma g.yos so/_/phyogs bcu'i sangs rgyas bcom ldan 'das la mchod pa ji snyed yod pa de thams cad spu'i khung bu gcig tu ston to/_/phyogs bcu na zla ba dang /_nyi ma dang /_skar ma'i gzugs ji snyed yod 
[\[206b.2\]]pa de thams cad kyang spu'i khung bu gcig tu ston to/_/phyogs bcu na rlung gi dkyil 'khor ldang ba ji snyed pa de dag thams cad kha'i nang du brngubs kyang de'i lus zhig pa'ang med cing sangs rgyas kyi zhing de dag gi rtswa dang nags tshal rnams nyal ba'ang med do/_/phyogs bcu'i sangs 
[\[206b.3\]]rgyas kyi zhing rnams bsregs pa'i bskal pas tshig pa'i me'i phung po de kun rang gi ltor bcug kyang gang des las bya ba de'ang byed do/_/'og tu sangs rgyas kyi zhing gang gA'i klung gi bye ma snyed 'das pa nas sangs rgyas kyi zhing de steng du byung ste bteg nas/_gyen du sangs rgyas kyi zhing 
[\[206b.4\]]gang gA'i klung gi bye ma snyed 'das par steng du 'jog ste/_'di lta ste/_dper na skyes bu mthu chen po zhig gis khab kyi rtse mos rgya shug gi lo ma la btsugs te bteg pa bzhin no/_/de ltar rnam par thar pa bsam gyis mi khyab pa la gnas pa'i byang chub sems dpa' sems 
[\[206b.5\]]can thams cad 'khor los sgyur ba'i gzugs su byin gyis rlob bo/_/de bzhin du 'jig rten skyong ba'i gzugs su byin gyis rlob bo/_/brgya byin gyi gzugs su byin gyis rlob bo/_/tshangs pa'i gzugs su byin gyis rlob bo/_/nyan thos kyi gzugs su byin gyis rlob bo/_/
[\[206b.6\]]rang sangs rgyas kyi gzugs su byin gyis rlob bo/_/byang chub sems dpa'i gzugs su byin gyis rlob bo/_/sems can thams cad sangs rgyas kyi gzugs su byin gyis rlob bo/_/phyogs bcu na sems can rab 'bring tha ma thams cad kyi sgrar grags pa dang /_sgrar 
[\[206b.7\]]btags pa gang ji snyed pa de dag thams cad sangs rgyas kyi gsung dbyangs dang /_sangs rgyas kyi sgra dang chos kyi sgra dang /_dge 'dun gyi sgrar byin gyis rlob ste/_sgra dbyangs de las kyang mi rtag pa dang /_sdug bsngal ba dang /_stong pa dang /_bdag med pa'i sgra dbyangs 'byung 
[\[207a\]]
[\[207a.1\]]bar byed de/_phyogs bcu'i sangs rgyas bcom ldan 'das rnams rnam pa ji snyed du bstan pas chos ston pa de dag thams cad sgra dang dbyangs de dag las 'byung bar byed do/_/btsun pa shA ri'i bu 'di ni rnam par thar pa bsam gyis mi khyab pa la gnas pa'i byang chub sems 
[\[207a.2\]]dpa' rnams kyi yul la 'jug pa cung zad tsam zhig bstan par zad de/_btsun pa shA ri'i bu rnam par thar pa bsam gyis mi khyab pa la gnas pa'i byang chub sems dpa' rnams kyi yul la 'jug pa bstan pa ni bskal pa las lhag pa'am/_de las 'das pa yang 
[\[207a.3\]]kho bos bshad do/_/de nas gnas brtan 'od srung chen pos byang chub sems dpa'i rnam par thar pa bsam gyis mi khyab pa bstan pa 'di thos nas ngo mtshar du gyur te/_gnas brtan shA ri'i bu la 'di skad ces smras so/_/tshe dang ldan pa shA ri'i bu 'di lta ste dper na mi 
[\[207a.4\]]dmus long gi mdun du la las gzugs su gyur ba thams cad bstan kyang dmus long des gzugs gcig kyang mi mthong ba de bzhin du/_tshe dang ldan pa shA ri'i bu rnam par thar pa bsam gyis mi khyab pa'i sgo 'di bstan pa'i tshe nyan thos dang rang sangs rgyas thams cad dmus 
[\[207a.5\]]long dang 'dra bar mig med de/_bsam gyis mi khyab pa'i rgyu gcig tsam yang mngon sum du ma gyur na/_rnam par thar pa bsam gyis mi khyab pa 'di thos nas mkhas pa su zhig bla na med pa yang dag par rdzogs pa'i byang chub tu sems mi skyed/_dbang po shin tu nyams pa 
[\[207a.6\]]sa bon tshig pa dang rul ba ltar theg pa chen po 'di la snod du ma gyur na da ji ltar bya/_nyan thos dang rang sangs rgyas thams cad kyis chos bstan pa 'di thos nas cho nges btab ste/_stong gsum gyi stong chen po'i 'jig rten gyi khams su go bar byas so/_/byang chub sems dpa' 
[\[207a.7\]]thams cad kyis ni rnam par thar pa bsam gyis mi khyab pa 'di thos na rgyal bu gzhon nus cod pan blang ba bzhin du rab tu dga' bas spyi bor blang zhing 'di la mos pa'i stobs shin tu bskyed par bya'o/_/gang rnam par thar pa bsam gyis mi khyab pa 'di la mos pa de la bdud 
[\[207b\]]
[\[207b.1\]]thams cad kyang ci zhig byed par 'gyur/_gnas brtan 'od srung chen pos bstan pa 'di bshad pa na lha'i bu sum khri nyis stong gis bla na med pa yang dag par rdzogs pa'i byang chub tu sems bskyed do/_/de nas lid tsa bI dri ma med par grags pas gnas brtan 'od srung chen po la 'di 
[\[207b.2\]]skad ces smras so/_/btsun pa 'od srung chen po phyogs bcu'i 'jig rten gyi khams dpag tu med pa dag na bdud ji snyed bdud byed pa de dag thams cad kyang rnam par thar pa bsam gyis mi khyab pa la gnas pa'i byang chub sems dpa' rnams thabs la mkhas pas sems can 
[\[207b.3\]]yongs su smin par bya ba'i phyir bdud byed do/_/btsun pa 'od srung chen po phyogs bcu'i 'jig rten gyi khams dpag tu med pa dag na byang chub sems dpa' la slong ba gang dag gis lag pa'am/_rkang pa'am/_rna ba'am/_sna'am/_khrag gam/_rgyus pa'am/_rus 
[\[207b.4\]]pa'am/_rkang pa'am/_mig gam/_ro stod dam/_mgo'am/_yan lag dang /_nying lag gam/_rgyal po'i srid dam/_yul 'khor ram/_ljongs sam/_chung ma dang /_bu pho dang /_bu mo dang /_bran pho dang /_bran mo dang /_rta dang /_glang po che dang /_shing rta dang /_bzhon 
[\[207b.5\]]pa dang /_gser dang /_dngul dang /_nor bu dang /_mu tig dang /_dung dang /_man shel dang /_byi ru dang /_bai dUr+ya dang /_nor bu rin po che rnams kyang rung /_bza' ba dang /_btung ba dang /_bro ba rnams sam/_gos rnams kyang rung /_nyam nga bar byas te slong ba de dag thams cad 
[\[207b.6\]]kyang phal cher rnam par thar pa bsam gyis mi khyab pa la gnas pa'i byang chub sems dpa' rnams te/_thabs la mkhas pas lhag pa'i bsam pa brtan pa 'di ston to/_/de ci'i phyir zhe na/_btsun pa 'od srung chen po byang chub sems dpa' rnams ni dka' thub drag pas na 
[\[207b.7\]]de lta bur ston te/_go skabs ma phye bar byang chub sems dpa' la nyam nga bar byed pa'i mthu skye bo phal po che la med do/_/go skabs ma phye bar gsad pa'am bslang bar yang mi nus so/_/btsun pa 'od srung 'di lta ste/_dper na srin bu me khyer gyis nyi ma'i dkyil 'khor 
[\[208a\]]
[\[208a.1\]]gyi 'od zil gyis mnan par mi nus pa de bzhin du btsun pa 'od srung go skabs ma phye bar byang chub sems dpa'i thad du 'gro ba'am bslang bar mi nus so/_/btsun pa 'od srung chen po 'di lta ste/_dper na bal glang glang po che la brdeg pa ni bong bus bzod par 
[\[208a.2\]]mi nus te/_de bzhin du btsun pa 'od srung chen po byang chub sems dpa' ma yin pas byang chub sems dpa' la nyam nga bar byed mi nus kyi byang chub sems dpa' nyid byang chub sems dpa' la nyam nga bar byed de/_byang chub sems dpas nyam nga bar byas pa byang chub sems dpas 
[\[208a.3\]]bzod do/_/btsun pa 'od srung chen po de ni rnam par thar pa bsam gyis mi khyab pa la gnas pa'i byang chub sems dpa' rnams kyi thabs shes pa'i stobs la 'jug pa'o/_/rnam par thar pa bsam gyis mi khyab pa bstan pa'i le'u ste lnga pa'o//_//de 
[\[208a.4\]]nas 'jam dpal gzhon nur gyur pas lid tsa bI dri ma med par grags pa la 'di skad ces smras so/_/skyes bu dam pa byang chub sems dpas sems can thams cad la ji ltar blta bar bya/_smras pa/_'jam dpal 'di lta ste/_dper na skyes bu mkhas pa chu zla la lta ba de 
[\[208a.5\]]bzhin du byang chub sems dpas sems can thams cad la blta bar bya'o/_/'jam dpal 'di lta ste/_dper na sgyu ma mkhan dag sgyu ma mkhan gyis sprul pa'i mi la lta ba de bzhin du byang chub sems dpas sems can thams cad la blta bar bya'o/_/'jam dpal 'di lta 
[\[208a.6\]]ste/_dper na me long gi dkyil 'khor la bzhin lta ba de bzhin du byang chub sems dpas sems can thams cad la blta bar bya'o/_/'jam dpal 'di lta ste/_dper na smig rgyu'i chu ltar byang chub sems dpas sems can thams cad la blta bar bya'o/_/'jam 
[\[208a.7\]]dpal 'di lta ste dper na brag ca'i sgra skad lta bur byang chub sems dpas sems can thams cad la blta bar bya'o/_/'jam dpal 'di lta ste dper na nam mkha' la sprin gyi phung po lta bur byang chub sems dpas sems can thams cad la blta bar bya'o/_/'jam dpal 'di lta ste dper na/_
[\[208b\]]
[\[208b.1\]]dbu ba rdos pa'i sngon gyi mtha' lta bur byang chub sems dpas sems can thams cad la blta bar bya'o/_/'jam dpal 'di lta ste dper na chu'i chu bur 'byung ba dang 'jig pa ltar byang chub sems dpas sems can thams cad la so sor brtag go/_/'jam dpal 'di lta ste dper na chu 
[\[208b.2\]]shing la snying po lta ba ltar byang chub sems dpas sems can thams cad la so sor brtag go/_/'jam dpal 'di lta ste/_dper na glog gi 'pho ba ltar byang chub sems dpas sems can thams cad la so sor brtag go/_/'jam dpal 'di lta ste dper na khams lnga po ltar 
[\[208b.3\]]byang chub sems dpas sems can thams cad la so sor brtag go/_/'jam dpal 'di lta ste dper na skye mched bdun po ltar byang chub sems dpas sems can thams cad la so sor brtag go/_/'jam dpal 'di lta ste dper na gzugs med pa dag la gzugs su snang ba ltar 
[\[208b.4\]]byang chub sems dpas sems can thams cad la so sor brtag go/_/'jam dpal 'di lta ste dper na sa bon brngos pa las myu gu 'grub pa ltar byang chub sems dpas sems can thams cad la so sor brtag go/_/'jam dpal 'di lta ste dper na sbal pa'i spu'i gos ltar byang 
[\[208b.5\]]chub sems dpas sems can thams cad la so sor brtag go/_/'jam dpal 'di lta ste dper na shi ba 'dod pa'i rtsed mo la dga' ba ltar byang chub sems dpas sems can thams cad la so sor brtag go/_/'jam dpal 'di lta ste dper na rgyun du zhugs pa'i 'jig tshogs 
[\[208b.6\]]la lta ba ltar byang chub sems dpas sems can thams cad la so sor brtag go/_/'jam dpal 'di lta ste dper na lan cig phyir 'ong ba la srid pa gsum po ltar byang chub sems dpas sems can thams cad la so sor brtag go/_/'jam dpal 'di lta ste/_dper na phyir 
[\[208b.7\]]mi 'ong ba la mngal du 'jug pa ltar byang chub sems dpas sems can thams cad la so sor brtag go/_/'jam dpal 'di lta ste dper na dgra bcom pa la 'dod chags dang /_zhe sdang dang /_gti mug bzhin du byang chub sems dpas sems can thams cad la so sor 
[\[209a\]]
[\[209a.1\]]brtag go/_/'jam dpal 'di lta ste dper na bzod pa thob pa'i byang chub sems dpa' la ser sna dang /_'chal pa'i tshul khrims dang /_gnod sems dang /_rnam par 'tshe ba'i sems bzhin du byang chub sems dpas sems can thams cad la so sor brtag 
[\[209a.2\]]go/_/'jam dpal 'di lta ste dper na de bzhin gshegs pa la bag chags bzhin du byang chub sems dpas sems can thams cad la so sor brtag go/_/'jam dpal 'di lta ste dper na mi dmus long gis gzugs mthong ba ltar byang chub sems dpas sems can 
[\[209a.3\]]thams cad la so sor brtag go/_/'jam dpal 'di lta ste dper na 'gog pa la snyoms par zhugs pa'i dbugs 'byung ba dang rngub pa de bzhin du byang chub sems dpas sems can thams cad la so sor brtag go/_/'jam dpal 'di lta ste/_dper na nam mkha' la 
[\[209a.4\]]ni bya'i rjes bzhin du byang chub sems dpas sems can thams cad la so sor brtag go/_/'jam dpal 'di lta ste dper na ma ning la pho mtshan skye ba bzhin du byang chub sems dpas sems can thams cad la so sor brtag go/_/'jam dpal 'di lta ste dper na mo gsham 
[\[209a.5\]]gyi bu rnyed pa bzhin du byang chub sems dpas sems can thams cad la so sor brtag go/_/'jam dpal 'di lta ste dper na de bzhin gshegs pas sprul pa'i nyon mongs pa'i ma skyes pa de bzhin du byang chub sems dpas sems can thams cad la so sor brtag go/_/
[\[209a.6\]]'jam dpal 'di lta ste/_dper na rmi lam na snang ba sad na mthong ba bzhin du byang chub sems dpas sems can thams cad la so sor brtag go/_/'jam dpal 'di lta ste dper na kun tu mi rtog pa la nyon mongs pa bzhin du byang chub sems dpas sems can thams cad la so sor brtag 
[\[209a.7\]]go/_/'jam dpal 'di lta ste/_dper na rgyu med pa las me 'byung ba bzhin du byang chub sems dpas sems can thams cad la so sor brtag go/_/'jam dpal 'di lta ste dper na yongs su mya ngan las 'das pa'i nying mtshams sbyor ba bzhin du byang chub sems dpas sems can thams 
[\[209b\]]
[\[209b.1\]]cad la so sor brtag go/_/'jam dpal de lta bur yang dag pa nyid bdag med par rab tu rtogs pas byang chub sems dpas sems can thams cad la so sor brtag go/_/smras pa/_rigs kyi bu gal te byang chub sems dpas sems can thams cad la de lta bur so sor brtag na ji 
[\[209b.2\]]ltar na de sems can thams cad la byams pa chen po skye bar 'gyur/_smras pa/_'jam dpal nam byang chub sems dpa' de ltar so sor rtog pa na de ltar chos yongs su shes nas sems can 'di dag la'ang bdag gis chos bstan to snyam ste/_de bas na de sems can thams cad 
[\[209b.3\]]la yang dag pa'i skyabs kyi byams pa skye ste/_len pa med pa'i phyir nye bar zhi ba'i byams pa'o/_/nyon mongs pa med pas gdung ba med pa'i byams pa'o/_/dus gsum mnyam pa nyid kyi phyir ci bzhin pa nyid kyi byams pa'o/_/kun nas ldang ba med pa'i phyir 'gal ba 
[\[209b.4\]]med pa'i byams pa'o/_/phyi nang ma 'dres pa'i phyir gnyis su med pa'i byams pa'o/_/shin tu mthar thug pa'i phyir mi 'khrugs pa'i byams pa'o/_/bsam pa rdo rje lta bur mi phyed pa'i phyir brtan pa'i byams pa'o/_/rang bzhin gyis yongs su dag pa'i phyir 
[\[209b.5\]]yongs su dag pa'i byams pa'o/_/bsam pa mnyam pa'i phyir mnyam pa'i byams pa'o/_/dgra bcom pa'i phyir dgra bcom pa'i byams pa'o/_/sems can yongs su smin par bya ba rgyun mi 'chad pa'i phyir byang chub sems dpa'i byams pa'o/_/yang de bzhin nyid khong du chud 
[\[209b.6\]]pa'i phyir de bzhin gshegs pa'i byams pa'o/_/sems can gnyid kyis log pa rab tu sad par byed pa'i phyir sangs rgyas kyi byams pa'o/_/rang mngon par rdzogs par byang chub pa'i phyir rang byung gi byams pa'o/_/ro mtshungs pa'i phyir byang chub kyi byams pa'o/_/rjes 
[\[209b.7\]]su chags pa dang /_khong khro ba spangs pa'i phyir sgro btags pa med pa'i byams pa'o/_/theg pa chen po yongs su snang bar byed pa'i phyir snying rje chen po'i byams pa'o/_/stong pa dang bdag med par so sor rtog pa'i phyir yongs su mi skyo ba'i byams pa'o/_/slob dpon dpe mkhyud 
[\[210a\]]
[\[210a.1\]]med pa'i phyir chos kyi sbyin pa'i byams pa'o/_/tshul khrims 'chal pa'i sems can la lta ba'i phyir tshul khrims kyi byams pa'o/_/bdag dang pha rol srung ba'i phyir bzod pa'i byams pa'o/_/sems can thams cad kyi khur khyer ba'i phyir brtson 'grus kyi byams 
[\[210a.2\]]pa'o/_/ro myang ba med pa'i phyir bsam gtan gyi byams pa'o/_/dus su thob par byed pa'i phyir shes rab kyi byams pa'o/_/thams cad du sgo ston pa'i phyir thabs kyi byams pa'o/_/bsam pa rnam par dag pa'i phyir tshul 'chos pa med pa'i byams pa'o/_/bsam pa thag pa nas byed 
[\[210a.3\]]pa'i phyir g.yo med pa'i byams pa'o/_/nyon mongs pa med pa'i phyir lhag pa'i bsam pa'i byams pa'o/_/bcos ma ma yin pa'i phyir sgyu med pa'i byams pa'o/_/sangs rgyas kyi bde ba la 'god pa'i phyir bde ba'i byams pa ste/_'jam dpal de ni byang chub sems 
[\[210a.4\]]dpa'i byams pa chen po'o/_/smras pa/_de'i snying rje chen po gang yin/_smras pa/_dge ba'i rtsa ba ci byas pa sems can thams cad la gtong ba'o/_/smras pa/_de'i dga' ba chen po gang yin/_smras pa/_gang byin nas yid dga' bar 'gyur te mi 'gyod pa'o/_/smras pa/_
[\[210a.5\]]de'i btang snyoms gang yin/_smras pa/_gang gnyi ga'i don du 'gyur ba'o/_/smras pa/_'khor ba'i 'jigs pas skrag pa gang la brten par bya/_smras pa/_'jam dpal byang chub sems dpa' 'khor ba'i 'jigs pas skrag pa ni sangs rgyas kyi che ba nyid la brten par 
[\[210a.6\]]bya'o/_/smras pa/_sangs rgyas kyi che ba nyid la gnas par 'dod pas gang la gnas par bya/_smras pa/_sangs rgyas kyi che ba nyid la gnas par 'dod pas sems can thams cad la snyoms par gnas par bya'o/_/smras pa/_sems can thams cad la snyoms par 
[\[210a.7\]]gnas par 'dod pas gang la gnas par bya/_smras pa/_sems can thams cad la snyoms par gnas par 'dod pas sems can thams cad rab tu thar bar bya ba'i phyir gnas par bya'o/_/smras pa/_sems can thams cad rab tu thar bar bya bar 'dod pas ji lta bur bya/_
[\[210b\]]
[\[210b.1\]]smras pa/_sems can thams cad rab tu thar bar bya bar 'dod pas nyon mongs pa las rab tu thar bar bya'o/_/smras pa/_nyon mongs pa spang bar 'dod pas/_ji ltar rab tu sbyar bar bya/_smras pa/_nyon mongs pa spang bar 'dod pas tshul bzhin rab tu sbyar bar bya'o/_/smras 
[\[210b.2\]]pa/_ji lta bur rab tu sbyar na/_tshul bzhin du rab tu sbyor ba yin/_smras pa/_skye ba med pa dang /_'gag pa med pa la rab tu sbyor ba ni tshul bzhin du/_rab tu sbyor ba yin no/_/smras pa/_ci mi skyed/_ci mi 'gog_/smras pa/_mi dge ba rnams mi skyed cing /_
[\[210b.3\]]dge ba rnams mi 'gog go/_/smras pa/_dge ba dang mi dge ba'i rtsa ba gang /_smras pa/_'jig tshogs ni rtsa ba'o/_/smras pa/_'jig tshogs kyi rtsa ba gang /_smras pa/_'jig tshogs kyi rtsa ba ni 'dod pa dang chags pa'o/_/smras pa/_'dod pa dang chags pa'i 
[\[210b.4\]]rtsa ba gang /_smras pa/_'dod pa dang chags pa'i rtsa ba ni yang dag pa ma yin pa kun rtog pa'o/_/smras pa/_yang dag pa ma yin pa kun rtog pa'i rtsa ba gang /_smras pa/_yang dag pa ma yin pa kun rtog pa'i rtsa ba ni phyin ci log gi 'du shes so/_/smras pa/_
[\[210b.5\]]phyin ci log gi 'du shes kyi rtsa ba gang /_smras pa/_phyin ci log gi 'du shes kyi rtsa ba ni rten med pa'o/_/smras pa/_rten med pa'i rtsa ba gang /_smras pa/_'jam dpal gang rten med pa de'i rtsa bar 'gyur ba ci zhig yod de/_de ltar chos thams cad ni rten med pa'i rtsa ba la 
[\[210b.6\]]gnas pa'o/_/de nas khyim de na gang gnas pa'i lha mo des byang chub sems dpa' sems dpa' chen po de dag gi chos bstan pa 'di thos nas dga' zhing mgu la yi rangs te/_bdag gi lus rags pa bstan nas lha'i me tog dag gis byang chub sems dpa' sems dpa' chen po de dag 
[\[210b.7\]]dang /_nyan thos chen po de dag la mngon par gtor te/_gtor ba dang byang chub sems dpa' rnams kyi lus la me tog gang dag bab pa de dag ni sa la lhung ngo /_/nyan thos chen po rnams kyi lus la me tog gang dag bab pa de dag ni de nyid du chags nas sa la ma lhung ngo /_/de 
[\[211a\]]
[\[211a.1\]]nas nyan thos chen po de dag rdzu 'phrul gyi cho 'phrul gyis me tog de dag sprugs kyang ma lhung ngo /_/de nas lha mo des tshe dang ldan pa shA ri'i bu la 'di skad ces smras so/_/btsun pa shA ri'i bu me tog 'di dag sprugs te ci bya/_smras pa lha mo me tog 'di dag ni rung ba ma 
[\[211a.2\]]yin pas na bdag me tog 'di dag 'dor ro/_/lha mos smras pa/_btsun pa shA ri'i bu de skad ma smra zhig_/de ci'i phyir zhe na/_me tog 'di dag ni rung ba yin no/_/de ci'i phyir zhe na/_'di ltar me tog de dag ni mi rtog_/rnam par mi rtog pa ste/_gnas brtan shA ri'i bu 
[\[211a.3\]]nyid rtog cing rnam par rtog go/_/btsun pa shA ri'i bu gang dag legs par gsungs pa'i chos 'dul ba la rab tu byung nas rtog pa dang rnam par rtog pa de dag ni rung ba ma yin pa'o/_/gnas brtan ni rtog cing rnam par rtog ste/_gang dag mi rtog pa de dag ni rung ba'o/_/btsun 
[\[211a.4\]]pa shA ri'i bu 'di ltar rtog pa dang rnam par rtog pa spangs pa'i phyir byang chub sems dpa' sems dpa' chen po 'di dag gi lus la me tog mi chags pa la ltos 'di lta ste/_dper na 'jigs pa'i rang bzhin can gyi mi la ni mi ma yin pa rnams kyis glags rnyed do/_/de bzhin 
[\[211a.5\]]du 'khor ba'i 'jigs pas skrag pa rnams la ni gzugs dang /_sgra dang /_dri dang /_ro dang /_reg byas glags rnyed par 'gyur ro/_/gang dag 'du byed thams cad kyi nyon mongs pa'i 'jigs pa dang bral ba de dag la ni gzugs dang /_sgra dang /_dri dang /_ro dang /_reg byas 
[\[211a.6\]]ci zhig byar yod/_gang dag bag chags ma spangs pa de dag la ni me tog kyang 'chags kyi/_gang dag bag chags spangs pa de dag gi lus la me tog mi chags te/_de bas na bag chags thams cad spangs pa rnams kyi lus la me tog mi chags so/_/de nas tshe dang 
[\[211a.7\]]ldan pa shA ri'i bus lha mo de la 'di skad ces smras so/_/lha mo khyod khyim 'di'i nang du zhugs nas yun ji srid cig lon/_lha mos smras pa/_gnas brtan gyis rnam par grol ba la zhugs nas yun ji srid pa'o/_/smras pa/_lha mo khyod khyim 'dir gnas nas ring po ma lon pa 
[\[211b\]]
[\[211b.1\]]lta zhig_/smras pa/_gnas brtan gyis rnam par grol ba la zhugs nas ji srid lon/_de nas gnas brtan cang mi zer bar gyur to/_/smras pa/_gnas brtan shes rab chen po dang ldan pa'i mchog ni ci'i phyir mi smra zhing /_da dus la bab na dris pa'i lan mi blan/_smras pa/_lha 
[\[211b.2\]]mo rnam par grol ba ni brjod du med na de ji skad du brjod mi shes so/_/smras pa/_gnas brtan gyis gang yi ger brjod pa de thams cad kyang rnam par grol ba'i mtshan nyid do/_/de ci'i phyir zhe na/_rnam par grol ba gang yin pa de ni nang na'ang med/_phyi rol na'ang med/_gnyi ga med par 
[\[211b.3\]]yang mi dmigs so/_/de bzhin du yi ge de nang na'ang med/_phyi rol na'ang med/_gnyi ga med par yang mi dmigs so/_/de lta bas na btsun pa shA ri'i bu yi ge bsal bas rnam par grol ba ma ston cig_/de ci'i phyir zhe na/_chos thams cad mnyam pa ni 'phags pa'i rnam 
[\[211b.4\]]par grol ba yin pa'i phyir ro/_/smras pa/_lha mo 'dod chags dang /_zhe sdang dang /_gti mug dang bral ba'i phyir rnam par grol ba ma yin nam/_lha mos smras pa/_'dod chags dang /_zhe sdang dang /_gti mug dang bral bas rnam par grol ba'o zhes bya ba 'di ni mngon pa'i nga 
[\[211b.5\]]rgyal can rnams la bstan pa ste/_gang dag mngon pa'i nga rgyal med pa de dag la ni 'dod chags dang /_zhe sdang dang /_gti mug gi rang bzhin nyid rnam par grol ba'o/_/de nas tshe dang ldan pa shA ri'i bus lha mo de la 'di skad ces smras so/_/legs so legs so/_/lha mo khyod kyis 
[\[211b.6\]]ci thob cing ci la mngon du byas nas khyod de lta bu'i spobs pa dang ldan/_smras pa/_btsun pa shA ri'i bu bdag gis ni ci'ang thob pa'ang med/_mngon sum du byas pa'ang med de/_des na bdag gi spobs pa 'di 'dra'o/_/gang dag 'di snyam du bdag gis thob cing mngon sum du byas so snyam 
[\[211b.7\]]pa de dag ni legs par gsungs pa'i chos 'dul ba la nga rgyal can zhes bya'o/_/smras pa/_lha mo khyod nyan thos kyi theg pa pa'am/_rang sangs rgyas kyi theg pa pa'am/_theg pa chen po pa'am/_smras pa/_bdag ni nyan thos kyi theg pa ston pas na nyan thos kyi theg pa can no/_/bdag 
[\[212a\]]
[\[212a.1\]]ni rten 'brel bcu gnyis kyi sgo nas 'jug pas na rang sangs rgyas kyi theg pa can no/_/bdag ni snying rje chen po mi gtong bas na theg pa chen po pa yin mod kyi 'on kyang btsun pa shA ri'i bu dper na tsam pa ka'i tshal du zhugs na e ran ta'i dri la mi snom gyi/_tsam pa 
[\[212a.2\]]ka'i tshal du zhugs na tsam pa ka nyid kyi dri la snom pa de bzhin du btsun pa shA ri'i bu khyim 'di na sangs rgyas kyi chos kyi yon tan dri dang ldan pa gnas pas nyan thos dang rang sangs rgyas kyi dri la mi snom mo/_/btsun pa shA ri'i bu khyim 'dir brgya byin dang /_tshangs pa dang /_'jig rten 
[\[212a.3\]]skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po gang dag khyim 'dir gnas pa de dag kyang skyes bu dam pa 'di'i chos thos pas sangs rgyas kyi chos kyi yon tan gyi dris byang chub kyi sems 
[\[212a.4\]]bskyed de dong ngo /_/btsun pa shA ri'i bu bdag khyim 'di na lo bcu gnyis lon yang byams pa chen po dang /_snying rje chen por ldan pa dang /_bsam gyis mi khyab pa'i sangs rgyas kyi chos dang ldan pa ma gtogs par nyan thos dang rang sangs rgyas dang ldan pa'i gtam sngon ma thos 
[\[212a.5\]]so/_/btsun pa shA ri'i bu khyim 'di ni ngo mtshar rmad du byung ba'i chos rnam pa brgyad rtag tu rgyun mi 'chad par snang ngo /_/brgyad po gang zhe na/_khyim 'di na gser gyi kha dog gi 'od rtag tu rgyun mi 'chad pas na mtshan mo'am/_nyin bar du yang mi mngon/_khyim 'dir zla ba dang 
[\[212a.6\]]nyi ma'ang mi mngon mi snang ste/_de ni ngo mtshar rmad du byung ba'i chos dang ldan pa dang po'o/_/btsun pa shA ri'i bu gzhan yang gang dag khyim 'dir zhugs pa de dag zhugs ma thag tu nyon mongs pas gtse ba med de de ni ngo mtshar rmad du byung ba'i chos gnyis pa'o/_/btsun pa 
[\[212a.7\]]shA ri'i bu gzhan yang khyim 'di na rtag tu brgya byin dang /_tshangs pa dang /_'jig rten skyong ba dang /_sangs rgyas kyi zhing thams cad nas lhags pa'i byang chub sems dpa' rnams dang mi 'bral te/_de ni ngo mtshar rmad du byung ba'i chos gsum pa'o/_/gzhan yang btsun pa 
[\[212b\]]
[\[212b.1\]]shA ri'i bu khyim 'di na rtag tu rgyun mi 'chad par chos bsgrags pa dang /_pha rol tu phyin pa drug dang ldan pa'i gtam dang /_phyir mi ldog pa'i chos kyi 'khor lo'i gtam dang mi 'bral te/_de ni ngo mtshar rmad du byung ba'i chos bzhi pa'o/_/gzhan yang btsun pa shA ri'i bu khyim 'di na 
[\[212b.2\]]rtag tu lha dang /_mi'i rnga dang /_glu'i dbyangs dang /_rol mo byed de/_rnga de dag las sangs rgyas kyi chos tshad med pa bsgrub pa'i sgra dus thams cad du 'byung ste/_'di ni ngo mtshar rmad du byung ba'i chos lnga pa'o/_/btsun pa shA ri'i bu gzhan yang khyim 'di na rin po che thams cad kyis 
[\[212b.3\]]gang ba zad mi shes pa'i gter chen po bzhi yod de/_de'i mthus sems can dbul zhing phongs pa thams cad kyis khyer te dong yang zad mi shes te/_de ni ngo mtshar rmad du byung ba'i chos drug pa'o/_/btsun pa shA ri'i bu gzhan yang khyim 'di na de bzhin gshegs pa shAkya thub pa dang /_snang 
[\[212b.4\]]ba mtha' yas dang /_mi 'khrugs pa dang /_dkon mchog dpal dang /_dkon mchog 'od 'phro dang /_dkon mchog zla ba dang /_dkon mchog bkod pa dang /_bzod dka' dang /_don thams cad grub pa dang /_rin chen mang dang /_seng ge bsgrags pa dang /_seng ge'i sgra de 
[\[212b.5\]]bzhin gshegs pa la sogs pa phyogs bcu'i de bzhin gshegs pa tshad med pa rnams skyes bu dam pa 'dis bsams ma thag tu kun gshegs te/_gshegs nas kyang de bzhin gshegs pa'i gsang ba zhes bya ba'i chos kyi sgo la 'jug pa bstan nas slar gshegs te/_de ni ngo 
[\[212b.6\]]mtshar rmad du byung ba'i chos bdun pa'o/_/btsun pa shA ri'i bu gzhan yang khyim 'di na lha thams cad kyi gnas kyi bkod pa dang /_sangs rgyas kyi zhing gi yon tan bkod pa thams cad snang ste/_de ni ngo mtshar rmad du byung ba'i chos brgyad pa'o/_/btsun pa shA ri'i bu khyim 'di na ngo mtshar rmad 
[\[212b.7\]]du byung ba'i chos brgyad po de dag snang ste/_'di lta bu bsam gyis mi khyab pa'i chos mthong na nyan thos kyi chos la su zhig 'dod par 'gyur/_smras pa/_lha mo khyod bud med kyi dngos po las bsgyur na ci nyes/_smras pa/_bdag gi lo bcu gnyis kyi bar du bud med kyi dngos po btsal 
[\[213a\]]
[\[213a.1\]]na'ang da dung ma rnyed do/_/btsun pa shA ri'i bu sgyu ma mkhan gyis bud med sprul pa de la 'di ltar khyod bud med kyi dngos po las bsgyur na ci nyes zhes byas na de ji skad zer bar 'gyur/_smras pa/_de la yang dag pa yongs su grub pa gang yang med do/_/smras pa/_btsun pa shA ri'i bu de 
[\[213a.2\]]bzhin du chos thams cad yongs su ma grub pa ste/_sgyu mas sprul pa'i ngo bo nyid la bud med kyi dngos po las bsgyur na ci nyes zhes khyod de snyam du sems/_de nas lha mo des 'di lta bur byin gyi brlab pas byin gyis brlabs nas ji lta bur gnas brtan shA ri'i bu lha mo de ci 'dra ba de 'dra bar 
[\[213a.3\]]snang ste/_lha mo de yang gnas brtan shA ri'i bu ci 'dra ba de 'dra bar snang ngo /_/de nas lha mo shA ri'i bu'i gzugs su gyur pa des shA ri'i bu lha mo'i gzugs su gyur pa de la 'di ltar btsun pa shA ri'i bu bud med kyi dngos po las bsgyur na ci nyes zhes dris so/_/shA ri'i bu lha mo'i 
[\[213a.4\]]gzugs su gyur pas 'di skad ces smras so/_/kho bo skyes pa'i gzugs ni mi snang bar gyur te/_kho bo bud med kyi lus su gyur nas gang bsgyur mi shes so/_/smras pa/_gal te gnas brtan gyis bud med kyi gzugs las slar bsgyur nus na ni bud med thams cad 
[\[213a.5\]]kyang bud med kyi dngos po las 'gyur ro/_/ji ltar gnas brtan bud med du snang ba de bzhin du bud med thams cad kyang bud med kyi gzugs su snang ste/_bud med ma yin pa las bud med kyi gzugs su snang ngo /_/de la dgongs te bcom ldan 'das kyis chos thams cad bud med 
[\[213a.6\]]kyang ma yin/_skyes pa'ang ma yin zhes gsungs so/_/de nas lha mo des byin gyis brlabs de btang ba dang /_tshe dang ldan pa shA ri'i bu slar yang bdag gi gzugs dang ldan par gyur to/_/de nas lha mo des shA ri'i bu la 'di skad ces smras so/_/btsun pa shA ri'i bu khyod kyis bud 
[\[213a.7\]]med kyi gzugs su byas pa de ga re/_smras pa/_bdag gis byas pa'ang med bsgyur ba'ang med do/_/smras pa/_de bzhin du chos thams cad kyang byas pa'ang med/_bsgyur ba'ang med do/_/gang ma byas shing bsgyur ba med pa de ni sangs rgyas kyi bka'o/_/smras pa/_lha mo khyod 
[\[213b\]]
[\[213b.1\]]'di nas shi 'phos nas gang du skye smras pa/_de bzhin gshegs pas sprul pa de gar skye bar bdag kyang der skye'o/_/smras pa/_de bzhin gshegs pas sprul pa la ni 'chi 'pho ba yang med/_skye ba yang med do/_smras pa/_chos thams cad kyang de bzhin te/_'chi 'pho med cing skye ba 
[\[213b.2\]]med do/_/smras pa/_lha mo khyod ci srid na byang chub mngon par rdzogs par 'tshang rgya bar 'gyur/_smras pa/_gang gi tshe gnas brtan khyod so so'i skye bo'i chos dang ldan par 'gyur ba de'i tshe bdag kyang byang chub mngon par rdzogs par 'tshang rgya'o/_/smras pa/_lha mo kho bo so so'i skye bo'i 
[\[213b.3\]]chos dang ldan par 'gyur ba de ni gnas ma yin no/_/smras pa/_btsun pa shA ri'i bu de bzhin du bdag kyang byang chub mngon par rdzogs par 'tshang rgya ba de ni gnas ma yin no/_/de ci'i phyir zhe na/_byang chub ni gnas ma yin pa la gnas pa'i phyir te/_de lta bas na gnas ma yin pa la ni su 
[\[213b.4\]]yang mngon par rdzogs par 'tshang rgya ba med do/_/gnas brtan shA ri'i bus smras pa/_de bzhin gshegs pas gsungs pa ni gang gA'i klung gi bye ma snyed kyi de bzhin gshegs pa rnams mngon par rdzogs par sangs rgyas so/_/mngon par rdzogs par 'tshang rgya'o/_/mngon par 
[\[213b.5\]]rdzogs par 'tshang rgya bar 'gyur ro zhes gsungs so/_/lha mos smras pa/_btsun pa shA ri'i bu 'das pa dang /_ma 'ongs pa dang /_da ltar byung ba'i sangs rgyas rnams zhes bya ba de ni yi ge bgrang ba'i brda'i tshig [{]bla dgas [,]bla dwags [}]te/_sangs rgyas rnams ni 'das pa'am ma 'ongs pa'am/_
[\[213b.6\]]da ltar byung ba ma yin te/_byang chub ni dus gsum las yang dag par 'das pa'o/_/gnas brtan gyis dgra bcom pa thob bam/_smras pa/_thob pa med pa'i rgyus thob bo/_/smras pa/_de bzhin du mngon par rdzogs par byang chub pa med pa'i rgyus mngon par rdzogs par 
[\[213b.7\]]byang chub bo/_/de nas lid tsa bI dri ma med par grags pas tshe dang ldan pa gnas brtan shA ri'i bu la 'di skad ces smras so/_/btsun pa shA ri'i bu lha mo 'di ni sangs rgyas bye ba khrag khrig phrag dgu bcu rtsa gnyis la bsnyen bkur byas te/_mngon par shes pa'i ye shes la rnam par rtse ba/_smon 
[\[214a\]]
[\[214a.1\]]lam las yang dag par byung ba/_bzod pa thob pa/_phyir mi ldog pa la yang dag par zhugs pa ste/_sems can yongs su smin par bya ba'i phyir smon lam gyi dbang gis ji ltar 'dod pa de bzhin du gnas so/_/lha mo'i le'u ste drug pa'o//_//de 
[\[214a.2\]]nas 'jam dpal gzhon nur gyur pas lid tsa bI dri ma med par grags pa la 'di skad ces smras so/_/rigs kyi bu ji ltar na byang chub sems dpa' sangs rgyas kyi chos rnams la 'gro bar song ba yin/_smras pa/_'jam dpal gang gi tshe byang chub sems dpa' 'gro ba ma yin par 
[\[214a.3\]]'gro ba de'i tshe byang chub sems dpa' sangs rgyas kyi chos rnams la 'gro bar song ba yin no/_/smras pa/_byang chub sems dpa'i 'gro ba ma yin par 'gro ba gang /_smras pa/_gang gi tshe mtshams med pa lnga'i 'gro bar 'gro yang gnod sems dang /_rnam par 'tshe ba dang /_
[\[214a.4\]]rab tu sdang bar mi 'gyur ro/_/sems can dmyal ba'i 'gro bar 'gro yang nyon mongs pa'i rdul thams cad dang bral ba yin/_dud 'gro'i 'gro bar 'gro yang glen pa'i mun pa mun gnag dang bral ba yin/_lha ma yin du 'gro bar 'gro yang nga rgyal dang /_rgyags pa dang /_dregs pa 
[\[214a.5\]]med pa yin/_gshin rje'i 'jig rten du 'gro bar 'gro yang bsod nams dang ye shes kyi tshogs thams cad blangs pa yin/_mi g.yo ba dang gzugs med pa'i 'gro bar 'gro yang de'i 'gro ba la yang dag par 'jug pa ma yin/_'dod chags kyi 'gro bar 'gro yang 'dod pa'i longs spyod 
[\[214a.6\]]thams cad la 'dod chags dang bral ba yin/_zhe sdang gi 'gro bar 'gro yang sems can thams cad la khong khro ba med pa yin/_gti mug gi 'gro bar 'gro yang chos thams cad la shes rab kyis nges par rtogs pa'i sems dang ldan pa yin/_ser sna'i 'gro bar 'gro yang lus 
[\[214a.7\]]dang srog la mi lta bas phyi nang gi dngos po yongs su gtong ba yin/_tshul khrims 'chal pa'i 'gro bar 'gro yang kha na ma tho ba cung zad la'ang 'jigs par lta zhing sbyangs pa'i yon tan dang yo byad bsnyungs pa thams cad la gnas pa yin/_gnod sems kyi tha ba dang khong khro 
[\[214b\]]
[\[214b.1\]]ba'i 'gro bar 'gro yang shin tu gnod sems med cing byams pa la gnas pa yin/_le lo'i 'gro bar 'gro yang brtson 'grus rtsom pa rgyun mi 'chad cing /_dge ba'i rtsa ba thams cad yongs su tshol ba la brtson pa yin/_dbang po 'khrul pa'i 'gro bar 'gro yang rang bzhin gyis snyoms 
[\[214b.2\]]par zhugs shing bsam gtan don yod pa yin/_'chal pa'i shes rab kyi 'gro bar 'gro yang shes rab kyi pha rol tu phyin pa'i 'gro bar song zhing 'jig rten pa dang 'jig rten las 'das pa'i bstan bcos thams cad la mkhas pa yin/_tshul 'chos pa dang kha gsag byed pa'i 
[\[214b.3\]]'gro bar 'gro yang ldem po ngag la mkhas shing thabs mkhas pa'i spyod pa tshar phyin pa yang yin/_nga rgyal gyi 'gro ba'ang ston la 'jig rten thams cad kyi zam pa dang stegs bur 'gyur ba yang yin/_nyon mongs pa'i 'gro bar 'gro yang shin tu kun nas nyon mongs pa med 
[\[214b.4\]]cing rang bzhin gyis yongs su dag pa yang yin/_bdud kyi 'gro bar 'gro yang sangs rgyas kyi chos thams cad la gzhan gyi dring la mi 'jog pa yang yin/_nyan thos kyi 'gro bar 'gro yang sems can rnams la ma thos pa'i chos thos par byed pa yang yin/_rang sangs rgyas kyi 
[\[214b.5\]]'gro bar 'gro yang sems can thams cad yongs su smin par bya ba'i phyir snying rje chen po las byung ba yang yin/_dbul po'i 'gro bar 'gro yang longs spyod zad mi shes pa'i rin po che lag na thogs pa yang yin/_dbang po nyams pa'i 'gro bar 'gro yang gzugs 
[\[214b.6\]]bzang zhing mtshan gyis legs par brgyan pa yang yin/_rigs ngan par skye ba'i 'gro bar 'gro yang bsod nams dang ye shes kyi tshogs bsags pas de bzhin gshegs pa'i gdung rab tu skye bar 'gyur ba yang yin/_nyam chung zhing mdog ngan pa gzhan pa'i 'gro bar 'gro 
[\[214b.7\]]yang blta na sdug pa dang /_sred med kyi bu'i lus lta bu thob pa yang yin/_sems can thams cad la na ba dang /_mi bde ba'i spyod pa'ang ston la 'chi ba'i 'jigs pa las shin tu 'das shing rab tu choms pa yang yin/_longs spyod kyi 'gro bar 'gro yang btsal ba 
[\[215a\]]
[\[215a.1\]]thams cad med cing mi rtag pa'i 'du shes la so sor rtog pa mang ba yang yin/_byang chub sems dpas slas dang gar thabs mang po ston kyang dben par spyod cing 'dod pa'i 'dam las rgal ba yang yin/_khams dang skye mched kyi 'gro bar 'gro yang gzungs thob cing spobs 
[\[215a.2\]]pa sna tshogs kyis brgyan pa yang yin/_mu stegs can gyi 'gro bar 'gro yang mu stegs su gyur pa yang ma yin/_'jig rten thams cad kyi 'gro bar 'gro yang 'gro ba thams cad las phyir ldog pa yang yin/_mya ngan las 'das pa'i 'gro bar 'gro yang 'khor ba'i rgyun kyang mi 
[\[215a.3\]]gtong ba yin te 'jam dpal de ltar na byang chub sems dpa' 'gro ba ma yin par 'gro ba ste/_sangs rgyas kyi chos rnams la 'gro bar song ba yin no/_/de nas lid tsa bI dri ma med par grags pas 'jam dpal gzhon nur gyur pa la 'di skad ces smras so/_/'jam dpal de bzhin gshegs 
[\[215a.4\]]pa rnams kyi rigs ni gang yin/_smras pa/_rigs kyi bu 'jig tshogs ni de bzhin gshegs pa rnams kyi rigs so/_/ma rig pa dang /_srid pa'i sred pa ni rigs so/_/'dod chags dang /_zhe sdang dang /_gti mug ni rigs so/_/phyin ci log bzhi ni rigs so/_/sgrib pa lnga ni rigs so/_/skye mched drug ni 
[\[215a.5\]]rigs so/_/rnam par shes pa la gnas pa bdun ni rigs so/_/log pa brgyad ni rigs so/_/kun nas mnar sems kyi dngos po dgu ni rigs so/_/mi dge ba'i las kyi lam bcu ni rigs so/_/rigs kyi bu 'di ni de bzhin gshegs pa rnams kyi rigs te rigs kyi bu mdor na lta bar gyur pa 
[\[215a.6\]]drug cu rtsa gnyis ni de bzhin gshegs pa rnams kyi rigs so/_/smras pa/_'jam dpal ci las bsams te de skad smra/_smras pa/_rigs kyi bu 'dus ma byas mthong ba nges par 'jug pa la gnas pas ni bla na med pa yang dag par rdzogs pa'i byang chub tu sems bskyed mi nus so/_/
[\[215a.7\]]nyon mongs pa'i 'byung gnas 'dus byas la gnas pa bden pa ma mthong bas ni bla na med pa yang dag par rdzogs pa'i byang chub tu sems bskyed nus so/_/rigs kyi bu 'di lta ste dper na dgon dung gis phyogs su me tog ut+pal dang /_pad ma dang /_ku mu da dang /_pad ma dkar po dang 
[\[215b\]]
[\[215b.1\]]dri mchog rnams mi skye ste/_'dam dang chu gling du bskyed na me tog ud pa la dang /_pad ma dang /_ku mu da dang /_pad ma dkar po dang /_dri mchog rnams skye'o/_/rigs kyi bu de bzhin du 'dus ma byas nges pa thob pa'i sems can rnams la ni sangs rgyas kyi chos rnams mi skye'o/_/nyon mongs pa'i 
[\[215b.2\]]'dam dang /_chu gling du gyur pa'i sems can rnams la ni sangs rgyas kyi chos rnams skye'o/_/'di lta ste dper na nam mkha' la sa bon mi skye'i/_sa la gnas shing skye ba de bzhin du 'dus ma byas nges pa thob pa'i sems can la sangs rgyas kyi chos mi skye'i/_'jig tshogs la lta ba ri rab dang 
[\[215b.3\]]mnyam pa bskyed nas byang chub kyi sems skye ste/_de nas sangs rgyas kyi chos rnams skye'o/_/rigs kyi bu rnam grangs 'dis nyon mongs pa thams cad ni de bzhin gshegs pa rnams kyi rigs su rig par bya'o/_/rigs kyi bu 'di lta ste dper na rgya mtsho chen por ma zhugs par rin thang 
[\[215b.4\]]med pa'i rin po cher phyin par mi nus so/_/de bzhin du nyon mongs pa'i rgya mtshor ma zhugs par ni thams cad mkhyen pa nyid de las skyed par mi nus so/_/de nas gnas brtan 'od srung chen pos 'jam dpal gzhon nur gyur pa la legs so zhes bya ba byin te/_legs so legs so/_/'jam 
[\[215b.5\]]dpal tshig 'di ni legs par smras pa 'di ni yang dag go/_/nyon mongs pa ni de bzhin gshegs pa rnams kyi rigs te/_bdag cag lta bus ni byang chub tu sems bskyed pa'am/_sangs rgyas kyi chos la mngon par rdzogs par 'tshang rgya bar ga la nus/_mtshams med pa lnga dang ldan pas 
[\[215b.6\]]ni byang chub kyi sems bskyed par yang nus/_sangs rgyas kyi chos rnams kyang mngon par rdzogs par 'tshang rgya bar nus so/_/'di lta ste/_dper na skyes bu dbang po ma tshang ba la 'dod pa'i yon tan lnga ni yon tan med cing nus pa med pa ste/_de bzhin du kun tu sbyor ba thams cad spangs 
[\[215b.7\]]pa'i nyan thos la ni sangs rgyas kyi chos thams cad yon tan med cing nus pa med de/_de la phyir dmigs par mi nus so/_/'jam dpal de lta bas na so so'i skye bo rnams ni de bzhin gshegs pa la byas pa gzo'i/_nyan thos rnams ni byas pa gzo ba ma yin no/_/de ci'i phyir zhe na/_
[\[216a\]]
[\[216a.1\]]so so'i skye bos ni sangs rgyas kyi yon tan thos pas dkon mchog gsum gyi gdung rgyun mi 'chad par bya ba'i phyir bla na med pa yang dag par rdzogs pa'i byang chub tu sems skyed par byed la/_nyan thos kyis ni ji srid 'tsho'i bar du sangs rgyas kyi chos stobs dang mi 'jigs pa rnams 
[\[216a.2\]]thos kyang bla na med pa yang dag par rdzogs pa'i byang chub tu sems bskyed par mi nus pa'i phyir ro/_/de nas byang chub sems dpa' gzugs thams cad ston pa zhes bya ba 'khor der 'dus te 'dug pa des lid tsa bI dri ma med par grags pa la 'di skad ces smras so/_/khyim bdag khyod kyi pha ma 
[\[216a.3\]]dang /_bu dang /_chung ma dang /_bran pho dang /_bran mo dang /_las byed pa dang /_zho shas 'tsho ba rnams ga re/_mdza' bshes dang /_nye du dang /_snag gi gnyen mtshams rnams ga re/_g.yog dang /_rta dang /_glang po che dang /_shing rta dang /_dpung bu chung dang /_bzhon pa rnams ga re/_de skad ces 
[\[216a.4\]]smras pa dang /_lid tsa bI dri ma med par grags pas byang chub sems dpa' gzugs thams cad ston pa la tshigs su bcad pa 'di dag smras so/_/byang chub sems dpa' rnams dag gi/_/ma ni shes rab pha rol phyin/_/pha ni thabs la mkhas pa ste/_/'dren pa rnams ni de 
[\[216a.5\]]las skyes/_/chos la dga' ba chung ma ste/_/byams dang snying rje bu mo yin/_/chos dang bden gnyis bu pho yin/_/stong pa'i don sems khyim yin no/_/de bzhin nyon mongs thams cad ni/_/ci dgar dbang byed slob ma'o/_/mdza' bshes byang chub yan lag ste/_/des ni byang 
[\[216a.6\]]chub mchog rig 'gyur/_/de grogs rtag tu 'grogs pa ni/_/pha rol phyin pa drug rnams so/_/bsdu ba de yi bud med khyim/_/glu dbyangs chos rnams ston pa po/_/gzugs rnams de yi skyed mos tshal/_/byang chub yan lag me tog rgyas/_/'bras bu rnam grol ye 
[\[216a.7\]]shes te/_/chos kyi nor chen stong pa'o/_/rnam par thar pa rdzing yin te/_/ting nge 'dzin gyi chu yis bkang /_/rnam dag pad mas kun khebs pa/_/de la 'khru ba dri ma med/_/mngon shes de yi bzhon pa ste/_/theg pa chen po bla na med/_/kha lo sgyur ba byang chub sems/_/
[\[216b\]]
[\[216b.1\]]lam ni zhi ba yan lag brgyad/_/de yi rgyan ni mtshan rnams dang /_/dpe byad bzang po brgyad cu'o/_/bsam pa dge ba de dag gi/_/gos ni khrel yod ngo tsha shes/_/de dag dam chos nor dang ldan/_/rab tu sbyor ba chos ston pa/_/nan tan dag ni rnyed chen te/_/yongs su bsngo ba byang 
[\[216b.2\]]chub phyir/_/mal ni bsam gtan bzhi rnams te/_/'tsho ba dag pas kun tu bting /_/de dag sad pa ye shes te/_/rtag tu thos pa mnyam par gzhag_/de dag zas ni bdud rtsi ste/_/rnam grol khu ba btung ba yin/_/bsam pa rnam dag khrus yin te/_/spos kyis bsku ba 
[\[216b.3\]]tshul khrims so/_/nyon mongs dgra rnams bcom pas na/_/de dag dpa' bo mi pham pa/_/bdud bzhi dag kyang rab tu btul/_/byang chub dkyil 'khor rgyal mtshan bsgreng /_/bsams bzhin skye ba ston mod kyi/_/skye ba med cing 'byung ba med/_/zhing kun tu yang snang ba ni/_/
[\[216b.4\]]nyi ma shar ba bzhin du'o/_/'dren la mchod pa thams cad kyis/_/sangs rgyas bye ba mchod nas kyang /_/bdag dang sangs rgyas rnams la ni/_/nams kyang gnas par yong mi byed/_/ji ltar sems can phan par yang /_/sangs rgyas zhing rnams spyod mod kyi/_/nam mkha' lta bur 
[\[216b.5\]]zhing rnams gyur/_/sems can sems can 'du shes med/_/sems can kun gyi gzugs rnams dang /_/sgra skad gang rnams 'byin pa dang /_/'jigs med byang chub sems dpa' rnams/_/skad cig gcig gis ston par byed/_/bdud kyi las rnams shes mod kyi/_/bdud 
[\[216b.6\]]rnams kyi yang rjes su 'jug_/thabs kyi pha rol phyin pa dag_/de yi bya ba kun kyang ston/_/sgyu ma'i chos kyis rnam rtsen pas/_/sems can yongs su smin pa'i phyir/_/rga ba dang ni na bar gyur/_/bdag nyid shi bar rab tu ston/_/sa rnams rab tu tshig pa ni/_/bskal pas 
[\[216b.7\]]sreg par kun ston te/_/sems can rtag par 'du shes pa/_/mi rtag par ni rab bstan to/_/sems can bye ba stong rnams kyang /_/yul gcig tu ni mgron du gnyer/_/thams cad khyim du zan byin te/_/thams cad byang chub phyir bsngo'o/_/sngags dang rig pa ci yod dang /_/
[\[217a\]]
[\[217a.1\]]bzo gnas rnam pa mang po dag_/thams cad kyi yang pha rol phyin/_/sems can thams cad bde thob byed/_/'jig rten ya mtshan ji snyed pa/_/de dag kun tu rab byung nas/_/lta ba tha dad gyur pa yi/_/sems can rnams ni yongs su 'grel/_/zla ba'am nyi mar de gyur te/_/
[\[217a.2\]]brgya byin tshangs pa skye dgu dbang /_/chu dang mer kyang rab gyur te/_/sa dang rlung du'ang de bzhin no/_/nad kyi bskal pa bar ma la/_/de ni rtsi mchog dam par gyur/_/des ni sems can rnam grol zhing /_/nad rnams med cing bde bar 'gyur/_/mu ge'i bskal pa bar ma la/_/zas dang skom 
[\[217a.3\]]du bsgyur nas su/_/bkres shing skom pa med byas te/_/srog chags rnams la chos ston to/_/mtshon gyi bskal pa bar ma la/_/de dag byams pa sgom gyur te/_/sems can bye ba brgya mang po/_/gnod sems med la 'dzud par byed/_/g.yul chen 'dren pa'i nang du ni/_/de dag 
[\[217a.4\]]phyogs la mnyam par 'gyur/_/byang chub sems dpa' stobs chen rnams/_/'dum zhing 'du bar dga' bar byed/_/sangs rgyas zhing ni ji snyed pa/_/bsam gyis mi khyab dmyal bar yang /_/sems can rnams la phan pa'i phyir/_/bsams bzhin du ni der 'gro'o/_/ji snyed dud 
[\[217a.5\]]'gro'i skye gnas kyi/_/'gro bar rab tu bstan pa ni/_/thams cad du yang chos ston to/_/de phyir rnam par 'dren ces bya/_/'dod pa'i longs spyod rnams kyang ston/_/bsam gtan pa la bsam gtan ston/_/bdud rnams rab tu 'joms byed cing /_/de dag glags rnyed 'gyur 
[\[217a.6\]]mi byed/_/me dbus nas ni pad ma ltar/_/yang dag ma yin de ston te/_/de bzhin 'dod dang bsam gtan yang /_/yang dag ma yin de ston to/_/bsams bzhin smad 'tshong rnams su sgyur/_/skyes pa rnams ni bsdu ba'i phyir/_/'dod chags lcags kyus brjod nas su/_/de 
[\[217a.7\]]dag sangs rgyas ye shes 'god/_/sems can rnams la phan pa'i phyir/_/grong mi dang ni ded dpon dang /_/mdun na 'don dang blon po dang /_/blon po chen por rtag tu gyur/_/sems can dbul po rnams la ni/_/zad mi shes pa'i gter du gyur/_/gang la sbyin pa byin pa yang /_/
[\[217b\]]
[\[217b.1\]]de dag byang chub sems bskyed btsud/_/nga rgyal khengs pa'i sems can la/_/de dag tshan chen mchog gyur te/_/nga rgyal kun kyang bcom nas su/_/bla med byang chub tshol du btsud/_/'jigs skrag sems can rnams la ni/_/rtag tu de yi mdun na 'dug_/de dag mi 'jigs byin nas kyang /_/
[\[217b.2\]]byang chub tu ni smin par byed/_/de dag lnga mngon shes pa yi/_/drang srong tshangs par spyod gyur te/_/bzod dang des pa tshul khrims dang /_/sdom pa la ni sems can 'god/_/rim gro lhur byed sems can rnams/_/'jigs pa med pas 'dir mthong na/_/bran dang g.yog tu shin tu gyur/_/slob mar 
[\[217b.3\]]yang ni nye bar 'gro/_/yan lag gang dang gang rnams kyis/_/sems can chos la dgar gyur pa/_/thabs chen shin tu bslabs pa dang /_/bya ba dag ni thams cad ston/_/de dag slob pa mtha' yas shing /_/spyod yul rnams kyang mtha' yas te/_/ye shes mtha' yas rdzogs pas na/_/srog 
[\[217b.4\]]chags mtha' yas grol bar byed/_/bskal pa dag ni bye ba dang /_/bskal pa bye ba phrag brgyar ni/_/bcom ldan sangs rgyas rnams kyis kyang /_/de yi yon tan mtha' brjod dka'/_/gang rnams shes rab med pa yi/_/sems can dman pa ma gtogs par/_/mkhas pas chos 'di thos 
[\[217b.5\]]gyur nas/_/byang chub mchog la su mi smon/_/de bzhin gshegs pa'i rigs kyi le'u ste bdun pa'o//_//de nas lid tsa bI dri ma med par grags pas byang chub sems dpa' de dag la 'di skad ces smras so/_/skyes bu dam pa dag byang chub sems dpa' rnams kyi gnyis 
[\[217b.6\]]su med pa'i chos kyi sgor 'jug pa gang yin/_spobs par gyis shig_/byang chub sems dpa' chos rnam par 'phrul pa zhes bya ba der 'dus pa des 'di skad ces smras so/_/rigs kyi bu skye ba dang 'jig pa ni gnyis te/_gang ma skyes ma byung ba de la 'jig pa gang yang med de/_mi skye ba'i chos 
[\[217b.7\]]la bzod pa thob pa ni gnyis su med pa la 'jug pa'o/_/byang chub sems dpa' dpal sbas kyis smras pa/_nga dang nga 'o zhes bya ba de ni gnyis te/_bdag tu sgro btags pa med na nga'i bar mi 'gyur te/_gang sgro btags pa med pa de ni gnyis su med pa la 'jug pa'o/_/byang chub sems dpa' 
[\[218a\]]
[\[218a.1\]]dpal brtsegs kyis smras pa/_kun nas nyon mongs pa dang /_rnam par byang ba zhes bya ba de ni gnyis te/_kun nas nyon mongs pa yongs su shes nas rnam par byang ba la rlom sems su mi 'gyur zhing rlom sems thams cad legs par 'joms pa dang /_'thun par 'gro ba'i lam de ni 
[\[218a.2\]]gnyis su med pa la 'jug pa'o/_/byang chub sems dpa' skar [{]bzangs kyis [,]bzang gis [}]smras pa/_g.yo ba dang rlom sems de ni gnyis te/_gang g.yo ba med cing rlom sems su mi byed/_yid la mi byed/_lhag par bya ba med pa/_lhag par bya ba dang bral ba de ni gnyis su med par 'jug pa'o/_/byang 
[\[218a.3\]]chub sems dpa' lag [{]bzangs kyis [,]bzang gis [}]smras pa/_byang chub kyi sems dang /_nyan thos kyi sems zhes bya ba de ni gnyis te/_gang sgyu ma'i sems dang mtshungs par mthong ba de ni byang chub kyi sems kyang med/_nyan thos kyi sems kyang med de/_gang sems kyi mtshan nyid mtshungs pa de ni gnyis su med 
[\[218a.4\]]par 'jug pa'o/_/byang chub sems dpa' mig mi 'dzums kyis smras pa/_len pa dang mi len pa de ni gnyis te/_gang mi len pa de mi dmigs pa ste/_gang mi dmigs pa de la rtog pa dang bsal bar mi byed/_chos thams cad mi byed mi spyod pa de ni gnyis su med par 'jug 
[\[218a.5\]]pa'o/_/byang chub sems dpa' mig [{]bzangs kyis [,]bzang gis [}]smras pa/_mtshan nyid gcig pa dang mtshan nyid med pa zhes bya ba de ni gnyis so/_/gang rtog par mi byed/_kun tu rtog par mi byed/_mtshan nyid gcig par mi byed/_mtshan nyid med par mi byed do/_/gang mtshan nyid dang mtshan nyid 
[\[218a.6\]]mi 'dra ba la mtshan nyid mtshungs par 'jug pa de ni gnyis su med par 'jug pa'o/_/byang chub sems dpa' skar rgyal gyis smras pa/_dge ba dang mi dge ba zhes bya ba de ni gnyis te/_gang dge ba dang mi dge ba mi slong zhing mtshan ma dang mtshan ma med pa la gnyis su med par rtog pa ni gnyis 
[\[218a.7\]]su med par 'jug pa'o/_/byang chub sems dpa' seng ges smras pa/_kha na ma tho ba dang bcas pa dang /_kha na ma tho ba med pa zhes bya ba de ni gnyis te/_gang gis rdo rje ltar rab tu 'bigs pa'i ye shes kyis mi 'ching mi 'grol ba de ni gnyis su med par 'jug pa'o/_/byang chub sems 
[\[218b\]]
[\[218b.1\]]dpa' seng ge blo gros kyis smras pa/_'di ni zag pa dang bcas pa/_'di ni zag pa med pa'o zhes bya ba de ni gnyis te/_gang mnyam pa nyid kyi chos thob pas zag pa dang zag pa med pa'i 'du shes su mi byed 'du shes med par gyur pa'ang ma yin/_mnyam pa nyid la mnyam pa nyid thob pa'ang med cing 'du 
[\[218b.2\]]shes kyi mdud pa med pa de ltar gang 'jug pa de ni gnyis su med par 'jug pa'o/_/byang chub sems dpa' bde mos kyis smras pa/_'di ni bde ba/_'di ni mi bde ba'o zhes bya ba de ni gnyis te/_gang ye shes shin tu rnam par dag pa'i phyir grangs thams cad dang bral zhing blo nam mkha' dang mtshungs 
[\[218b.3\]]par mi chags pa de ni gnyis su med par 'jug pa'o/_/byang chub sems dpa' sred med kyis smras pa/_'di ni 'jig rten pa'o/_/'di ni 'jig rten las 'das pa'o zhes bya ba de ni gnyis te/_gang 'jig rten gyi rang bzhin stong pa de la cung zad kyang rgal ba yang med/_'jug pa yang med/_'gro 
[\[218b.4\]]ba'ang med/_mi 'gro ba'ang med de/_gang la mi rgal/_mi 'jug_/'gro ba'ang med/_mi 'gro ba'ang med pa de ni gnyis su med par 'jug pa'o/_/byang chub sems dpa' dul ba'i blo gros kyis smras pa/_'khor ba dang mya ngan las 'das pa zhes bya ba de ni gnyis te/_'khor ba'i ngo bo nyid 
[\[218b.5\]]mthong bas mi 'khor zhing yongs su mya ngan las mi 'da' ste/_gang de ltar rtogs pa de ni gnyis su med par 'jug pa'o/_/byang chub sems dpa' mngon sum mthong gis smras pa/_zad pa dang mi zad pa zhes bya ba de ni gnyis so/_/zad pa ni shin tu zad pa ste/_gang shin tu zad pa de la 
[\[218b.6\]]zad par bya ba ma yin pas na de'i phyir mi zad pa zhes bya'o/_/gang mi zad pa de ni skad cig pa ste/_skad cig pa la zad pa med do/_/de lta bur rab tu zhugs pa de ni gnyis su med pa'i chos kyi sgor zhugs pa zhes bya'o/_/byang chub sems dpa' kun nas sbas kyis smras pa/_bdag dang bdag med 
[\[218b.7\]]do zhes bya ba de ni gnyis te/_gang bdag gi dngos po mi dmigs pa de ci zhig bdag med par byed par 'gyur ba de dag gi ngo bo nyid mthong bas gnyis su med pa ni gnyis su med par 'jug pa'o/_/byang chub sems dpa' glog gi lhas smras pa/_rig pa dang ma rig pa zhes bya ba de ni gnyis te 
[\[219a\]]
[\[219a.1\]]ma rig pa'i rang bzhin ltar rig pa'ang de bzhin te/_ma rig pa gang yin pa de ni lung du ma bstan pa/_bgrang du med pa bgrang ba'i lam las 'das pa'o/_/gang 'di la mngon par rtogs pa de ni gnyis su med par 'jug pa'o/_/byang chub sems dpa' mthong dgas smras pa/_
[\[219a.2\]]gzugs nyid stong pa ste/_gzugs bshig pa las stong pa ma yin gyi/_gzugs kyi rang bzhin ni stong pa ste/_de bzhin du tshor ba dang /_'du shes dang /_'du byed dang /_rnam par shes pa stong pa nyid ces bya ba de ni gnyis so/_/rnam par shes pa nyid ni stong pa nyid de/_rnam par shes pa bshig pas 
[\[219a.3\]]stong pa ma yin gyi/_rnam par shes pa'i rang bzhin ni stong pa nyid do/_/'di la gang gis nye bar len pa'i phung po lnga la de bzhin du shes shing de lta bur ye shes kyis rig pa de ni gnyis su med par 'jug pa'o/_/byang chub sems dpa' 'od kyi tog gis smras pa/_khams bzhi po yang 
[\[219a.4\]]gzhan la nam mkha'i khams kyang gzhan no zhes bya ba de ni gnyis te/_khams bzhi po ni nam mkha'i rang bzhin no/_/sngon gyi mtha' yang nam mkha'i rang bzhin no/_/phyi ma'i mtha' yang nam mkha'i rang bzhin no/_/de bzhin du da ltar yang nam mkha'i rang bzhin te/_gang de ltar khams la 
[\[219a.5\]]'jug pa'i ye shes de ni gnyis su med par 'jug pa'o/_/byang chub sems dpa' rab kyi blo gros kyis smras pa/_mig dang gzugs so zhes bya ba de ni gnyis te/_gang mig yongs su shes pas gzugs la mi chags/_mi sdang mi rmongs pa de ni zhi ba zhes bya'o/_/de bzhin du rna ba dang sgra/_sna dang dri/_
[\[219a.6\]]lce dang ro/_lus dang reg_/yid dang chos de dag ni gnyis so/_/gang yang yid yongs su shes nas chos la mi chags/_mi sdang /_mi rmongs pa de ni zhi ba zhes bya'o/_/de ltar zhi ba la gnas pa ni gnyis su med par 'jug pa'o/_/byang chub sems dpa' blo gros mi zad pas smras pa/_
[\[219a.7\]]sbyin pa thams cad mkhyen pa nyid du yongs su bsngo ba de ni gnyis te/_sbyin pa'i ngo bo nyid ni thams cad mkhyen pa'o/_/thams cad mkhyen pa'i ngo bo nyid ni yongs su bsngo ba'o/_/de bzhin du tshul khrims dang /_bzod pa dang /_brtson 'grus dang /_bsam gtan dang /_shes rab thams cad mkhyen 
[\[219b\]]
[\[219b.1\]]pa nyid du yongs su bsngo ba de ni gnyis so/_/thams cad mkhyen pa ni shes rab kyi rang bzhin no/_/yongs su bsngo ba yang thams cad mkhyen pa'i rang bzhin te/_gang tshul gcig pa 'di la 'jug pa de ni gnyis su med par 'jug pa'o/_/byang chub sems dpa' blo zab kyis smras pa/_stong pa 
[\[219b.2\]]nyid kyang gzhan la mtshan ma med pa dang /_smon pa med pa yang gzhan no zhes bya ba de ni gnyis te/_stong pa gang yin pa de la mtshan ma gang yang med do/_/mtshan ma med pa la smon pa med/_smon pa med pa la sems dang /_yid dang /_rnam par shes pa rgyu ba med de/_gang rnam par thar pa gcig gi 
[\[219b.3\]]sgo de la rnam par thar pa thams cad kyi sgo rnams su blta bar bya ba de ni gnyis su med pa'i sgor 'jug pa'o/_/byang chub sems dpa' dbang po zhi bas smras pa/_sangs rgyas dang /_chos dang /_dge 'dun no zhes bya ba de ni gnyis te/_sangs rgyas kyi rang bzhin ni chos so/_/chos kyi rang bzhin ni dge 
[\[219b.4\]]'dun te/_de dag thams cad kyang 'dus ma byas pa'o/_/'dus ma byas ni nam mkha'o/_/chos thams cad kyi tshul ni nam mkha' dang mtshungs te/_gang de ltar rjes su 'gro ba de ni gnyis su med par 'jug pa'o/_/byang chub sems dpa' thogs pa med pa'i mig gis smras pa/_'jig tshogs 
[\[219b.5\]]dang 'jig tshogs 'gog pa zhes bya ba de ni gnyis te/_'jig tshogs nyid ni 'gog pa'o/_/de ci'i phyir zhe na/_'jig tshogs su lta ba mi skye ba med cing gang lta ba des 'jig tshogs so zhe'am/_'jig tshogs 'gog ces mi rtog ste/_de mi rtog_/rnam par mi rtog_/shin tu mi 
[\[219b.6\]]rtog pas 'gog pa'i rang bzhin du gyur te/_mi 'byung mi 'jig pa de ni gnyis su med par 'jug pa'o/_/byang chub sems dpa' shin tu dul bas smras pa/_lus dang /_ngag dang /_yid kyi sdom pa zhes bya ba de ni gnyis su med de/_de ci'i phyir zhe na/_chos 'di dag ni mngon par 'du 
[\[219b.7\]]mi byed pa'i mtshan nyid de/_lus kyi mngon par 'du mi byed pa gang yin pa ngag gi mngon par 'du mi byed pa'ang de'i mtshan nyid do/_/yid kyi mngon par 'du mi byed pa'ang de'i mtshan nyid de/_gang chos thams cad kyi mngon par 'du mi byed pa de yin par shes par bya/_rjes su rig par bya ste/_
[\[220a\]]
[\[220a.1\]]gang 'di la mngon par 'du mi byed par shes pa de ni gnyis su med par 'jug pa'o/_/byang chub sems dpa' bsod nams zhing gis smras pa/_bsod nams dang /_bsod nams ma yin pa dang /_mi g.yo ba mngon par 'du bya ba mngon par 'du byed do zhes bya ba 
[\[220a.2\]]de ni gnyis te/_gang bsod nams dang bsod nams ma yin pa dang /_mi g.yo ba mngon par 'du mi byed pa de ni gnyis su med pa'o/_/bsod nams dang /_bsod nams ma yin pa dang /_mi g.yo ba'i 'du byed rnams kyi rang gi mtshan nyid stong pa ste/_de la bsod nams kyang med/_bsod 
[\[220a.3\]]nams ma yin pa yang med/_mi g.yo ba yang med/_mngon par 'du byed pa'ang med de/_gang de ltar mi sgrub pa de ni gnyis su med par 'jug pa'o/_/byang chub sems dpa' pad ma bkod pas smras pa/_bdag kun nas ldang ba las skyes pa de ni gnyis te/_bdag yongs su 
[\[220a.4\]]shes pa de ni gnyis mi slong ngo /_/de ltar gnyis su med par gnas pa la rnam par rig pa med pas rnam par rig pa med pa de ni gnyis su med par 'jug pa'o/_/byang chub sems dpa' dpal gyi snying pos smras pa/_dmigs pas rab tu phye ba de ni gnyis so/_/gang mi dmigs pa de ni 
[\[220a.5\]]gnyis su med pa ste/_de'i phyir gang len pa med cing 'dor ba med pa de ni gnyis su med par 'jug pa'o/_/byang chub sems dpa' zla ba'i bla mas smras pa/_mun pa dang snang ba zhes bya ba de ni gnyis te/_mun pa'ang med/_snang ba'ang med pa de ni gnyis su med pa'o/_/de ci'i phyir zhe na/_
[\[220a.6\]]'di ltar 'gog par snyoms par zhugs pa la mun pa yang med/_snang ba yang med de/_chos thams cad kyi mtshan nyid kyang de bzhin te/_gang mnyam pa nyid 'di la 'jug pa de ni gnyis su med par 'jug pa'o/_/byang chub sems dpa' lag na phyag rgya rin po ches smras pa/_mya ngan 
[\[220a.7\]]las 'das pa la mngon par dga' zhing 'khor ba la mi dga' ba de ni gnyis te/_gang mya ngan las 'das pa la yang mngon par dga' ba med pa/_'khor ba la yang mi dga' ba med pa de ni gnyis su med pa'o/_/de ci'i phyir zhe na/_gang bcings pa las ni grol bar bstan gyi/_gang 
[\[220b\]]
[\[220b.1\]]shin tu ma bcings pa de thar pa ga la tshol/_ma bcings ma grol ba'i dge slong gis ni dga' ba dang mi dga' ba yang mi rnyed de/_de ni gnyis su med par 'jug pa'o/_/byang chub sems dpa' nor bu brtsegs pa'i rgyal pos smras pa/_lam dang lam ngan pa'o zhes bya ba de ni gnyis te/_
[\[220b.2\]]lam du zhugs pa la ni lam ngan pa mi spyod do/_/mi spyod pa la gnas pa ni lam gyi 'du shes sam/_lam ma yin pa'i 'du shes su mi 'gyur ro/_/'du shes yongs su rig pa ni blo gnyis su mi 'jug ste/_de ni gnyis su med par 'jug pa'o/_/byang chub sems dpa' bden 
[\[220b.3\]]dgas smras pa/_bden pa dang [{]brdzun [,]rdzun [}]pa zhes bya ba de ni gnyis te/_bden pa mthong bas kyang bden pa nyid yang dag par rjes su mi mthong na [{]brdzun [,]rdzun [}]pa lta ga la mthong /_de ci'i phyir zhe na/_sha'i mig gis mi mthong gi shes rab kyi mig gis mthong ste/_ji ltar mi mthong na rnam 
[\[220b.4\]]par mi mthong ba de ltar mthong ngo /_/gang la mthong ba yang med/_rnam par mthong ba yang med pa de ni gnyis su med par 'jug pa'o/_/de ltar byang chub sems dpa' de dag gis rang rang gi bstan pa bshad nas 'jam dpal gzhon nur gyur pa la 'di skad ces smras so/_/'jam 
[\[220b.5\]]dpal byang chub sems dpa'i gnyis su med par 'jug pa gang yin/_'jam dpal gyis smras pa/_skyes bu dam pa khyed kun gyis kyang legs par smras mod kyi khyed kyis bshad pa de thams cad ni gnyis so/_/bstan pa gcig ni ma gtogs te brjod du med pa/_smrar med pa/_bshad du med 
[\[220b.6\]]pa/_bsgrag tu med pa/_bstan du med par gdags su med pa de ni gnyis su med par 'jug pa'o/_/de nas 'jam dpal gzhon nur gyur pas lid tsa bI dri ma med par grags pa la 'di skad ces smras so/_/kho bo cag gis ni rang rang gi bstan pa bshad zin na rigs kyi bu khyod kyang gnyis 
[\[220b.7\]]su med pa'i chos kyi sgo bstan pa la spobs par gyis shig_/de nas lid tsa bI dri ma med par grags pa cang mi smra bar gyur to/_/de nas 'jam dpal gzhon nur gyur pas lid tsa bI dri ma med par grags pa la legs so zhes bya ba byin te/_legs so legs so/_/rigs kyi bu 'di ni 
[\[221a\]]
[\[221a.1\]]byang chub sems dpa' rnams kyi gnyis su med par 'jug pa yin te/_de la yi ge dang /_sgra dang /_rnam par rig pa'i rgyu ba med do/_/bstan pa 'di bshad pa na byang chub sems dpa' lnga stong gnyis su med pa'i chos kyi sgor zhugs pas mi skye ba'i chos la bzod pa thob par gyur 
[\[221a.2\]]to/_/gnyis su med pa'i chos kyi sgor 'jug pa'i le'u ste brgyad pa'o//_//de nas tshe dang ldan pa shA ri'i bus 'di snyam du bsams te/_gdugs tshod la'ang bab na byang chub sems dpa' chen po 'di dag ni mi ldang na 'di dag zan gar za snyam mo/_/de nas lid 
[\[221a.3\]]tsa bI dri ma med par grags pas tshe dang ldan pa shA ri'i bu'i sems kyi rtog pa sems kyis shes nas tshe dang ldan pa shA ri'i bu la 'di skad ces smras so/_/btsun pa shA ri'i bu de bzhin gshegs pas rnam par thar pa brgyad po gang dag gsungs pa'i rnam par thar pa de dag la gnas par gyis la 
[\[221a.4\]]zang zing dang 'dres pa'i rgyud kyis chos ma nyan cig_/btsun pa shA ri'i bu yud tsam zhig sdod cig dang /_sngon ma myong ba'i kha zas za bar 'gyur ro/_/de nas de'i tshe lid tsa bI dri ma med par grags pa de lta bu'i ting nge 'dzin la snyoms par zhugs te/_'di 'dra ba'i rdzu 'phrul mngon par 'du 
[\[221a.5\]]bya ba mngon par 'dus byas so/_/gang steng gi phyogs su sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das pa na 'jig rten gyi khams spos thams cad kyi dri mchog ces bya ba yod de/_byang chub sems dpa' de dag dang /_nyan thos chen po de 
[\[221a.6\]]dag la bstan to/_/de na de bzhin gshegs pa spos mchog brtsegs pa zhes bya ba da ltar bzhugs te 'tsho zhing gzhes so/_/'jig rten gyi khams der phyogs bcu'i sangs rgyas kyi zhing thams cad kyi mi dang lha'i dri'i byung ba de bas 'jig rten gyi khams de'i shing las ches khyad du 'phags 
[\[221a.7\]]pa 'byung ngo /_/'jig rten gyi khams de na ni nyan thos dang rang sangs rgyas rnams kyi ming yang med de/_byang chub sems dpa' 'ba' zhig gi tshogs 'dus pa de dag la de bzhin gshegs pa spos mchog brtsegs pa de chos ston to/_/'jig rten gyi khams de na khang pa brtsegs pa thams cad 
[\[221b\]]
[\[221b.1\]]kyang spos las byas/_'chag sa dang /_skyed mos tshal dang /_gzhal med khang thams cad kyang spos las byas so/_/gang byang chub sems dpa' de dag zas za ba'i zas de'i dris 'jig rten gyi khams tshad med pa khyab bo/_/de'i tshe bcom ldan 'das de bzhin gshegs pa spos mchog brtsegs pa 
[\[221b.2\]]byang chub sems dpa' de dag dang thabs cig tu bshos gsol ba'i phyir zhugs te/_de na lha'i bu spos bkod pa'i zas zhes bya ba theg pa chen po la yang dag par zhugs pa de bcom ldan 'das dang byang chub sems dpa' de dag gi rim gro dang bsnyen bkur byed par brtson no/_/de nas thams 
[\[221b.3\]]cad dang ldan pa'i 'khor des 'jig rten gyi khams de na bcom ldan 'das de dang byang chub sems dpa' de dag bshos la bkod de bzhugs pa mthong ngo /_/de nas lid tsa bI dri ma med par grags pas byang chub sems dpa' de dag thams cad la 'di skad ces smras so/_/skyes bu dam pa khyed kyi 
[\[221b.4\]]nang na sangs rgyas kyi zhing de nas zas len par su spro/_de na 'jam dpal gyi byin gyi rlabs kyis su yang spro ba med do/_/de nas lid tsa bI dri ma med par grags pas 'jam dpal gzhon nur gyur pa la 'di skad ces smras so/_/'jam dpal khyod kyi 'khor 'di 'dra la ngo mi tsha'am/_smras pa/_rigs kyi 
[\[221b.5\]]bu de bzhin gshegs pas ma bslabs pa la brnyas par mi bya'o zhes ma gsungs sam/_de nas lid tsa bI dri ma med par grags pa mal de nas ma langs par byang chub sems dpa' de dag gi mdun du sprul pa'i byang chub sems dpa'i lus gser gyi kha dog lta bu mtshan dang dpe byad bzang pos 
[\[221b.6\]]legs par brgyan pa zhig sprul te/_gang gis 'khor de dag thams cad mog mog por byas par 'gyur ba de lta bu'i gzugs su snang bar gyur to/_/de nas lid tsa bI dri ma med par grags pas sprul pa'i byang chub sems dpa' de dag la 'di skad ces smras so/_/rigs kyi bu khyod steng gi phyogs 
[\[221b.7\]]su song la sangs rgyas kyi zhing gang gA'i klung bzhi bcu rtsa gnyis kyi bye ma snyed 'das pa na 'jig rten gyi khams spos thams cad kyi dri mchog ces bya ba yod de/_de na de bzhin gshegs pa spos mchog brtsegs pa zhes bya ba da ltar bshos gsol ba'i phyir bzhugs pa der song la de bzhin gshegs 
[\[222a\]]
[\[222a.1\]]pa de'i zhabs la mgo bos phyag 'tshal te 'di skad ces gsol cig_/lid tsa bI dri ma med par grags pa bcom ldan 'das kyi zhabs la lan brgya stong du mgo bos phyag 'tshal nas bcom ldan 'das la gnod pa chung ngam/_nyam nga ba nyung ngam/_bskyod pa yang ngam/_'tsho 'am/_
[\[222a.2\]]stobs dang /_bde ba dang /_kha na ma tho ba mi mnga' zhing bde bar reg pa la gnas sam zhes snyun gsol zhing 'di skad ces kyang mchi'o/_/bcom ldan 'das kyis gsol ba'i pham phabs bdag la stsal bar gsol/_des 'jig rten gyi khams mi mjed du sangs rgyas kyi mdzad pa bgyid par 
[\[222a.3\]]'gyur ro/_/dman pa la mos pa'i sems can 'di dag kyang rgya chen po la dad par bgyid par 'gyur ro/_/de bzhin gshegs pa'i mtshan kyang rgyas par bgyid par 'gyur ro/_/zhes gsol cig_/de nas sprul pa'i byang chub sems dpa' des lid tsa bI dri ma med par grags pa la 
[\[222a.4\]]legs so zhes byas nas de mnyan te/_byang chub sems dpa' de dag gi mdun nas bzhin gyen du bltas te song na/_byang chub sems dpa' de dag gis de 'gro bar ma mthong ngo /_/de nas sprul pa'i byang chub sems dpa' des 'jig rten gyi khams spos thams cad kyi dri mchog ces bya ba der phyin nas/_
[\[222a.5\]]bcom ldan 'das de bzhin gshegs pa spos mchog brtsegs pa de'i zhabs la mgo bos phyag 'tshal te 'di skad ces gsol to/_/bcom ldan 'das byang chub sems dpa' dri ma med par grags pa bcom ldan 'das kyi zhabs la mgo bos phyag 'tshal nas bcom ldan 'das la gnod 
[\[222a.6\]]pa chung ngam/_nyam nga ba nyung ngam/_bskyod pa yang ngam/_'tsho 'am/_stobs dang /_bde ba dang /_kha na ma tho ba mi mnga' zhing bde bar reg pa la gnas sam zhes snyun gsol lo/_/des bcom ldan 'das kyi zhabs la lan brgya stong du mgo bos phyag 'tshal nas 'di skad ces gsol 
[\[222a.7\]]to/_/bcom ldan 'das gsol ba'i zhal zas kyi pham phabs bdag la stsal bar gsol/_des 'jig rten gyi khams mi mjed 'dir sangs rgyas kyi mdzad pa bgyid par 'gyur ro/_/dman pa la mos pa'i sems can 'di dag kyang sangs rgyas kyi chos rgya chen po la blo gros mos par 
[\[222b\]]
[\[222b.1\]]bgyid cing sangs rgyas kyi mtshan kyang rgyas par bgyid par 'gyur ro zhes mchi'o/_/de nas bcom ldan 'das de bzhin gshegs pa spos mchog brtsegs pa'i sangs rgyas kyi zhing gi byang chub sems dpa' de dag ngo mtshar du gyur nas bcom ldan 'das de bzhin gshegs pa spos mchog brtsegs pa de la 'di skad 
[\[222b.2\]]ces gsol to/_/bcom ldan 'das sems can chen po 'di lta bu ga la mchis/_'jig rten gyi khams mi mjed de gang na mchis/_dman pa la mos pa zhes bgyi ba de ci lags zhes bcom ldan 'das de la byang chub sems dpa' de dag gis de skad ces zhus pa dang /_de nas bcom 
[\[222b.3\]]ldan 'das kyis byang chub sems dpa' de dag la 'di skad ces bka' stsal to/_/rigs kyi bu 'og gi phyogs na sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das pa na 'jig rten gyi khams mi mjed ces bya ba yod de/_de na de bzhin 
[\[222b.4\]]gshegs pa shAkya thub pa zhes bya ba snyigs ma lnga'i sangs rgyas kyi zhing na dman pa la mos pa'i sems can rnams la chos ston to/_/de na byang chub sems dpa' dri ma med par grags pa zhes bya ba rnam par thar pa bsam gyis mi khyab pa la gnas pa de byang chub sems dpa' rnams la chos ston te/_
[\[222b.5\]]des nga'i ming yongs su bsgrags pa dang 'jig rten gyi khams 'di'i bsngags pa rab tu bstan pa dang /_byang chub sems dpa' de dag gi dge ba'i rtsa ba shin tu 'bar bar bya ba'i phyir sprul pa'i byang chub sems dpa' btang ngo /_/de nas byang chub sems dpa' de dag gis 'di skad ces gsol to/_/
[\[222b.6\]]bcom ldan 'das byang chub sems dpa' de'i che ba ji tsam na de'i sprul pa 'di yang rdzu 'phrul dang /_stobs dang /_mi 'jigs pa 'di lta bur gyur/_bcom ldan 'das des bka' stsal pa/_byang chub sems dpa' de'i che ba ni 'di 'dra ste/_des phyogs bcu'i sangs rgyas kyi zhing thams cad du sprul 
[\[222b.7\]]pa 'gyed de/_sprul pa de dag sangs rgyas kyi zhing de dag gi sems can thams cad la sangs rgyas kyi bya bas nye bar gnas par 'gyur ro/_/de nas bcom ldan 'das de bzhin gshegs pa spos mchog brtsegs pas dri thams cad dang ldan pa'i snod du dri thams cad bsgos pa'i zas blugs te/_de 
[\[223a\]]
[\[223a.1\]]sprul pa'i byang chub sems dpa' de la byin no/_/de nas de'i tshe byang chub sems dpa' brgya stong phrag dgu bcu yang der 'gro bar chas te/_bcom ldan 'das bdag cag kyang 'jig rten gyi khams mi mjed der bcom ldan 'das shAkya thub pa de la blta ba dang /_phyag 'tshal ba dang /_bsnyen 
[\[223a.2\]]bkur bgyi ba dang /_dri ma med par grags pa de dang /_byang chub sems dpa' de dag kyang blta ba'i slad du mchi'o/_/bcom ldan 'das des bka' stsal pa/_rigs kyi bu dag da de'i dus la bab par shes na deng shig_/rigs kyi bu dag sems can de dag myos shing bag med par gyur 
[\[223a.3\]]ta re/_dri rnams med par gyis la deng shig_/'jig rten gyi khams mi mjed de'i sems can de dag spa gong bar 'gyur du 'ong gis rang gi gzugs kyang sgyur cig_/'jig rten gyi khams de la'ang ngan par 'du shes bskyed nas khong khro ba'i 'du shes ma skyed cig_/de ci'i phyir zhe na/_
[\[223a.4\]]rigs kyi bu sangs rgyas kyi zhing ni nam mkha'i zhing ste/_sems can rnams yongs su smin par bya ba'i phyir sangs rgyas bcom ldan 'das rnams ni sangs rgyas kyi yul thams cad mi ston to/_/de nas sprul pa'i byang chub sems dpa' des zhal zas de thogs nas byang chub sems dpa' 
[\[223a.5\]]brgya stong phrag dgu bcu dang lhan cig tu sangs rgyas kyi mthu dang dri ma med par grags pa'i byin gyi rlabs kyis skad cig yud tsam thang cig de nyid la 'jig rten gyi khams spos thams cad kyi dri mchog de nas mi snang bar gyur te/_lid tsa bI dri ma med par grags pa'i khyim na 'dug go/_/de nas lid 
[\[223a.6\]]tsa bI dri ma med par grags pas seng ge'i khri snga ma ci 'dra ba de lta bu'i seng ge'i khri brgya stong phrag dgu bcur byin gyis brlabs te/_de la byang chub sems dpa' de dag 'khod do/_/de nas sprul pa'i byang chub sems dpa' des zhal zas kyis bkang ba'i snod de dri ma med par grags pa la byin no/_/de nas zhal 
[\[223a.7\]]zas de'i dris yangs pa'i grong khyer chen por 'dug par gyur te/_'jig rten gyi khams stong gi bar du dri zhim po mnam par gyur to/_/gang yangs pa'i grong khyer gyi bram ze dang /_khyim bdag rnams dang /_lid tsa bI rnams kyi dbang po lid tsa bI zla gdugs kyis dri de mnams nas/_ngo mtshar du gyur 
[\[223b\]]
[\[223b.1\]]rmad du gyur te/_lus dang sems dang bar gyur nas lid tsa bI brgyad khri bzhi stong tshang ba dang lhan cig tu lid tsa bI dri ma med par grags pa'i khyim du zhugs so/_/de dag gi khyim de na byang chub sems dpas gang dag seng ge'i khri de tsam du mtho ba de tsam du che zhing yangs pa la 'khod pa mthong ste/_mthong 
[\[223b.2\]]nas de dag shin tu mos shing rab tu dga' ba chen po skyes te/_de dag thams cad kyis nyan thos chen po de dag dang /_byang chub sems dpa' chen po de dag la phyag 'tshal nas phyogs gcig tu 'khod do/_/sa la spyod pa'i lha'i bu rnams dang /_'dod pa na spyod pa dang /_gzugs yod pa 
[\[223b.3\]]na spyod pa'i lha'i bu rnams kyang dri des bskul nas lid tsa bI dri ma med par grags pa'i khyim du lhags so/_/de nas lid tsa bI dri ma med par grags pas gnas brtan shA ri'i bu dang /_nyan thos chen po de dag la 'di skad ces smras so/_/btsun pa rnams de bzhin gshegs pa'i zhal 
[\[223b.4\]]zas bdud rtsi thugs rje chen pos yongs su bsgos pa zo la nyi tshe ba'i spyod pa la sems nye bar ma 'dogs shig_/sbyin pa spyod ma nus sa re/_de na nyan thos kha cig 'di snyam du sems so/_/zhal zas nyung ngu 'di la 'di lta bu'i 'khor 'dis ji ltar bza'o snyam mo/_/de nas sprul 
[\[223b.5\]]pa'i byang chub sems dpa' des nyan thos de dag la 'di skad ces smras so/_/tshe dang ldan pa dag khyed rang gi shes rab dang bsod nams dang /_de bzhin gshegs pa'i shes rab dang bsod nams su ma snyom shig_/de ci'i phyir zhe na/_'di lta ste dper na rgya mtsho chen po bzhi ni zad kyang 
[\[223b.6\]]srid kyi zhal zas 'di la zad pa cung zad kyang med do/_/sems can thams cad kyis zhal zas 'di kham ri rab tsam du bskal par zos kyang 'di zad par mi 'gyur ro/_/de ci'i phyir zhe na/_tshul khrims dang /_shes rab dang /_ting nge 'dzin mi zad pa las byung ba de bzhin gshegs pa'i 
[\[223b.7\]]zhal zas snod du lus pa 'di zad par mi nus so/_/de nas zhal zas des 'khor thams cad la tshim par byas kyang zhal zas de zad par ma gyur to/_/byang chub sems dpa' dang /_nyan thos dang /_brgya byin dang /_tshangs pa dang /_'jig rten skyong ba rnams dang /_sems can 
[\[224a\]]
[\[224a.1\]]gzhan dag gis zhal zas zos pa pa de dag kyang ji ltar 'jig rten gyi khams bde ba thams cad kyis rab tu brgyan pa na byang chub sems dpa' rnams kyi bde ba ci 'dra ba de lta bu'i bde ba lus las skyes so/_/de dag gi spu'i khung bu nas kyang 'di lta bu'i dri 'byung ba ni 'di lta ste dper na 'jig rten gyi 
[\[224a.2\]]khams spos thams cad kyi dri mchog de na shing rnams las dri 'byung ba bzhin no/_/de nas lid tsa bI dri ma med par grags pa shes bzhin du bcom ldan 'das de bzhin gshegs pa spos mchog brtsegs pa'i sangs rgyas kyi zhing nas lhags pa'i byang chub sems dpa' rnams la 'di skad ces smras 
[\[224a.3\]]so/_/rigs kyi bu dag de bzhin gshegs pa spos mchog brtsegs pa de'i chos ston pa ci 'dra/_de dag gis smras pa/_de bzhin gshegs pa de ni yi ge dang nges pa'i tshig gis chos mi ston te/_dri de nyid kyis byang chub sems dpa' 'dul bar gyur te/_spos kyi shing gang dang gang gi drung du byang chub 
[\[224a.4\]]sems dpa' de dag 'dug pa de dang de dag las 'di 'dra ba'i dri byung ste/_gang dri de mnams ma thag tu byang chub sems dpa'i yon tan thams cad kyi 'byung gnas zhes bya ba'i ting nge 'dzin rab tu thob par 'gyur ro/_/ting nge 'dzin de thob ma thag tu de dag thams cad la byang chub sems dpa'i yon tan rnams 
[\[224a.5\]]skye'o/_/de nas byang chub sems dpa' de dag gis lid tsa bI dri ma med par grags pa la 'di skad ces smras so/_/'di na bcom ldan 'das shAkya thub pa chos bstan pa ji lta bu rab tu ston par mdzad/_smras pa/_skyes bu dam pa rnams sems can 'di dag ni gdul dka' ste/_sems can dmu rgod 
[\[224a.6\]]gdul dka' ba 'di rnams la dmu rgod dang gdul dka' ba gdul ba'i gtam rnams rab tu ston to/_/dmu rgod gdul dka' ba rnams gdul ba gang /_dmu rgod gdul dka' ba gdul ba'i gtam de gang zhe na/_'di lta ste/_'di ni sems can dmyal ba'o/_/'di ni dud 'gro'i skye gnas 
[\[224a.7\]]so/_/'di ni gshin rje'i 'jig rten no/_/'di ni mi khom pa'o/_/'di ni dbang po nyams par skye ba'o/_/'di ni lus kyi nyes par spyod pa'o/_/'di ni lus kyis nyes par spyad pa'i rnam par smin pa'o/_/'di ni ngag gi nyes par spyod pa'o/_/'di ni ngag gis nyes par spyad pa'i rnam par smin 
[\[224b\]]
[\[224b.1\]]pa'o/_/'di ni yid kyi nyes par spyod pa'o/_/'di ni yid kyis nyes par spyad pa'i rnam par smin pa'o/_/'di ni srog gcod pa'o/_/'di ni ma byin par len pa'o/_/'di ni 'dod pas log par g.yem pa'o/_/'di ni [{]brdzun [,]rdzun [}]du smra ba'o/_/'di ni phra ma'o/_/'di ni ngag rtsub po'o/_/'di ni tshig kyal pa'o/_/
[\[224b.2\]]'di ni brnab sems so/_/'di ni gnod sems so/_/'di ni log par lta ba'o/_/'di ni de dag gi rnam par smin pa'o/_/'di ni ser sna'o/_/'di ni ser sna'i 'bras bu'o/_/'di ni 'chal pa'i tshul khrims so/_/'di ni khro ba'o/_/'di ni le lo'o/_/'di ni le lo'i 'bras bu'o/_/'di ni 'chal pa'i 
[\[224b.3\]]shes rab bo/_/'di ni 'chal pa'i shes rab kyi 'bras bu'o/_/'di ni bslab pa'i gzhi las 'das pa'o/_/'di ni so sor thar pa'o/_/'di ni bya ba'o/_/'di ni mi bya ba'o/_/'di ni rnam par 'byor pa'o/_/'di ni sgrib pa'o/_/'di ni sgrib pa med pa'o/_/'di ni ltung ba'o/_/'di ni 
[\[224b.4\]]ltung ba las byung ba'o/_/'di ni lam mo/_/'di ni lam ngan pa'o/_/'di ni dge ba'o/_/'di ni mi dge ba'o/_/'di ni kha na ma tho ba dang bcas pa'o/_/'di ni kha na ma tho ba med pa'o/_/'di ni zag pa dang bcas pa'o/_/'di ni zag pa med pa'o/_/'di ni 'jig rten pa'o/_/'di ni 'jig rten 
[\[224b.5\]]las 'das pa'o/_/'di ni 'dus byas so/_/'di ni 'dus ma byas so/_/'di ni kun nas nyon mongs pa'o/_/'di ni rnam par byang ba'o/_/'di ni 'khor ba'o/_/'di ni mya ngan las 'das pa'o zhes de lta bur chos rnam pa du mar bshad pas rta dmu rgod lta bu'i sems rab tu gnas par byed do/_/'di 
[\[224b.6\]]lta ste dper na rta'am bal glang dmu rgod gnad du brdab pa tshun chad kyis dul bar 'gyur ro/_/de bzhin du sems can dmu rgod gdul dka' ba rnams kyang sdug bsngal thams cad smos pa'i gtam gyis dul bar 'gyur ro/_/byang chub sems dpa' de dag gis smras pa/_'di ltar bcom ldan 
[\[224b.7\]]'das shAkya thub pa sangs rgyas kyi che ba bzhag ste/_ngan cing dbul ba sems can dmu rgod rnams 'dul ba ni ngo mtshar to/_/byang chub sems dpa' gang 'di lta bur sangs rgyas kyi zhing yang ba na 'khod pa de dag gi snying rje chen po'ang bsam gyis mi khyab bo/_/de nas lid tsa bI dri ma med 
[\[225a\]]
[\[225a.1\]]par grags pas smras pa/_skyes bu dam pa dag de de bzhin te ji skad smras pa de bzhin no/_/gang 'dir skyes pa'i byang chub sems dpa' 'di dag gi snying rje chen po shin tu brtan no/_/de dag 'jig rten gyi khams 'dir tshe gcig la sems can gyi don shin tu mang du byed de/_'jig rten gyi 
[\[225a.2\]]khams spos thams cad kyi dri mchog der bskal pa brgya stong gis kyang sems can gyi don de ltar byed mi nus so/_/de ci'i phyir zhe na/_skyes bu dam pa dag 'jig rten gyi khams mi mjed 'dir gang de dag yongs su 'dzin par 'gyur ba'i dge ba bsags pa chos bcu yod de/_de dag ni sangs rgyas kyi zhing 
[\[225a.3\]]gzhan na med do/_/bcu gang zhe na/_'di lta ste/_dbul po rnams la ni sbyin pas sdud do/_/tshul khrims 'chal pa rnams la ni tshul khrims kyis sdud do/_/khong khro ba rnams la ni bzod pas sdud do/_/le lo can rnams la ni brtson 'grus kyis sdud do/_/sems g.yeng ba rnams la ni bsam 
[\[225a.4\]]gtan gyis sdud do/_/shes rab 'chal pa rnams la ni shes rab kyis sdud do/_/mi khom par gyur pa rnams la ni mi khom pa brgyad las 'da' ba ston to/_/nyi tshe bar spyod pa rnams la ni theg pa chen po ston to/_/dge ba'i rtsa ba ma bskyed pa rnams la ni dge ba'i rtsa bas sdud do/_/bsdu ba'i 
[\[225a.5\]]dngos po bzhis rtag tu rgyun mi 'chad par sems can yongs su smin par byed pa ste/_dge ba bsags pa'i chos bcu po 'di dag rab tu 'dzin par 'gyur ba de dag ni sangs rgyas kyi zhing gzhan na med do/_/byang chub sems dpa' de dag gis smras pa/_chos du dang ldan na byang chub sems 
[\[225a.6\]]dpa' 'jig rten gyi khams mi mjed 'di nas shi 'phos nas ma rmas ma snad par sangs rgyas kyi zhing yongs su dag par 'gro bar 'gyur/_smras pa/_chos brgyad dang ldan na byang chub sems dpa' 'jig rten gyi khams mi mjed 'di nas shi 'phos nas ma rmas ma snad par sangs rgyas kyi zhing 
[\[225a.7\]]yongs su dag par 'gro bar 'gyur ro/_/brgyad gang zhe na/_sems can thams cad la bdag gis phan par bya ste/_'di dag las ni phan pa [{]chung zad [,]cung zad [}]kyang mi 'tshal lo/_/sems can thams cad kyi sdug bsngal thams cad bzod par bya ste/_des dge ba'i rtsa ba thams cad sems 
[\[225b\]]
[\[225b.1\]]can thams cad la gtang bar bya'o snyam pa dang /_sems can thams cad la khong khro ba med pa dang /_byang chub sems dpa' thams cad la ston pa lta bur dga' ba dang /_thos pa dang ma thos pa'i chos rnams thos na mi spong ba dang /_gzhan gyi rnyed pa la phrag dog med cing bdag gi rnyed pas 
[\[225b.2\]]mi snyems shing sems nges par sems pa dang /_bdag gi 'khrul pa la so sor rtog cing gzhan gyi nyes pa mi gleng ba dang /_bag yod pa la dga' zhing yon tan thams cad yang dag par len pa ste/_chos brgyad po de dag dang ldan na byang chub sems dpa' 'jig rten gyi 
[\[225b.3\]]khams mi mjed nas shi 'phos nas ma rmas ma snad par sangs rgyas kyi zhing yongs su dag par 'gro bar 'gyur ro/_/de nas lid tsa bI dri ma med par grags pa dang /_'jam dpal gzhon nur gyur pas de ltar 'khor der 'dus pa la de ltar chos bstan pas 'di ltar srog chags 'bum 
[\[225b.4\]]tshang ba bla na med pa yang dag par rdzogs pa'i byang chub tu sems skyes so/_/byang chub sems dpa' khri ni mi skye ba'i chos la bzod pa thob par gyur to/_/sprul pas zhal zas blangs pa'i le'u ste dgu pa'o//_//yang de'i tshe bcom ldan 'das a mra srung ba'i 
[\[225b.5\]]tshal na chos ston pa'i 'khor gyi khyams de yang rgya che zhing yangs par gyur to/_/'khor de yang gser gyi kha dog lta bur 'dug go/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 'di ltar a mra srung ba'i tshal 'di rgya che zhing 
[\[225b.6\]]yangs par gyur pa dang /_'khor thams cad kyang gser gyi kha dog tu gda' ba 'di su'i snga ltas lags/_bcom ldan 'das kyis bka' stsal pa/_kun dga' bo 'di ni lid tsa bI dri ma med par grags pa dang /_'jam dpal gzhon nur gyur pa gnyis 'khor mang pos yongs su bskor 
[\[225b.7\]]cing mdun du bdar te/_de bzhin gshegs pa'i drung du 'ong ba'i snga ltas so/_/de nas lid tsa bI dri ma med par grags pas 'jam dpal gzhon nur gyur pa la 'di skad ces smras so/_/'jam dpal sems can chen po 'di dag kyang de bzhin gshegs pa mthong zhing phyag 'tshal bar 
[\[226a\]]
[\[226a.1\]]'gyur gyis yu bu cag bcom ldan 'das kyi drung du 'dong ngo /_/'jam dpal gyis smras pa/_rigs kyi bu dag de'i dus la bab par shes na 'dong ngo /_/de nas lid tsa bI dri ma med par grags pas 'di lta bu'i rdzu 'phrul mngon par 'du bya ba mngon par 'du byas pas ji ltar 'khor thams 
[\[226a.2\]]cad seng ge'i khri de dag dang bcas te lag pa g.yas pa'i steng du bzhag nas/_bcom ldan 'das ga la ba der dong ste der phyin pa dang /_de dag sa la bzhag ste bcom ldan 'das kyi zhabs la mgo bos phyag 'tshal nas/_bcom ldan 'das la lan bdun du bskor te phyogs gcig tu 'dug 
[\[226a.3\]]go/_/de nas de bzhin gshegs pa spos mchog brtsegs pa'i sangs rgyas kyi zhing nas lhags pa'i byang chub sems dpa' de dag kyang seng ge'i khri las babs te/_bcom ldan 'das kyi zhabs la mgo bos phyag 'tshal nas bcom ldan 'das la thal mo sbyar te phyag 'tshal zhing phyogs gcig tu 
[\[226a.4\]]'khod do/_/byang chub sems dpa' sems dpa' chen po de dag dang /_nyan thos chen po de dag thams cad kyang seng ge'i khri las babs te bcom ldan 'das kyi zhabs la mgo bos phyag 'tshal nas phyogs gcig tu 'khod do/_/de bzhin du brgya byin dang /_tshangs pa dang /_'jig rten skyong ba dang /_
[\[226a.5\]]lha'i bu de dag thams cad kyang bcom ldan 'das kyi zhabs la mgo bos phyag 'tshal nas phyogs gcig tu 'khod do/_/de nas bcom ldan 'das kyis byang chub sems dpa' de dag la chos kyi gtam gyis yang dag par dga' bar byas nas 'di skad ces bka' stsal to/_/rigs kyi bu dag rang rang 
[\[226a.6\]]gi seng ge'i khri la 'khod cig_/bcom ldan 'das kyis de skad ces bka' stsal nas de dag 'khod do/_/de nas bcom ldan 'das kyis shA ri'i bu la 'di skad ces bka' stsal to/_/shA ri'i bu khyod kyis sems can gyi mchog byang chub sems dpa' rnams kyi rnam par 'phrul pa mthong 
[\[226a.7\]]ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_de la khyod kyi 'du shes ji lta bur skyes/_gsol pa/_bcom ldan 'das bdag de la bsam gyis mi khyab pa'i 'du shes skyes lags so/_/ji ltar bsam pa dang /_gzhal ba dang /_
[\[226b\]]
[\[226b.1\]]bgrang bar mi nus pa de lta bur de dag gi bgyid pa bsam gyis mi khyab pa mthong ngo /_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das sngon ma mnams pa'i dri zhig gda' na 'di lta bu su'i dri lags/_bcom ldan 'das kyis bka' stsal pa/_
[\[226b.2\]]kun dga' bo byang chub sems dpa' 'di dag gis lus kyi spu'i khung bu thams cad nas dri byung ba yin no/_/shA ri'i bus kyang smras pa/_tshe dang ldan pa kun dga' bo kho bo cag gi lus kyi spu'i khung bu thams cad nas kyang 'di lta bu'i dri byung ngo /_/smras pa/_dri ci las byung smras pa/_lid tsa 
[\[226b.3\]]bI dri ma med par grags pa 'dis de bzhin gshegs pa spos mchog brtsegs pa'i sangs rgyas kyi zhing 'jig rten gyi khams spos thams cad kyi dri mchog nas zhal zas blangs te/_zos so cog thams cad kyi lus las 'di lta bu'i dri byung ngo /_/de nas tshe dang ldan pa kun dga' bos lid tsa 
[\[226b.4\]]bI dri mi med par grags pa la 'di skad ces smras so/_/dri 'di ji srid kyi bar du chags par 'gyur/_smras pa/_ji srid zas ma zhu ba'i bar du'o/_/kun dga' bos smras pa/_zas de yun ji srid na zhu bar gyur/_smras pa/_zhag bdun phrag bdun gyis zhu bar 'gyur te/_de nas yang zhag 
[\[226b.5\]]bdun gyi bar du des mdangs rgyas par 'gyur ro/_/ma zhu ba'i gnod par yang mi 'gyur ro/_/btsun pa kun dga' bo dge slong gang nges pa la ma zhugs pas zas 'di zos na de dag nges pa la zhugs na de 'ju bar 'gyur ro/_/nges pa la zhugs pa gang gis zhal zas 'di zos pa de dag sems 
[\[226b.6\]]yongs su ma grol gyi bar du mi 'ju'o/_/sems can byang chub tu sems ma bskyed pa gang dag gis de zos pa de dag byang chub tu sems bskyed na de 'ju bar 'gyur ro/_/byang chub tu sems bskyed pa gang dag gis zos pa de dag bzod pa ma thob kyi bar du mi 'ju'o/_/bzod pa thob pa gang dag 
[\[226b.7\]]gis zos pa de dag skye ba gcig gis thogs pa na 'ju bar 'gyur ro/_/btsun pa kun dga' bo 'di lta ste/_dper na sman bro ldan zhes bya ba ltor song na dug thams cad med par ma gyur gyi bar du mi 'ju ste sman de phyis 'ju bar 'gyur ro/_/de bzhin du btsun pa kun dga' bo nyon mongs pa 
[\[227a\]]
[\[227a.1\]]thams cad kyi dug med par ma gyur gyi bar du zas de 'ju bar mi 'gyur te/_zas de phyis gdod 'ju bar 'gyur ro/_/de nas tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das zhal zas 'di ni sangs rgyas kyi mdzad pa bgyid do/_/
[\[227a.2\]]bka' stsal pa/_kun dga' bo de de bzhin te/_ji skad smras pa de de bzhin no/_/kun dga' bo gang dag na byang chub sems dpa' sangs rgyas kyi mdzad pa byed pa'i sangs rgyas kyi zhing rnams kyang yod do/_/gang dag na 'od kyis sangs rgyas kyi mdzad pa byed pa'i sangs rgyas kyi zhing rnams kyang 
[\[227a.3\]]yod do/_/gang dag na byang chub kyi shing gis sangs rgyas kyi mdzad pa byed pa'i sangs rgyas kyi zhing rnams kyang yod do/_/gang dag na de bzhin gshegs pa'i mtshan dang gzugs mthong bas sangs rgyas kyi mdzad pa byed pa'i sangs rgyas kyi zhing rnams kyang yod do/_/gang dag na chos gos 
[\[227a.4\]]kyis sangs rgyas kyi mdzad pa byed pa'i sangs rgyas kyi zhing rnams kyang yod do/_/de bzhin du zhal zas kyis sangs rgyas kyi mdzad pa byed pa dang /_de bzhin du chu dang /_skyed mos tshal dang /_gzhal med khang dang /_khang pa brtsegs pas sangs rgyas kyi mdzad pa byed pa dag kyang yod 
[\[227a.5\]]do/_/kun dga' bo gang dag na sprul pas sangs rgyas kyi mdzad pa byed pa'i sangs rgyas kyi zhing rnams kyang yod do/_/kun dga' bo nam mkhas sangs rgyas kyi mdzad pa byed pa'i sangs rgyas kyi zhing dag kyang yod do/_/de bzhin du nam mkha' dang bar snang dag sangs rgyas kyi mdzad pa 
[\[227a.6\]]byed de/_de lta bus sems can de dag 'dul bar 'gyur ro/_/kun dga' bo de bzhin du rmi lam dang /_gzugs brnyan dang /_chu zla dang /_brag ca dang /_sgyu ma dang /_smig rgyu dang /_dper bstan pa dang /_yi ge dang /_nges pa'i tshig ston pa sems can de dag la sangs rgyas kyi mdzad pa byed 
[\[227a.7\]]pa dag kyang yod do/_/gang dag na yi ge rnam par rig par byed pas sangs rgyas kyi mdzad pa byed pa'i sangs rgyas kyi zhing dag kyang yod do/_/kun dga' bo gang na smra ba med pa dang /_brjod pa med pa dang /_mi bstan pa dang /_mi brjod pas sems can de dag la sangs rgyas kyi mdzad pa byed 
[\[227b\]]
[\[227b.1\]]de/_de lta bur yongs su dag pa'i sangs rgyas kyi zhing rnams kyang yod do/_/kun dga' bo sangs rgyas bcom ldan 'das rnams kyi spyod lam dang /_longs spyod dang /_yongs su spyod pas sems can rnams 'dul ba'i phyir sangs rgyas kyi mdzad pa mi byed pa ni gang yang med do/_/kun dga' bo bdud bzhi 
[\[227b.2\]]po de dag dang /_nyon mongs pa'i sgo brgya stong phrag brgyad cu rtsa bzhis sems can rnams kun nas nyon mongs pa de dag thams cad kyis sangs rgyas bcom ldan 'das rnams sangs rgyas kyi mdzad pa byed do/_/kun dga' bo 'di ni sangs rgyas kyi chos thams cad kyi sgor 'jug pa zhes bya ba'i chos kyi 
[\[227b.3\]]sgo ste/_chos kyi sgo 'dir zhugs pa'i byang chub sems dpa' de ni yon tan rgya chen po bkod pa thams cad dang ldan pa'i sangs rgyas kyi zhing rnams la zhum pa'ang med/_gong ba'ang med/_yon tan rgya chen po bkod pa thams cad dang ldan pa'i sangs rgyas kyi zhing rnams la dga' ba yang med/_
[\[227b.4\]]snyems pa yang med de/_de bzhin gshegs pa rnams la yang rab tu ri mor skyed do/_/sangs rgyas bcom ldan 'das chos thams cad mnyam pa nyid thugs su chud pa rnams kyi sems can yongs su smin par bya ba'i phyir sangs rgyas kyi zhing sna tshogs su ston pa de ni ngo mtshar to/_/kun dga' bo 
[\[227b.5\]]'di lta ste/_sangs rgyas kyi zhing rnams kyi yon tan gzhan dang gzhan du sna tshogs su 'gyur yang bya lam gyis khebs pa'i sangs rgyas kyi zhing dang nam mkha' la tha dad pa med pa de bzhin du kun dga' bo de bzhin gshegs pa rnams kyi gzugs kyi sku tha dad du 'gyur yang de bzhin gshegs 
[\[227b.6\]]pa rnams kyi chags pa med pa'i ye shes ni tha dad pa ma yin no/_/kun dga' bo sangs rgyas thams cad kyi gzugs dang /_kha dog dang /_gzi brjid dang /_sku dang /_mtshan dang /_rigs btsun pa dang /_tshul khrims dang /_ting nge 'dzin dang /_shes rab dang /_rnam par grol ba dang /_
[\[227b.7\]]rnam par grol ba'i ye shes mthong ba dang /_stobs rnams dang /_mi 'jigs pa rnams dang /_sangs rgyas kyi chos rnams dang /_byams pa chen po dang /_snying rje chen po dang /_phan par dgongs pa dang /_spyod lam dang /_spyod pa dang /_lam dang /_tshe'i tshad dang /_chos ston pa 
[\[228a\]]
[\[228a.1\]]dang /_sems can yongs su smin par byed pa dang /_sems can rnam par grol ba dang /_zhing yongs su dag pa dang /_sangs rgyas kyi chos thams cad yongs su rdzogs par mtshungs te/_de bas na yang dag par rdzogs pa'i sangs rgyas zhes bya'o/_/de bzhin gshegs 
[\[228a.2\]]pa zhes bya'o/_/sangs rgyas zhes bya'o/_/kun dga' bo tshig de gsum gyi don rgyas pa dang /_tshig rnam par dbye ba gang yin pa de ni khyod tshe'i tshad bskal par 'dug kyang bde bar kun chub par sla ba ma yin no/_/stong gsum du gtogs pa'i sems can rnams kun dga' bo khyod 'dra bar 
[\[228a.3\]]mang du thos pa dang /_dran pa dang /_gzungs thob pa rnams kyi nang na mchog tu gyur la/_kun dga' bo dang 'dra ba'i sems can de dag thams cad kyis kyang yang dag par rdzogs pa'i sangs rgyas zhes bya ba dang /_de bzhin gshegs pa zhes bya ba dang /_sangs rgyas zhes bya ba'i tshig de gsum 
[\[228a.4\]]gyi don gdon mi za bar bstan pa ni bskal par yang kun chub par mi nus so/_/kun dga' bo de ltar sangs rgyas kyi byang chub ni tshad med de/_de bzhin gshegs pa rnams kyi shes rab dang spobs pa bsam gyis mi khyab bo/_/de nas bcom ldan 'das la tshe dang ldan pa kun dga' bos 'di 
[\[228a.5\]]skad ces gsol to/_/bcom ldan 'das deng slan chad bdag mang du thos pa'i mchog go zhes dam mi 'cha'o/_/bcom ldan 'das kyis bka' stsal pa/_kun dga' bo khyod zhum pa'i sems ma skyed cig_/de ci'i phyir zhe na/_kun dga' bo khyod nyan thos rnams la dgongs te mang du thos pa'i 
[\[228a.6\]]mchog go zhes ngas bstan gyi byang chub sems dpa'i nang na ni ma yin no/_/kun dga' bo byang chub sems dpa' lta zhog gi_/de dag ni mkhas pa dag gis tshod gzung bar bya ba ma yin te/_kun dga' bo rgya mtsho thams cad kyi gting ni tshad gzung bar nus kyi byang chub sems dpa' rnams kyi 
[\[228a.7\]]shes rab dang /_ye shes dang /_dran pa dang /_gzungs dang /_spobs pa'i gting ni tshod gzung mi nus so/_/kun dga' bo byang chub sems dpa'i spyod pa rnams la khyod btang snyoms su gyis shig_/de ci'i phyir zhe na/_kun dga' bo lid tsa bI dri ma med par grags pa 'dis snga dro 
[\[228b\]]
[\[228b.1\]]gcig la bkod pa bstan pa ni nyan thos dang rang sangs rgyas rdzu 'phrul thob pa thams cad kyis bskal pa bye ba brgya stong du'ang rdzu 'phrul dang rnam par sprul pa'i cho 'phrul thams cad kyis ston mi nus so/_/de nas bcom ldan 'das de bzhin gshegs pa spos mchog brtsegs pa'i sangs rgyas kyi zhing 
[\[228b.2\]]nas lhags pa'i byang chub sems dpa' de dag thams cad kyis thal mo sbyar te/_de bzhin gshegs pa la phyag 'tshal zhing tshig 'di skad ces gsol to/_/bcom ldan 'das bdag cag gis 'di ltar sangs rgyas kyi zhing 'di la ngan par 'du shes bskyed pa yid la bgyis pa rnams spang 
[\[228b.3\]]bar 'tshal lo/_/de ci'i slad du zhe na/_bcom ldan 'das sangs rgyas bcom ldan 'das rnams kyi sangs rgyas kyi yul dang /_thabs mkhas pa ni bsam gyis mi khyab ste/_de dag sems can thams cad yongs su smin par bgyi ba'i slad du/_ji lta ji lta bur bzhed pa de ltar de lta bur 
[\[228b.4\]]zhing bkod pa ston to/_/bcom ldan 'das bdag cag 'jig rten gyi khams spos thams cad kyi dri mchog der mchis kyang bcom ldan 'das rjes su dran par 'gyur ba'i chos kyi rdzongs shig bdag cag la stsal bar gsol/_de skad ces gsol pa dang /_bcom ldan 'das kyis bka' 
[\[228b.5\]]stsal pa/_rigs kyi bu byang chub sems dpa'i rnam par thar pa zad pa dang /_mi zad pa zhes bya ba yod do/_/de la khyed kyis bslab par bya ste/_de yang gang zhe na/_zad pa zhes bya ba ni 'dus byas so/_/mi zad pa zhes bya ba ni 'dus ma byas te/_de la byang chub sems dpa' 'dus 
[\[228b.6\]]byas zad par mi bya/_'dus ma byas la'ang gnas par mi bya'o/_/de la 'dus byas mi zad pa ni 'di lta ste/_byams pa chen po las ma nyams pa'o/_/snying rje chen po ma btang ba'o/_/lhag pa'i bsam pas yang dag par btsud pa'i thams cad mkhyen pa'i sems mi brjed pa'o/_/sems 
[\[228b.7\]]can yongs su smin par byed pa la mi skyo ba'o/_/bsdu ba'i dngos po mi gtong ba'o/_/dam pa'i chos yongs su gzung ba'i phyir lus dang srog 'dor ba'o/_/dge ba'i rtsa ba dag la chog mi shes pa'o/_/yongs su bsngo bar mkhas pa la 'god pa'o/_/chos tshol ba la le lo med 
[\[229a\]]
[\[229a.1\]]pa'o/_/chos bstan pa la slob dpon dpe mkhyud mi byed pa'o/_/de bzhin gshegs pa la blta ba dang /_mchod pa'i dngos po la brtson pa'o/_/bsams bzhin du skye bas mi skrag pa'o/_/phun sum tshogs pa dang rgud pa dag la ma khengs mi 'dud pa'o/_/ma bslab 
[\[229a.2\]]pa rnams la mi brnyas shing lobs pa rnams la ston pa ltar phangs par sems pa'o/_/nyon mongs pa rgyas pa rnams la tshul bzhin nye bar sbyor ba'o/_/dben pa la dga' zhing de la ma chags pa'o/_/bdag gi bde ba la ma zhen cing pha rol bde ba la zhen pa'o/_/bsam gtan dang /_ting 
[\[229a.3\]]nge 'dzin dang /_snyoms par 'jug pa la mnar med pa ltar 'du shes pa'o/_/'khor ba la skyed mos tshal dang mya ngan las 'das pa lta bur 'du shes pa'o/_/slong ba rnams la dag pa'i bshes gnyen du 'du shes pa'o/_/bdog pa thams cad yongs su gtong ba la thams cad mkhyen 
[\[229a.4\]]pa nyid rdzogs par byed par 'du shes pa'o/_/tshul khrims 'chal pa rnams la bskyab par 'du shes pa'o/_/pha rol tu phyin pa rnams la pha mar 'du shes pa'o/_/byang chub kyi phyogs kyi chos rnams la bdag po g.yog tu 'du shes pa'o/_/dge ba'i rtsa ba'i tshogs thams cad 
[\[229a.5\]]kyis chog mi shes shing /_sangs rgyas kyi zhing thams cad kyi yon tan bdag gi zhing du sgrub pa'o/_/mtshan dang dpe byad bzang po yongs su bskang ba'i phyir gtan pa med pa'i mchod sbyin yongs su gtong ba'o/_/sdig pa thams cad mi byed pas lus dang /_ngag dang /_sems brgyan 
[\[229a.6\]]pa'o/_/lus dang ngag yongs su dag cing sems yongs su dag pas bskal pa grangs med par 'khor ba'o/_/sems dpa' bas sangs rgyas kyi yon tan tshad med pa thos kyang zhum par mi 'gyur ba'o/_/nyon mongs pa'i dgra tshar gcad par bya ba'i phyir/_shes rab kyi mtshon rnon po thogs 
[\[229a.7\]]pa'o/_/sems can thams cad kyi khur bkur ba'i phyir phung po dang /_khams dang /_skye mched kun shes pa'o/_/bdud kyi sde gzhom pa'i phyir brtson 'grus 'bar ba'o/_/nga rgyal med pa'i phyir ye shes tshol ba'o/_/chos gzung ba'i phyir 'dod pa nyung zhing chog shes pa'o/_/
[\[229b\]]
[\[229b.1\]]'jig rten thams cad dga' bar bya ba'i phyir/_'jig rten gyi chos thams cad dang ma 'dres pa'o/_/'jig rten dang 'thun par bya ba'i phyir spyod lam thams cad las ma nyams pa'o/_/bya ba thams cad yang dag par bstan par bya ba'i phyir/_mngon par shes pa bskyed 
[\[229b.2\]]pa'o/_/thos pa thams cad gzung ba'i phyir/_gzungs dang /_dran pa dang /_ye shes so/_/sems can thams cad kyi the tsom gcad pa'i phyir/_dbang po mchog dang mchog ma yin pa shes pa'o/_/chos bstan pa'i phyir byin gyi rlabs thogs pa med pa'o/_/spobs pa 
[\[229b.3\]]'thob pa rab tu rnyed pas spobs pa thogs pa med pa'o/_/dge ba bcu'i las kyi lam yongs su dag pas lha dang mi'i phun sum tshogs pa myong ba'o/_/tshad med pa bzhi rab tu bskyed pas tshangs pa'i lam du 'god pa'o/_/chos bstan par gsol ba dang rjes su yi rang zhing legs so 
[\[229b.4\]]zhes bya ba byin pas sangs rgyas kyi dbyangs rab tu thob pa'o/_/lus dang /_ngag dang /_yid sdom pas khyad par du 'gro ba dang /_chos thams cad la ma chags pas sangs rgyas kyi spyod lam rab tu thob pa'o/_/byang chub sems dpa'i dge 'dun sdud pas theg pa chen po la yang 
[\[229b.5\]]dag par 'dzud pa'o/_/yon tan thams cad chud mi za bas bag yod pa yin te/_rigs kyi bu de ltar na byang chub sems dpa' chos la brtson zhing byang chub sems dpa' 'dus byas zad par mi byed do/_/ji ltar na 'dus ma byas la mi gnas she na/_gang gi tshe stong pa nyid 
[\[229b.6\]]la byang bar byed cing stong pa nyid mngon sum du yang mi byed/_mtshan ma med pa la yongs su byang bar byed kyang mtshan ma med pa mngon sum du yang mi byed/_smon pa med pa la yongs su byang bar byed kyang smon pa med pa mngon sum du yang mi byed/_mngon par 'du mi byed pa 
[\[229b.7\]]la yongs su byang bar byed kyang mngon par 'du mi byed pa mngon sum du yang mi byed/_mi rtag par so sor rtog kyang dge ba'i rtsa bas chog mi shes/_sdug bsngal bar so sor rtog kyang bsams bzhin du skye/_bdag med par so sor rtog kyang bdag yongs su 'dor 
[\[230a\]]
[\[230a.1\]]ba'ang ma yin/_zhi bar so sor rtog kyang shin tu zhi ba'ang mi skyed/_dben par so sor rtog kyang lus dang sems kyis kyang 'bad/_gnas med par so sor rtog kyang dkar po'i chos kyi gnas spong ba'ang ma yin/_'byung ba med par so sor rtog kyang sems can rnams kyi khur blangs pa 
[\[230a.2\]]yang thogs/_zag pa med par so sor rtog kyang 'khor ba'i rgyun la slong bar yang byed/_rgyu ba med par so sor rtog kyang sems can yongs su smin par bya ba'i phyir rgyu bar yang 'gyur bdag med par so sor rtog kyang sems can la snying rje chen po mi 'dor/_mi skye bar so sor rtog kyang 
[\[230a.3\]]nyan thos kyi nges par yang mi ltung /_gsog dang /_gsob dang /_snying po med pa dang /_bdag po med pa dang /_gnas med par so sor rtog kyang bsod nams gsog ma yin pa dang /_ye shes gsob ma yin pa dang /_brnags pa yongs su rdzogs shing rang byung ba'i ye shes su dbang 
[\[230a.4\]]bskur ba dang /_rang byung gi ye shes la brtson pa dang /_nges pa'i don sangs rgyas kyi rigs la rab tu gnas pa yin te/_rigs kyi bu de ltar na de lta bu'i chos la mos pa'i byang chub sems dpa' ni 'dus ma byas la mi gnas shing 'dus byas kyang zad par mi byed do/_/rigs kyi bu gzhan yang 
[\[230a.5\]]byang chub sems dpa' ni bsod nams kyi tshogs yang dag par sgrub pa'i phyir 'dus ma byas la mi gnas so/_/ye shes kyi tshogs yang dag par bsgrub pa'i phyir 'dus byas zad par mi byed do/_/byams pa chen po dang ldan pa'i phyir 'dus ma byas la mi gnas so/_/snying rje chen po dang ldan pa'i phyir 
[\[230a.6\]]'dus byas zad par mi byed do/_/sems can yongs su smin par bya ba'i phyir 'dus ma byas la mi gnas so/_/sangs rgyas kyi chos rnams la mos pa'i phyir 'dus byas zad par mi byed do/_/sangs rgyas kyi mtshan yongs su rdzogs par bya ba'i phyir 'dus ma byas la mi gnas so/_/thams cad mkhyen 
[\[230a.7\]]pa'i ye shes yongs su rdzogs par bya ba'i phyir 'dus byas zad par mi byed do/_/thabs la mkhas pa'i phyir 'dus ma byas la mi gnas so/_/shes rab kyis shin tu brtags pa'i phyir 'dus byas zad par mi byed do/_/sangs rgyas kyi zhing yongs su dag par bya ba'i phyir 'dus ma byas la mi gnas 
[\[230b\]]
[\[230b.1\]]so/_/sangs rgyas kyi byin gyi rlabs kyi phyir 'dus byas zad par mi byed do/_/sems can gyi don myong ba'i phyir 'dus byas la mi gnas so/_/chos kyi don yang dag par bstan pa'i phyir 'dus byas zad par mi byed do/_/dge ba'i rtsa ba'i tshogs kyi phyir 'dus ma byas la mi gnas so/_/dge ba'i rtsa ba'i bag chags 
[\[230b.2\]]kyi phyir 'dus byas zad par mi byed do/_/smon lam yongs su rdzogs par bya ba'i phyir 'dus ma byas la mi gnas so/_/smon pa med pa'i phyir 'dus byas zad par mi byed do/_/bsam pa yongs su dag pa'i phyir 'dus ma byas la mi gnas so/_/lhag pa'i bsam pa yongs su dag pa'i phyir 'dus byas zad 
[\[230b.3\]]par mi byed do/_/mngon par shes pa lngas rnam par rtsen pa'i phyir 'dus ma byas la mi gnas so/_/sangs rgyas kyi ye shes kyi mngon par shes pa drug gi phyir 'dus byas zad par mi byed do/_/pha rol tu phyin pa'i tshogs yongs su bskang ba'i phyir 'dus ma byas la mi gnas so/_/dus yongs su rdzogs pa'i phyir 
[\[230b.4\]]'dus byas zad par mi byed do/_/chos kyi nor kun bsdu ba'i phyir 'dus ma byas la mi gnas so/_/nyi tse ba'i chos mi 'dod pas 'dus byas zad par mi byed do/_/chos kyi sman kun sdud pa'i phyir 'dus ma byas la mi gnas so/_/ci rigs par chos kyi sman sbyor ba'i phyir 'dus byas zad par mi 
[\[230b.5\]]byed do/_/dam bcas pa la brtan pa'i phyir 'dus ma byas la mi gnas so/_/dam bcas pa nyams 'og tu chud par bya ba'i phyir 'dus byas zad par mi byed do/_/chos kyi rtsi thams cad sgrub pa'i phyir 'dus ma byas la mi gnas so/_/'di ltar chos chung ngu'i sman sbyor ba'i phyir 'dus byas zad 
[\[230b.6\]]par mi byed do/_/de nyon mongs pa'i nad thams cad yongs su shes pa'i phyir 'dus ma byas la mi gnas so/_/nad thams cad zhi ba'i phyir 'dus byas zad par mi byed do/_/rigs kyi bu de ltar na byang chub sems dpa' 'dus byas zad par mi byed cing 'dus ma byas la mi gnas te/_de ni byang 
[\[230b.7\]]chub sems dpa' rnams kyi rnam par thar pa'i zad pa dang mi zad pa zhes bya ba yin no/_/skyes bu dam pa dag khyed kyis kyang de la brtson par gyis shig_/de nas byang chub sems dpa' de dag bstan pa 'di thos nas tshim zhing mgu la yi rangs te/_rab tu dga' nas dga' ba dang yid bde ba skyes te/_
[\[231a\]]
[\[231a.1\]]bcom ldan 'das la mchod pa bya ba dang byang chub sems dpa' de dag dang /_chos kyi rnam grangs 'di la mchod par bya ba'i phyir stong gsum gyi stong chen po'i 'jig rten gyi khams 'di thams cad phye ma dang /_spos dang /_bdug pa mang po thams cad dang me tog gis pus mo nub tsam du khebs 
[\[231a.2\]]par byas te/_bcom ldan 'das kyi 'khor gyi dkyil 'khor du'ang mngon par bkram pa byas nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor nas ched du rjod pa brjod cing /_de nas sangs rgyas kyi zhing 'di nas mi snang bar gyur te/_skad cig yud 
[\[231a.3\]]tsam thang cig gis 'jig rten gyi khams spos thams cad kyi mchog der 'khod do/_/zad pa dang mi zad pa zhes bya ba'i chos kyi rdzongs kyi le'u ste bcu pa'o//_//de nas bcom ldan 'das kyis lid tsa bI dri ma med par grags pa la 'di skad ces bka' stsal to/_/rigs kyi bu khyod gang gi tshe de 
[\[231a.4\]]bzhin gshegs pa la lta 'dod par gyur pa de'i tshe khyod de bzhin gshegs pa la ji ltar lta/_de skad ces bka' stsal pa dang /_bcom ldan 'das la lid tsa bI dri ma med par grags pas 'di skad ces gsol to/_/bcom ldan 'das gang gi tshe bdag de bzhin gshegs pa la lta 'tshal ba de'i tshe 
[\[231a.5\]]de bzhin gshegs pa mi mthong bas lta ba lags so/_/sngon gyi mtha' nas ma skyes pa dang /_phyi ma'i mthar mi 'pho ba dang /_da ltar gyi dus la'ang mi gnas par blta lags so/_/de ci'i slad du zhe na/_gzugs kyi de bzhin nyid kyi rang bzhin te/_gzugs ma mchis pa'o/_/tshor ba'i de bzhin nyid 
[\[231a.6\]]kyi rang bzhin te/_tshor ba ma mchis pa'o/_/'du shes kyi de bzhin nyid kyi rang bzhin te/_'du shes ma mchis pa'o/_/'du byed kyi de bzhin nyid kyi rang bzhin te/_'du byed ma mchis pa'o/_/rnam par shes pa'i de bzhin nyid kyi rang bzhin te/_rnam par shes pa ma mchis pa'o/_/khams bzhi ni mi 
[\[231a.7\]]gnas pa ste/_nam mkha'i khams dang mtshungs pa'o/_/skye mched drug ni ma skyes pa ste/_mig gi lam las shin tu 'das pa/_rna ba'i lam las shin tu 'das pa/_sna'i lam las shin tu 'das pa/_lce'i lam las shin tu 'das pa/_lus kyi lam las shin tu 'das pa/_yid kyi lam 
[\[231b\]]
[\[231b.1\]]las shin tu 'das pa/_khams gsum pa dang ma 'dres pa/_dri ma gsum dang bral ba/_rnam par thar pa gsum gyi rjes su mchis pa/_rig pa gsum thob pa/_ma thob pa yang dag par thob pa/_chos thams cad la ma chags pa'i mthar phyin pa/_yang dag pa nyid kyi mtha' ma mchis pa/_de 
[\[231b.2\]]bzhin nyid la rab tu gnas pa de phan tshun du bral ba/_rgyus ma bskyed pa/_rkyen la rag ma las pa/_mtshan nyid ma mchis pa/_mtshan nyid dang bcas pa ma lags pa/_mtshan nyid gcig pa'ang ma lags pa/_mtshan nyid tha dad pa'ang ma lags pa/_rtogs par 'gyur ba'ang ma lags pa/_kun tu 
[\[231b.3\]]rtogs par 'gyur ba'ang ma lags pa/_rnam par rtogs par gyur ba'ang ma lags pa/_pha rol na'ang ma lags pa/_tshu rol na'ang ma lags pa/_dbus na yang ma lags pa/_'di na yang ma lags pa/_pha bin yang ma lags pa/_de na yang ma lags pa/_gzhan na yang ma lags pa/_rnam par 
[\[231b.4\]]shes pas 'tshal bar bgyi ba'ang ma lags pa/_rnam par shes pa la gnas pa'ang ma lags pa/_mun pa yang ma lags pa/_snang ba yang ma lags pa/_ming ma mchis pa/_mtshan ma ma mchis pa/_nyam chung ba yang ma lags pa/_stobs dang ldan pa yang ma lags pa/_yul la mi 
[\[231b.5\]]gnas shing phyogs la mi gnas pa dge ba'ang ma lags pa/_mi dge ba'ang ma lags pa/_'dus byas kyang ma lags pa/_'dus ma byas kyang ma lags pa/_gang gi don du'ang brjod pa ma lags pa/_sbyin par yang ma lags pa/_ser snar yang ma lags pa/_tshul khrims su'ang ma 
[\[231b.6\]]lags pa/_'chal ba'i tshul khrims su'ang ma lags pa/_bzod par yang ma lags pa/_gnod sems su yang ma lags pa/_brtson 'grus su'ang ma lags pa/_le lor yang ma lags pa/_bsam gtan du'ang ma lags pa/_g.yeng bar yang ma lags pa/_shes rab tu yang ma lags 
[\[231b.7\]]pa/_'chal pa'i shes rab tu'ang brjod pa'ang ma lags pa/_bden par yang ma lags pa/[ {]brdzun [,]rdzun [}]par yang ma lags pa/_nges par 'byin pa yang ma lags pa/_nges par mi 'byin pa'ang ma lags pa/_'gro bar bgyi ba yang ma lags pa/_'gro bar mi bgyi ba yang ma lags pa/_smra 
[\[232a\]]
[\[232a.1\]]ba dang spyod pa thams cad shin tu chad pa ste/_zhing du gyur pa'ang ma lags pa/_zhing du ma gyur pa yang ma lags pa/_sbyin par 'os pa yang ma lags pa/_sbyin pa mi sbyong ba'ang ma lags pa/_gzung bar bgyi ba'ang ma lags pa/_reg par bgyi ba'ang ma lags pa/_mtshan ma ma mchis pa/_
[\[232a.2\]]'dus ma bgyis pa/_grangs dang bral ba/_mnyam pa nyid kyis mnyam pa/_chos nyid kyis mtshungs pa/_mtshungs pa ma mchis pa/_brtson 'grus mtshungs pa ma mchis pa/_gzhal ba las shin tu 'das pa/_song ba'ang ma lags pa/_zhugs pa'ang ma lags pa/_shin tu 'das pa'ang ma lags 
[\[232a.3\]]pa/_mthong ba dang thos pa dang /_bye brag phyed pa dang /_rnam par rig pa'ang ma lags pa/_mdud pa thams cad ma mchis pa/_thams cad mkhyen pa'i ye shes dang mtshungs pa thob pa/_chos thams cad la snyoms shing chos thams cad la bye brag ma mchis pa thob pa/_thams cad du kha na ma tho 
[\[232a.4\]]ba ma mchis pa/_ci yang ma mchis pa/_snyigs ma ma mchis pa/_mi rtog pa/_rnam par mi rtog pa/_ma bgyis pa/_ma skyes pa/_ma 'thon pa/_ma byung ba/_kun nas ma byung ba/_'byung bar 'gyur ba yang ma lags pa/_'byung bar mi 'gyur ba'ang ma lags pa/_'jig pa ma mchis pa/_kun gzhi 
[\[232a.5\]]ma mchis pa/_mya ngan ma mchis pa/_dga' ba ma mchis pa/_rlabs ma mchis pa/_tha snyad du bstan pa thams cad kyis brjod par bgyi ba ma lags pa ste/_bcom ldan 'das de bzhin gshegs pa'i sku ni 'di 'dra ste/_de la de ltar blta lags so/_/gang gis de ltar mthong ba de ni yang dag par 
[\[232a.6\]]mthong ba lags so/_/gang gis rnam pa gzhan du mthong ba de ni log par mthong ba lags so/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das rigs kyi bu dri ma med par grags pa de sangs rgyas kyi zhing gang nas shi 'phos te sangs rgyas kyi zhing 
[\[232a.7\]]'dir mchis/_bcom ldan 'das kyis bka' stsal pa/_shA ri'i bu khyod kyis skyes bu dam pa 'di la khyod gang nas shi 'phos te/_'dir skyes zhes dris shig_/de nas tshe dang ldan pa shA ri'i bus lid tsa bI dri ma med par grags pa la 'di skad ces smras so/_/rigs kyi bu khyod gang nas shi 'phos te 
[\[232b\]]
[\[232b.1\]]'dir skyes/_dri ma med par grags pas smras pa/_gnas brtan gyis chos gang mngon du byas pa'i chos de la 'chi 'pho dang /_skye ba gang yang yod dam/_smras pa/_chos de la 'chi 'pho'am skye ba gang yang med do/_/smras pa/_btsun pa shA ri'i bu de bzhin du chos thams cad 'chi 'pho med cing skye ba med na 
[\[232b.2\]]ci'i phyir na de lta bur khyod gang nas shi 'phos shing 'dir skyes snyam du sems/_btsun pa shA ri'i bu gang sgyu ma mkhan gyis sprul pa'i bud med dam skyes pa la khyod gang nas shi 'phos te 'dir skyes zhes dris na de'i lan ci skad ces 'debs/_smras pa/_rigs kyi bu sprul pa la 'chi 'pho yang med/_skye 
[\[232b.3\]]ba'ang med na de ci zhig lan ldon/_smras pa/_btsun pa shA ri'i bu chos thams cad ni sprul pa'i rang bzhin no zhes de bzhin gshegs pas ma gsungs sam/_smras pa/_rigs kyi bu de de bzhin no/_/smras pa/_btsun pa shA ri'i bu chos thams cad sprul pa'i rang bzhin lta bu la ci'i phyir khyod 'di snyam du 
[\[232b.4\]]khyod ga las shi 'phos te 'dir skyes snyam du sems/_btsun pa shA ri'i bu 'chi 'pho zhes bya ba ni mngon par 'du byed pa'i mtshan nyid do/_/skye ba zhes bya ba de ni nga mngon par 'du byed pa'i rgyun to/_/de la byang chub sems dpa' 'chi 'pho yang dge ba'i rtsa ba mngon par 'du byed pa zad par mi byed do/_/
[\[232b.5\]]de skye yang mi dge ba'i rgyun 'brel bar mi byed do/_/de nas bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu rigs kyi bu 'di ni 'jig rten gyi khams mngon par dga' ba nas de bzhin gshegs pa mi 'khrugs pa'i drung nas 'dir 'ongs so/_/gsol 
[\[232b.6\]]pa/_bcom ldan 'das skyes bu dam pa 'di sangs rgyas kyi zhing de tsam du rnam par dag pa nas mchis te/_sangs rgyas kyi zhing nongs pa mang po'i skyon chags pa la mngon par dga' ba ni ngo mtshar to/_/de nas lid tsa bI dri ma med par grags pas smras pa/_shA ri'i bu 'di ji snyam du sems/_
[\[232b.7\]]nyi ma'i 'od rnams mun pa dang lhan cig 'grogs sam/_smras pa/_de ni ma yin no/_/rigs kyi bu de gnyis mi 'grogs sam/_smras pa/_rigs kyi bu de gnyis mi 'grogs te/_nyi ma'i dkyil 'khor shar ma thag tu mun pa thams cad med par 'gyur ro/_/smras pa/_ci'i phyir na 'dzam bu'i gling du 
[\[233a\]]
[\[233a.1\]]nyi ma 'char/_smras pa/_de ni snang bar bya ba dang mun pa bsal ba'i phyir ro/_/smras pa/_btsun pa shA ri'i bu de bzhin du byang chub sems dpa' ni sems can rnams yongs su sbyang ba dang /_ye shes kyi snang bar bya ba dang /_mun pa chen po bsal ba'i phyir bsams bzhin du sangs rgyas kyi zhing 
[\[233a.2\]]yongs su ma dag pa rnams su skye ste/_nyon mongs pa rnams dang lhan cig mi gnas shing sems can thams cad kyi nyon mongs pa'i mun pa yang rnam par sel to/_/de nas 'khor de dag thams cad 'jig rten gyi khams mngon par dga' ba de dang /_de bzhin gshegs pa mi 'khrugs pa de dang /_
[\[233a.3\]]byang chub sems dpa' de dag dang /_nyan thos chen po de dag bdag cag gis blta'o snyam du skom par gyur to/_/de nas bcom ldan 'das kyis 'khor de dag thams cad kyi sems kyi rtog pa thugs kyis mkhyen nas lid tsa bI dri ma med par grags pa la 'di skad ces bka' stsal to/_/rigs 
[\[233a.4\]]kyi bu 'khor 'di ni 'jig rten gyi khams mngon par dga' ba de dang /_de bzhin gshegs pa mi 'khrugs pa de mthong bar 'dod kyis 'khor 'di la khyod kyis ston cig_/de nas lid tsa bI dri ma med par grags pas 'di snyam du bsams te/_bdag seng ge'i khri 'di las ma langs par 'jig rten gyi 
[\[233a.5\]]khams mngon par dga' ba de dang /_byang chub sems dpa' brgya stong du ma dang /_lha dang /_klu dang /_gnod sbyin dang /_dri za dang /_lha ma yin gnas pa kho ra khor yug gi ris bskor ba dang bcas pa dang /_'bab chu dang /_mtshe'u dang /_chu mig dang /_mtsho dang /_rgya mtsho'i 'obs dang bcas pa 
[\[233a.6\]]dang /_ri rab dang /_ri bo dang /_de'u dang /_bog rir bcas pa dang /_zla ba dang /_nyi ma dang /_skar mar bcas pa dang /_lha dang /_klu dang /_gnod sbyin dang /_dri za'i gnas su bcas pa dang /_tshangs pa'i gnas dang 'khor du bcas pa dang /_grong dang /_grong khyer dang /_grong rdal dang /_ljongs dang /_
[\[233a.7\]]yul 'khor dang /_mir bcas pa/_bud med dang /_khyim du bcas pa dang /_byang chub sems dpar bcas pa dang /_nyan thos kyi 'khor dang bcas pa dang /_de bzhin gshegs pa mi 'khrugs pa'i byang chub kyi shing dang /_de bzhin gshegs pa mi 'khrugs pa yang 'khor rgya mtsho snyed kyi nang na 
[\[233b\]]
[\[233b.1\]]bzhugs shing chos 'chad pa dang /_gang pad ma gang dag phyogs bcu na sems can rnams la sangs rgyas kyi mdzad pa byed pa de dag dang /_rin po che'i skas gsum 'dzam bu'i gling nas sum cu rtsa gsum pa'i gnas kyi bar du mngon par 'phags pa'i skas de la sum cu rtsa gsum pa'i lha rnams ni de bzhin gshegs 
[\[233b.2\]]pa mi 'khrugs pa la blta ba dang /_phyag bya ba dang /_bsnyen bkur bya ba dang /_chos mnyan pa'i phyir 'dzam bu'i gling du 'bab/_'dzam bu'i gling gi mi rnams ni sum cu rtsa gsum pa'i lha rnams blta ba'i phyir sum cu rtsa gsum pa'i gnas su 'dzeg pa de lta bu'i yon tan tshad med pa tshogs pa 'jig rten 
[\[233b.3\]]gyi khams mngon par dga' ba de chu'i phung po nas bzung ste/_'og min gyi gnas kyi bar du rdza mkhan gyi 'khor lo bzhin du nyi tse bar bcad de/_lag pa g.yas pas blangs nas me tog gi phreng ba bzhin du thogs te 'jig rten gyi khams mi mjed 'dir bcug go/_/bcug nas kyang 'khor 'di thams 
[\[233b.4\]]cad la bstan par bya'o/_/de nas lid tsa bI dri ma med par grags pa de 'di lta bu'i ting nge 'dzin la snyoms par zhugs nas 'di lta bu'i rdzu 'phrul mngon par 'du bya ba mngon par byas te/_'jig rten gyi khams mngon par dga' ba de nyi tshe bar bcad nas lag pa g.yas pas blangs te 'jig rten gyi 
[\[233b.5\]]khams mi mjed 'dir bcug go/_/der nyan thos dang /_byang chub sems dpa' dang /_lha dang /_mi gang dag lha'i mig mngon par shes pa drug thob pa de dag gis skad cher bos pa/_bcom ldan 'das bdag cag 'tshal to/_/bde bar gshegs pa bdag cag 'tshal to/_/de bzhin gshegs pa 
[\[233b.6\]]bdag cag gi skyabs mdzod cig ces gsol pa dang /_'dul ba'i don du bcom ldan 'das kyis de dag la 'di skad ces bka' stsal to/_/byang chub sems dpa' dri ma med par grags pas khyer ba de ni nga'i yul ma yin no/_/de na lha dang mi la sogs pa gzhan dag gis ni bdag cag gar 
[\[233b.7\]]khyer mi shes mi mthong ngo /_/'jig rten gyi khams mngon par dga' ba de 'jig rten gyi khams mi mjed 'dir bcug kyang 'jig rten gyi khams 'di gang ba'am/_bri bar yang mi mngon te/_dog cing gcer ba'ang med do/_/'jig rten gyi khams mngon par dga' ba de yang bri ba med de sngon ji lta ba bzhin du phyis kyang 
[\[234a\]]
[\[234a.1\]]de bzhin du snang ngo /_de nas bcom ldan 'das shAkya thub pas 'khor de dag thams cad la bka' stsal pa/_kye grogs po dag 'jig rten gyi khams mngon par dga' ba dang /_de bzhin gshegs pa mi 'khrugs pa dang /_sangs rgyas kyi zhing bkod pa dang /_nyan thos bkod pa dang /_byang chub 
[\[234a.2\]]sems dpa' bkod pa 'di dag la ltos shig_/de dag gis gsol pa/_bcom ldan 'das mthong lags so/_/bka' stsal pa/_sangs rgyas kyi zhing 'di 'dra ba yongs su gzung bar 'dod pa'i byang chub sems dpas de bzhin gshegs pa mi 'khrugs pa'i byang chub sems dpa'i spyad pa thams 
[\[234a.3\]]cad kyi rjes su bslab par bya'o/_/de ltar 'jig rten gyi khams mngon par dga' ba bstan pa'i rdzu 'phrul gyi cho 'phrul dang /_de bzhin gshegs pa mi 'khrugs pa bstan pas 'jig rten gyi khams mi mjed 'di'i lha dang mi'i skye dgu las khri phrag bcu bzhi bla na med pa yang dag par rdzogs 
[\[234a.4\]]pa'i byang chub tu sems skyes so/_/kun gyis kyang 'jig rten gyi khams mngon par dga' ba der skye bar smon lam btab ste/_bcom ldan 'das kyis kyang de dag thams cad 'jig rten gyi khams mngon par dga' bar skye bar lung bstan to/_/de ltar lid tsa bI dri ma med par grags pas 'jig 
[\[234a.5\]]rten gyi khams mi mjed 'dir sems can yongs su smin par bya ba ji snyed yod pa de dag thams cad smin par byas nas 'jig rten gyi khams mngon par dga' ba de slar gnas ji lta ba bzhin du bzhag go/_/de nas bcom ldan 'das kyis tshe dang ldan pa shA ri'i bu la 'di skad ces bka' stsal to/_/
[\[234a.6\]]shA ri'i bu khyod kyis 'jig rten gyi khams mngon par dga' ba de dang /_de bzhin gshegs pa mi 'khrugs pa de mthong ngam/_gsol pa/_bcom ldan 'das bdag gis mthong lags so/_/sems can thams cad kyang sangs rgyas kyi zhing gi yon tan bkod pa de 'dra bar gyur cig_/sems can thams 
[\[234a.7\]]cad kyang rigs kyi bu lid tsa bI dri ma med par grags pa ji lta bu de 'dra ba'i rdzu 'phrul dang ldan par gyur cig_/bdag cag kyang skyes bu dam pa 'di lta bu mthong ba thob pa ni rnyed pa legs par lags te/_gang dag tha na da ltar gyi de bzhin gshegs pa'am/_yongs su mya ngan las 'das pa'i chos kyi 
[\[234b\]]
[\[234b.1\]]rnam grangs 'di thos pa'i sems can de dag kyang rnyed pa rab tu rnyed par 'gyur na/_gang dag thos nas mos pa dang /_yid ches pa dang /_'dzin pa dang /_'chang ba dang /_klog pa dang /_kun chub par bgyid pa dang /_mos nas ston pa dang /_rab tu 'don pa dang /_gzhan dag la'ang 'chad pa dang /_sgom 
[\[234b.2\]]pa'i rnal 'byor la rjes su sbyor ba rnams la lta smos kyang ci 'tshal/_chos kyi rnam grangs 'di gang dag gi sug par thob par gyur pa de dag kyang chos rin po che'i gter rnyed par 'gyur ro/_/gang dag chos kyi rnam grangs 'di kha ton du bgyid pa de dag kyang de bzhin gshegs pa'i grogs su gyur pa lags 
[\[234b.3\]]so/_/gang dag chos 'di la mos pa rnams la rim gro dang bsnyen bkur bgyid pa de dag ni chos yang dag par srung ba lags so/_/gang dag chos kyi rnam grangs 'di legs par bris te 'chang ba dang ri mor bgyid pa de dag gi khyim na de bzhin gshegs pa bzhugs par 'gyur ro/_/gang dag chos kyi rnam 
[\[234b.4\]]grangs 'di la rjes su yi rang ba de dag ni bsod nams thams cad yongs su bzung ba lags so/_/gang dag chos kyi rnam grangs 'di las tha na tshig bzhi pa'i tshigs su bcad pa gcig tsam dang /_sdom pa'i tshig tsam yang gzhan dag la ston pa de dag ni chos kyi mchod sbyin chen po bgyid pa lags so/_/
[\[234b.5\]]gang dag chos kyi rnam grangs 'di la bzod pa dang /_'dun pa dang /_blo gros dang /_rtog pa dang /_lta ba dang /_mos pa dag ni de nyid de dag la lung bstan pa lags so/_/'jig rten gyi khams mngon par dga' ba blangs pa dang /_de bzhin gshegs pa mi 'khrugs pa bstan pa'i le'u ste bcu gcig 
[\[234b.6\]]pa'o//_//de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das bdag gis sngon de bzhin gshegs pa dang /_'jam dpal gzhon nur gyur pa las chos kyi rnam grangs brgya stong mang po thos kyang ji ltar chos kyi rnam grangs 'di las rnam par sprul 
[\[234b.7\]]pa bsam gyis mi khyab pa'i tshul la 'jug pa rab tu bstan pa 'di lta bu ni sngon nam yang ma thos lags so/_/bcom ldan 'das sems can gang dag chos kyi rnam grangs 'di 'dzin pa dang /_'chang ba dang /_klo ga pa dang /_kun chub par bgyid pa de dag kyang the tsom ma mchis par 'di lta bu'i chos kyi snod 
[\[235a\]]
[\[235a.1\]]du 'gyur na/_gang dag bsgom pa'i rnal 'byor la rjes su sbyor ba rnams la smos kyang ci 'tshal te/_de dag gis ngan song thams cad ni bcad/_de dag gis bde 'gro'i lam thams cad ni phye/_de dag sangs rgyas thams cad kyis ni gzigs/_de dag gis phas kyi rgol ba thams cad ni bcom/_
[\[235a.2\]]de dag gis bdud thams cad ni shin tu pham par bgyis/_de dag gis byang chub sems dpa'i lam ni rnam par sbyangs/_de dag byang chub kyi snying po la ni gnas/_de dag de bzhin gshegs pa'i spyod yul la ni yang dag par 'jug par 'gyur ba lags so/_/bcom ldan 'das rigs kyi bu'am/_
[\[235a.3\]]rigs kyi bu mo gang dag chos kyi rnam grangs 'di 'chang ba de dag la bdag 'khor thams cad dang bcas pas rim gro dang g.yog bgyi'o/_/grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor gang na chos kyi rnam grangs 'di spyod pa dang /_'chang 
[\[235a.4\]]ba dang /_rab tu ston pa der chos nyan pa'i slad du bdag g.yog dang bcas te mchi'o/_/rigs kyi bu ma dad pa rnams ni dad pa bskyed par bgyi/_dad pa rnams ni chos dang ldan pas bsrung zhing bskyab par bgyi'o/_/de skad ces gsol pa dang /_bcom ldan 'das kyis lha'i dbang po brgya byin la 'di skad 
[\[235a.5\]]ces bka' stsal to/_/legs so legs so/_/lha'i dbang po khyod kyis legs par smras pa de la de bzhin gshegs pa yang rjes su yi rang ngo /_/lha'i dbang po 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi byang chub de ni chos kyi rnam grangs 'di las 
[\[235a.6\]]bstan to/_/lha'i dbang po de bas na gang chos kyi rnam grangs 'di 'dzin pa dang /_tha na glegs bam la 'dri ba dang /_'dzin pa dang /_klog pa dang /_kun chub par byed pa'i rigs kyi bu'am/_rigs kyi bu mo de dag gis ni 'das pa dang /_ma byon pa dang /_da ltar byung ba'i sangs rgyas bcom ldan 'das rnams 
[\[235a.7\]]mchod par 'gyur ro/_/lha'i dbang po rigs kyi bu pho'am/_rigs kyi bu mo gang gis stong gsum gyi stong chen po'i 'jig rten gyi khams 'di de bzhin gshegs pas yongs su gang ba 'di lta ste dper na bu ram shing gi tshal lam/_'dam bu'i tshal lam/_smyig ma'i tshal lam/_til gyi zhing ngam/_
[\[235b\]]
[\[235b.1\]]seng ldeng gi tshal bzhin du rab tu gang ba rnams la bskal pa'am/_bskal pa las lhag par rim gror byas/_bla mar byas/_bsti stang du byas te/_de bzhin gshegs pa de dag la mchod pa thams cad dang bde ba'i yo byad kyis mchod pa dang /_de bzhin gshegs pa de dag yongs su mya ngan las 'das 
[\[235b.2\]]nas kyang de bzhin gshegs pa re re la yang mchod pa'i phyir gcig tu mkhregs pa ma zhig pa'i sku gdung gi mchod rten rin po che thams cad las byas pa rgyar ni gling chen po bzhi pa'i 'jig rten gyi tshad tsam/_'phang du ni tshangs pa'i 'jig rten du phyin pa/_gdugs dang /_ba dan dang /_srog shing bsgrengs pas 
[\[235b.3\]]mdzes par rab tu byas te/_de bzhin du de bzhin gshegs pa thams cad kyi mchod rten so sor byas nas des de la bskal pa'am/_bskal pa las lhag par me tog thams cad dang /_spos thams cad dang /_rgyal mtshan thams cad dang /_ba dan thams cad kyis mchod pa byas shing rnga dang sil snyan 
[\[235b.4\]]rnams brdungs te mchod na lha'i dbang po 'di ji snyam du sems/_rigs kyi bu'am/_rigs kyi bu mo de dag de'i gzhi las bsod nams mang du bskyed dam/_gsol pa/_bcom ldan 'das mang lags so/_/bde bar gshegs pa mang lags te/_bskal pa bye ba brgya stong gis kyang bsod nams kyi 
[\[235b.5\]]phung po de'i mthar phyin par mi nus lags so/_/bcom ldan 'das kyis bka' stsal pa/_lha'i dbang po khyod mos par bya'o/_/khyod kyis khong du chud par bya'o/_/gang rnam par thar pa bsam gyis mi khyab pa bstan pa'i chos kyi rnam grangs 'di 'dzin tam/_klog gam/_kun chub par byed pa'i rigs kyi 
[\[235b.6\]]bu pho'am/_rigs kyi bu mo bsod nams shin tu mang du bskyed do/_/de ci'i phyir zhe na/_lha'i dbang po sangs rgyas bcom ldan 'das rnams kyi byang chub ni chos las byung ste/_de chos kyis mchod par nus kyi zang zing gis ni ma yin pa'i phyir ro/_/lha'i dbang po khyod kyis rnam grangs 'dis kyang 
[\[235b.7\]]'di ltar rig par bya ste/_lha'i dbang po sngon byung ba 'das pa'i dus na bskal pa grangs med pa'i yang ches grangs med pa/_rgya che ba/_tshad med pa/_bsam gyis mi khyab par gyur pa de'i dus de'i tshe na bskal pa rnam par sbyong ba la 'jig rten gyi khams cher bkod par de bzhin gshegs 
[\[236a\]]
[\[236a.1\]]pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das sman gyi rgyal po zhes bya ba 'jig rten du byung ste/_de bzhin gshegs 
[\[236a.2\]]pa dgra bcom pa yang dag par rdzogs pa'i sangs rgyas sman gyi rgyal po de'i tshe'i tshad ni bar gyi bskal pa nyi shur gyur to/_/de'i nyan thos kyi dge 'dun ni bye ba khrag khrig phrag sum cu rtsa drug yod do/_/byang chub sems dpa'i dge 'dun ni bye ba khrag khrig phrag bcu gnyis yod do/_/lha'i dbang po de'i 
[\[236a.3\]]tshe de'i dus na 'khor los sgyur ba'i rgyal po rin chen gdugs zhes bya ba gling bzhi la dbang ba rin po che sna bdun dang ldan pa zhig byung ste/_de la bu dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa stong du tshang ba yod do/_/rgyal po rin chen gdugs 
[\[236a.4\]]des bcom ldan 'das de bzhin gshegs pa sman gyi rgyal po 'khor dang bcas pa la bar gyi bskal pa lnga'i bar du bde ba'i yo byad thams cad kyis ri mor byas so/_/lha'i dbang po bar gyi bskal pa lnga po de dag 'das nas rgyal po rin chen gdugs kyis bu stong la 'di skad ces smras so/_/kye khyed 
[\[236a.5\]]shes par gyis shig_/ngas de bzhin gshegs pa la mchod pa byas kyis da khyed kyis kyang de bzhin gshegs pa la mchod par gyis shig_/de nas rgyal bu gzhon nu de dag pha rgyal po rin chen gdugs la legs so zhes smras nas de mnyan te/_de dang lhan cig tshogs nas de bzhin gshegs pa sman 
[\[236a.6\]]gyi rgyal po la bskal pa bar ma lnga'i bar du bde ba'i yo byad thams cad kyis rim gror byas so/_/de'i nang nas rgyal bu zla gdugs zhes bya ba de gcig pu dben par song nas 'di snyam du sems te/_mchod pa de bas mchod pa gzhan ches khyad par du 'phags shing rgya che ba yod dam snyam pa dang /_
[\[236a.7\]]sangs rgyas kyi byin gyi rlabs kyis bar snang de las lha dag 'di skad ces zer ro/_/skyes bu dam pa chos kyi mchod pa ni mchod pa thams cad kyi nang na mchog go/_/des smras pa/_chos kyi mchod pa de gang yin/_lhas smras pa/_skyes bu dam pa khyod de bzhin gshegs pa sman gyi rgyal po de'i drung du song la 
[\[236b\]]
[\[236b.1\]]chos kyi mchod pa de gang lags zhes zhus shig dang /_bcom ldan 'das de khyod la lung ston to/_/de nas lha'i dbang po rgyal bu zla gdugs gzhon nu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sman gyi rgyal po ga la ba der song ste phyin pa dang /_bcom ldan 
[\[236b.2\]]'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas rgyal bu zla gdugs kyis bcom ldan 'das de bzhin gshegs pa sman gyi rgyal po de la 'di skad ces gsol to/_/bcom ldan 'das chos kyi mchod pa chos kyi mchod pa zhes bgyi ba'i chos kyi mchod pa de 
[\[236b.3\]]gang lags/_bcom ldan 'das des bka' stsal pa/_rigs kyi bu chos kyi mchod pa ni gang de bzhin gshegs pas gsungs pa'i mdo sde zab mo zab mor snang ba/_'jig rten thams cad dang mi 'thun pa/_rtogs par dka' ba/_mngon par dka' ba/_khong du chud par dka' ba/_phra ba zhib pa/_mi 
[\[236b.4\]]dmigs pa/_byang chub sems dpa'i sde snod kyi nang du gtogs pa/_gzungs dang mdo sde'i rgyal po'i phyag rgyas btab pa/_phyir mi ldog pa'i 'khor lo ston pa/_pha rol tu phyin pa drug las byung ba/_'dzin pa rnams yongs su bzung ba/_byang chub kyi phyogs kyi chos dang ldan pa/_byang chub kyi yan lag 
[\[236b.5\]]bsgrub par gtogs pa/_sems can la snying rje chen po 'jug pa/_byams pa chen po ston pa/_bdud kyi lta bar gyur pa thams cad med pa/_rten cing 'brel par 'byung ba bstan pa/_bdag med pa/_sems can med pa/_srog med pa/_gang zag med pa/_stong pa nyid dang /_mtshan ma med pa dang /_smon pa med pa 
[\[236b.6\]]dang /_mngon par 'du mi byed pa dang /_ma skyes pa dang /_ma byung ba dang ldan pa/_byang chub kyi snying po sgrub pa/_chos kyi 'khor lo rab tu bskor ba/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i dbang po rnams kyis rab tu bstod 
[\[236b.7\]]cing bsngags pa/_dam pa'i chos kyi rigs rgyun mi gcod pa/_chos kyi mdzod 'dzin pa/_chos kyi mchod pa'i mchog la zhugs pa/_'phags pa'i skye bo thams cad kyis yongs su bzung ba/_byang chub sems dpa'i spyod pa thams cad yang dag par ston pa/_yang dag pa'i don gyi chos so sor 
[\[237a\]]
[\[237a.1\]]yang dag par rig pa la 'jug pa/_chos kyi mdo mi rtag pa dang /_sdug bsngal ba dang /_bdag med pa dang /_zhi ba las nges par byung ba/_ser sna can dang /_tshul khrims 'chal pa dang /_gnod sems can dang /_le lo can dang /_brjed ngas pa dang /_shes rab 'chal pa spa 'gong ba/_phas kyi rgol 
[\[237a.2\]]ba dang /_lta ba ngan pa dang /_dmigs pa la mngon par zhen pa thams cad sdangs par byed pa/_sangs rgyas thams cad kyis bstod pa/_'khor ba'i phyogs kyi gnyen po/_mya ngan las 'das pa'i bde ba yang dag par ston pa de lta bu'i mdo sde rnams gang yang dag par ston pa dang /_'chang ba dang /_so sor 
[\[237a.3\]]rtog pa dang /_dam pa'i chos kun sdud pa de ni chos kyi mchod pa zhes bya'o/_/rigs kyi bu gzhan yang chos kyi mchod pa ni gang chos la chos su nges par sems pa/_chos la chos bzhin nan tan byed pa dang /_rten cing 'brel par 'byung bar 'thun pa/_mthar lta ba thams cad dang bral ba/_skye ba med pa/_'byung ba med 
[\[237a.4\]]pa la bzod pa/_bdag med pa sems can med par 'jug pa/_rgyu dang rkyen dang mi 'gal ba dang /_'thab pa med pa/_rtsod pa med pa/_nga yi ba med pa/_ngar 'dzin pa dang bral ba/_don la rton gyi tshig 'bru la mi rton pa/_ye shes la rton gyi rnam par shes pa la mi rton pa/_nges pa'i don gyi mdo sde la 
[\[237a.5\]]rton gyi drang ba'i don kun rdzob la mngon par ma zhen pa/_chos nyid la rton gyi gang zag tu lta ba dmigs par 'dzin pa la mngon par ma zhen pa/_sangs rgyas kyi chos nyid ji lta ba bzhin du khong du chud pa/_kun gzhi med par 'jug pa/_kun gzhi yang dag par 'joms pa/_ma rig pa rnam par zhi ba nas/_rga shi 
[\[237a.6\]]dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa'i bar du rnam par zhi zhing de ltar rten cing 'brel par 'byung ba'i yan lag bcu gnyis la 'di lta ste/_sems can la lta ba zad mi shes par mngon par bsgrubs pas mngon par sgrub cing lta ba rnams la mi lta 
[\[237a.7\]]ba 'di ni rigs kyi bu bla na med pa'i chos kyi mchod pa zhes bya'o/_/lha'i dbang po de ltar rgyal bu zla gdugs de bcom ldan 'das de bzhin gshegs pa sman gyi rgyal po de las chos kyi mchod pa de lta bu thos pa dang rjes su 'thun pa'i chos kyi bzod pa thob bo/_/gos dang rgyan ci thogs pa rnams bcom ldan 'das 
[\[237b\]]
[\[237b.1\]]de la phul nas tshig 'di skad ces smras so/_/bcom ldan 'das de bzhin gshegs pa yongs su mya ngan las 'das kyang dam pa'i chos yongs su gzung ba dang /_dam pa'i chos la mchod pa bgyi ba'i slad du bdag dam pa'i chos yongs su bsrung bar spro'o/_/bcom ldan 'das ji ltar bdag gis bdud dang phyir rgol ba 
[\[237b.2\]]rnams bcom nas bcom ldan 'das dam pa'i chos yongs su 'dzin par 'gyur ba de ltar de bzhin gshegs pas byin gyi brlab par gsol/_de bzhin gshegs pas de'i bsam pa mkhyen nas phyi ma'i dus phyi ma'i tshe na dam pa'i chos kyi grong khyer skyong zhing srung ba dang /_yongs su 'dzin par 'gyur bar lung bstan 
[\[237b.3\]]to/_/lha'i dbang po de nas rgyal bu zla gdugs de de bzhin gshegs pa de bzhugs bzhin du dad pas khyim nas khyim med par rab tu byung ste/_dge ba'i chos la brtson 'grus brtsams nas gnas so/_/de brtson 'grus brtsams shing dge ba'i chos la rab tu gnas nas ring po ma lon par mngon par shes pa lnga 
[\[237b.4\]]bskyed de/_/gzungs rnams rtogs par khong du chud par gyur to/_/de spobs pa rgyun mi chad pa thob pas bcom ldan 'das de bzhin gshegs pa sman gyi rgyal po de yongs su mya ngan las 'das nas kyang mngon par shes pa dang /_gzungs kyi stobs kyis bcom ldan 'das de bzhin gshegs pa sman gyi rgyal po des 
[\[237b.5\]]chos kyi 'khor lo rab tu bskor ba bzhin du bar gyi bskal pa bcu'i bar du rjes su bskor to/_/lha'i dbang po de ltar dge slong zla gdugs dam pa'i chos yongs su gzung ba la mngon par brtson pas sems can bye ba brgya phrag bcu ni bla na med pa yang dag par rdzogs pa'i byang chub las phyir mi ldog par byas par gyur 
[\[237b.6\]]to/_/srog chags khrag khrig phrag bcu ni nyan thos dang /_rang sangs rgyas kyi theg pa la btul lo/_/sems can tshad med pa rnams ni mtho ris su skye bar byas so/_/lha'i dbang po de'i tshe de'i dus na rin chen gdugs zhes bya ba'i 'khor los sgyur ba'i rgyal por gyur pa de gzhan yin pa snyam du 'dzin na lha'i dbang 
[\[237b.7\]]po khyod kyis de ltar mi blta'o/_/de ci'i phyir zhe na/_rin chen 'od 'phro de bzhin gshegs pa de de'i tshe de'i dus na rin chen gdugs zhes bya ba'i 'khor los sgyur ba'i rgyal por gyur to/_/rgyal po rin chen gdugs de'i bu stong yod pa de dag ni da ltar gyi bskal pa bzang po'i byang chub sems dpa' 'di dag yin 
[\[238a\]]
[\[238a.1\]]te/_gang bskal pa bzang po 'di la sangs rgyas stong tshang bar 'byung ba'o/_/de las bzhi ni sangs rgyas log par dad sel la sogs pa sngon du byung ste/_lhag ma rnams kyang 'byung bar 'gyur ro/_/'khor ba 'jig la sogs pa snang mdzad la thug pa'i bar du ste/_tha mar ni de bzhin gshegs pa snang mdzad ces bya ba 
[\[238a.2\]]'byung ngo /_/lha'i dbang po de'i tshe de'i dus na bcom ldan 'das de bzhin gshegs pa sman gyi rgyal po de'i dam pa'i chos yongs su bzung ba/_rgyal bu zla gdugs zhes bya ba de gzhan yin pa snyam du 'dzin na khyod kyis de ltar mi blta'o/_/de ci'i phyir zhe na/_lha'i dbang po nga de'i tshe de'i dus na rgyal bu zla gdugs zhes 
[\[238a.3\]]bya bar gyur to/_/lha'i dbang po rnam grangs 'dis kyang 'di ltar rig par bya ste/_lha'i dbang po ji tsam na de bzhin gshegs pa rnams la mchod pa'i nang na chos kyi mchod pa ni mchog ces bya'o/_/mchog dang /_dam pa dang /_mchog rab dang /_gya nom pa dang /_bla ma dang /_bla na med pa zhes bya'o/_/lha'i dbang po de 
[\[238a.4\]]lta bas nang la zang zing gis ma mchod par chos kyi mchod pas mchod cig_/nga la zang zing gis bsti stang ma byed chos kyi bsti stang gis ri mor gyis shig_/de nas bcom ldan 'das kyis byang chub sems dpa' sems dpa' chen po byams pa la bka' stsal pa/_byams pa ngas bla na med pa yang dag par rdzogs 
[\[238a.5\]]pa'i byang chub bskal pa bye ba grangs med par yang dag par bsgrubs pa 'di khyod la gtad do/_/ci nas phyi ma'i dus phyi ma'i tshe chos kyi rnam grangs 'di lta bu khyod kyi byin gyi rlabs kyis yongs su bzung bas 'dzam bu'i gling du rgyas par 'gyur zhing ma nub par gyis shig_/de ci'i phyir zhe na/_byams pa ma 'ongs 
[\[238a.6\]]pa'i dus na rigs kyi bu pho'am/_rigs kyi bu mo dang /_lha dang /_klu dang /_gnod sbyin dang /_dri za dang /_lha ma yin dge ba'i rtsa ba bskyed pa/_bla na med pa yang dag par rdzogs pa'i byang chub la yang dag par zhugs pa de dag chos kyi rnam grangs 'di ma thos pas nyams par gyur ta re/_'di lta bu'i mdo sde thos 
[\[238a.7\]]nas shin tu dga' zhing dad pa rnyed par 'gyur ba dang /_spyi bos len par 'gyur ba'i rigs kyi bu dang /_rigs kyi bu mo de dag bsrung ba'i phyir/_byams pa khyod kyis de'i dus na mdo sde 'di lta bu 'di rgyas par gyis shig_/byams pa byang chub sems dpa' rnams kyi phyag rgya ni 'di gnyis te/_gnyis gang zhe na/_tshig 
[\[238b\]]
[\[238b.1\]]dang tshig 'bru sna tshogs la dad pa'i phyag rgya dang /_chos kyi tshul zab mos mi skrag cing /_yang dag pa nyid ji lta ba bzhin du 'jug pa'i phyag rgya ste/_byams pa de gnyis ni byang chub sems dpa' rnams kyi phyag rgya'o/_/byams pa de la byang chub sems dpa' gang dag tshig dang tshig 'bru sna tshogs la dad cing 
[\[238b.2\]]lhur len pa de dag ni las dang po pa yin te/_tshangs par spyad nas ring po ma lon par rig par bya'o/_/byams pa gang dag mdo sde zab mo ma gos pa phrugs pa dang /_snrel zhi'i rgyud kyi tshig dang /_rim pa rab tu dbye ba 'di 'don pa dang /_nyan pa dang /_mos pa dang /_ston par 'gyur ba'i byang chub sems dpa' 
[\[238b.3\]]dag ni ring du tshangs par spyod par rig par bya'o/_/byams pa de la las dang po pa'i byang chub sems dpa' ni rgyu gnyis kyis bdag la rma 'byin te/_chos zab mo la nges par sems par mi 'gyur ro/_/gnyis gang zhe na/_sngon ma thos pa'i mdo sde zab mo thos na skrag cing the tsom du gyur nas rjes su yi rang 
[\[238b.4\]]bar mi byed cing /_'di lta bur bdag cag gis sngon ma thos na de gang nas 'ongs zhes spong bar byed do/_/rigs kyi bu gang dag mdo sde zab mo 'dzin pa dang /_chos zab mo'i snod du gyur pa dang /_chos zab mo ston pa de dag la mi sten/_mi 'grogs/_bsnyen bkur mi byed cing /_de dag la bsti stang mi byed 
[\[238b.5\]]par gyur te bar bar du de dag la mi snyan par yang brjod do/_/rgyu de gnyis kyis las dang po pa'i byang chub sems dpa' bdag nyid la rma 'byin te chos zab mo la nges par mi rtog pa'o/_/rgyu gnyis kyis zab mo la mi mos pa'i byang chub sems dpa' bdag nyid la rma 'byin te/_ma skyes pa'i chos la yang bzod pa 
[\[238b.6\]]thob par mi 'gyur ro/_/gnyis gang zhe na/_las dang po pa spyad nas ring po ma lon pa'i byang chub sems dpa' rnams la brnyas shing khyad du gsod pa de 'dzin du mi 'jug_/mi 'byed/_mi ston pa dang /_gang zab mo la shin tu ma dad pas bslab pa la ri mo mi byed cing 'jig rten gyi zang zing sbyin pas ni sems can la 
[\[238b.7\]]phan 'dogs shing chos kyi sbyin pas ma yin te/_byams pa zab mo la mos pa'i byang chub sems dpa' rgyu 'di gnyis kyis bdag nyid la rma 'byin te/_mi skye ba'i chos la bzod pa'ang myur du thob par mi 'gyur ro/_/de skad ces bka' stsal pa dang /_bcom ldan 'das la byang chub sems dpa' byams pas 'di skad 
[\[239a\]]
[\[239a.1\]]ces gsol to/_/bcom ldan 'das kyis ji skad du legs par gsungs pa ni bcom ldan 'das ngo mtshar to/_/bcom ldan 'das legs so/_/bcom ldan 'das bdag gis da slan chad nongs pa 'di dag spang bar bgyi'o/_/de bzhin gshegs pas bla na med pa yang dag par 
[\[239a.2\]]rdzogs pa'i byang chub bskal pa bye ba khrag khrig brgya stong grangs ma mchis pa nas yang dag par bsgrubs pa 'di bsrung bar bgyi'o/_/gzung bar bgyi'o/_/ma 'ongs pa'i rigs kyi bu pho dang /_rigs kyi bu mo snod du gyur pa de dag la mdo sde 'di lta bu lag tu son par bgyi'o/_/dran pa gang gis 'di 'dra ba'i 
[\[239a.3\]]mdo sde 'di lta bu la mos pa dang /_'dzin pa dang /_'chang ba dang /_kun chub par bgyid pa dang /_'dzud pa dang /_yi ger 'dri ba dang /_gzhan dag la'ang rgya cher 'chad par 'gyur ba'i dran pa nye bar bsgrub par bgyi'o/_/bcom ldan 'das bdag gis de dag brtan par bgyi'o/_/bcom ldan 
[\[239a.4\]]'das de'i dus na 'di lta bu'i mdo sde 'di la mos pa dang /_rab tu 'jug par 'gyur ba de ni bcom ldan 'das byang chub sems dpa' byams pa'i byin gyi rlabs lags par rig par bgyi'o/_/de nas bcom ldan 'das kyis byang chub sems dpa' byams pa la legs so zhes bya ba byin nas legs so 
[\[239a.5\]]legs so/_/byams pa khyod kyi tshig de ni legs par smras te/_de bzhin gshegs pa'ang khyod kyis legs par smras pa de la rjes su yi rang ba gnang ba mdzad do/_/de nas byang chub sems dpa' de dag gis dbyangs gcig tu tshig 'di skad ces smras so/_/bcom ldan 'das bdag cag kyang de 
[\[239a.6\]]bzhin gshegs pa yongs su mya ngan las 'das nas/_sangs rgyas kyi zhing so so nas mchis te/_de bzhin gshegs pa'i sangs rgyas kyi byang chub 'di rgyas par bgyi'o/_/rigs kyi bu de dag kyang mos par bgyi'o/_/de nas bcom ldan 'das la rgyal po chen po bzhis kyang 'di skad ces 
[\[239a.7\]]gsol to/_/bcom ldan 'das grong dang /_grong khyer dang /_grong rdal dang /_yul 'khor dang /_rgyal po'i pho brang 'khor gang dang gang na chos kyi rnam grangs 'di lta bu spyod pa dang /_'chad pa dang /_yang dag par ston pa de dang /_de dag tu bcom ldan 'das bdag cag 
[\[239b\]]
[\[239b.1\]]rgyal po chen po bzhi yang dpung dang bcas pa dang /_bzhon pa dang bcas pa 'khor dang bcas te/_der chos nyan pa'i slad du mchi'o/_/chos smra ba de'i dpag tshad khor yug tu ci nas kyang chos smra ba de la glags lta ba dang /_klan ka tshol ba gang gis kyang glags mi rnyed par bsrung bar 
[\[239b.2\]]bgyi'o/_/de nas bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis chos kyi rnam grangs 'di zung shig_/chongs shig_/gzhan dag la yang rgya cher yang dag par ston cig_/gsol pa/_bdag gis chos kyi rnam 
[\[239b.3\]]grangs 'di bzung ba lags na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir/_chos kyi rnam grangs 'di dri ma med par grags pas bstan pa dang /_phrugs su sbyar 
[\[239b.4\]]ba snrel zhir mngon par bsgrubs pa dang /_bsam gyis mi khyab pa'i rnam par thar pa'i le'u zhes kyang bya ba'i chos kyi rnam grangs 'di kun dga' bo khyod kyis zung shig_/bcom ldan 'das kyis de skad ces bka' stsal nas/_lid tsa bI dri ma med par grags pa dang /_'jam 
[\[239b.5\]]dpal gzhon nur gyur pa dang /_tshe dang ldan pa kun dga' bo dang /_byang chub sems dpa' de dag dang /_nyan thos chen po de dag dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 
[\[239b.6\]]'das kyis gsungs pa la mngon par bstod do/_/sngon gyi sbyor ba dang /_dam pa'i chos gtad pa'i le'u zhes bya ste bcu gnyis pa'o//_//'phags pa dri ma med par grags pas bstan pa zhes bya ba/_theg pa chen po'i mdo rdzogs 
[\[239b.7\]]so//_//shu lo ka stong brgyad brgya ste bam po drug go/_/lo ts+tsha ba ban de chos nyid tshul khrims kyis bsgyur cing zhus te gtan la phab pa//_//
[\[240a\]]
[\[240a.1\]{D177}]@##/_/rgya gar skad du/_Ar+ya many+dzu shrI ni ra de sha nA ma ma hA yA na sU tra/_bod skad du/_'phags pa 'jam dpal gyis bstan pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa 
[\[240a.2\]]dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' lnga stong tham pa dang thabs cig tu bzhugs te/_de'i tshe bcom 
[\[240a.3\]]ldan 'das 'khor 'bum phrag du mas yongs su bskor cing /_mdun gyis bltas nas chos ston to/_/de nas 'jam dpal gzhon nur gyur pa rin po che'i gdugs dpag tshad bcus 'khor ba tsam thogs nas/_bcom ldan 'das kyi dbu'i gtsug gi steng gi drang thad na 'dzin 
[\[240a.4\]]cing 'dug go/_/de nas yongs su dga' ldan ris kyi lha'i bu mtshams [{]bzangs [,]bzang [}]zhes bya ba bla na med pa yang dag par rdzogs pa'i byang chub las phyir mi ldog pa 'khor dang bcas te/_'khor de nyid du 'dus par gyur nas 'dug pa stan las langs te/_'jam dpal gzhon nur 
[\[240a.5\]]gyur pa ga la ba der song nas phyin pa dang /_'jam dpal gzhon nur gyur pa la 'di skad ces smras so/_/'jam dpal khyod bcom ldan 'das la mchod pa mdzad pas da dung thugs ma tshim lags sam/_'jam dpal gyis smras pa/_lha'i bu 'di ji snyam du sems/_
[\[240a.6\]]rgya mtsho chen po chu zed pas chog par 'dzin par 'gyur snyam mam/_lha'i bus smras pa/_'jam dpal de ni ma lags so/_/'jam dpal gyis smras pa/_lha'i bu de bzhin du thams cad mkhyen pa'i ye shes rgya mtsho chen po lta bu zab cing gting dpag dka' la/_dpag tu 
[\[240a.7\]]med pa yongs su tshol bar 'dod pa'i byang chub sems dpa' sems dpa' chen pos de bzhin gshegs pa la mchod pa bya bar 'dod pas gzhar yang chog par 'dzin par mi bya'o/_/lha'i bus smras pa/_'jam dpal ci la dmigs nas/_de bzhin gshegs pa la mchod 
[\[240b\]]
[\[240b.1\]]par bgyi/_'jam dpal gyis smras pa/_lha'i bu dmigs pa bzhis de bzhin gshegs pa la mchod par bya'o/_/bzhi gang zhe na/_'di lta ste/_byang chub kyi sems la dmigs pa dang /_sems can thams cad rab tu thar bar bya ba la dmigs pa dang /_
[\[240b.2\]]dkon mchog gsum gyi gdung rgyun mi 'chad par bya ba la dmigs pa dang /_sangs rgyas kyi zhing thams cad yongs su dag par bya ba la dmigs pa ste/_lha'i bu dmigs pa bzhi po de dag gis de bzhin gshegs pa la mchod par bya'o/_/'jam dpal gyis de skad ces 
[\[240b.3\]]smras nas/_lha'i bu mtshams [{]bzangs [,]bzang [}]dang /_dge slong de dag dang /_dge slong ma de dag dang /_byang chub sems dpa' de dag dang /_thams cad dang ldan pa'i 'khor de dang /_lha dang /_mi dang /_lha ma yin dang dri zar bcas pa'i 'jig rten yi rangs te/_'jam dpal 
[\[240b.4\]]gzhon nur gyur pas smras pa la mngon par bstod do/_/'phags pa 'jam dpal gyis bstan pa zhes bya ba theg pa chen po'i mdo rdzogs so//_//rgya gar gyi mkhan po su ren dra bo d+hi dang /_zhu chen gyi lo ts+tsha ba ban de ye shes sdes bsgyur cing zhus te 
[\[240b.5\]]gtan la phab pa//[ {D178}]@##/_/rgya gar skad du/_Ar+ya bo d+hi pak+Sha nir de sha nA ma ma hA yA na sU tra/_bod skad du/_'phags pa byang chub kyi phyogs bstan pa zhes bya ba theg pa chen po'i mdo/_sangs rgyas dang /_byang chub sems dpa' 
[\[240b.6\]]thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong lnga brgya tsam gyi dge slong gi dge 'dun chen po dang /_byams pa dang /_'jam dpal la sogs pa byang chub sems dpa' 
[\[240b.7\]]sems dpa' chen po rnams dang thabs cig tu bzhugs te/_de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal phyin ci log bzhi po dag gis sems phyin ci log tu gyur pa'i sems can rnams 'phags pa'i bden pa bzhi po dag 
[\[241a\]]
[\[241a.1\]]yang dag pa ji lta ba bzhin du ma mthong ba'i phyir 'di ltar yang dag pa ma yin pa'i 'khor ba las mi 'da'o/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das ji ltar 
[\[241a.2\]]dmigs na sems can rnams 'khor ba las mi 'da' ba bshad du gsol/_bcom ldan 'das kyis bka' stsal pa/_'jam dpal sems can rnams bdag dang /_bdag gir khas len pa'i phyir 'khor ba las mi 'da'o/_/de ci'i phyir zhe na/_'jam dpal su bdag 
[\[241a.3\]]dang gzhan du yang dag par rjes su mthong ba de las mngon par 'du byed par 'gyur ba'i phyir ro/_/'jam dpal byis pa so so'i skye bo thos pa dang mi ldan pa ni chos thams cad shin tu yongs su mya ngan las 'das par rab tu mi shes te/_bdag dang gzhan du dmigs so/_/dmigs nas 
[\[241a.4\]]lus dang /_ngag dang /_yid kyi las rnam pa gsum mngon par 'du byed do/_/de med pa la sgro btags nas bdag 'dod chags so/_/bdag zhe sdang ngo /_/bdag gti mug go zhes rnam par rtog go/_/gal te de de bzhin gshegs pa'i bstan pa la rab tu byung na de 'di snyam du 
[\[241a.5\]]sems te/_bdag ni tshul khrims dang ldan pa/_bdag ni tshangs par spyod pa ste/_bdag 'khor ba las 'da' bar bya'o/_/bdag yongs su mya ngan las 'das pa rjes su thob par bya'o/_/bdag sdug bsngal rnams las thar bar bya'o snyam mo/_/de chos 'di dag ni dge ba dag 
[\[241a.6\]]go/_/chos 'di dag ni mi dge ba dag go snyam du rtog go/_/de chos 'di dag ni spang bar bya ba dag go/_/chos 'di dag ni mngon du bya ba dag go/_/sdug bsngal ni yongs su shes par bya ba'o/_/kun 'byung ba ni spang bar bya ba'o/_/'gog pa ni mngon sum du bya ba'o/_/lam ni bsgom 
[\[241a.7\]]par bya ba'o snyam du rtog go/_/de 'du byed rnams ni mi rtag pa/_'du byed rnams ni sdug bsngal ba/_'du byed rnams ni kun tu 'bar ba ste/_'du byed rnams las bdag 'bros par bya'o snyam du rtog go/_/des de ltar brtags pas mtshan ma sngon du 'gro ba'i yid 'byung ba dang ldan pa/_
[\[241b\]]
[\[241b.1\]]mtshan ma sngon du 'gro ba'i 'du shes yid la byed pa dag skye'o/_/de 'di snyam du sems te/_gang chos 'di dag yongs su shes pa de ni sdug bsngal yongs su shes pa'o snyam mo/_/de 'di snyam du sems te/_bdag gis kun 'byung ba spang bar bya'o snyam nas de chos thams cad kyis nyen te 
[\[241b.2\]]ma rtogs so/_/skrag go/_/dngang ngo /_/dngang bar 'gyur ro/_/de 'di snyam du sems te/_chos de dag mngon du byed pa gang yin pa dang /_chos de dag gis nyen pa gang yin pa de ni/_kun 'byung ba spong ba'o snyam mo/_/de 'di snyam du sems te/_bdag gis 'gog pa 
[\[241b.3\]]mngon sum du bya'o snyam nas des chos de dag brtags te 'gog pa yin pa snyam du shes so/_/de 'di snyam du sems te/_'di dag ni 'gog pa mngon sum du byed pa'o snyam mo/_/de 'di snyam du sems te/_bdag gis lam bsgom par bya'o snyam nas de gcig pu dben par song ste/_
[\[241b.4\]]chos de dag yid la byed pas zhi gnas 'thob bo/_/de yid 'byung ba yid la byed pa de dang zhi gnas 'thob pa des chos thams cad dang sems 'gras so/_/'bral lo/_/ldog go/_/log nas mngon par mi dga' ba'i sems bskyed do/_/de 'di snyam du sems te/_
[\[241b.5\]]bdag ni sdug bsngal thams cad las thar te/_bdag gis yang gong du bya ba ci zhig yod kyis bdag ni dgra bcom pa'o snyam du bdag nyid kyis shes pa las de 'chi ba'i dus kyi tshe skye ba yang dag par rjes su mthong nas de sangs rgyas kyi byang chub la dogs pa dang /_yid gnyis dang /_
[\[241b.6\]]the tsom za'o/_/de the tsom du ltung ba'i sems kyis 'chi ba'i dus byas nas sems can dmyal ba chen po rnams su skye'o/_/de ci'i phyir zhe na/_de chos thams cad ma skyes pa la rnam par brtags pa'i phyir ro/_/de nas bcom ldan 'das la 'jam dpal gzhon nur gyur pas 
[\[241b.7\]]'di skad ces gsol to/_/bcom ldan 'das 'phags pa'i bden pa bzhi po dag ji ltar blta bar bgyi/_bka' stsal pa/_'jam dpal sus 'du byed thams cad skye ba med par mthong ba des sdug bsngal yongs su shes so/_/sus chos thams cad 'byung ba med par 
[\[242a\]]
[\[242a.1\]]mthong ba des kun 'byung ba spangs so/_/sus chos thams cad shin tu yongs su mya ngan las 'das par mthong ba des 'gog pa mngon sum du byas so/_/sus chos thams cad dngos po med par mthong ba des lam bsgoms so/_/'jam dpal sus 'phags 
[\[242a.2\]]pa'i bden pa bzhi po dag 'di lta bur mthong ba de chos 'di dag ni dge ba dag go/_/chos 'di dag ni mi dge ba dag go/_/chos 'di dag ni spang bar bya ba dag go/_/chos 'di dag ni mngon sum du bya ba dag go/_/sdug bsngal ni yongs su shes par bya ba'o/_/kun 'byung ba ni spang 
[\[242a.3\]]bar bya ba'o/_/'gog pa ni mngon sum du bya ba'o/_/lam ni bsgom par bya ba'o snyam du mi rtog rnam par mi rtog go/_/de ci'i phyir zhe na/_gang la byis pa so so'i skye bo dag chags pa dang /_zhe sdang ba dang /_gti mug pa'i chos de ma skyes par des mthong zhing yang dag 
[\[242a.4\]]pa ma yin pa kun brtags pa dang /_rnam par bsgrubs par mthong ba'i phyir te/_chos de gang yang mi len to/_/mi 'dor ro/_/de khams gsum pa la sems mi chags te/_khams gsum pa thams cad ma skyes pa dang /_sgyu ma lta bu dang /_rmi lam lta bu dang /_brag 
[\[242a.5\]]ca lta bu dang /_mig yor lta bur mthong ngo /_/des chos thams cad kyi rang bzhin de ltar mthong bas sems can thams cad la rjes su chags pa dang /_khong khro ba dang bral bar 'gyur ro/_/de ci'i phyir zhe na/_des gang la rjes su chags pa dang /_khong khro 
[\[242a.6\]]bar 'gyur ba'i chos de mi dmigs te/_des nam mkha' dang mtshungs pa'i sems kyis sangs rgyas kyang yang dag par rjes su mi mthong /_chos dang /_dge 'dun yang yang dag par rjes su mi mthong ngo /_/des chos thams cad stong par yang dag par rjes su 
[\[242a.7\]]mi mthong ste/_chos gang dag la'ang the tshom mi za'o/_/the tshom mi za bas nye bar len par mi 'gyur ro/_/nye bar mi len pas len pa med par yongs su mya ngan las 'da'o/_/'jam dpal dge slong rab 'byor gyis chos thams cad rnam pa de lta bur shes pas de 
[\[242b\]]
[\[242b.1\]]bzhin gshegs pa'i zhabs la phyag 'tshal du mi 'ong ngo /_/de ci'i phyir zhe na/_bdag nyid kyang mi dmigs na de bzhin gshegs pa dmigs par 'gyur ba lta ci smos te/_de ni gnas ma yin pa'i phyir ro/_/de nas bcom ldan 'das la 'jam dpal gzhon nur gyur pas 'di 
[\[242b.2\]]skad ces gsol to/_/bcom ldan 'das dran pa nye bar gzhag pa bzhi po dag ji ltar blta bar bgyi/_bcom ldan 'das kyis bka' stsal pa/_'jam dpal ma 'ongs pa'i dus na dge slong dag mi sdug pa'i rnam par lus la lus kyi rjes su lta ba'i dran pa nye bar gzhag pa ston 
[\[242b.3\]]par 'gyur/_skye ba dang 'gog par tshor ba rnams la tshor ba'i rjes su lta ba'i dran pa nye bar gzhag pa ston par 'gyur/_sems la skye ba'i chos dang /_'gag pa'i chos su blta'o snyam du de ltar sems la sems kyi rjes su lta ba'i dran pa nye bar gzhag pa ston par 'gyur/_gang ril 
[\[242b.4\]]por 'du shes par mi 'gyur ba de ltar chos rnams la chos kyi rjes su lta ba'i dran pa nye bar gzhag pa ston par 'gyur ba de dag 'byung ngo /_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 
[\[242b.5\]]'das dran pa nye bar gzhag pa bzhi po dag ji ltar blta bar bgyi/_bcom ldan 'das kyis bka' stsal pa/_'jam dpal de bzhin gshegs pa'i ldem po ngag shes par dka' yis thong shig_/'jam dpal gyis gsol pa/_bcom ldan 'das dran pa nye bar 
[\[242b.6\]]gzhag pa sgom pa bshad du gsol/_bcom ldan 'das kyis bka' stsal pa/_'jam dpal lus nam mkha' dang 'dra bar mthong ba 'di ni lus la lus kyi rjes su lta ba'i dran pa nye bar gzhag pa'o/_/'jam dpal sus tshor ba nang na yang ma yin/_phyi rol na yang ma yin 
[\[242b.7\]]zhing gnyi ga med pa la yang mi dmigs pa 'di ni tshor ba rnams la tshor ba'i rjes su lta ba'i dran pa nye bar gzhag pa'o/_/'jam dpal sus sems la ming tsam du zad par shes pa 'di ni sems la sems kyi rjes su lta ba'i dran pa nye bar gzhag pa'o/_/'jam dpal sus dge 
[\[243a\]]
[\[243a.1\]]ba dang /_mi dge ba dang lung du ma bstan pa'i chos mi dmigs pa 'di ni chos rnams la chos kyi rjes su lta ba'i dran pa nye bar gzhag pa ste/_'jam dpal dran pa nye bar gzhag pa bzhi po dag ni de ltar blta bar bya'o/_/'jam dpal gyis gsol pa/_
[\[243a.2\]]bcom ldan 'das 'phags pa'i lam yan lag brgyad pa ji ltar blta bar bgyi/_bcom ldan 'das kyis bka' stsal pa/_'jam dpal sus chos thams cad mi mnyam pa med la gnyis su med cing /_gnyis su dbyer med par mthong ba 'di ni yang dag pa'i lta ba'o/_/'jam 
[\[243a.3\]]dpal sus mi mthong ba'i tshul gyis chos thams cad mi rtog rnam par mi rtog_/kun tu mi rtog par mthong ba 'di ni yang dag pa'i rtog pa'o/_/'jam dpal sus brjod pa mnyam pa nyid shin tu bsgoms pa'i phyir chos thams cad brjod du med par mthong ba 'di ni yang dag 
[\[243a.4\]]pa'i ngag go/_/'jam dpal sus byed pa po mi dmigs pa'i phyir chos thams cad bya ba med pa dang byed pa med par mthong ba 'di ni yang dag pa'i las kyi mtha'o/_/'jam dpal sus 'tsho ba mnyam pa nyid du gnas pa'i phyir/_chos thams cad 'phel bar yang mi byed/_'grib 
[\[243a.5\]]par yang mi byed pa 'di ni yang dag pa'i 'tsho ba'o/_/'jam dpal sus rtsom pa med par brtul ba'i tshul gyis chos thams cad kun nas mi slong ba 'di ni yang dag pa'i rtsol ba'o/_/'jam dpal dran pa'i las dben pa'i phyir sus chos thams cad dran par mi byed pa 'di ni yang dag pa'i dran 
[\[243a.6\]]pa'o/_/'jam dpal sus dmigs pa mi dmigs pa'i phyir chos thams cad rang bzhin gyis mnyam par bzhag cing ma 'khrugs par mthong ba 'di ni yang dag pa'i ting nge 'dzin to/_/'jam dpal 'phags pa'i lam yan lag brgyad pa ni de ltar blta bar bya'o/_/'jam dpal gyis 
[\[243a.7\]]gsol pa/_bcom ldan 'das dbang po lnga po dag ji ltar blta bar bgyi/_bcom ldan 'das kyis bka' stsal pa/_'jam dpal sus rang bzhin gyis ma skyes pa'i phyir chos thams cad ma skyes par mthong bar yid ches pa 'di ni dad pa'i dbang po'o/_/'jam dpal sus nye ba'i 'du 
[\[243b\]]
[\[243b.1\]]shes dang ring ba'i 'du shes dang bral ba'i phyir chos thams cad la sems mi gtong ba 'di ni brtson 'grus kyi dbang po'o/_/'jam dpal sus dmigs pa dben pa'i phyir chos thams cad yid la mi byed cing dran pa mi 'dod pa 'di ni dran pa'i dbang po'o/_/'jam dpal sus 
[\[243b.2\]]gnyis su mi dmigs pa'i phyir chos thams cad gnyis su med par 'gyur ba 'di ni ting nge 'dzin gyi dbang po'o/_/'jam dpal sus skye ba dang bral ba dang /_mi shes pa dang bral ba'i phyir chos thams cad rang bzhin gyis stong par mthong ba 'di ni shes rab kyi dbang po ste 'jam 
[\[243b.3\]]dpal dbang po lnga po dag ni de ltar blta bar bya'o/_/'jam dpal gyis gsol pa/_bcom ldan 'das byang chub kyi yan lag bdun po dag ji ltar blta bar bgyi/_bcom ldan 'das kyis bka' stsal pa/_'jam dpal sus dran pa med cing yid la byed pa med pa'i phyir 
[\[243b.4\]]chos thams cad dngos po med par mthong ba 'di ni dran pa yang dag byang chub kyi yan lag go/_/'jam dpal sus dge ba dang /_mi dge ba dang /_lung du ma bstan pa yongs su mi 'grub pa'i phyir chos thams cad dben zhing mi dmigs pa 'di ni chos rnam par 'byed pa yang dag 
[\[243b.5\]]byang chub kyi yan lag go/_/'jam dpal sus khams kyi 'du shes shin tu bshig pa'i phyir khams gsum pa mi len mi 'dor ba 'di ni brtson 'grus yang dag byang chub kyi yan lag go/_/'jam dpal sus dga' ba dang /_mi dga' ba rnam par bshig pa'i phyir 'du byed 
[\[243b.6\]]thams cad la dga' ba mi skyed pa 'di ni dga' ba yang dag byang chub kyi yan lag go/_/'jam dpal sus dmigs pa'i dngos po mi dmigs pa'i phyir chos thams cad la sems shin tu sbyangs par gyur pa 'di ni shin tu sbyangs pa yang dag byang chub kyi yan lag go/_/'jam dpal 
[\[243b.7\]]sus chos thams cad rnam par gzhig pa rjes su rtogs pa'i phyir sems mi dmigs pa 'di ni ting nge 'dzin yang dag byang chub kyi yan lag go/_/'jam dpal sus chos thams cad la gnas par mi byed/_rten par mi byed/_chags par mi byed/_'ching bar mi byed cing de 
[\[244a\]]
[\[244a.1\]]chos thams cad yang dag par rjes su mi mthong ba'i btang snyoms can du gyur te/_dga' ba thob pa 'di ni btang snyoms yang dag byang chub kyi yan lag ste/_'jam dpal byang chub kyi yan lag bdun po dag ni de ltar blta bar bya'o/_/'jam dpal gang la las 
[\[244a.2\]]'phags pa'i bden pa bzhi po dag dang /_dran pa nye bar gzhag pa bzhi po dag dang /_'phags pa'i lam yan lag brgyad pa dag dang /_dbang po lnga po dag dang /_byang chub kyi yan lag bdun po dag de lta bur mthong ba 'di ni rgal ba'o zhes nga smra ste/_pha rol tu son pa'o/_/thang la 
[\[244a.3\]]gnas pa'o/_/bde ba thob pa'o/_/mi 'jigs pa thob pa'o/_/khur bor ba'o/_/rdul dang bral ba'o/_/ci yang med pa'o/_/nyon mongs pa med pa'o/_/len pa med pa'o/_/dgra bcom pa'o/_/dge sbyong ngo /_/bram ze'o/_/bkrus pa'o/_/rig pa'o/_/ring 
[\[244a.4\]]du song ba'o/_/gtsang ma'o/_/sangs rgyas kyi sras so/_/shAkya'i sras so/_/tsher ma dkrugs pa'o/_/'obs las rgal ba'o/_/shin tu brtan pa'o/_/rims nad med pa'o/_/dge slong ngo /_/'phags pa'o/_/rgyal mtshan rdzogs pa'o zhes smra'o/_/'jam dpal bzod pa de lta bu dang 
[\[244a.5\]]ldan pa ni lha dang bcas pa'i 'jig rten gyi sbyin gnas yin te rnyed pa dang /_bkur sti'i 'os kyang yin no/_/'jam dpal de lta bas na/_dge slong yul 'khor gyi bsod snyoms don yod par yongs su bza' bar 'dod pa dang /_bdud 'dul bar 'dod pa dang /_'khor ba 
[\[244a.6\]]las yang dag par 'da' bar 'dod pa dang /_mya ngan las 'das pa thob par 'dod pa dang /_sdug bsngal rnams las grol bar 'dod pas chos 'di dag la brtson par bya'o/_/chos kyi rnam grangs 'di bstan pa na lha'i bu sum khri nyis stong gis chos mngon par rtogs par gyur 
[\[244a.7\]]nas de dag gis bcom ldan 'das la man dA ra ba'i me tog gis gtor te tshig 'di skad ces smras so/_/bcom ldan 'das chos bstan pa 'di su dag gi rna lam du grag par gyur pa de dag ni/_de bzhin gshegs pa'i bstan pa la legs par rab tu byung ba legs par 'gyur na/_
[\[244b\]]
[\[244b.1\]]gang dag thos nas mos pa dang /_dad pa dang /_de bzhin nyid du 'dzin par 'gyur ba dag lta smos kyang ci 'tshal/_/bcom ldan 'das chos bstan pa 'di su dag gi rna lam du grag par gyur pa de dag ni/_mngon pa'i nga rgyal ma mchis par 'gyur ro/_/bcom ldan 'das kyis 
[\[244b.2\]]de skad ces bka' stsal nas/_'jam dpal gzhon nur gyur pa dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa byang 
[\[244b.3\]]chub kyi phyogs bstan pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dz+nyA na sid+d+hi dang /_zhu chen gyi lo ts+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la 
[\[244b.4\]]phab pa/[ {D179}]@##/_/rgya gar skad du/_Ar+ya saM br-i ti pa ra mAr+tha sat+ya nir de sha nA ma ma hA yA na sU tra/_bod skad du/_'phags pa kun rdzob dang don dam pa'i bden pa bstan pa zhes bya ba theg pa chen po'i 
[\[244b.5\]]mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_bya rgod kyi phung po'i ri la dge slong brgyad stong gi dge slong gi dge 'dun chen po dang /_
[\[244b.6\]]byang chub sems dpa' bdun khri nyis stong dang /_'dod pa na spyod pa dang /_gzugs na spyod pa'i lha'i bu rnams dang thabs cig tu bzhugs te/_de nas bcom ldan 'das 'khor brgya stong du mas yongs su bskor cing mdun gyis bltas nas chos ston to/_/de nas lha'i bu rab tu 
[\[244b.7\]]zhi ba rnam par dul ba'i dbang phyug ces bya ba 'khor der 'dus par gyur te 'dug pa des/_bcom ldan 'das kyi zhabs la spyi bos phyag 'tshal te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 
[\[245a\]]
[\[245a.1\]]'jam dpal gzhon nur gyur pa da ltar gang na mchis bcom ldan 'das bdag dang 'khor mang po 'di rnams kyang skyes bu dam pa des chos bstan par rab tu 'tshal lo/_/bcom ldan 'das kyis bka' stsal pa/_lha'i bu sangs rgyas kyi zhing 'di nas shar phyogs su 
[\[245a.2\]]sangs rgyas kyi zhing stong phrag bco brgyad 'das pa na/_'jig rten gyi khams rin po che dang ldan pa zhes bya ba zhig yod de/_de na de bzhin gshegs pa dgra bcom pa yang dag par rdzogs pa'i sangs rgyas rin po che'i tog ces bya ba da ltar bzhugs pa 'tsho zhing gzhes la chos kyang ston to/_/
[\[245a.3\]]'jam dpal gzhon nur gyur pa'ang da ltar de na 'dug go/_/de skad ces bka' stsal pa dang /_bcom ldan 'das la lha'i bu rab tu zhi ba rnam par dul ba'i dbang phyug gis 'di skad ces gsol to/_/bcom ldan 'das 'jam dpal gzhon nur gyur pa la ci nas de mtshan ma rig pas 
[\[245a.4\]]'dir mchi bar sems pa de lta bu'i mtshan ma zhig mdzad na legs so/_/de ci'i slad du zhe na/_bcom ldan 'das ji ltar 'jam dpal gzhon nur gyur pa las thos pa lta bur nyan thos dang rang sangs rgyas thams cad dang /_byang chub sems dpa' dmigs pa can rnams las/_de lta 
[\[245a.5\]]bu'i chos bstan pa mi thos te/_de bzhin gshegs pa ma gtogs par gzhan su yang de lta bur chos ston mi nus so/_/bcom ldan 'das nam 'jam dpal chos ston pa de na bdud kyi khang pa thams cad mog mog por 'gyur ro/_/bdud thams cad kyis kyang glags mi rnyed do/_/
[\[245a.6\]]pha rol rgol ba thams cad kyang shin tu tshar chod par 'gyur ro/_/dmigs pa can rnams kyang dmigs pa ma mchis par 'gyur ro/_/dam pa'i chos kyang yun ring du gnas par 'gyur ro/_/de bzhin gshegs pa yang de la rjes su yi rang zhing rab tu gzung ba mdzad do/_/de nas 
[\[245a.7\]]bcom ldan 'das kyis lha'i bu rab tu zhi ba rnam par dul ba'i dbang phyug gsol ba 'debs par mkhyen nas/_zhal gyi mdzod spu nas 'od zer gcig btang ste/_des stong gsum gyi stong chen po'i 'jig rten gyi khams 'di snang ba chen pos snang bar byas nas/_sangs 
[\[245b\]]
[\[245b.1\]]rgyas kyi zhing stong phrag bco brgyad po de dag las thal te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin po che'i tog de'i sangs rgyas kyi zhing /_'jig rten gyi khams rin po che dang ldan pa zhes bya ba de snang ba chen pos khyab par byas 
[\[245b.2\]]so/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin po che'i tog bzhugs pa la/_byang chub sems dpa' sems dpa' chen po kha cig gis gsol pa/_bcom ldan 'das 'di ltar 'od chen po rab tu gda' ba 'di su'i 
[\[245b.3\]]ltas sngon du byung ba lags/_bcom ldan 'das rin po che'i tog gis bka' stsal pa/_rigs kyi bu sangs rgyas kyi zhing 'di nas nub phyogs su sangs rgyas kyi zhing stong phrag bco brgyad 'das pa na 'jig rten gyi khams mi mjed ces bya ba yod de/_de na bcom ldan 'das de 
[\[245b.4\]]bzhin gshegs pa dgra bcom pa yang dag par rdzogs pa'i sangs rgyas shAkya thub pa da lta na bzhugs te/_'tsho zhing gzhes la chos kyang ston to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa des zhal gyi 
[\[245b.5\]]mdzod spu nas 'od zer gcig btang bas/_'od zer gyi snang ba des sangs rgyas kyi zhing stong phrag bco brgyad las thal nas 'jig rten gyi khams 'di snang ba chen pos snang bar byas so/_/byang chub sems dpa' sems dpa' chen po de dag gis gsol pa/_bcom ldan 
[\[245b.6\]]'das ci'i slad du de bzhin gshegs pa dgra bcom pa yang dag par rdzogs pa'i sangs rgyas des 'od zer 'di btang /_bcom ldan 'das rin po che'i tog gis bka' stsal pa/_'jam dpal gzhon nur gyur pa sbran pa'i phyir ro/_/de ci'i phyir zhe na/_'jam dpal gzhon 
[\[245b.7\]]nur gyur pa der 'ong bar bya ba'i phyir te/_byang chub sems dpa' sems dpa' chen po bgrang ba las 'das pa rnams dang /_lha dang /_klu dang /_gnod sbyin dang /_dri za mang po la sogs pa 'khor der tshogs pa de dag 'jam dpal gzhon nur gyur pa la blta ba dang /_
[\[246a\]]
[\[246a.1\]]chos nyan par 'dod do/_/de nas de bzhin gshegs pa rin po che'i tog gis 'jam dpal gzhon nur gyur pa la 'di skad ces bka' stsal to/_/'jam dpal bcom ldan 'das de bzhin gshegs pa shAkya thub pa dang /_'khor de dag thams cad khyod la 
[\[246a.2\]]lta 'dod kyis/_'jig rten gyi khams mi mjed ces bya ba der song shig_/'jam dpal gyis gsol pa/_bcom ldan 'das bdag gis kyang ltas sngon du byung ba 'di 'tshal to/_/de nas 'jam dpal gzhon nur gyur pa byang chub sems dpa' stong phrag bcu dang lhan cig 
[\[246a.3\]]tu de bzhin gshegs pa rin po che'i tog gi zhabs la mgo bos phyag 'tshal te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin po che'i tog la lan gsum du bskor ba byas nas 'di lta ste/_skyes bu stobs po ches 
[\[246a.4\]]lag pa bskum pa las rkyong ba'am/_lag pa brkyang ba las skum pa bzhin du skad cig yud tsam thang cig de nyid kyis 'jig rten gyi khams mi mjed 'dir phyin te/_de bar snang la lus mi snang bar 'dug nas/_bcom ldan 'das de bzhin gshegs pa dgra bcom pa 
[\[246a.5\]]yang dag par rdzogs pa'i sangs rgyas shAkya thub pa la mchod pa bya ba'i phyir/_me tog sngon ma mthong ma thos pa/_dri zhim pa kha dog dang ldan pa yid du 'ong ba'i char chen po mngon par phab ste/_me tog gi char chen po phab pa des stong gsum gyi stong chen po'i 'jig rten 
[\[246a.6\]]gyi khams 'di pus mo nub tsam du gang bar gyur to/_/de nas 'khor de thams cad me tog gi char chen po mthong nas ngo mtshar du gyur te/_bcom ldan 'das la gsol pa/_bcom ldan 'das su'i mthus 'di lta bur blta na sdug pa'i me tog gi char chen po mngon par 
[\[246a.7\]]phab/_bcom ldan 'das kyis bka' stsal pa/_'di ni 'jam dpal gzhon nur gyur pa 'jig rten gyi khams rin po che dang ldan pa nas byang chub sems dpa' stong phrag bcu dang 'grogs te/_'jig rten gyi khams mi mjed 'dir phyin nas de dag gi lus mi snang bar 
[\[246b\]]
[\[246b.1\]]de bzhin gshegs pa la mchod pa'i phyir 'di lta bu'i me tog gi char chen po mngon par phab po/_/'khor de dag gis gsol pa/_bcom ldan 'das 'jam dpal gzhon nur gyur pa de dang /_byang chub sems dpa' sems dpa' chen po de dag bdag cag gis blta'o/_/
[\[246b.2\]]de nas 'jam dpal gzhon nur gyur pa/_byang chub sems dpa' stong phrag bcu dang lhan cig tu bar snang las babs te/_bcom ldan 'das kyi zhabs la mgo bos phyag 'tshal nas/_byang chub sems dpa' sems dpa' chen po de dag dang /_'jam dpal gzhon 
[\[246b.3\]]nur gyur pa rang rang gi rdzu 'phrul gyis sprul pa'i stan la 'khod do/_/de nas lha'i bu rab tu zhi ba rnam par dul ba'i dbang phyug gis bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 
[\[246b.4\]]'das 'khor 'di dag nyan 'tshal na/_bcom ldan 'das kyis bka' mchid kyi rgyud 'ga' zhig 'jam dpal gzhon nur gyur pa la smrar gsol/_bcom ldan 'das kyis bka' stsal pa/_lha'i bu khyod nyid kyis gang 'dod pa dris shig_/lha'i bus smras pa/_'jam dpal 
[\[246b.5\]]bcom ldan 'das de bzhin gshegs pa rin po che'i tog de'i sangs rgyas kyi zhing na chos bstan pa ji lta bu dag 'byung na der mngon par dga'/_'jam dpal gyis smras pa/_don dam par na 'dod chags bskyed pa'i phyir yang ma yin/_'dod chags zad par bya ba'i 
[\[246b.6\]]phyir yang ma yin no/_/don dam par na zhe sdang bskyed pa'i phyir yang ma yin/_zhe sdang zad par bya ba'i phyir yang ma yin no/_/don dam par na gti mug bskyed pa'i phyir yang ma yin/_gti mug zad par bya ba'i phyir yang ma yin no/_/don dam par na ye shes bskyed 
[\[246b.7\]]pa'i phyir yang ma yin/_ye shes zad par bya ba'i phyir yang ma yin no/_/lha'i bus smras pa/_'jam dpal ci'i phyir/_'jam dpal gyis smras pa/_lha'i bu mi skye ba la skye ba'am/_zad pa gang yang med do/_/lha'i bu don dam par na byang chub sems dpa' 
[\[247a\]]
[\[247a.1\]]sems dpa' chen po rnams la rnam par rtog pa skyes pa'am/_skye ba'am/_skye bar 'gyur ba gang yang med do/_/de ci'i phyir zhe na/_don dam par na chos thams cad rang bzhin gyis ma skyes pa'i phyir ro/_/lha'i bus smras pa/_'jam dpal de bzhin 
[\[247a.2\]]gshegs pa de ci zhig spang ba'i phyir chos ston/_'jam dpal gyis smras pa/_don dam par na rang bzhin gyis mi skye mi zad pa'i phyir de bzhin gshegs pa de chos ston to/_/de ci'i phyir zhe na/_byang chub sems dpa' sems dpa' chen po de dag ni don dam pa'i bden pa la lhur byed 
[\[247a.3\]]pa yin gyi kun rdzob kyi bden pa la yang lhur byed pa ma yin no/_/lha'i bus smras pa/_'jam dpal don dam pa'i bden pa gang yin/_'jam dpal gyis smras pa/_lha'i bu gal te don dam par na don dam pa'i bden pa lus dang /_ngag dang /_yid kyi yul gyi rang 
[\[247a.4\]]bzhin du 'gyur na ni don dam pa'i bden pa zhes bya ba'i grangs su mi 'gro ste/_kun rdzob kyi bden pa nyid du 'gyur ro/_/'on kyang lha'i bu don dam par na don dam pa'i bden pa ni/_tha snyad thams cad las yang dag par 'das pa/_bye brag med pa/_ma skyes pa/_ma 
[\[247a.5\]]'gags pa/_smra bar bya ba dang /_smra ba dang /_shes par bya ba dang /_shes pa dang bral ba'o/_/lha'i bu don dam pa'i bden pa ni rnam pa thams cad kyi mchog dang ldan pa dang /_thams cad mkhyen pa'i ye shes kyi yul gyi bar las yang dag par 'das pa yin te/_
[\[247a.6\]]lha'i bu de la rtog pa dang rnam par rtog pa thams cad 'jug pa'ang med/_ldog pa'ang med do/_/don dam par na de la pha rol yang med/_tshu rol yang med/_dbus kyang med de/_lha'i bu 'di ni don dam pa'i bden pa zhes sgro btags te brjod mod kyi/_ji ltar 
[\[247a.7\]]don dam pa'i bden pa'o zhes bya ba ltar ni ma yin no/_/lha'i bu don ni don dam par mi skye ba ste/_de la tha snyad thams cad mi 'jug go/_/don dam par gang la tha snyad thams cad mi 'jug pa de ni lha'i bu don dam pa'i bden pa ste/_ji ltar don dam pa'i bden pa'o/_/
[\[247b\]]
[\[247b.1\]]zhes brjod pa ltar na ma yin no/_/lha'i bu de bzhin gshegs pa dgra bcom pa yang dag par rdzogs pa'i sangs rgyas kyis kyang don dam par na chos thams cad dang /_sgra thams cad ni [{]brdzun [,]rdzun [}]te slu ba'i chos so zhes bka' stsal to/_/lha'i bus smras pa/_'jam dpal ji ltar 
[\[247b.2\]]de bzhin gshegs pas chos bshad pa de [{]brdzun [,]rdzun [}]du mi 'gyur ram/_'jam dpal gyis smras pa/_lha'i bu de bzhin gshegs pa ni don dam par na [{]brdzun [,]rdzun [}]du'ang mi 'chad/_bden par yang mi 'chad do/_/de ci'i phyir zhe na/_lha'i bu don dam par na de bzhin gshegs pa ni ma skyes pa 
[\[247b.3\]]ste/_de don dam par na bden pa dang [{]brdzun [,]rdzun [}]par mi 'chad do/_/lha'i bu de ji snyam du sems/_de bzhin gshegs pa'i sprul pas bshad pa de bden nam 'on te [{]brdzun[,]rdzun[}]/_lha'i bus smras pa/_'jam dpal de bzhin gshegs pa sprul pas bshad pa ni bden pa'ang ma 
[\[247b.4\]]yin [{]brdzun [,]rdzun [}]pa'ang ma yin no/_/de ci'i phyir zhe na/_'jam dpal don dam par na de bzhin gshegs pas sprul pa la yang dag par yongs su grub pa gang yang med do/_/'jam dpal gyis smras pa/_lha'i bu de de bzhin te/_de bzhin gshegs pas don dam par chos thams cad 
[\[247b.5\]]yongs su ma grub par mkhyen to/_/gang don dam par yongs su ma grub pa de ni don dam par na bden pa zhes kyang mi bya/[ {]brdzun [,]rdzun [}]pa zhes kyang mi bya'o/_/de ci'i phyir zhe na/_don dam par na chos thams cad ma skyes pa'i phyir ro/_/lha'i bus smras pa/_ci 'jam dpal 
[\[247b.6\]]de bzhin gshegs pa don dam pa'i bden pa ston tam/_'jam dpal gyis smras pa/_lha'i bu don dam pa'i bden pa ni bstan par mi nus so/_/de ci'i phyir zhe na/_gang ston pa dang gang gis ston pa dang ci ston pa dang /_gang la ston pa dang /_ci'i phyir ston pa'i chos de dag 
[\[247b.7\]]thams cad don dam par na rab tu ma skyes pa'o/_/rab tu ma skyes pa'i chos rnams kyis ni rab tu ma skyes pa'i chos rnams bshad mi nus so/_/'jam dpal gzhon nur gyur pas don dam pa'i bden pa bstan pa 'di mi ston pa'i tshul gyis bstan pa na dge slong lnga brgya len pa med par 
[\[248a\]]
[\[248a.1\]]zag pa rnams las sems rnam par grol lo/_/byang chub sems dpa' sems dpa' chen po bgrang ba las 'das pa rnams ni mi skye ba'i chos la bzod pa ma skyes pa'i tshul gyis bzod pa skyes so/_/lha'i bus smras pa/_'jam dpal don dam pa'i 
[\[248a.2\]]bden pa la mos par dka'o/_/'jam dpal gyis smras pa/_lha'i bu don dam pa'i bden pa la ni dmigs pa can thams cad kyis mos par dka'o/_/lha'i bus smras pa/_'jam dpal don dam pa'i bden pa khong du chud par dka'o/_/'jam dpal gyis smras pa/_
[\[248a.3\]]lha'i bu mi brtson pas don dam pa'i bden pa khong du chud par dka'o/_/lha'i bus smras pa/_'jam dpal ji ltar na dge slong mngon par brtson pa yin/_'jam dpal gyis smras pa/_lha'i bu don dam par na nam yongs su shes pa dang /_spang ba dang /_bsgom pa 
[\[248a.4\]]dang /_mngon du bya ba'i phyir brtson par ma gyur na lha'i bu de ltar dge slong mi brtson pa'i tshul gyis mngon par brtson pa yin no/_/de ci'i phyir zhe na/_gang 'di snyam du don dam par 'di yongs su shes par bya'o/_/'di spang bar bya'o/_/'di bsgom par bya'o/_/'di mngon du 
[\[248a.5\]]bya'o snyam du sems pa'i sbyor ba de ni mtshan ma dang bcas pa/_spros pa dang bcas pa/_dmigs pa dang bcas pa/_nyon mongs pa dang bcas pa/_'khrug pa dang bcas pa/_'jigs pa dang bcas pa/_nad dang bcas pa/_sdug bsngal dang bcas pa/_zug rngu 
[\[248a.6\]]dang bcas pa/_dug dang bcas pa ste/_de'i sbyor ba de ni yang dag pa ma yin no/_/lha'i bus smras pa/_'jam dpal yang dag par sbyor ba ni gang yin/_'jam dpal gyis smras pa/_lha'i bu don dam par na de bzhin nyid dang /_chos kyi dbyings dang /_shin tu mi 
[\[248a.7\]]skye ba gang dang mnyam pa/_don dam par na mtshams med pa lnga po dag kyang de dang mnyam mo/_/don dam par na de bzhin nyid dang /_chos kyi dbyings dang /_shin tu mi skye ba gang dang mnyam pa/_don dam par na lta bar gyur pa rnams kyang de dang mnyam mo/_/don dam 
[\[248b\]]
[\[248b.1\]]par na de bzhin nyid dang /_chos kyi dbyings dang /_shin tu mi skye ba gang dang mnyam pa/_don dam par na so so'i skye bo'i chos rnams kyang de dang mnyam mo/_/don dam par na de bzhin nyid dang /_chos kyi dbyings dang /_shin tu mi skye ba gang dang mnyam pa/_don dam par na 
[\[248b.2\]]slob pa'i chos rnams kyang de dang mnyam mo/_/don dam par na de bzhin nyid dang /_chos kyi dbyings dang /_shin tu mi skye ba gang dang mnyam pa/_don dam par na mi slob pa'i chos rnams kyang de dang mnyam mo/_/don dam par na de bzhin nyid dang /_chos kyi dbyings dang /_
[\[248b.3\]]shin tu mi skye ba gang dang mnyam pa/_don dam par na yang dag par rdzogs pa'i sangs rgyas kyi chos rnams kyang de dang mnyam mo/_/don dam par na yang dag par rdzogs pa'i sangs rgyas kyi chos rnams gang dang mnyam pa/_don dam par na de bzhin nyid dang /_chos kyi dbyings dang /_
[\[248b.4\]]shin tu mi skye ba'ang de dang mnyam mo/_/don dam par na yang dag par rdzogs pa'i sangs rgyas kyi chos rnams gang dang mnyam pa/_don dam par na mya ngan las 'das pa yang de dang mnyam mo/_/don dam par na mya ngan las 'das pa gang dang mnyam pa/_don dam par na 'khor 
[\[248b.5\]]ba yang de dang mnyam mo/_/don dam par na 'khor ba gang dang mnyam pa/_don dam par na kun nas nyon mongs pa yang de dang mnyam mo/_/don dam par na kun nas nyon mongs pa gang dang mnyam pa/_don dam par na rnam par byang ba yang de dang mnyam mo/_/don dam par na 
[\[248b.6\]]rnam par byang ba gang dang mnyam pa/_don dam par na chos thams cad kyang de dang mnyam mo/_/de ltar don dam par na chos thams cad mnyam pa nyid la yang dag par sbyor ba'i dge slong ni lha'i bu don dam par na yang dag par sbyor ba zhes bya ste ji skad brjod pa bzhin du ni ma yin 
[\[248b.7\]]no/_/lha'i bus smras pa/_'jam dpal mnyam pa nyid gang gis don dam par na rnam par byang ba'i bar du gang dang mnyam pa don dam par na chos thams cad kyang de dang mnyam zhes bya/_'jam dpal gyis smras pa/_don dam par na chos thams cad shin tu mi 'byung bar 
[\[249a\]]
[\[249a.1\]]mnyam pa dang /_don dam par na chos thams cad shin tu mi skye bar mnyam pa dang /_don dam par na chos thams cad shin tu dngos po med par mnyam pas/_lha'i bu don dam par na chos thams cad mnyam mo/_/de ci'i phyir zhe na/_lha'i bu don dam par na shin 
[\[249a.2\]]tu mi 'byung ba nyid kyi phyir chos thams cad ni tha dad du bya ba med do/_/lha'i bu 'di lta ste dper na/_kham pa'i snod kyi nang gi nam mkha' gang yin pa dang /_rin po che'i snod kyi nang gi nam mkha' gang yin pa de ni nam mkha'i khams nyid yin te/_de la don dam par na chung 
[\[249a.3\]]zad kyang tha dad du bya ba med do/_/lha'i bu de bzhin nyid du nyon mongs pa gang yin pa de don dam par na shin tu mi 'byung ba nyid do/_/rnam par byang ba gang yin pa de yang don dam par na shin tu mi 'byung ba nyid do/_/don dam par na 'khor ba yang shin tu mi 'byung ba nyid do/_/don 
[\[249a.4\]]dam par na mya ngan las 'das pa'i bar du yang shin tu mi 'byung ba nyid do/_/'di la don dam par na tha dad du bya ba [{]chung zad [,]cung zad [}]kyang med do/_/de ci'i phyir zhe na/_/don dam par na chos thams cad shin tu mi 'byung ba'i phyir ro/_/lha'i bus smras pa/_'jam dpal byang chub sems 
[\[249a.5\]]dpa' sems dpa' chen pos 'phags pa'i bden pa dag la ji ltar brtson par bya/_'jam dpal gyis smras pa/_/lha'i bu gal te byang chub sems dpa' sems dpa' chen po 'phags pa'i bden pa dag la brtson par mi byed na/_ji ltar nyan thos rnams la mi ston pa'i 
[\[249a.6\]]tshul gyis chos ston/_/lha'i bu de lta mod kyi byang chub sems dpa' sems dpa' chen po'i bden pa sgom pa ni lta ba dang bcas pa'o/_/nyan thos kyi bden pa sgom pa ni mi lta ba'o/_/de ci'i phyir zhe na/_lha'i bu byang chub sems dpa' sems dpa' chen po rnams ni 
[\[249a.7\]]kun rdzob tu sems can thams cad la lta ba ste/_/bden pa rnams mi sgom pa'i tshul gyis kyang sgom mod kyi/_dngos po med par dmigs pa'i rnam pas yang dag pa nyid kyi mtha' de yang mngon du mi byed do/_/kun rdzob tu thabs mkhas pa bsgrub pa'i phyir byang chub 
[\[249b\]]
[\[249b.1\]]sems dpa' sems dpa' chen po dag bden pa rnams la mi sgom pa'i tshul gyis sgom mo/_/kun rdzob tu 'khor ba dang /_mya ngan las 'das pa'i bden pa yang mi 'dor la/_kun rdzob tu sangs rgyas kyi ye shes la so sor brtag pa'i phyir byang chub sems dpa' sems 
[\[249b.2\]]dpa' chen po dag bden pa rnams la mi sgom pa'i tshul gyis kyang sgom mo/_/lha'i bu 'di lta ste/_dper na 'dron pa mang po bcings nas skyes bu gcig bros te/_'dron pa mang po'i nang nas byung nas/_'brog dgon par zhugs pa dang /_de yid 'jigs shing skrag nas phyir mi 
[\[249b.3\]]ldog par 'brog dgon pa las 'das so/_/lha'i bu de bzhin du nyan thos rnams 'khor bas 'jigs shing skrag nas 'khor ba las bros te/_'jig rten 'dir phyir mi 'ong zhing gcig pu gnyis su med par bden pa sgom ste/_thabs kyi rigs pa dang bral bas sems can thams 
[\[249b.4\]]cad la mi lta ba nas thams cad mkhyen pa'i ye shes kyi bar la mi lta ba'o/_/lha'i bu 'di lta ste/_dper na ded dpon g.yog mang po lam rgyags thams cad 'byor pa/_zong chen po bsdu ba'i phyir 'gro'o snyam nas skye bo mang po bsdus te/_de 'jigs shing skrag pa med par 
[\[249b.5\]]'brog dgon pa de las 'da'o/_/lha'i bu de bzhin du byang chub sems dpa' sems dpa' chen po yang kun rdzob tu ded dpon chen po ltar 'jig rten gyi spyod pas/_sems can thams cad nye bar 'tsho ba/_g.yog mang po snying rje chen po'i sbyor ba can/_dge ba'i rtsa ba thams cad 
[\[249b.6\]]kyi lam rgyags 'byor pa/_pha rol tu phyin pa drug dang /_bsdu ba'i dngos pos yongs su bzung zhing bla na med pa'i bsod nams dang ye shes yang dag par bsdu ba'i khe chen po dang ldan pa yang sems can gyi khams thams cad kyi don byed cing /_sangs rgyas kyi zhing nas sangs 
[\[249b.7\]]rgyas kyi zhing du 'gro ste/_sems can thams cad nye bar 'tsho bar gyur cing thabs la mkhas pas bden pa rnams la sgom mo/_/lha'i bu 'di lta ste/_dper na sha na'i ras la me tog tsam pa ka dang me tog 'bar shi kas bsgos na de'i dri myur du yal bar 'gyur ro/_/
[\[250a\]]
[\[250a.1\]]lha'i bu de bzhin du nyan thos kyi bden pa la sgom pa ni yun thung bar blta ste/_de myur du mya ngan las 'das nas sangs rgyas kyi tshul khrims dang /_thos pa dang /_ting nge 'dzin dang /_shes rab dang ye shes kyi dri yang mi 'byin/_bag chags kyi mtshams sbyor 
[\[250a.2\]]ba'i nyon mongs pa yang spong mi nus so/_/lha'i bu 'di lta ste/_dper na yul ka shi ka'i gos rin po che la/_mi dang lha'i spos dang /_me tog gi dris bskal pa chen po brgya stong du bsgos na/_de'i lha'i dri de rtag tu bro zhing /_dri gtsang mas lha dang mi zil gyis gnon to/_/
[\[250a.3\]]lha'i bu de bzhin du byang chub sems dpa' sems dpa' chen po'i bden pa sgom pa mi sgom pa'i tshul gyis bskal pa brgya stong grangs med par bsgoms pa ni/_rnam pa thams cad kyi mchog dang ldan pa thams cad mkhyen pa'i ye shes ma thob kyi bar du bar ma dor de yongs su mya ngan las 
[\[250a.4\]]mi 'da' zhing 'di lta ste/_rnam pa thams cad kyi mchog dang ldan pa thams cad mkhyen pa'i ye shes kyi dri mi dmigs pa'i tshul gyis shin tu dri zhim par 'gyur ro/_/'jig rten gyi tha snyad du nyon mongs pa'i bag chags thams cad kyang spong zhing /_lha dang /_mi dang /_lha 
[\[250a.5\]]ma yin du bcas pa'i 'jig rten rnams kyang 'du bar 'gyur ro/_/de nas lha'i bu rab tu zhi ba rnam par dul ba'i dbang phyug gis 'jam dpal gzhon nur gyur pa la 'di skad ces smras so/_/'jam dpal bcom ldan 'das de bzhin gshegs pa dgra bcom pa yang dag par rdzogs 
[\[250a.6\]]pa'i sangs rgyas rin po che'i tog de'i nyan thos kyi dge 'dun de ci 'dra/_'jam dpal gyis smras pa/_don dam par na dad pa'i rjes su 'gro ba yang ma yin/_gzhan la dad pas 'gro ba yang ma yin no/_/don dam par na rigs kyi rjes su 'gro ba yang ma yin te/_don 
[\[250a.7\]]dam par na de bzhin gshegs pa'i rigs kyang mi gtong ngo /_/don dam par na chos kyi rjes su 'gro ba yang ma yin te/_don dam par na chos gang yang mi dmigs so/_/don dam par na brgyad pa yang ma yin te/_kun rdzob tu na log pa'i chos brgyad dang yang 
[\[250b\]]
[\[250b.1\]]bral lo/_/don dam par na rgyun du zhugs pa yang ma yin te/_'jig rten gyi tha snyad kyi bden par na ngan song thams cad las kyang 'das so/_/don dam par na lan cig phyir 'ong ba yang ma yin te/_kun rdzob tu na sems can yongs su smin par bya ba'i phyir yang 
[\[250b.2\]]'ong ngo /_/don dam par na phyir mi 'ong ba yang ma yin te/_kun rdzob tu na chos thams cad las 'ong ba med do/_/don dam par na dgra bcom pa yang ma yin te/_'jig rten gyi tha snyad du na lha dang bcas pa'i 'jig rten gyis bla na med pa'i mchod par 'os pa yang yin no/_/
[\[250b.3\]]don dam par na nyan thos kyang ma yin te/_mi dmigs pa'i tshul gyis sangs rgyas bcom ldan 'das thams cad las thos pa yang 'dzin to/_/don dam par na 'dod chags dang bral ba yang ma yin te/_kun rdzob tu na 'dod chags kyi yongs su gdung bas kyang mi gdung ngo /_/
[\[250b.4\]]don dam par na zhe sdang dang bral ba yang ma yin te/_kun rdzob tu na zhe sdang gi yongs su gdung bas kyang mi gdung ngo /_/don dam par na gti mug dang bral ba yang ma yin te/_kun rdzob tu na chos thams cad mun pa mun nag dang bral ba'o/_/don dam par na nyon mongs pa dang bral ba 
[\[250b.5\]]yang ma yin te/_kun rdzob tu na sems can thams cad kyi nyon mongs pa gdul ba'i phyir yang brtson no/_/don dam par na thog ma nas ma skyes pa nges par zhugs kyang kun rdzob tu na bsams bzhin du srid pa len to/_/kun rdzob tu na 'khor ba yang yongs su 'dzin mod kyi/_don 
[\[250b.6\]]dam par na chos gang yang yongs su 'dzin pa dang gtong ba yang med do/_/de don dam par na chos thams cad shin tu dran pa dang bral bar mi mthong bas mthong ba ste/_kun rdzob tu na dran pa nye bar gzhag pa rnams kyang sgom mo/_/de don dam par na chos thams cad shin tu ma skyes ma 'gags 
[\[250b.7\]]par mi shes pa'i tshul gyis kyang rab tu shes la/_'jig rten gyi spyod par na yang dag par spong ba rnams kyang sgom mo/_/de don dam par na lus dang sems med pa yang 'jig rten gyi kun rdzob kyi bden par na rdzu 'phrul gyi rkang pa rnams kyang sgrub bo/_/de don dam par na 
[\[251a\]]
[\[251a.1\]]dbang po thams cad dang bral yang kun rdzob tu na dbang po rnams kyang sgrub bo/_/de don dam par na chos thams cad rab tu dngos po med par mi mthong ba'i tshul gyis mthong yang nga rgyal can dmigs pa can thams cad tshar gcod pa'i phyir mi sgom pa'i tshul gyis stobs kyang sgom mo/_/de 
[\[251a.2\]]don dam par na chos thams cad shin tu dngos po med par khong du chud par bya ba'i phyir mi sgom pa'i tshul gyis byang chub kyi yan lag rnams kyang sgom mo/_/de don dam par na shin tu dngos po med kyang kun rdzob tu na sgom pa'i tshul gyis lam yang sgom mo/_/de don dam par na yang dag pa'i mtha' la zhi 
[\[251a.3\]]gnas mngon par sgrub bo/_/de don dam par na lhag mthong shin tu mi skye bar mi sgom pa'i tshul gyis mthong ngo /_/de don dam par na ma rig pa zad pa nyid du mi dmigs pa'i tshul gyis rig pa skyed de/_don dam par na zad pa'am skye ba mi dmigs so/_/de sha'i mig gis sems can thams 
[\[251a.4\]]cad dang /_sangs rgyas kyi zhing thams cad kyang mthong la de don dam par na ci yang mi mthong ngo /_/de lha'i mig gis sems can thams cad kyi 'chi 'pho dang skye ba yang dag pa ji lta ba bzhin du mthong yang don dam par na ci yang mi mthong ngo /_/de shes rab kyi mig gis sems can thams 
[\[251a.5\]]cad kyi sems kyi spyod pa dang /_g.yo ba rnams yang dag pa ji lta ba bzhin du shes kyang don dam par na ci yang mi shes so/_/de chos kyi mig gis chos thams cad yang dag pa ji lta ba bzhin du mthong yang don dam par na chos ci yang mi mthong ngo /_/de sangs rgyas kyi spyan 
[\[251a.6\]]gyis sangs rgyas kyi mdzad pa thams cad byed kyang don dam par na ci yang mi byed do/_/de lha'i rna bas sangs rgyas bcom ldan 'das thams cad kyis chos bstan pa thos kyang don dam par na ci yang mi thos so/_/de sems gcig gis sems can thams cad kyi sems la lta yang don dam 
[\[251a.7\]]par na ci yang mi lta'o/_/de rjes su dran pa'i ye shes kyis sngon gyi mtha' yang rjes su dran mod kyi don dam par na ci yang mi dran no/_/de rdzu 'phrul gyis sangs rgyas kyi zhing bsam gyis mi khyab par 'gro yang don dam par na/_'ong ba'am 'gro ba med do/_/de ni zag pa zad kyang don dam 
[\[251b\]]
[\[251b.1\]]par na zad pa'i chos can ma yin no/_/snang yang snang la don dam par na de'i lus yongs su grub pa yang med do/_/smra yang smra la don dam par na yi ger yang mi brjod do/_/sems kyang sems la don dam par na sems dang sems las byung ba'i chos su brjod par bya ba ma yin no/_/don dam 
[\[251b.2\]]par na gzugs su yang mi snang la kun rdzob tu skyes bu chen po'i mtshan sum cu rtsa gnyis kyis ni brgyan/_dpe byad bzang pos ni spras/_bsod nams dang ye shes kyi tshogs kyis ni brgyan/_gzi brjid ni bsnyen par dka'/_brjod pa ni rnam par bsgrags/_tshul khrims kyi 
[\[251b.3\]]byug pas ni byugs/_ngan du smra ba'i tshig rnams kyis ni kun nas nyon mongs par gyur pa med/_mngon par shes pas ni rnam par rol/_thos pas ni rnam par shigs/_spobs pas ni rab tu sgrog_/kun rdzob tu na ye shes kyis ni rnam par 'phrul/_ye shes kyi 'od kyis ni mun 
[\[251b.4\]]pa mun nag sel/_shes rab kyis ni snang bar byed/_mtha' yas par bstan pa ni rtogs par khong du chud do/_/kun rdzob tu na sems can thams cad kyi ni skyabs/_sangs rgyas bcom ldan 'das rnams kyis ni rtag tu gzigs/_nyan thos dang rang sangs rgyas dang /_mu 
[\[251b.5\]]stegs can dmigs pa can thams cad kyis ni mi blta zhing byang chub kyi phyir ni rtag tu blta ba ste/_kun rdzob tu na bstan pa ni zad mi shes/_dran pa ni rgya mtsho dang 'dra/_ting nge 'dzin ni ri rab dang mtshungs/_bzod pa ni sa dang 'dra'o/_/kun rdzob tu na rnam par rtog pa thams cad sel 
[\[251b.6\]]ba'i phyir dpa' ba'o/_/mi shes pa'i mun pa mun nag sel ba'i phyir nyi ma lta bu'o/_/rab tu snang ba'i phyir zla ba dang 'dra'o/_/kun rdzob tu na 'du ba'i phyir dbang po dang mtshungs so/_/kun rdzob tu na sems la dbang byed pa'i phyir tshangs pa dang 'dra'o/_/kun rdzob tu na nam mkha' la dbang 
[\[251b.7\]]byed pa'i phyir mi mnyam pa dang mnyam pa'o/_/kun rdzob tu na thams cad rjes su song yang don dam par na gang du song ba'am 'ongs pa'am/_'dug pa med do/_/de ci'i phyir zhe na/_don dam par na chos thams cad shin tu ma byung ba'i phyir ro/_/lha'i bu bcom ldan 'das de bzhin gshegs pa 
[\[252a\]]
[\[252a.1\]]dgra bcom pa yang dag par rdzogs pa'i sangs rgyas rin po che'i tog de'i nyan thos kyi dge 'dun ni de dang 'dra ste/_de bas kyang lhag par bsam gyis mi khyab pa'i chos dang yang ldan no/_/'jam dpal gzhon nur gyur pas mi dmigs pa'i tshul gyis bstan pa 'di bshad pa na dge 
[\[252a.2\]]slong lnga brgya dang /_dge bsnyen lnga brgya dang /_lha'i bu lnga stong dmigs pa can de dag thams cad kyis 'di skad ces gsol to/_/bcom ldan 'das bdag cag kyang de bzhin gshegs pa dgra bcom pa yang dag par rdzogs pa'i sangs rgyas rin po che'i tog de'i nyan thos su gyur cig_/
[\[252a.3\]]'jam dpal gyis smras pa/_kye grogs po dag sangs rgyas kyi zhing der dmigs pa can thams cad mi skye'o/_/kye grogs po dag byang chub sems dpa' sems dpa' chen po dmigs pa med pa rnams ni mi skye ba'i tshul gyis der skye'o/_/kye grogs po dag gal te khyed kyang der 'dod na 
[\[252a.4\]]khyed kyis mi dmigs pa'i tshul gyis/_shes rab kyi pha rol tu phyin pa la brtson par gyis shig_/kye grogs po dag khyed nam shes rab kyi pha rol tu phyin pa la mi dmigs pa'i tshul gyis brtson par gyur pa de'i tshe/_grogs po dag khyed la rnam pa'i mchog thams cad 
[\[252a.5\]]dang ldan pa/_thams cad mkhyen pa'i ye shes kyang rnyed par mi dka' na/_sangs rgyas kyi zhing yongs su dag par skye ba lta smos kyang ci dgos/_lha'i bu rab tu zhi ba rnam par dul ba'i dbang phyug gis yang 'jam dpal gzhon nur gyur pa la 'di skad ces smras 
[\[252a.6\]]so/_/'jam dpal nyan thos kyi 'dul ba ni ji lta bu/_byang chub sems dpa' sems dpa' chen po'i 'dul ba ni ji lta bu/_'jam dpal gyis smras pa/_lha'i bu khams gsum gyis skrag pas btul ba ni nyan thos kyi 'dul ba'o/_/dge ba'i rtsa ba'i tshogs thams 
[\[252a.7\]]cad bsags shing sems can thams cad dbugs 'byin pa dang /_khams gsum du bsams bzhin du skye bas btul ba ni kun rdzob tu na byang chub sems dpa' sems dpa' chen po'i 'dul ba'o/_/nyon mongs pa thams cad la sdang ba ni nyan thos kyi 'dul ba'o/_/sems 
[\[252b\]]
[\[252b.1\]]can thams cad kyi nyon mongs pa spong ba'i phyir rjes su btul ba ni kun rdzob tu na byang chub sems dpa' sems dpa' chen po'i 'dul ba'o/_/phyogs gcig rig pa ni nyan thos kyi 'dul ba'o/_/phyogs bcu mtha' yas mu med pa'i 'jig rten gyi khams thams cad rig pa ni kun 
[\[252b.2\]]rdzob tu na byang chub sems dpa' sems dpa' chen po'i 'dul ba'o/_/bdud thams cad la btang snyoms pa ni nyan thos kyi 'dul ba'o/_/phyogs bcu mtha' yas mu med pa'i 'jig rten gyi khams su gtogs pa'i bdud kyi rigs thams cad dkrugs shing /_phyir rgol ba thams 
[\[252b.3\]]cad 'joms pa ni kun rdzob tu na byang chub sems dpa' sems dpa' chen po'i 'dul ba'o/_/bdag gi rgyud gsal bar byed pa ni nyan thos kyi 'dul ba'o/_/sems can thams cad kyi rgyud gsal bar byed cing /_thams cad mkhyen pa'i ye shes snang bar byed pa dang /_chos 
[\[252b.4\]]thams cad la bsgribs pa med pa'i ye shes mthong ba snang bar byed pa ni kun rdzob tu na byang chub sems dpa' sems dpa' chen po'i 'dul ba'o/_/rang gi sems kyis bsams pa ni nyan thos kyi 'dul ba'o/_/'das pa dang /_ma byon pa dang /_da ltar gyi sangs rgyas thams 
[\[252b.5\]]cad kyi dgongs pa ni kun rdzob tu na byang chub sems dpa' sems dpa' chen po'i 'dul ba'o/_/rdo chag pa'i 'phro mi 'byor pa lta bu ni nyan thos kyi 'dul ba'o/_/gser dang /_dngul chag pa'i 'phro 'byor pa lta bu ni kun rdzob tu na byang chub sems dpa' sems dpa' chen po'i 'dul 
[\[252b.6\]]ba'o/_/sangs rgyas kyi chos thams cad dang /_thabs mkhas pa dang bral ba ni nyan thos kyi 'dul ba'o/_/thabs mkhas pa chen po dang /_sangs rgyas kyi chos thams cad du bsdu bas bsdus pa ni kun rdzob tu na byang chub sems dpa' sems dpa' chen po'i 'dul ba'o/_/stobs 
[\[252b.7\]]bcu dang /_mi 'jigs pa dang /_ma 'dres pa dang /_thams cad mkhyen pa'i ye shes dang bral ba ni nyan thos kyi 'dul ba'o/_/stobs bcu dang /_mi 'jigs pa dang /_ma 'dres pa dang /_thams cad mkhyen pa'i ye shes su bsdu bas bsdus pa ni kun rdzob tu na byang chub 
[\[253a\]]
[\[253a.1\]]sems dpa' sems dpa' chen po'i 'dul ba'o/_/mes tshig pa las 'bros pa lta bu ni nyan thos kyi 'dul ba'o/_/skyed mos tshal dang /_gzhal med khang lta bur chos kyi dga' bas dga' ba ni kun rdzob tu na byang chub sems dpa' sems dpa' chen po'i 
[\[253a.2\]]'dul ba'o/_/bag chags kyi rgyun ma chad pa ni nyan thos kyi 'dul ba'o/_/bag chags thams cad yang dag par bcom pa ni kun rdzob tu na byang chub sems dpa' sems dpa' chen po'i 'dul ba'o/_/lha'i bu mdor na tshad du gtogs pa tshad kyi chos kyis drangs pa ni nyan thos 
[\[253a.3\]]kyi 'dul ba'o/_/tshad du gtogs pa ma yin pa tshad med pa'i chos kyis drangs pa ni kun rdzob tu na byang chub sems dpa' sems dpa' chen po'i 'dul ba'o/_/tshad yod pa'i tshul khrims dang /_thos pa dang /_ting nge 'dzin dang /_shes rab dang /_rnam par grol ba dang /_
[\[253a.4\]]rnam par grol ba'i ye shes mthong ba thob par byed pa ni nyan thos kyi 'dul ba'o/_/tshad yod pa ma yin pa/_tshad med pa'i yon tan dang ldan zhing /_tshad med pa'i tshul khrims dang /_thos pa dang /_ting nge 'dzin dang /_shes rab dang /_rnam par grol ba dang /_rnam 
[\[253a.5\]]par grol ba'i ye shes mthong ba thob par byed pa ni kun rdzob tu na byang chub sems dpa' sems dpa' chen po'i rnam par grol ba'o/_/de nas bcom ldan 'das kyis 'jam dpal gzhon nur gyur pa la legs so/_/zhes bya ba byin te/_'jam dpal khyod kyis kun rdzob tu na byang 
[\[253a.6\]]chub sems dpa' sems dpa' chen po rnams kyi 'dul ba legs par bshad pa legs so legs so/_/'jam dpal yang 'di ltar don de nyid bstan pa'i phyir khyod la dpe bstan to/_/'jam dpal 'di lta ste/_dper na skyes bu gnyis shig yod la/_de las skyes bu gcig 
[\[253a.7\]]ni ba lang gi rjes kyi bsngags pa smra/_skyes bu gcig ni rgya mtsho chen po'i bsngags pa smra na/_'jam dpal de ji snyam du sems/_skyes bu des ba lang gi rjes kyi bsngags pa ji snyed cig brjod nus/_'jam dpal gyis gsol pa/_bcom ldan 'das ba lang gi rjes 
[\[253b\]]
[\[253b.1\]]thams cad kyang chung na/_de'i bsngags pa lta ci smos/_bcom ldan 'das kyis bka' stsal pa/_'jam dpal de bzhin du ba lang gi rjes chung ba ltar nyan thos kyi 'dul bar blta'o/_/'jam dpal 'di ji snyam du sems/_skyes bu cig shos des rgya mtsho chen po'i bsngags pa ji 
[\[253b.2\]]tsam zhig brjod nus/_'jam dpal gyis gsol pa/_bcom ldan 'das rgya mtsho chen po'i bsngags pa ni shin tu mang ste/_dpag tu ma mchis/_bsam gyis mi khyab bo/_/bcom ldan 'das kyis bka' stsal pa/_'jam dpal de bzhin du rgya mtsho chen po'i bsngags pa dpag 
[\[253b.3\]]tu med pa ltar kun rdzob tu na byang chub sems dpa' sems dpa' chen po'i 'dul bar blta'o/_/de nas bstan pa 'di mi ston pa'i tshul gyis bshad pa na lha'i bu khri nyis stong gis don dam par na ma skyes pa'i tshul gyis bla na med pa yang dag par rdzogs pa'i byang chub tu sems skyes nas tshig 
[\[253b.4\]]'di skad ces kyang smra ste/_bcom ldan 'das bdag cag ni byang chub sems dpa'i bslab pa 'di la mi slob pa'i tshul gyis slob bo/_/de nas lha'i bu rab tu zhi ba rnam par dul ba'i dbang phyug gis 'jam dpal gzhon nur gyur pa la 'di skad ces smras so/_/ci 'jam dpal khyod 
[\[253b.5\]]nyan thos kyi 'dul ba la bslabs sam/_'on te byang chub sems dpa'i 'dul ba la bslabs/_'jam dpal gyis smras pa/_lha'i bu 'di ji snyam du sems/_rgya mtsho chen por mi shong ba'i chu gang yang yod dam/_lha'i bus smras pa/_'jam dpal rgya mtsho chen por mi 
[\[253b.6\]]shong ba'i chu gang yang med do/_/'jam dpal gyis smras pa/_lha'i bu de bzhin du kun rdzob tu na byang chub sems dpa' sems dpa' chen po'i 'dul ba ni rgya mtsho chen po dang 'dra'o/_/lha'i bus smras pa/_'jam dpal 'dul ba 'dul ba zhes bya ba'i tshig gi don gang yin/_
[\[253b.7\]]'jam dpal gyis smras pa/_lha'i bu nyon mongs pa 'dul ba ni kun rdzob tu na 'dul ba'o/_/nyon mongs pa yongs su shes pa'ang 'dul ba'o/_/lha'i bus smras pa/_'jam dpal ji ltar na nyon mongs pa 'dul bar 'gyur/_ji ltar na nyon mongs pa yongs su shes pa 
[\[254a\]]
[\[254a.1\]]yin/_'jam dpal gyis smras pa/_don dam par na chos thams cad ma byung ma skyes dngos po med pa yin na kun rdzob tu med pa la phyin ci log tu gyur te/_med pa las phyin ci log tu gyur pa de las kun tu rtog pa dang /_rnam par rtog pa'o/_/kun tu rtog 
[\[254a.2\]]pa dang /_rnam par rtog pa de las tshul bzhin ma yin pa yid la byed pa'o/_/tshul bzhin ma yin pa yid la byed pa de las bdag tu sgro 'dogs pa'o/_/bdag tu sgro 'dogs pa de las lta ba kun nas ldang ba'o/_/lta ba kun nas ldang ba de las nyon mongs pa rnams 
[\[254a.3\]]'byung ngo /_/gang yang lha'i bu don dam par na chos thams cad shin tu ma skyes ma byung dngos po med par mi shes pa'i tshul gyis rab tu shes pa de ni don dam par na phyin ci ma log pa'o/_/gang don dam par na phyin ci ma log pa de ni rtog pa med cing rnam par mi rtog pa'o/_/gang rtog 
[\[254a.4\]]pa med cing rnam par mi rtog pa de ni tshul bzhin rab tu sbyor ba'o/_/gang tshul bzhin rab tu sbyor ba de la don dam par na bdag tu sgro 'dogs pa mi 'byung ngo /_/gang la don dam par na bdag tu sgro 'dogs pa mi 'byung ba de la lta ba kun nas ldang bar mi 'gyur ba nas don dam par na mya ngan 
[\[254a.5\]]las 'das par lta ba kun nas ldang bar yang mi 'gyur te/_de ltar ma skyes pa la spyod pa de ni nyon mongs pa shin tu rnam par dul bar mi lta ba'i tshul gyis bgyi ste/_lha'i bu 'di ni nyon mongs pa 'dul ba zhes bya'o/_/lha'i bu nam nyon mongs pa rnams la snang ba med pa'i 
[\[254a.6\]]shes rab dang ye shes kyis don dam par na shin tu stong pa dang /_shin tu mtshan ma med pa dang /_shin tu smon pa med do/_/don dam par na shin tu ma skyes ma byung /_dngos po med par mi shes pa'i tshul gyis rab tu shes na/_lha'i bu de'i tshe mi shes pa'i tshul gyis 
[\[254a.7\]]nyon mongs pa rnams yongs su shes pa yin no/_/lha'i bu 'di lta ste/_dper na sbrul kha gdug pa'i rig sngags 'don pa des ni sbrul kha gdug pa'i gdug pa rab tu zhi bar byed do/_/lha'i bu de bzhin du gang nyon mongs pa rnams kyi rigs rab tu shes pa de'i nyon mongs pa 
[\[254b\]]
[\[254b.1\]]rnams shin tu mi dmigs pa'i tshul gyis rab tu zhi bar 'gyur ro/_/lha'i bus smras pa/_'jam dpal nyon mongs pa'i rigs de gang yin/_'jam dpal gyis smras pa/_lha'i bu don dam par na chos thams cad shin tu ma skyes ma byung /_dngos po med pa la gang kun tu rtog pa de 
[\[254b.2\]]ni nyon mongs pa rnams kyi rigs so/_/don dam par na kun tu mi rtog pa'i phyir kun nas nyon mi mongs so/_/lha'i bu kun nas nyon mongs pas kun gzhi med do/_/kun gzhi med pas don dam par na mi gnas so/_/mi gnas pas don dam par mi 'tshig go_/mi 'tshig pas 
[\[254b.3\]]don dam par na nye bar zhi ba zhes bya'o/_/don dam par na ji skad smras pa bzhin du ni ma yin te/_lha'i bu kun rdzob tu na 'di ni nyon mongs pa 'dul ba'o/_/lha'i bus smras pa/_'jam dpal ji ltar na nyon mongs pa rnams 'dul bar 'gyur/_ci yod pa zhig gam/_'on te med pa zhig_/'jam 
[\[254b.4\]]dpal gyis smras pa lha'i bu 'di lta ste/_dper na skyes bu zhig gnyid kyis log pa'i rmi lam la sbrul kha gdug pas zin nas de sdug bsngal gyis gtse ba las yang dug sman btang nas/_de'i gdug pa med par gyur te/_gdug pa med par gyur pas sdug bsngal yang med par gyur na/_lha'i bu de ji 
[\[254b.5\]]snyam du sems/_skyes bu de yang dag par zin tam 'on te yang dag pa ma yin/_lha'i bus smras pa/_'jam dpal don dam par na shin tu yang dag pa ma yin no/_/'jam dpal gyis smras pa/_lha'i bu ji ltar dug de med par 'gyur/_lha'i bus smras pa/_'jam dpal ji ltar zin pa shin tu mi 
[\[254b.6\]]bden pa de bzhin du dug med par gyur pa yang shin tu bden pa ma yin no/_/'jam dpal gyis smras pa/_lha'i bu de bzhin du 'phags pa rnams kyis nyon mongs pa thams cad kyang don dam par mi blta ba'i tshul gyis blta'o/_/lha'i bu gang yang 'di skad du ji ltar na nyon mongs pa rnams 'dul bar 'gyur zhes 
[\[254b.7\]]zer ba ni lha'i bu ji ltar bdag don dam par na bdag med pa de bzhin du lha'i bu don dam par na nyon mongs pa rnams kyang nyon mongs pa rnams ma yin no/_/lha'i bu de ste don dam par na bdag de bzhin nyid yin na ni lha'i bu don dam par na nyon mongs pa yang de bzhin nyid du 'gyur ro/_/lha'i bu 'di ltar bdag don dam par na 
[\[255a\]]
[\[255a.1\]]bdag ma yin te/_lha'i bu de bas na nyon mongs pa rnams kyang don dam par na nyon mongs pa ma yin no/_/lha'i bu de la gang gi don dam par nyon mongs pa 'dul bar dmigs par 'gyur ba ni don dam par na gang yang mi dmigs so/_/de ci'i phyir zhe na/_lha'i bu don dam par na 
[\[255a.2\]]shin tu ma byung ba'i phyir chos thams cad ni zhi ba'o/_/lha'i bu don dam par na 'dzin pa med pa'i phyir chos thams cad ni nye bar zhi ba'o/_/lha'i bu don dam par na chos thams cad sgro btags pa med pa'i phyir chos thams cad ni rab tu zhi ba'o/_/lha'i bu don dam par na shin tu ma skyes pa'i 
[\[255a.3\]]phyir chos thams cad ni mi zad pa'o/_/lha'i bu don dam par na shin tu dngos po med pa'i phyir chos thams cad ni shin tu ma skyes pa'o/_/lha'i bus smras pa/_'jam dpal chos thams cad kyi sgo gang yin/_'jam dpal gyis smras pa/_lha'i bu smra bar bya ba dang /_smra ba dang shes pa dang /_
[\[255a.4\]]shes par bya ba dang bya ba dang tha snyad dang /_byed pa thams cad 'jug pa'i kun rdzob kyi bden pa ni chos thams cad kyi sgo'o/_/smra ba dang /_smra bar bya ba dang /_shes pa dang /_shes par bya ba dang /_bya ba dang /_tha snyad dang /_byed pa thams cad las rnam par log pa'i phyir don dam pa'i bden 
[\[255a.5\]]pa ni chos thams cad kyi sgo'o/_/yang lha'i bu kun rdzob tu na tshul bzhin ma yin pa'i yid la byed pa ni 'khor ba'i sgo'o/_/kun rdzob tu na tshul bzhin yid la byed pa ni mya ngan las 'das pa'i sgo'o/_/kun rdzob tu na the tsom ni sgrib pa'i sgo'o/_/kun rdzob tu na rnam par grol ba ni sgrib pa med pa'i 
[\[255a.6\]]sgo'o/_/kun rdzob tu na kun tu rtog pa ni nyon mongs pa rnams kyi sgo'o/_/kun rdzob tu na kun tu mi rtog pa ni nyon mongs pa med pa'i sgo'o/_/kun rdzob tu na rnam par g.yeng ba ni rnam par rtog pa rnams kyi sgo'o/_/kun rdzob tu na zhi gnas ni nye bar zhi ba'i sgo'o/_/kun rdzob tu na lta bar gyur pa rnams ni nga 
[\[255a.7\]]rgyal gyi sgo'o/_/kun rdzob tu na stong pa nyid ni nga rgyal med pa'i sgo'o/_/kun rdzob tu na sdig pa'i grogs po dang sten pa ni mi dge ba'i rtsa ba thams cad kyi sgo'o/_/kun rdzob tu na dge ba'i bshes gnyen dang sten pa ni dge ba'i rtsa ba thams cad kyi sgo'o/_/kun rdzob tu na log par lta ba ni sdug bsngal thams cad kyi sgo'o/_/
[\[255b\]]
[\[255b.1\]]kun rdzob tu na yang dag par lta ba ni bde ba thams cad kyi sgo'o/_/kun rdzob tu na ser sna ni dbul ba'i sgo'o/_/kun rdzob tu na sbyin pa ni longs spyod chen po'i sgo'o/_/kun rdzob tu na ngang tshul ngan pa ni ngan 'gro thams cad kyi sgo'o/_/kun rdzob tu na tshul khrims ni lha dang mir skye ba thams 
[\[255b.2\]]cad kyi sgo'o/_/kun rdzob tu na gnod sems ni byad gzugs ngan pa'i sgo'o/_/kun rdzob tu na bzod pa ni gzugs phun sum tshogs pa'i sgo'o/_/kun rdzob tu na le lo ni mi rtogs pa'i sgo'o/_/kun rdzob tu na brtson 'grus ni rtogs pa'i sgo'o/_/kun rdzob tu na rnam par rtog pa ni rgod pa'i 
[\[255b.3\]]sgo'o/_/kun rdzob tu na bsam gtan ni sems shin tu sbyangs pa'i sgo'o/_/kun rdzob tu na 'chal pa'i shes rab ni khong du mi chud pa'i sgo'o/_/kun rdzob tu na shes rab ni byang chub kyi phyogs kyi chos sum cu rtsa bdun gyi sgo'o/_/kun rdzob tu na byams pa ni khong mi khro ba'i sgo'o/_/kun rdzob tu 
[\[255b.4\]]na snying rje chen po ni lhag pa'i bsam pa'i sgo'o/_/kun rdzob tu na lhag pa'i bsam pa ni g.yo med pa'i sgo'o/_/kun rdzob tu na dga' ba ni chos la mos pa'i sgo'o/_/kun rdzob tu na btang snyoms na nyes pa thams cad dang bral ba'i sgo'o/_/kun rdzob tu na dran pa nye bar gzhag pa rnams ni dge ba'i rtsa 
[\[255b.5\]]ba thams cad yongs su mi 'bri ba'i sgo'o/_/kun rdzob tu na yang dag par spong ba rnams ni yang dag pa'i nan tan gyi sgo'o/_/kun rdzob tu na rdzu 'phrul gyi rkang pa rnams ni lus dang sems las su rung ba'i sgo'o/_/kun rdzob tu na dbang po rnams ni dad pa thob pa'i sgo'o/_/kun rdzob tu na stobs rnams 
[\[255b.6\]]ni nyon mongs pa thams cad 'joms pa'i sgo'o/_/kun rdzob tu na byang chub kyi yan lag rnams ni thams cad mkhyen pa khong du chud pa'i sgo'o/_/kun rdzob tu na 'phags pa'i lam yan lag brgyad pa ni lam ngan pa thams cad las 'da' ba'i sgo'o/_/lha'i bu gzhan yang kun rdzob tu na byang chub kyi 
[\[255b.7\]]sems ni sangs rgyas kyi chos thams cad kyi sgo'o/_/kun rdzob tu na dam pa'i chos yongs su 'dzin pa ni chos thams cad kyi dbang phyug gi sgo'o/_/kun rdzob tu na sems can smin par byed pa ni dam pa'i chos yongs su 'dzin pa'i sgo'o/_/kun rdzob tu na thabs ni gnas dang gnas ma yin pa la 
[\[256a\]]
[\[256a.1\]]mkhas pa'i sgo'o/_/kun rdzob tu na shes rab kyi pha rol tu phyin pa ni mya ngan las 'das pa'i sgo'o/_/don dam par na shin tu mi 'byung ba ni chos thams cad kyi sgo'o//_//bam po gnyis pa ste tha ma/_lha'i bus smras pa/_'jam dpal shin tu mi skye 
[\[256a.2\]]ba'i sgo gang /_'jam dpal gyis smras pa/_lha'i bu don dam par na shin tu mi 'byung ba ni kun nas sgo'o/_/lha'i bus smras pa/_'jam dpal shin tu mi 'byung ba'i rang bzhin gang /_'jam dpal gyis smras pa/_lha'i bu don dam par na shin tu 
[\[256a.3\]]dngos po med pa ni shin tu mi 'byung ba'i rang bzhin no/_/lha'i bus smras pa/_'jam dpal shin tu mi 'byung ba la cha shas dbye ba gang yang yod dam/_'jam dpal gyis smras pa/_lha'i bu de ji snyam du sems/_nam mkha' la cha shas dbye ba gang yang yod dam/_
[\[256a.4\]]lha'i bus smras pa/_'jam dpal med do/_/'jam dpal gyis smras pa/_lha'i bu de bzhin du ji ltar na nam mkha' la cha shas dbye ba med pa de bzhin du lha'i bu shin tu ma skyes pa la yang cha shas dbye ba med do/_/lha'i bus smras pa/_'jam dpal khyod kyis don 
[\[256a.5\]]dam par na shin tu mi 'byung ba yongs su shes sam/_'jam dpal gyis smras pa/_lha'i bu shin tu mi 'byung bas shin tu mi 'byung ba yongs su mi shes so/_/de ci'i phyir zhe na/_lha'i bu chos thams cad ni shin tu ma skyes shing ma byung la/_dngos po med pa'i 
[\[256a.6\]]phyir ro/_/lha'i bus smras pa/_'jam dpal khyod kyis chos gang yang yongs su shes shing gang khong du chud pas 'di lta bu'i spobs par gyur/_'jam dpal gyis smras pa/_lha'i bu 'di ji snyam du sems/_brag cas chos gang yongs su shes na/_gang de las sgra 
[\[256a.7\]]'byung /_lha'i bus smras pa/_'jam dpal brag cas chos gang yang yongs su shes pa med mod kyi kun rdzob tu na rkyen las sgra 'byung ngo /_/'jam dpal gyis smras pa/_lha'i bu de bzhin du sems can thams cad la dmigs pa'i rkyen gyis kun rdzob tu na/_byang chub 
[\[256b\]]
[\[256b.1\]]sems dpa' sems dpa' chen po mi smra ba'i tshul gyis smra'o/_/lha'i bus smras pa/_'jam dpal khyod ci la gnas te de ston/_'jam dpal gyis smras pa/_lha'i bu de bzhin gshegs pa sprul pa gang la gnas te de ston pa la'o/_/lha'i bus smras pa/_'jam dpal de bzhin 
[\[256b.2\]]gshegs pa sprul pa ni don dam pa na ci la'ang gnas pa med do/_/'jam dpal gyis smras pa/_lha'i bu de bzhin du don dam par na chos thams cad la mi gnas par bdag mi ston pa'i tshul gyis ston to/_/lha'i bus smras pa/_'jam dpal de ste khyod don dam par na chos thams cad la 
[\[256b.3\]]mi gnas par mi ston pa'i tshul gyis ston na khyod ci la gnas te/_bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur/_'jam dpal gyis smras pa/_lha'i bu bdag ni mtshams med pa rnams la gnas te/_mngon par rdzogs par 'tshang mi rgya ba'i tshul gyis 
[\[256b.4\]]bla na med pa yang dag par rdzogs pa'i byang chub tu mngon par rdzogs par 'tshang rgya'o/_/lha'i bus smras pa/_mtshams med pa rnams ci la gnas/_'jam dpal gyis smras pa/_lha'i bu don dam par na mtshams med pa rnams ni shin tu ma byung zhing dngos po med pa la mi gnas pa'i tshul gyis gnas so/_/
[\[256b.5\]]lha'i bus smras pa/_'jam dpal mtshams med pa rnams byed pa ni de bzhin gshegs pas sems can dmyal bar bshad do/_/'jam dpal gyis smras pa/_lha'i bu ji ltar de bzhin gshegs pas mtshams med pa byed pa sems can dmyal bar bshad pa de bzhin du/_lha'i bu de bzhin gshegs 
[\[256b.6\]]pas mtshams med pa byed pa mi gnas pa'i tshul gyis mtshams med pa la gnas na myur du bla na med pa yang dag par rdzogs pa'i byang chub mngon par rdzogs par 'tshang rgya'o zhes mi ston pa'i tshul gyis ston to/_/lha'i bus smras pa/_'jam dpal mtshams med pa de gang yin/_'jam dpal 
[\[256b.7\]]gyis smras pa/_lha'i bu mtshams med pa gang gis byang chub sems dpa' sems dpa' chen po rnams myur du bla na med pa yang dag par rdzogs pa'i byang chub mngon par rdzogs par 'tshang mi rgya ba'i tshul gyis mngon par rdzogs par 'tshang rgya ba'i byang chub sems dpa' sems dpa' chen po rnams kyi mtshams med pa 
[\[257a\]]
[\[257a.1\]]ni 'di lta ste/_lha'i bu mtshams med pa lnga po de dag gang zhe na/_lha'i bu 'di la nam byang chub sems dpa' sems dpa' chen po lhag pa'i bsam pas bla na med pa yang dag par rdzogs pa'i byang chub tu mi skye ba'i tshul gyis sems bskyed nas bar ma dor nyan thos dang /_rang sangs rgyas dang /_dmigs pa can 
[\[257a.2\]]dang /_mu stegs can thams cad kyi sar sems mi skyed pa 'di ni lha'i bu byang chub sems dpa' sems dpa' chen po'i mtshams med pa dang po'o/_/lha'i bu gzhan yang nam byang chub sems dpa' sems dpa' chen po bdog pa thams cad gtong ba la mi skye ba'i tshul gyis sems bskyed nas/_nam byang chub kyi 
[\[257a.3\]]snying po la 'dug gi bar du ser sna dang lhan cig mi gnas pa 'di ni lha'i bu byang chub sems dpa' sems dpa' chen po'i mtshams med pa gnyis pa'o/_/lha'i bu gzhan yang nam byang chub sems dpa' sems dpa' chen po sems can thams cad la bdag gis rnam pa thams cad kyis yongs su bskyab bo snyam du 
[\[257a.4\]]sems mi skyed pa'i tshul gyis de ltar sems bskyed nas bar ma dor mi nur ba de ni lha'i bu byang chub sems dpa' sems dpa' chen po'i mtshams med pa gsum pa'o/_/lha'i bu gzhan yang byang chub sems dpa' sems dpa' chen po don dam par na chos thams cad rab tu ma skyes pa/_ma byung ba/_dngos po med 
[\[257a.5\]]pa'o zhes bzod pa ma thob pa'i tshul gyis bzod pa thob nas bar du rdzas dang /_ngo bo dang /_dngos por 'dzin pa len pas ma zin pa 'di ni lha'i bu byang chub sems dpa' sems dpa' chen po'i mtshams med pa bzhi pa'o/_/lha'i bu gzhan yang nam byang chub sems dpa' sems dpa' chen po 
[\[257a.6\]]skad cig gcig dang ldan pa'i shes rab kyis chos thams cad rnam pa thams cad du mngon par rdzogs par byang chub par bya'o/_/zhes de ltar ma skyes pa'i tshul gyis sems bskyed nas/_rnam pa'i mchog thams cad dang ldan pa'i thams cad mkhyen pa'i ye shes mi 'thob pa'i tshul gyis ma thob 
[\[257a.7\]]kyi bar du mi 'dug_/kun tu mi 'dug pa de ni lha'i bu byang chub sems dpa' sems dpa' chen po'i mtshams med pa lnga pa'o/_/de ltar mi gnas pa'i tshul gyis gnas na byang chub sems dpa' sems dpa' chen po myur du bla na med pa yang dag par rdzogs pa'i byang chub don dam par mngon par rdzogs 
[\[257b\]]
[\[257b.1\]]par 'tshang mi rgya ba'i tshul gyis mngon par rdzogs par 'tshang rgya'o/_/lha'i bus smras pa/_'jam dpal mtshams med pa gang dag gis byis pa so so'i skye bo rnams sems can dmyal bar 'gro bar 'gyur ba'i mtshams med pa de nyid la byang chub sems dpa' sems dpa' chen po gnas na mngon par 
[\[257b.2\]]rdzogs par 'tshang mi rgya ba'i tshul gyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de lta bu'i rnam grangs yod dam/_'jam dpal gyis smras pa/_lha'i bu yod do/_/de ci'i phyir zhe na/_lha'i bu don dam par na chos thams cad ni shin 
[\[257b.3\]]tu stong pa ste/_lha'i bu shin tu stong pa nyid khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni mtshan ma med pa ste/_lha'i bu mtshan ma med pa khong du chud pa ni byang chub ste/_
[\[257b.4\]]don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu smon pa med pa ste/_lha'i bu smon pa med pa khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bu 
[\[257b.5\]]don dam par na chos thams cad ni shin tu gzung bar bya ba med pa ste/_lha'i bu shin tu gzung bar bya ba med pa khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu mngon par 'du mi byed 
[\[257b.6\]]pa ste/_lha'i bu shin tu mngon par 'du mi byed pa'i khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu 'dus ma byas pa ste/_lha'i bu shin tu 'dus ma byas pa khong du chud pa ni byang chub ste/_don dam par 
[\[257b.7\]]na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu mi mthong ba ste/_lha'i bu shin tu mi mthong ba khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu 
[\[258a\]]
[\[258a.1\]]ma skyes pa ste/_lha'i bu shin tu ma skyes pa khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu ma byung ba ste/_lha'i bu shin tu ma byung ba khong du chud pa ni byang chub ste/_
[\[258a.2\]]don dam par na byang chub ces ji skad du brjod pa ltar ni ma yin no/_/lha'i bu don dam par na chos thams cad ni shin tu dngos po med pa ste/_lha'i bu shin tu dngos po med pa khong du chud pa ni byang chub ste/_don dam par na byang chub ces ji skad du brjod pa ltar ni ma yin no/_/lha'i bus 
[\[258a.3\]]smras pa/_'jam dpal chos kyi rnam grangs 'di la su dad par 'gyur/_'jam dpal gyis smras pa/_lha'i bu don dam par na de bzhin gshegs pa la yang dad pas mi 'gro na/_gang nyan thos dang /_rang sangs rgyas dang /_mu stegs can dmigs pa can thams 
[\[258a.4\]]cad lta ci smos/_lha'i bus smras pa/_su dag mos par 'gyur/_'jam dpal gyis smras pa/_gang don dam par na chos gang la yang mngon par mi chags pa de mos par 'gyur ro/_/lha'i bus smras pa/_yang su dag nan tan byed par 'gyur/_'jam 
[\[258a.5\]]dpal gyis smras pa/_gang don dam par na chos gang la yang nan tan mi byed pa'o/_/lha'i bus smras pa/_su dag mngon par rdzogs par 'tshang rgya bar 'gyur/_'jam dpal gyis smras pa/_gang don dam par na chos thams cad gang yang mngon par rdzogs par 'tshang mi rgya'o/_/lha'i 
[\[258a.6\]]bus smras pa/_'jam dpal don dam par na su dag chos gang yang mngon par rdzogs par 'tshang mi rgya/_'jam dpal gyis smras pa/_lha'i bu kun rdzob tu na rnam pa'i mchog thams cad dang ldan pa thams cad mkhyen pa'i ye shes mngon par rdzogs par 'tshang rgya ba dag go/_/lha'i bus smras pa/_
[\[258a.7\]]'jam dpal de dag ji lta bu'i rang bzhin du 'gyur/_'jam dpal gyis smras pa/_lha'i bu don dam par na de dag rab tu ma skyes pa'i rang bzhin du 'gyur ro/_/lha'i bus smras pa/_'jam dpal mdo sde 'di lta bu su dag gi lag tu 'gro_/'jam dpal gyis smras pa/_lha'i bu kun rdzob tu na gang sems can thams cad 
[\[258b\]]
[\[258b.1\]]la dam pa'i chos kyi lag sbyin par byed pa rnams kyi'o/_/lha'i bus smras pa/_'jam dpal de dag ji lta bur gnas par 'gyur/_'jam dpal gyis smras pa/_lha'i bu don dam par na shin tu ma skyes/_ma byung dngos po med pa la de dag gnas par 'gyur ro/_/lha'i bus smras pa/_'jam 
[\[258b.2\]]dpal de dag cis 'gro bar 'gyur/_'jam dpal gyis smras pa/_lha'i bu don dam par na ma skyes/_ma byung dngos po med par de dag 'gro bar 'gyur ro/_/lha'i bus smras pa/_'jam dpal phyir mi ldog pa'i byang chub sems dpa' sems dpa' chen pos ci byang chub 'thob bam/_'jam 
[\[258b.3\]]dpal gyis smras pa/_lha'i bu gang phyir mi ldog pa'i byang chub sems dpa' sems dpa' chen po des byang chub mi 'thob pa ni gnas ma yin te/_go skabs med do/_/lha'i bus smras pa/_'jam dpal byang chub sems dpa' sems dpa' chen po rnams ci las ldog par 'gyur/_
[\[258b.4\]]'jam dpal gyis smras pa/_lha'i bu byang chub sems dpa' sems dpa' chen po don dam par na rnam par rtog pa thams cad las ldog go/_/nyan thos dang /_rang sangs rgyas thams cad dang /_mu stegs can dmigs pa can gyi sa las ldog go/_/lha'i bus smras pa/_'jam 
[\[258b.5\]]dpal byang chub sems dpa' sems dpa' chen po ci las mi ldog_/'jam dpal gyis smras pa/_lha'i bu byang chub sems dpa' sems dpa' chen po rnams ni chos thams cad shin tu mi 'byung ba'i mnyam pa nyid las mi ldog go/_/de ci'i phyir zhe na/_don dam par na chos 
[\[258b.6\]]thams cad shin tu mi 'byung bar mnyam pa'i phyir byang chub sems dpa' sems dpa' chen po dag mnyam ste/_de bas na phyir mi ldog go/_/lha'i bus smras pa/_chos thams cad shin tu mi 'byung bar mnyam pa nyid ces bya ba de 'jam dpal chos gang gi tshig [{]bla dgas[,]bla dwags[}]/_'jam dpal gyis 
[\[258b.7\]]smras pa/_chos thams cad shin tu mi 'byung bar mnyam zhes bya ba ni lha'i bu don dam par sna tshogs med pa'i tshig [{]bla dgas [,]bla dwags [}]so/_/lha'i bus smras pa/_'jam dpal chos thams cad shin tu mi 'byung bar mnyam pa la ci'i phyir sna tshogs su snang /_'jam dpal gyis smras pa/_gang lha'i bu chos 
[\[259a\]]
[\[259a.1\]]thams cad shin tu mi 'byung bar mnyam pa la don dam par rdzas dang /_dngos po dang /_ngo bor yongs su rtog pas de dag don dam par na sna tshogs su spyod do/_/de dag don dam par sna tshogs su spyod pa la dmigs pa'i lta ba mang du 'gyur ro/_/de dag dmigs pa'i lta ba mang pos 
[\[259a.2\]]'gro ba rnam pa tha dad pa rnams su dbang med par 'khyam mo/_/gang lha'i bu chos thams cad shin tu mi 'byung bar mnyam pa la don dam par ngo bo dang /_rdzas dang /_dngos po yongs su mi rtog na/_de dag don dam par na sna tshogs su mi spyod do/_/de dag don dam par sna tshogs su mi spyod na/_don 
[\[259a.3\]]dam par shin tu dngos po med par 'gro ba'i tshul gyis don dam par chos thams cad shin tu ma skyes pa'i mtshan nyid dang mnyam par khong du chud par 'gyur ro/_/lha'i bus smras pa/_rnam grangs gang gis nyon mongs pa dang bcas pa'i byang chub sems dpa' sems dpa' chen po la byang chub yod kyi nyon mongs pa 
[\[259a.4\]]med pa la ma yin pa'i rnam grangs yod dam/_'jam dpal gyis smras pa/_lha'i bu yod do/_/de ci'i phyir zhe na/_lha'i bu chos thams cad ni kun rdzob tu 'byung ba yang 'byung ngo /_/mi 'byung yang mi 'byung ste/_byang chub sems dpa' sems dpa' chen po rnams kyi byang chub kyang kun rdzob tu 'byung ngo /_/
[\[259a.5\]]de ci'i phyir zhe na/_lha'i bu don dam par na chos thams cad ni nyon mongs pa med cing mi skye mi 'gag ste/_chos gang don dam par mi skye mi 'gag pa de don dam par gang gis kyang mngon par rdzogs par sangs ma rgyas so/_/mngon par rdzogs par 'tshang rgya bar mi 'gyur ro/_/mngon par rdzogs par 
[\[259a.6\]]'tshang mi rgya'o/_/de ci'i phyir zhe na/_lha'i bu don dam par chos thams cad shin tu ma skyes pa'i phyir te/_lha'i bu rnam grangs de lta bus byang chub sems dpa' sems dpa' chen po nyon mongs pa dang bcas pa la byang chub 'byung ste/_nyon mongs pa med pa la ni ma yin no/_/lha'i bus smras pa/_
[\[259a.7\]]'jam dpal rnam grangs gang gis byang chub sems dpa' sems dpa' chen po ser sna can la sbyin pa'i pha rol tu phyin par 'gyur te/_gtong ba dang ldan pa la ma yin pa'i rnam grangs yod dam/_'jam dpal gyis smras pa/_yod de lha'i bu rnam grangs gang gis byang chub sems dpa' sems dpa' chen 
[\[259b\]]
[\[259b.1\]]po ser sna can gyi sbyin pa'i pha rol tu phyin par 'gyur gyi gtong ba dang ldan pa la ma yin pa'i rnam grangs yod do/_/de ci'i phyir zhe na/_gang sems can thams cad dang sangs rgyas kyi chos thams cad kun rdzob tu yongs su mi gtong mi 'dor ba de ni lha'i bu byang chub sems dpa' sems dpa' chen po'i ser sna'o/_/lha'i 
[\[259b.2\]]bus smras pa/_'jam dpal gang byang chub sems dpa' sems dpa' chen po ngan pa'i ngang tshul can la tshul khrims kyi pha rol tu phyin par 'gyur gyi tshul khrims dang ldan pa la ma yin pa'i rnam grangs yod dam/_'jam dpal gyis smras pa/_yod de lha'i bu byang chub sems dpa' sems dpa' chen po 
[\[259b.3\]]gang sems can yongs su smin par bya ba'i phyir sems can la lta'i tshul khrims la ma yin pa de ni kun rdzob tu na byang chub sems dpa' sems dpa' chen po'i tshul khrims kyi pha rol tu phyin pa'o/_/lha'i bus smras pa/_'jam dpal byang chub sems dpa' sems dpa' chen pos gang bzod pa 
[\[259b.4\]]bor la bzod pa can gyi rnam grangs yod dam/_'jam dpal gyis smras pa/_lha'i bu yod de byang chub sems dpa' sems dpa' chen po gang la la don dam par chos thams cad la rdzas dang dngos po dang /_ngo bor mi bzod pa de ni shin tu ma smras pa'i tshul gyis bla na med pa'i bzod pa dang ldan par 'gyur te/_
[\[259b.5\]]lha'i bu de ni mi dmigs pa'i tshul gyis byang chub sems dpa' sems dpa' chen po'i bzod pa dam pa'o/_/lha'i bus smras pa/_'jam dpal byang chub sems dpa' sems dpa' chen po le lo can brtson 'grus dang ldan par 'gyur ba'i rnam grangs yod dam/_'jam dpal gyis smras pa lha'i bu yod de/_
[\[259b.6\]]lha'i bu byang chub sems dpa' sems dpa' chen po le lo can du gyur pa ni bla'i nyan thos dang rang sangs rgyas dang /_mu stegs can dmigs pa'i brtson 'grus kyis brtson 'grus dang ldan pa ni de lta ma yin no/_/lha'i bus smras pa/_'jam dpal byang chub sems dpa' sems dpa' chen po brjed ngas pa 
[\[259b.7\]]gang mnyam par gzhag par 'gyur ba'i rnam grangs yod dam/_'jam dpal gyis smras pa/_lha'i bu yod de/_lha'i bu byang chub sems dpa' sems dpa' chen po gang la la rmi lam du yang don dam par rdzas dang /_ngo bo dang /_dngos po'i sems mi skye ba de ni mi dmigs pa'i tshul gyis shin tu 
[\[260a\]]
[\[260a.1\]]mnyam par gzhag par 'gyur ro/_/lha'i bus smras pa/_'jam dpal byang chub sems dpa' sems dpa' chen po gang shes rab med pa/_shes rab chen por 'gyur ba'i rnam grangs yod dam/_'jam dpal gyis smras pa/_lha'i bu yod do/_/de ci'i phyir 
[\[260a.2\]]zhe na/_lha'i bu don dam par na chos thams cad la shes rab kyis rnam par dpyad de/_btsal na shin tu med cing mi dmigs te/_shes rab de yang don dam par na shin tu med cing mi dmigs pas na/_kun rdzob tu shes rab can zhes bya ste/_shes rab de yang don dam 
[\[260a.3\]]par na shin tu ma skyes pa yin no/_/lha'i bu rnam grangs des na/_byang chub sems dpa' sems dpa' chen po shes rab med pa ni shes rab chen po can zhes bya'o/_/shes rab bye brag tu 'phags pa zhes bya'o/_/shes rab dam pa dang ldan pa zhes bya'o/_/shes rab gya nom pa 
[\[260a.4\]]zhes bya'o/_/mi dmigs pa'i shes rab can zhes bya ste/_don dam par na ji skad du brjod pa ltar ni ma yin no/_/de nas bcom ldan 'das kyis 'jam dpal gzhon nur gyur pa la legs so/_/zhes bya ba byin te/_legs so/_/legs so/_/'jam dpal khyod 
[\[260a.5\]]kyis byang chub sems dpa' sems dpa' chen po rnams kyi bya ba dang /_mi bya ba mi bstan pa'i tshul gyis bstan pa ni/_tshig 'di legs par smras so/_/'jam dpal 'di lta ste/_dper na skyes bu bkres pa ltogs pas nyam chung ba mnags pa bla'i/_mi shes pas kha zas 
[\[260a.6\]]dug can zos pa de lta ma yin no/_/'jam dpal de bzhin du byang chub sems dpa' sems dpa' chen po mi dmigs pa'i ser sna can dang /_ngan pa'i ngang tshul can dang /_gnod sems can dang /_le lo can dang /_brjed ngas pa dang /_shes rab med pa bla'i nyan thos dang rang sangs rgyas dmigs pa can 
[\[260a.7\]]gyi sems kyi sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi sbyor ba ni de lta ma yin no/_/de ci'i phyir zhe na/_dmigs pa'i dug gi skyon chags pa'i phyir de la kun rdzob tu 'jigs par shes par bya'o/_/de nas bcom ldan 'das la lha'i bu mtshams [{]bzangs [,]bzang [}]
[\[260b\]]
[\[260b.1\]]kyis 'di skad ces gsol to/_/bcom ldan 'das byang chub sems dpa' sems dpa' chen pos nyon mongs pa rnams la 'jigs par mi bgyi'am/_bcom ldan 'das kyis bka' stsal pa/_lha'i bu kun rdzob tu byang chub sems dpa' sems dpa' chen pos nyon mongs pa rnams la 'jigs par 
[\[260b.2\]]bya'o/_/de bas kyang des nyan thos dang rang sangs rgyas dmigs pa can gyi sems la shin tu 'jigs par bya ste/_nyon mongs pa rnams la ni de lta ma yin no/_/lha'i bus gsol pa/_bcom ldan 'das de ci'i slad nas/_bcom ldan 'das kyis bka' stsal pa/_lha'i bu khyod nyid la dris khyod 
[\[260b.3\]]kyis ci nus pa de bzhin du lung ston cig_/lha'i bu 'di yid la ji snyam/_skyes bu 'tsho bar 'dod par gyur pas yan lag gcad pa la 'jigs par bya'am/_'on te mgo gcad pa la rab tu 'jigs par bya/_lha'i bus gsol pa/_bcom ldan 'das yan lag gcad pa'i skyes bu ni 'tsho ste/_
[\[260b.4\]]bsod nams 'dod pa bsod nams kyi lam yang dag par blangs shing gnas pa de ni mtho ris su skye ba'i rgyur 'gyur gyi/_bcom ldan 'das mgo bcad pa ni 'tsho ba las yongs su nyams te/_bsod nams 'tshal ba bsod nams kyi lam yang dag par len cing spyod mi nus so/_/bcom ldan 'das kyis bka' stsal pa/_lha'i 
[\[260b.5\]]bu de bzhin te byang chub sems dpa' sems dpa' chen po mi dmigs pa ni spyod pa nyams kyang bla'i/_nyan thos dang /_rang sangs rgyas dmigs pa can gyi lta bar ltung ba rnams kyis bslab pa dang /_sbyangs pa'i yon tan thams cad dang ldan pa ni de lta ma yin no/_/byang chub sems dpa' sems 
[\[260b.6\]]dpa' chen po ser sna can ni bla'i/_sems can thams cad yongs su btang ste/_sangs rgyas kyi chos thams cad 'dor ba ni de lta ma yin no/_/byang chub sems dpa' sems dpa' chen po ngan pa'i ngang tshul can du gyur pa ni bla'i/_sems can thams cad yongs su smin par mi byed par gyur 
[\[260b.7\]]pa ni de lta ma yin no/_/byang chub sems dpa' sems dpa' chen po dad pas spyod pa'i sa la spyod pa/_mi dmigs pa la mos shing /_nyon mongs pa dang bcas pa bla'i/_nyan thos dang /_rang sangs rgyas dmigs pa can nges par gyur pa thob pa/_nyon mongs 
[\[261a\]]
[\[261a.1\]]pa med pa ni de lta ma yin no/_/lha'i bus gsol pa/_bcom ldan 'das byang chub sems dpa' sems dpa' chen po rnams kyi mi spyod pa'i tshul gyis spyod pa ni 'jig rten thams cad dang mi 'thun pa lags so/_/bcom ldan 'das dmigs pa'i dug gi 
[\[261a.2\]]skyon chags pas na/_gang nyan thos dang /_rang sangs rgyas dmigs pa can rnams kyi tshul khrims de ni byang chub sems dpa' sems dpa' chen po rnams kyi ngan pa'i ngang tshul lags so/_/ji tsam du gang nyan thos dang /_rang sangs rgyas dmigs pa can rnams kyi brtson 'grus de ni dmigs 
[\[261a.3\]]pa'i dug gi skyon chags pa'i phyir byang chub sems dpa' sems dpa' chen po'i le lo'i bar du'o/_/bcom ldan 'das kyis bka' stsal pa/_lha'i bu 'di lta ste/_dper na gang mi dbul po'i kha zas de ni 'khor los sgyur ba'i rgyal po'i dug go/_/lha'i bu de bzhin du gang nyan thos dang /_
[\[261a.4\]]rang sangs rgyas dmigs pa can rnams kyi tshul khrims dang /_brtson 'grus kyi bar du de dag ni byang chub sems dpa' sems dpa' chen po'i ngan pa'i ngang tshul dang le lo'i bar du'o/_/de ci'i phyir zhe na/_dmigs pa'i dug gi skyon chags pa'i phyir ro/_/lha'i bu 'di lta ste/_dper na gang 
[\[261a.5\]]bdag nyid bsgrubs pa'i las byed pa'i skyes bu'i nor des grong khyer gyi skye bo thams cad bde bar sbyor mi nus so/_/lha'i bu de bzhin du gang nyan thos dang /_rang sangs rgyas dmigs pa can dbul ba'i sems dang /_dman pa'i sems dang /_dmigs pa'i sems dang ldan pa rnams kyi brtson 
[\[261a.6\]]'grus kyi bar gyis 'dzam bu'i gling gi sems can yongs su thar bar byed kyang mi nus na sems can thams cad lta ci smos/_lha'i bu 'di lta ste/_dper na nor chen po longs spyod chen po gtong ba dang ldan pa/_byams pa la gnas pa/_snying rje chen po dang ldan pa ded dpon chen po ni/_sems 
[\[261a.7\]]can thams cad bla na med pa'i bde bar byed pa la zhugs pa'i nor des grangs med dpag tu med pa'i sems can bde bar byed do/_/lha'i bu de bzhin du gang byang chub sems dpa' sems dpa' chen po lhag pa'i bsam pa la zhugs pa/_sems can thams cad la shes rab dang /_thabs dang /_snying 
[\[261b\]]
[\[261b.1\]]brtse ba chen pos bskul ba/_bskal pa chen po bye ba khrag khrig brgya stong grangs med par bsod nams dang ye shes kyi tshogs bsags pa'i nor chen po mi dmigs pa'i brtson 'grus kyi bar du de dag gis sems can grangs med/_dpag tu med pa yongs su smin par byed do/_/mi gzhog 
[\[261b.2\]]pa'i tshul gyis rnam pa thams cad mkhyen pa nyid la'ang rab tu 'god do/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das nyan thos kyis 'dus ma byas kyi chos rnams mngon sum du bgyis la/_bcom ldan 'das byang chub sems 
[\[261b.3\]]dpa' sems dpa' chen po ni 'dus byas su gtogs pa lags na/_de ji ltar 'dus ma byas su gtogs pa'i nyan thos dang /_rang sangs rgyas dmigs pa can thams cad zil gyis gnon/_bcom ldan 'das kyis bka' stsal pa/_'od srung de'i don rab tu grub par bya ba'i phyir dper bya ste/_
[\[261b.4\]]skyes bu mkhas pas smras pa'i don rig pa la la dpes de'i don go bar 'gyur ro/_/'di lta ste/_dper na rgya mtsho chen po bzhi mar gyis gang bar gyur la/_de nas skyes bu la las skra brgyar gshegs pa'i rtse mo'i thog mas mar gyi thigs pa gcig blangs na/_'od srung 'di ji snyam du sems/_
[\[261b.5\]]skrar brgyar gshegs pa'i rtse mo'i thog mas mar gyi thigs pa bcus pas rgya mtsho chen po bzhi mar gyis gang ba zil gyis gnon par nus sam/_'od srung gis gsol pa/_bcom ldan 'das de ma lags so/_/bde bar gshegs pa de ma lags so/_/bcom ldan 'das kyis bka' 
[\[261b.6\]]stsal pa/_yang 'od srung de dag las ches mang ba dang /_ches mchog tu gyur pa dang /_ches dam pa dang /_ches rin che ba gang yin/_'od srung gis gsol pa/_bcom ldan 'das 'di ltar rgya mtsho chen po gcig gi bye ba brgya stong gi cha shas de'ang /_bcom ldan 'das shin tu mang /_
[\[261b.7\]]shin tu mchog_/shin tu dam pa/_shin tu rin che ba lags te/_bcom ldan 'das brgyar gshegs pa'i skra'i rtse mo'i thog mas mar gyi thigs pa blangs pa de lta ma lags na/_bcom ldan 'das rgya mtsho chen po bzhi lta ci smos/_bcom ldan 'das kyis bka' stsal pa/_'di lta ste/_
[\[262a\]]
[\[262a.1\]]dper na brgyar gshegs pa'i skra'i rtse mo'i thog mas mar gyi thigs pa blangs pa tshad yod pa de bzhin du nyan thos dang /_rang sangs rgyas dmigs pa can gyi 'dus ma byas kyi ye shes ni chung ngo /_/dmigs pa dang bcas pa'o/_/'od srung 'di lta ste/_dper na rgya mtsho chen 
[\[262a.2\]]po bzhi mar gyis gang ba de tsam du byang chub sems dpa' sems dpa' chen po dmigs pa med pa/_dad pa spyod pa'i sa la mi spyod pa'i tshul gyis spyod pa'i rnam pa'i mchog thams cad dang ldan pa/_bsod nams dang ye shes kyi tshogs thams cad bsdus pa/_'dus byas kyi ye shes su 
[\[262a.3\]]mi blta ba'i tshul gyis blta'o/_/de yang don dam pa'i me 'bar bas yongs su smin par byas pas rnam pa thams cad kyi mchog dang ldan pa'i thams cad mkhyen pa'i ye shes su mi dmigs pa'i tshul gyis 'gyur ro/_/'od srung de bzhin du byang chub sems dpa' sems dpa' chen po yang 
[\[262a.4\]]'dus ma byas thob pa'i nyan thos dang /_rang sangs rgyas dmigs pa can thams cad mi dmigs pa'i tshul gyis zil gyis gnon to/_/'od srung 'di lta ste/_dper na grong khyer chen por chud pa'i mching bu'i nor bu khur brgya stong du gyur pa dang /_rgya mtsho chen po'i nang na yod pa grur bcug pa/_
[\[262a.5\]]rin che ba'i bai dUr+ya nor bu rin po che chen po de bde zhing nye zho med par 'dzam bu'i gling du phyin na de ji snyam du sems/_grong khyer chen por chud pa'i mching bu'i nor bus gru'i nang du bcug pa rin po che bai dUr+ya nor bu rin po che zil gyis non par nus sam/_'od srung gis gsol pa/_bcom ldan 'das 
[\[262a.6\]]de ma lags so/_/bde bar gshegs pa de ma lags so/_/bcom ldan 'das kyis bka' stsal pa/_'od srung ji ltar grong khyer chen por chud pa'i mching bu'i nor bu bzhin du/_'dus ma byas thob pa'i nyan thos dang /_rang sangs rgyas dmigs pa can thams cad du blta'o/_/'od srung ji 
[\[262a.7\]]ltar nor bu rin po che chen po'i bai dUr+ya rgya mtsho chen po'i nang na yod pa grur bcug pa bde zhing nye zho med par tshong khang gi bar du 'ongs par gyur pa/_'od srung de bzhin du byang chub sems dpa' sems dpa' chen po 'khor ba'i grong khyer gyi tshong khang gi bar du 'ongs na sems can thams cad bla na med pa 
[\[262b\]]
[\[262b.1\]]yang dag par rdzogs pa'i byang chub tu mi 'jog pa'i tshul gyis rab tu 'god par blta'o/_/'od srung 'di lta ste/_dper na dpyid zla tha [{]chungs kyi [,]chung gi [}]zla ba la sa chen po lo tog gis rab tu gang ba la grog sbur phra mos zas kyi 'bru gcig khyer ba dang /_sa chen po 'di de dag gis gang ba gnyis gang mang bar 
[\[262b.2\]]sems/_'od srung gis gsol pa/_bcom ldan 'das lo tog gis gang ba'i sa chen po de dpag tu ma mchis pa'i 'bru'i phung po chen po 'byung bar 'gyur te/_des sems can grangs ma mchis dpag tu ma mchis pa rnams tshim par 'gyur gyi/_bcom ldan 'das grog sbur phra mos 'tshal 
[\[262b.3\]]ba'i zas kyi 'bras bus lta ci zhig bgyi ste/_des sems can gang yang 'tsho bar mi 'gyur ro/_/bcom ldan 'das kyis bka' stsal pa/_'od srung ji ltar grog sbur phra mos khyer ba'i zas kyi 'bru gcig po de bzhin du 'od srung nyan thos dang /_rang sangs rgyas dmigs pa can thams cad kyi zag 
[\[262b.4\]]pa med pa'i rnam par grol ba'i 'bras bur blta'o/_/'od srung ji ltar lo tog mang pos rab tu gang ba'i sa chen po de bzhin du 'od srung byang chub sems dpa' sems dpa' chen po mi gnas pa'i tshul gyis kun rdzob dang don dam pa'i bden pa la gnas pas/_pha rol tu phyin pa drug la sogs pa 
[\[262b.5\]]sangs rgyas kyi chos thams cad dang /_bla na med par bsdus pa'i bsod nams dang ye shes kyi tshogs kyi dge ba'i rtsa ba'i lo tog tu blta'o/_/de yongs su smin par gyur nas 'di lta ste/_bla na med pa rnam pa thams cad kyi mchog dang ldan pa'i ye shes kyi bde ba mi dmigs pa'i tshul gyis sems can 
[\[262b.6\]]thams cad kyi 'tsho bar 'gyur ro/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das kyis mi 'chad pa'i tshul gyis ji ltar bshad pa de de bzhin no/_/bcom ldan 'das 
[\[262b.7\]]de ltar rnam pa thams cad kyi mchog dang ldan pa/_bla na ma mchis pa mi dmigs pa'i ye shes kyis byang chub sems dpa' sems dpa' chen po dad pas spyod pa'i sa la mi spyod pa'i tshul gyis spyod pas nyan thos dang /_rang sangs rgyas dmigs pa can thams cad zil gyis non to/_/de nas bcom 
[\[263a\]]
[\[263a.1\]]ldan 'das de bzhin gshegs pa rin po che'i tog gi sangs rgyas kyi zhing nas 'phags pa 'jam dpal gzhon nur gyur pa dang /_lhan cig tu 'jig rten gyi khams mi mjed ces bya ba 'dir 'ongs pa'i byang chub sems dpa' sems dpa' chen po dag gis bstan pa 'di thos nas/_
[\[263a.2\]]bcom ldan 'das la 'di skad ces gsol to/_/bcom ldan 'das 'di lta ste/_nyan thos dang /_rang sangs rgyas dmigs pa can kun nas nyon mongs pa spong ba'i bka' mchid dang /_ltung ba rnam par gzhag pa'i bar gyi bka' mchid 'di dag thams cad ni spros pa'i bka' mchid do/_/rnam pa 
[\[263a.3\]]tha dad pa'i bka' mchid do/_/dmigs pa'i bka' mchid de/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin po che'i tog gi sangs rgyas kyi zhing na de lta bu'i dmigs pa can gyi bka' mchid ma mchis so/_/de lta bu'i dmigs pa can gyi bka' mchid 
[\[263a.4\]]mi gda' ste/_bcom ldan 'das de ni byang chub sems dpa' sems dpa' chen po rnams kyi dag pa'i bka' mchid mi thos pa'i tshul gyis thos so/_/phyir mi ldog pa'i bka' mchid mi thos pa'i tshul gyis thos so/_/mi dmigs pa'i bka' mchid mi thos pa'i tshul gyis thos so/_/don dam par 
[\[263a.5\]]chos thams cad shin tu ma skyes pa'i bka' mchid mi thos pa'i tshul gyis thos so/_/don dam par chos thams cad shin tu ma byung ba'i bka' mchid mi thos pa'i tshul gyis thos so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ni 
[\[263a.6\]]shin tu dka' ba mdzad de/_gang 'di snyed kyi nyam nga ba bzod cing gang thams cad don dam par shin tu ma skyes pa la/_chos rnams rab 'bring tha mar ston par mdzad do/_/'di lta ste/_don dam par na shin tu ma skyes pa dang /_ma byung ba dang /_dngos po ma mchis pa'i rnam pa ste/_bcom ldan 
[\[263a.7\]]'das de ltar don dam par chos thams cad rnam pa gcig las sems can rnams kyi dmigs pa gzhom pa'i slad du mi ston pa'i tshul gyis rnam pa du mar chos ston to/_/de nas byang chub sems dpa' sems dpa' chen po de rnams kyis/_lha'i me tog dang /_spos dang /_bdug pa dang /_phreng 
[\[263b\]]
[\[263b.1\]]ba dang /_byug pa dang /_phye ma dang /_chos gos dang /_gdugs dang /_rgyal mtshan dang /_ba dan dang /_rnam par rgyal ba'i ba don dang bcas pa'i bla res/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la bla na med pa'i 
[\[263b.2\]]mchod pa byas nas/_'jam dpal gzhon nur gyur pa la 'di skad ces smras so/_/'jam dpal bdag cag 'jig rten gyi khams rin po che dang ldan pa zhes bya bar 'dong ngo /_/'jam dpal gyis smras pa/_rigs kyi bu dag da de'i dus la bab par shes na deng shig_/byang chub 
[\[263b.3\]]sems dpa' sems dpa' chen po de dag gis smras pa/_'jam dpal ci khyod da mi 'gro'am/_'jam dpal gyis smras pa/_rigs kyi bu sangs rgyas kyi zhing thams cad ni sangs rgyas kyi zhing gcig go/_/de bzhin du sangs rgyas thams cad ni sangs rgyas gcig go/_/de bzhin 
[\[263b.4\]]du chos thams cad ni chos gcig go/_/de bzhin du sems can thams cad ni sems can gcig go/_/de dag 'di las khyad par ci yod na/_rigs kyi bu bdag der 'gro/_de skad ces smras pa dang /_byang chub sems dpa' sems dpa' chen po de dag gis smras pa/_'jam dpal 
[\[263b.5\]]ji ltar sangs rgyas kyi zhing thams cad sangs rgyas kyi zhing gcig_/'jam dpal ji ltar sangs rgyas thams cad sangs rgyas gcig_/'jam dpal ji ltar chos thams cad chos gcig_/'jam dpal ji ltar sems can thams cad sems can gcig_/'jam dpal gyis smras pa/_
[\[263b.6\]]rigs kyi bu dag sangs rgyas kyi zhing thams cad ni zhing ma yin no/_/de ci'i phyir zhe na/_don dam par shin tu ma skyes pa'i phyir ro/_/rigs kyi bu dag sangs rgyas thams cad ni sangs rgyas ma yin no/_/de ci'i phyir zhe na/_don dam par na shin tu ma byung ba'i phyir ro/_/rigs kyi bu dag chos 
[\[263b.7\]]thams cad ni chos ma yin no/_/de ci'i phyir zhe na/_don dam par na shin tu dngos po med pa'i phyir ro/_/rigs kyi bu dag sems can thams cad ni sems can ma yin no/_/de ci'i phyir zhe na/_don dam par na shin tu kun nas ma byung ba'i phyir ro/_/de nas de'i tshe 'jam dpal gzhon nur gyur 
[\[264a\]]
[\[264a.1\]]pas ci nas stong gsum gyi stong chen po'i 'jig rten gyi khams 'di bcom ldan 'das de bzhin gshegs pa rin po che'i tog gi 'jig rten gyi khams rin po che dang ldan pa zhes bya ba de ci 'dra ba de 'dra bar lhag chad med par snang ba de lta bur bsam pa rab tu rdzogs nas de 'dra bar ting 
[\[264a.2\]]nge 'dzin la snyoms par zhugs so/_/de nas byang chub sems dpa' sems dpa' chen po de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin po che'i tog de dang /_'jig rten gyi khams rin po che dang ldan pa zhes bya ba de'ang mthong ste/_byang 
[\[264a.3\]]chub sems dpa' sems dpa' chen po de dag 'di snyam du 'jig rten gyi khams rin po che dang ldan pa zhes bya bar phyin par sems so/_/de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa yang bcom ldan 'das de bzhin 
[\[264a.4\]]gshegs pa rin po che'i tog gi kha dog dang dbyibs ci 'dra ba bzhin du mthong ngo /_/nyan thos chen po de dag kyang byang chub sems dpa' sems dpa' chen po yin snyam du sems so/_/de nas byang chub sems dpa' sems dpa' chen po de dag bcom ldan 'das de bzhin gshegs pa shAkya thub pa 
[\[264a.5\]]la rin po che'i tog yin snyam pa byed nas 'di skad ces gsol to/_/bcom ldan 'das bdag cag 'jig rten gyi khams rin po che dang ldan pa zhes bgyi ba 'dir sus phyin par bgyis/_bcom ldan 'das shAkya thub pas bka' stsal pa/_rigs kyi bu dag khyed sus khrid/_byang chub sems dpa' 
[\[264a.6\]]sems dpa' chen po de dag gis gsol pa/_bcom ldan 'das 'jam dpal gzhon nur gyur pas bdag cag khrid do/_/bcom ldan 'das shAkya thub pas bka' stsal pa/_rigs kyi bu khyed ni 'jam dpal gzhon nur gyur pas ma 'ongs ma song ba'i tshul gyis phyin par byas so/_/de nas 'jam 
[\[264a.7\]]dpal gzhon nur gyur pas byang chub sems dpa' sems dpa' chen po de dag la 'di skad ces smras so/_/rigs kyi bu dag khyed gang du khrid/_gang nas khrid par byas pa mnyam par zhog la ltos shig_/de nas byang chub sems dpa' sems dpa' chen po de dag gis rang rang gi ting nge 'dzin 
[\[264b\]]
[\[264b.1\]]la mnyam par gzhag ste bltas na/_'jig rten gyi khams mi mjed de nyid nas bdag nyid gang du yang ma g.yos par mthong ste/_ngo mtshar du gyur rmad du gyur nas/_'di ltar bdag cag stan 'di nyid las ma 'phags par 'jig rten gyi khams rin po che dang ldan pa zhes bya bar yang phyin pa 
[\[264b.2\]]snyam byed de/_'jam dpal gzhon nur gyur pa'i byin gyi rlabs med pa'i tshul gyis byin gyi rlabs bsam gyis mi khyab po zhes ched du brjod pa ched du brjod do/_/de dag gis yang smras pa/_bcom ldan 'das sems can thams cad kyis kyang mi dmigs pa'i tshul gyis byin gyi rlabs 'di thob par 
[\[264b.3\]]gyur cig_/de nas bcom ldan 'das shAkya thub pas byang chub sems dpa' sems dpa' chen po de dag la bka' stsal pa/_rigs kyi bu dag 'di lta ste/_dper na nam mkha' ni sa'i snod dang /_shing gi snod dang /_khar ba'i snod dang /_zangs kyi snod dang /_dngul gyi snod dang /_gser 
[\[264b.4\]]gyi snod dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_a mra gar ba dang /_spug dang /_dung g.yas phyogs su 'khyil ba dang /_mu tig dmar po'i snod la sogs pa'i nang du zhugs par gyur pa rigs kyi bu dag kun rdzob tu snod la tha dad pa yod mod kyi nam mkha' 
[\[264b.5\]]la tha dad yod pa ma yin no/_/de ci'i phyir zhe na/_don dam par na nam mkha' shin tu dngos po med pa'i phyir te/_de bzhin du rigs kyi bu dag don dam par chos thams cad shin tu ma skyes/_ma byung /_dngos po med mod kyi/_'jig rten kun rdzob kyi tha snyad kyis tha snyad du 'dogs shing rab tu 'jog 
[\[264b.6\]]ste/_'di ni gzugs so/_/'di ni tshor ba'o/_/'di ni 'du shes so/_/'di dag ni 'du byed rnams so/_/'di ni rnam par shes pa'o/_/'di dag ni skye mched rnams so/_/'di dag ni khams rnams so/_/'di ni sangs rgyas dkon mchog go/_/'di ni chos dkon mchog go/_/'di ni dge 'dun dkon mchog go/_/
[\[264b.7\]]'di ni nyan thos kyi theg pa'o/_/'di ni rang sangs rgyas kyi theg pa'o/_/'di ni bla na med pa'i theg pa chen po'o/_/'di dag ni dge ba bcu'i las kyi lam rnams so/_/'di dag ni mi dge ba bcu'i las kyi lam rnams so/_/'di dag ni sems can dmyal ba'o/_/'di dag ni dud 'gro'i skye gnas so/_/'di dag ni 
[\[265a\]]
[\[265a.1\]{]yi dgas [,]yi dwags [}]kyi yul lo/_/'di dag ni lha ma yin no/_/'di dag ni mi'o/_/'di dag ni lha'o/_/'di dag ni 'dod pa na spyod pa'i lha'o/_/'di dag ni gzugs na spyod pa'i lha'o/_/'di dag ni gzugs med pa na spyod pa'i lha'o/_/'di ni 'dod pa'i khams so/_/'di ni gzugs kyi khams so/_/
[\[265a.2\]]'di ni gzugs med pa'i khams so/_/'di ni lus kyis legs par spyod pa'o/_/'di ni ngag gis legs par spyod pa'o/_/'di ni yid kyis legs par spyod pa'o/_/'di ni sbyin pa'i pha rol tu phyin pa'o/_/'di ni tshul khrims kyi pha rol tu phyin pa'o/_/'di ni bzod pa'i pha rol tu phyin pa'o/_/'di ni brtson 
[\[265a.3\]]'grus kyi pha rol tu phyin pa'o/_/'di ni bsam gtan gyi pha rol tu phyin pa'o/_/'di ni shes rab kyi pha rol tu phyin pa'o/_/'di ni thabs kyi pha rol tu phyin pa'o/_/'di ni smon lam gyi pha rol tu phyin pa'o/_/'di ni stobs kyi pha rol tu phyin pa'o/_/'di ni ye shes kyi pha rol tu phyin pa'o/_/'di ni sa bcu dang /_
[\[265a.4\]]dbang bcu dang /_byang chub sems dpa'i stobs bcu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_dbang po lnga dang /_stobs lnga dang /_ji tsam du sangs rgyas kyi chos ma 'dres pa bco brgyad dang /_ji tsam du rnam pa thams cad kyi mchog 
[\[265a.5\]]dang ldan pa'i thams cad mkhyen pa'i ye shes dang /_ji tsam du sangs rgyas kyi byang chub dang /_ji tsam du de bzhin nyid dang /_yang dag pa'i mtha' dang /_stong pa nyid dang /_mtshan ma med pa dang /_smon pa med pa dang /_mngon par 'dus ma byas pa dang /_ji tsam du 'dus byas dang /_'dus ma byas pa'i chos 
[\[265a.6\]]thams cad dang /_ji tsam du 'khor ba dang /_mya ngan las 'da' ba dang /_ji tsam du smra ba dang /_smra bar bya ba dang /_shes pa dang /_shes byar tha snyad 'dogs pa dang /_'brel par 'jug pa de tsam du 'jig rten kun rdzob kyi tha snyad 'jug go/_/don dam par na spyod pa thams cad med par gyur pa ste/_de ci'i 
[\[265a.7\]]phyir zhe na/_rigs kyi bu don dam par na chos thams cad shin tu ma skyes pa/_ma byung ba/_dngos po med pa'o/_/de nas byang chub sems dpa' sems dpa' chen po de dag shin tu ngo mtshar du gyur nas stan las langs te/_bcom ldan 'das de bzhin gshegs pa dgra bcom pa yang dag par rdzogs 
[\[265b\]]
[\[265b.1\]]pa'i sangs rgyas shAkya thub pa la yang shin tu rgya che ba/_shin tu khyad par dang ldan pa'i mchod pa byas nas/_bcom ldan 'das kyi zhabs la mgo bos phyag 'tshal te/_tshig 'di skad ces gsol to/_/bcom ldan 'das sems can thams cad 'di lta bu'i seng ge'i sgra/_bye brag tu 'phags pa'i sgra/_khyu 
[\[265b.2\]]mchog gi sgra/_skyes bu chen po'i sgra/_yang dag pa'i sgra/_de kho na'i sgra/_mi dmigs pa'i sgra/_don dam pa'i sgra/_mi dmigs pa'i tshul gyis 'byin par gyur cig_/de nas byang chub sems dpa' sems dpa' chen po de dag dga' mgu rangs nas bcom ldan 'das de bzhin gshegs pa dgra 
[\[265b.3\]]bcom pa yang dag par rdzogs pa'i sangs rgyas shAkya thub pa la lan brgya stong du mar bskor ba byas nas/_bcom ldan 'das kyi gan nas slar dong ste/_de dag phyogs bcur song nas mi dmigs pa'i brtson 'grus kyi go cha chen po go cha med pa'i tshul gyis bgos nas don dam pa dang /_kun rdzob kyi bden pa gnyis la gnas 
[\[265b.4\]]pa'i chos bstan pa 'di nyid mi ston pa'i tshul gyis ston to/_/chos 'dul ba 'di nyid la sems can thams cad 'dul zhing ston to/_/mi 'jog pa'i tshul gyis rab tu 'god do/_/'jam dpal gzhon nur gyur pa stan de la 'dug ste ma langs par 'di 'dra ba'i ting nge 'dzin la mnyam par bzhag ste/_ting nge 'dzin 
[\[265b.5\]]des 'jam dpal gzhon nur gyur pa'i gtsug tor gyi gseb spyi bo'i gtsug nas sems can thams cad kyi dmigs pa dang /_mi shes pa sel ba zhes bya ba'i 'od zer byung ste/_de byung nas phyogs bcu'i 'jig rten gyi khams thams cad du sangs rgyas kyi zhing rab 'byam thams cad snang bar byas so/_/'od zer snang ba 
[\[265b.6\]]des bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas chos bshad pa/_kun rdzob dang don dam pa'i bden pa gnyis la brten pa mi thos pa'i tshul gyis thos so/_/'di ltar phyogs bcu mtha' yas mu med pa'i 'jig rten gyi khams thams cad 
[\[265b.7\]]na bzhugs pa'i sangs rgyas dang /_byang chub sems dpa' sems dpa' chen po thams cad la mchod pa bya ba'i phyir 'od zer gyi snang ba de las lha'i me tog gi char 'bebs pa'i sprin byung ngo /_/lha'i bdug pa'i char 'bebs pa'i sprin byung ngo /_/lha'i spos kyi char 'bebs pa'i sprin byung ngo /_/lha'i phreng 
[\[266a\]]
[\[266a.1\]]ba'i char 'bebs pa'i sprin byung ngo /_/lha'i byug pa'i char 'bebs pa'i sprin byung ngo /_/lha'i phye ma'i char 'bebs pa'i sprin byung ngo /_/lha'i gos kyi char 'bebs pa'i sprin byung ngo /_/lha'i gdugs kyi char 'bebs pa'i sprin byung ngo /_/lha'i rgyal mtshan gyi char 'bebs 
[\[266a.2\]]pa'i sprin byung ngo /_/lha'i ba dan gyi char 'bebs pa'i sprin byung ngo /_/lha'i rnam par rgyal ba'i ba dan gyi char 'bebs pa'i sprin byung ngo /_/lha'i bla re'i char 'bebs pa'i sprin gyi bar du byung ngo /_/lha'i me tog dang /_bdug pa dang /_spos dang /_phreng ba dang /_byug pa dang /_
[\[266a.3\]]phye ma dang /_chos gos dang /_gdugs dang /_rgyal mtshan dang /_ba dan dang /_rnam par rgyal ba'i ba dan dang /_bla re'i char 'bebs pa'i sprin byung ngo /_/rnam pa thams cad kyi mchog dang ldan pa/_bla na med pa'i bde ba chen po thams cad phun sum tshogs pa'i lha'i me tog dang /_
[\[266a.4\]]bdug pa dang /_spos dang /_phreng ba dang /_byug pa dang /_phye ma dang /_chos gos dang /_gdugs dang /_rgyal mtshan dang /_ba dan dang /_rnam par rgyal ba'i ba dan dang /_bla re'i char gyi sprin rab tu gtong ngo /_/de nas 'jam dpal gzhon nur gyur pa ting nge 'dzin de las langs te/_langs 
[\[266a.5\]]nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la lan brgya stong du mar mi dmigs pa'i tshul gyis bskor ba byas nas 'jig rten gyi khams mi mjed ces bya ba 'di nas slar song ngo /_/de nas bcom ldan 'das kyis tshe dang ldan pa 
[\[266a.6\]]kun dga' bo la bka' stsal pa/_kun dga' bo chos kyi rnam grangs sangs rgyas dang byang chub sems dpa' sems dpa' chen po thams cad kyi 'byung gnas 'di zung shig_/rgyas par gyis shig_/de nas tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das chos 
[\[266a.7\]]kyi rnam grangs 'di bdag gis gzung ba ni lags na/_rgyas par bgyid ni mi nus so/_/de ci'i slad du zhe na/_bcom ldan 'das don dam par dmigs pa la mngon par zhen pa'i sems can shin tu mang ste/_rdzas la mngon par zhen pa nas dngos po'i bar la mngon par zhen te/_log par 'dzin pa 
[\[266b\]]
[\[266b.1\]]de las dbye ba shin tu dka'o/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo chos kyi rnam grangs 'di ni 'das pa dang /_ma 'ongs pa dang /_da ltar gyi sangs rgyas bcom ldan 'das thams cad kyis byin gyis mi rlob 
[\[266b.2\]]pa'i tshul gyis byin gyis brlabs so/_/kun dga' bo khyod rkyen tsam gyis shig_/kun dga' bos gsol pa/_bcom ldan 'das rigs kyi bu'am/_rigs kyi bu mo gang chos kyi rnam grangs 'di chung ngu na nyan par 'gyur ba de dag ci 'dra bar 'gyur/_bcom ldan 'das kyis bka' stsal pa/_
[\[266b.3\]]kun dga' bo chos kyi rnam grangs 'di las de bzhin gshegs pas yang dag par bstan pa/_de kho na bstan pa/_mi dmigs pa bstan pa/_don dam pa bstan pa/_mi ston pa'i tshul gyis bstan to/_/bstan pa de yang bsam gyis mi khyab/_dpag tu med de/_kun dga' bo de bzhin 
[\[266b.4\]]du gang chos kyi rnam grangs 'di las chung ngu na yi ge 'bru gcig tsam yang mi nyan pa'i tshul gyis mnyan na sangs rgyas kyi chos thams cad bsam gyis mi khyab cing dpag tu med par 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das 
[\[266b.5\]]chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir chos kyi rnam grangs 'di kun rdzob dang /_don dam pa'i bden pa bstan pa zhes bya bar zung shig_/bcom ldan 'das kyis de skad ces bka' stsal nas/_
[\[266b.6\]]byang chub sems dpa' sems dpa' chen po de dag dang /_nyan thos chen po de dag dang /_tshe dang ldan pa kun dga' bo dang /_'khor de dag thams cad dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis bshad pa la mngon par bstod do/_/'phags 
[\[266b.7\]]pa kun rdzob dang don dam pa'i bden pa bstan pa zhes bya ba theg pa chen po'i mdo rdzogs so//_//rgya gar gyi mkhan po shAkya pra b+hA dang /_dzi na mi tra dang /_zhu chen gyi lo ts+tsha ba ban de d+harma tA shI la la sogs pas bsgyur cing zhus nas gtan la phab pa//_//
[\[267a\]]
[\[267a.1\]{D180}]@##/_/rgya gar skad du/_Ar+ya sarba d+harmA pra br-it+ti nir de sha nA ma ma hA yA na sU tra/_bod skad du/_'phags pa chos thams cad 'byung ba med par bstan pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 
[\[267a.2\]]'tshal lo/_/'di skad bdag gis thos pa dus gcig na/_bcom ldan 'das rgyal po'i khab kyi bya rgod 'phungs pa'i ri la/_dge slong lnga brgya tsam gyi dge slong gi dge 'dun chen po dang thabs cig tu bzhugs te/_byang chub sems dpa' stong phrag bcu gnyis 'dus pa yang 'di lta ste/_byang 
[\[267a.3\]]chub sems dpa' sems dpa' chen po bkod pa rab tu brgyan pa dang /_byang chub sems dpa' sems dpa' chen po seng ge'i rtsal gyis 'gro ba dang /_byang chub sems dpa' sems dpa' chen po 'od zer thogs pa med par shin tu sbyangs pa'i 'od kyi gzi brjid 'bar ba dang /_byang chub sems 
[\[267a.4\]]dpa' sems dpa' chen po ri rab zom la rnam par spyod pa'i rgyal po dang /_byang chub sems dpa' sems dpa' chen po dga' bas rab tu 'dzum pa'i 'od dri ma med pa dang /_byang chub sems dpa' sems dpa' chen po nyi ma'i 'od zil gyis gnon pa'i 'od 'phro dang /_byang chub sems dpa' 
[\[267a.5\]]sems dpa' chen po go 'phang dam pa dri ma med pa thob pa dang /_byang chub sems dpa' sems dpa' chen po gzi brjid 'gro ba la 'phro ba'i pad ma rab tu rgyas pa'i lus dang /_byang chub sems dpa' sems dpa' chen po tshangs pa'i sgra dbyangs kyi skad sgrogs pa dang /_byang chub sems dpa' sems 
[\[267a.6\]]dpa' chen po seng ge'i rgyal po 'gro ba rnam par rol pa'i blo gros dang /_byang chub sems dpa' sems dpa' chen po gser mdog gzi brjid dri ma med pa rnam par dag pa dang /_byang chub sems dpa' sems dpa' chen po reg na 'jam zhing gzhon pa'i lus dang /_byang chub sems dpa' sems 
[\[267a.7\]]dpa' chen po gser gyi rgyan ltar mtshan rab tu rgyas pa'i lus dang /_byang chub sems dpa' sems dpa' chen po 'od zer bcus bdud rab tu 'dul ba dang /_byang chub sems dpa' sems dpa' chen po spyod lam zhi bas nye bar zhi bar 'gro ba dang /_byang chub sems dpa' sems dpa' 
[\[267b\]]
[\[267b.1\]]chen po gzugs 'dzin mngon par 'phags pa'i rgyal po dang /_byang chub sems dpa' sems dpa' chen po lha'i sgra dbyangs skad sgrogs dang /_byang chub sems dpa' sems dpa' chen po chos thams cad la dbang phyug gi dbang gi rtsal gyis spyod pa dang /_byang chub sems dpa' sems 
[\[267b.2\]]dpa' chen po gzi brjid dri ma med pa'i lus dang /_byang chub sems dpa' sems dpa' chen po 'jam dpal gzhon nur gyur pa dang /_de dag la sogs pa byang chub sems dpa' stong phrag dgu bcu rtsa gnyis dang yang thabs cig go/_/de nas byang chub sems dpa' sems dpa' chen po seng 
[\[267b.3\]]ge'i rtsal gyis 'gro bas/_byang chub sems dpa'i tshogs de lta bu de mthong nas/_stan las langs te bla gos phrag pa gcig la gzar nas/_pus mo g.yas pa'i lha nga sa la btsugs te/_bcom ldan 'das gang na ba de logs su thal mo sbyar ba btud nas/_tshigs su bcad de zhu ba zhus 
[\[267b.4\]]pa/_gso med srog med bdag med chos kyi rnams/_/mgon po mtha' yas grags [{]mangs [,]mang [}]bshad du gsol/_/'khor 'di 'di 'dra dam pa mchog lags te/_/zhi ba rtag zhi rtag tu nye bar zhi/_/lta ba'i rnam pa ji ltar byang chub lags/_/khro dang phrag dog nga rgyal bral ba dang /_/'dod 
[\[267b.5\]]chags dngos bral ji ltar byang chub lags/_/mgon po mtha' yas grags [{]mangs [,]mang [}]bshad du gsol/_/skyon bral thar pa gang la ma mchis pa'i/_/'du byed khams kyang ji ltar byang chub lags/_/ji ltar chos rnams gnyis su ma mchis pa/_/rgyal ba thugs rje mnga' bas bshad 
[\[267b.6\]]du gsol/_/chos rnams shin tu rnam par grol gyur cing /_/mya ngan 'das dang grol mnyam ji ltar lags/_/chags pa ma chags nam mkha'i tshul 'dra zhing /_/'ching bar mi 'gyur gang lags mgon po gsung /_/ka la ping ka tshangs pa lha yi gsung /_/'od la dri med gser gyi 
[\[267b.7\]]mdog mnga' ba/_/yid 'ong 'od gsal yon tan mchog mnga' bas/_/chos nyid rtag par tshul gcig bka' stsal gsol/_/sgrib pa ji ltar byang chub mnyam pa lags/_/byang chub rang bzhin ji ltar chos rnams lags/_/chos dang chos min ji ltar 'dra ba lags/_/de gnyis 
[\[268a\]]
[\[268a.1\]]ji ltar nam mkha' mtshungs pa lags/_/chos rnams grangs dang bgrang ba ma mchis shing /_/zhing dang mnyam par de dag ji ltar 'gyur/_/skyon bral byang chub de la ma mchis shing /_/de la kun mkhyen ma mchis ji ltar lags/_/bgyi dang bgyid dang bgyi ba'i rang bzhin dang /_/
[\[268a.2\]]gzung dang 'dzin pa nam yang ma mchis la/_/sems can rnams kyang rtag par ma mchis shing /_/de la chos spyod ji ltar ma mchis 'gyur/_/de la tshul khrims bzod pa ma mchis shing /_/tshul khrims 'chal b.ra'ang de la ma mchis la/_/bsam gtan shes rab de la ma mchis shing /_/
[\[268a.3\]]rtogs dang ma rtogs ma mchis ji ltar lags/_/chos rnams dri med dag pa ji ltar lags/_/nam mkha' 'dra zhing ci yang ma lags la/_/nam yang sems kyi rang bzhin mi dmigs shing /_/chos rnams sems med ji ltar lags par 'gyur/_/yongs su shes bgyi ji ltar ma mchis shing /_/
[\[268a.4\]]sgom dang mngon bgyi mchis pa ma lags la/_/gang du'ang de la spang ba ma mchis pas/_/sems can ji ltar nam mkha'i dbyings 'dra lags/_/gang la chos nyid gcig gi tshul gyur pa/_/de la rang bzhin nam yang ma mchis la/_/skye ba nam yang de la ma mchis pa'i/_/chos kyi tshul ni 
[\[268a.5\]]mgon pos bshad du gsol/_/de la slob dang dgra bcom ma mchis te/_/rang rgyal ji ltar mchis pa ma lags shing /_/byang chub tshol ba'i chos kyang ma mchis la/_/song dang 'ongs pa ma mchis ji ltar lags/_/gang la gnas dang rten pa ma mchis shing /_/'ong dang 'gro ba dag kyang ma mchis 
[\[268a.6\]]la/_/chos rnams 'gro dang 'ong dang bral bas na/_/ri bzhin mi g.yo brtan gnas ji ltar lags/_/de la ji ltar 'du shes gzugs ma mchis/_/gzugs kyi rang bzhin ji ltar byang chub lags/_/gzugs dang byang chub ji ltar gnyis ma mchis/_/dri med mchog mnga' rgyal bas de 
[\[268a.7\]]dag gsungs/_/sangs rgyas gang la ma mchis chos dag dang /_/dge 'dun gang la ma mchis de slad du/_/sangs rgyas chos dang dge 'dun mchog gi rnams/_/de dag gcig gi tshul du ji ltar 'gyur/_/gang la stong dang mtshan nyid ma mchis shing /_/'du dang 'bral ba de la ma mchis la/_/
[\[268b\]]
[\[268b.1\]]chos rnams ming dang ming med bral ba ste/_/sgra brjod brag ca 'dra ba ji ltar lags/_/skye dang skye med gang la ma mchis shing /_/gang la skyon bral mya ngan 'das pa dang /_/'khor ba dag kyang de la ma mchis pas/_/chos rnams thams cad tshul gcig ji ltar 'gyur/_/lha dang klu dag de la ma 
[\[268b.2\]]mchis shing /_/gnod sbyin mi'am ci dang 'dre dag dang /_/sems can dmyal ba de la ma mchis shing /_/ji ltar de la sems can lam ma mchis/_/mgon pos chos rnams gang gsungs tshul dag dang /_/sdig pa'i blo can mu stegs gang smra ba/_/de dag gnyis su ma mchis ji ltar 
[\[268b.3\]]lags/_/yi ge kun la gcig tu ji ltar 'gyur/_/de nas bcom ldan 'das kyis byang chub sems dpa' sems dpa' chen po seng ge'i rtsal gyis 'gro ba la legs so zhes bya ba gnang ste/_rigs kyi bu legs so legs so/_/khyod kyis ji tsam du 'jig rten thams cad 
[\[268b.4\]]kyis yid ches par dka' ba'i dri ba 'di dris pa ngo mtshar che'o/_/rigs kyi bu chog mod khyod kyis 'di dris pas ci zhig bya/_'di ni byang chub sems dpa' las dang po pa stong pa nyid kyi lta ba can/_mtshan ma med pa'i lta ba can/_smon pa med pa'i lta ba can/_skye ba med pa'i lta ba can/_
[\[268b.5\]]dngos po med pa'i lta ba can/_mtshan nyid med pa'i lta ba can/_sangs rgyas kyi lta ba can/_byang chub kyi lta ba can dag gi gnas ma yin no/_/rigs kyi bu chos bstan pa 'di ni byang chub sems dpa' las dang po pa'i mdun du mi brjod do/_/de ci'i phyir zhe na/_de ni de'i dge ba'i rtsa ba 
[\[268b.6\]]rnams thams cad kyi thams cad du rgyun chad du 'ong ngo /_/sangs rgyas kyi byang chub las kyang nyams par 'gyur srid do/_/rtag pa'am chad par yang lhung du 'ong ngo /_/de bzhin gshegs pas kyang ci las dgongs te chos bstan mi shes srid do/_/de skad ces bka' stsal pa dang /_byang chub sems 
[\[268b.7\]]dpa' sems dpa' chen po seng ge'i rtsal gyis 'gro bas bcom ldan 'das la 'di skad ces gsol to/_/bcom ldan 'das bshad du gsol/_ma byung ba'i dus na/_byang chub sems dpa' stong pa nyid kyi lta ba can/_mtshan ma ma mchis pa'i lta ba can/_smon pa ma mchis pa'i lta ba 
[\[269a\]]
[\[269a.1\]]can/_skye ba ma mchis pa'i lta ba can/_mtshan nyid ma mchis pa'i lta ba can/_sangs rgyas kyi lta ba can/_byang chub kyi lta ba can dag 'byung bar 'gyur ba dang /_gang yang stong pa nyid dang /_mtshan ma ma mchis pa la rtog pa dang /_smra ba la dga' ba dang /_smra 
[\[269a.2\]]ba'i tshig la chags pa dang /_yi ges dag par 'dzin pa dang /_tshig gi las la gzhol ba dang /_legs par brjod pa gces par 'dzin pa dang /_ming gces par 'dzin pa gang 'byung bar 'gyur ba de dag gis de bzhin gshegs pas chos bstan pa/_yi ge ma mchis shing tshig dang bral 
[\[269a.3\]]ba 'di thos na/_lta ba de dag spong zhing /_ji ltar mos pa'i sems can rnams la de ltar mos pa'i chos ston par 'gyur ro/_/de dag thabs mkhas pa la bslabs pas/_'dod pa chung ba'i tshig gi rgyud kyang rjod la/_des dag par yang mi sems/_cho ga 'tshal ba'i tshig gi rgyud rjod la/_des 
[\[269a.4\]]dag par yang mi sems/_sdom pa'i tshig gi rgyud kyang rjod la des dag par yang mi sems/_'du 'dzi'i mi bsngags pa yang rjod la/_chos thams cad rab tu dben par yang mos par 'gyur ro/_/gcig pur dga' ba dang /_'du 'dzi ma mchis pa'i bsngags pa yang rjod la/_des 
[\[269a.5\]]dag par yang mi sems/_byang chub kyi sems kyi bsngags pa yang rjod la/_sems kyi rang bzhin yang byang chub tu 'tshal bar 'gyur/_shin tu rgyas pa'i mdo rnams kyi bsngags pa yang rjod la/_chos thams cad shin tu rgyas par yang 'tshal bar 'gyur/_byang chub sems dpa'i 
[\[269a.6\]]tshig gi rgyud kyang rjod la/_nyan thos dang /_rang rgyal ba dang /_sangs rgyas rnams tha dad par yang mi lta/_sbyin pa'i bsngags pa yang rjod la/_sbyin pa'i mnyam pa nyid kyang de dag gis rtogs par 'gyur/_tshul khrims kyi bsngags pa yang rjod la/_rang bzhin gyi tshul khrims kyang 
[\[269a.7\]]de dag gis rtog par 'gyur/_bzod pa'i bsngags pa yang rjod la chos thams cad kyi zad pa'i chos dang /_byang ba'i chos dang /_mi skye ba'i chos nyid kyang de dag gis shin tu mthong bar 'gyur/_brtson 'grus kyi bsngags pa yang rjod la/_chos thams cad la btsal ba ma mchis pa dang /_
[\[269b\]]
[\[269b.1\]]rtsom pa ma mchis pa yang rab tu rtogs par 'gyur/_bsam gtan dang /_snyoms par 'jug pa rnams kyi sgo bye ba khrag khrig brgya stong gis mngon par bsgrub pa yang ston la/_chos thams cad rang bzhin gyis mnyam par bzhag par yang 'tshal bar 'gyur/_shes rab kyi bsngags pa 
[\[269b.2\]]rnam pa stong yang rjod la/_shes rab dang /_shes rab 'chal pa'i rang bzhin yang de dag gis shin tu rig par 'gyur/_'dod chags kyi skyon yang ston la/_chos gang yang 'dod chags par mi mthong /_zhe sdang gi skyon yang ston la/_chos gang yang zhe sdang bar mi mthong /_gti mug gi 
[\[269b.3\]]skyon yang ston la/_chos thams cad gti mug gi sgrib pa dang bral bar yang mos par 'gyur/_sems can rnams la sems can dmyal ba dang /_dud 'gro'i skye gnas dang /_gshin rje'i 'jig rten du mchi ba'i 'jigs pa yang ston la/_sems can dmyal ba dang /_dud 'gro'i skye gnas dang /_
[\[269b.4\]]gshin rje'i 'jig rten kyang mi dmigs te/_de dag sems can ji ltar mos pa dag la/_de ltar mos pa'i chos ston cing /_gang 'di stong pa nyid la mos par tshul gcig pa la mos par 'gyur/_de bzhin du mtshan ma ma mchis pa la mos pa dang /_smon pa ma mchis pa la mos pa dang /_skye ba 
[\[269b.5\]]ma mchis pa la mos pa dang /_dngos po ma mchis pa la mos pa dang /_mtshan nyid ma mchis pa la mos par tshul gcig par mos par 'gyur na/_bcom ldan 'das de'i slad du thabs mkhas pa'i tshig gang nyan thos dang /_rang sangs rgyas rnams dang /_theg pa la gsar du zhugs pa'i byang 
[\[269b.6\]]chub sems dpa' sems dpa' chen po rnams kyis ma lags shing /_gzhan du na zab mo la mos pa dang /_tshul gcig pa la mos pa'i yul du 'gyur ba'i thabs mkhas pa'i tshig de dag bshad du gsol/_de skad ces gsol pa dang /_bcom ldan 'das kyis byang chub sems dpa' sems 
[\[269b.7\]]dpa' chen po seng ge'i rtsal gyis 'gro ba la 'di skad ces bka' stsal to/_/rigs kyi bu de bas na legs par rab tu nyon la yid la zung shig dang /_don 'di ngas khyod la bshad do/_/bcom ldan 'das de ltar bgyi'o zhes/_byang chub sems dpa' sems dpa' chen po seng ge'i rtsal gyis 'gro 
[\[270a\]]
[\[270a.1\]]bas/_bcom ldan 'das kyi ltar nyan pa dang /_bcom ldan 'das kyis de'i tshe tshigs su bcad pa 'di dag bka' stsal to/_/'dod chags zhe sdang 'khrug pa med tshul du/_/gang zhig byang chub mchog tu 'tshang rgya bar/_/'dod pas chos kun 'dod chags rang bzhin 
[\[270a.2\]]zhes/_/de ltar shes na de ni rgyal bar 'gyur/_/'dod chags mi dmigs de bzhin zhe sdang dang /_/gti mug 'di la nam yang mi dmigs te/_/chos rnams kun kyang nam mkha' 'dra ba zhes/_/de ltar gang shes de ni rgyal bar 'gyur/_/lta dang lta med gnyis ka tshul gcig ste/_/
[\[270a.3\]]mnyam dang mi mnyam de bzhin mnyam pa yin/_/sangs rgyas med cing chos dang dge 'dun med/_/de ltar sus shes de ni mkhas pa yin/_/skyes bu la la ji ltar rmi lam na/_/byang chub sangs rgyas 'gro ba 'dul rmis na/_/de la byang chub yod min sems can med/_/de 'dra'i dngos nyid chos 
[\[270a.4\]]'di thams cad do/_/byang chub phyir zhugs gang yang ma brnyes te/_/gang zhig ma brnyes nam yang de mi brnyes/_/rig dang ma rig gnyis ka tshul gcig ste/_/de ltar shes na de ni rgyal bar 'gyur/_/sems can rang bzhin byang chub nyid du gsungs/_/byang chub rang bzhin sems can thams cad 
[\[270a.5\]]de/_/sems can rnams dang byang chub gnyis ma yin/_/de ltar shes na skyes bu'i mchog tu 'gyur/_/ji ltar skyes bu sgyu ma bslabs pa yis/_/sgyu ma rnam mang gzugs dag sprul byas na/_/snang ba yin yang de la gang yang med/_/rnam par rmongs pa'i sems can rnam par 'grang /_/'dod 
[\[270a.6\]]chags zhe sdang rtag par mnyam pa ste/_/gti mug sgyu ma gnyis kyang rtag par mnyam/_/byis pa bdag cag zhe sdang rmongs shes sems/_/gti mug de dag ngan 'gror 'dong bar 'gyur/_/gang la 'dod chags zhe sdang gnyis med cing /_/gti mug gang la nam yang med pas na/_/chos nyid 
[\[270a.7\]]sgyu 'dra rnam par brtags byas shing /_/byis pa rnams ni nyon mongs mes kyang gdungs/_/gang la nyon mongs sems can med pa dang /_/sangs rgyas nam yang yod pa ma yin pa/_/ma skyes chos shes rnam par brtags byas shing /_/bdag cag sangs rgyas 'gyur zhes byis pa smra/_/sangs 
[\[270b\]]
[\[270b.1\]]rgyas yod min sangs rgyas chos med de/_/nam yang sems can med par sus mthong zhing /_/nam mkha' 'dra bar chos nyid sus shes pa/_/de ni myur du skyes bu gtso bor 'gyur/_/byang chub su 'dod de la byang chub med/_/sa dang gnam ltar byang chub mchog las ring /_/sgyu 'drar chos 
[\[270b.2\]]nyid gang gis shes gyur pa/_/de ni myur du sangs rgyas thob par 'gyur/_/su zhig tshul khrims rnam rtog de la ni/_/tshul khrims med de mthong na tshul khrims min/_/tshul khrims 'chal dang tshul khrims mtshan nyid gcig_/de ltar shes na de ni mgon por 'gyur/_/ji ltar skyes bu 
[\[270b.3\]]la la rmi lam na/_/'dod la spyod pa dga' ba myong ba'i nyams/_/gti mug rmongs pas bud med rnam par brtags/_/de na bud med gang yang yod pa min/_/tshul khrims 'chal dang tshul khrims byis pa rnams/_/rmongs pas yang dag ma yin yongs su brtags/_/de la tshul khrims 
[\[270b.4\]]'chal med tshul khrims med/_/de ltar shes na de ni mgon por 'gyur/_/sgra yi rang bzhin yongs su mi shes pas/_/byis pa'i blo can 'di dag ming la chags/_/gang gis ming de ming med shes gyur na/_/de ni bzod pa'i stobs mchog thob par 'gyur/_/byang chub dam bcas sems can 
[\[270b.5\]]mang ba ste/_/de dag tshig gis gzhan la de skad brjod/_/tshig gis dag 'dzin nan tan yod pa min/_/de dag byang chub kun nas khebs par gnas/_/spyod lam dag dang 'khrul la chags gyur cing /_/tshig dang smra la dga' zhing mi mkhas te/_/chos kyi rang bzhin yongs su ma shes na/_/
[\[270b.6\]]tshig gi dag pas byang chub 'tshang mi rgya/_/stong nyid chos dag yongs su rjod byed cing /_/rtsod la dga' zhing 'thab pas sdang ba'i sems/_/sdom med ngan sems byed pa de dag la/_/sangs rgyas chos dang byang chub ga la yod/_/ngan sems bzod gnyis tshul gcig rang bzhin zhes/_/de ltar 
[\[270b.7\]]shes par byas shing khro ba spang /_/sems can rang bzhin yongs su mi shes pas/_/byis pa'i blo can khro ba skyed par byed/_/sems can thams cad bdag la dben pa ste/_/rgyal ba sems can 'grel 'gyur smon ces zer/_/de dag glengs pa tsam gyis khror 'gyur zhing /_/zhe sdang 'chang bas 
[\[271a\]]
[\[271a.1\]]de dag tshig mi ster/_/'thab la dga' zhing nyes pa tshol byed la/_/bzod pa'i bsngags pa'ang rtag par de dag rjod/_/chos rnams thams cad stong pa nyid ces smra/_/nga rgyal khengs pas 'khrul pa rjes su rtog_/zas la chags shing ma rig mdud pas bcings/_/nyin 
[\[271a.2\]]mtshan dag tu 'dod pa'i yon tan sems/_/de dag lhas dang grong khyer grong song zhing /_/sems can mang pos yongs su dgrol zhes zer/_/'gro ba kun la snying rje bdag la yod/_/'jig rten kun la phan sems de bzhin te/_/de dag zhe sdang sems kyis de lta bu'i/_/chos nyid 'tshe 
[\[271a.3\]]ba'i tshul can rjod par byed/_/'tshe ba snying rje gcig tu 'dus pa ni/_/nam yang yod par ma mthong ma thos te/_/phan tshun khro bar byed dang ldan gyur cing /_/tshad med tshe yi zhing du smon par byed/_/gang gA'i klung gi bye ma ji snyed par/_/brdeg cing spyo ba 'thob pa'i gnas yod kyi/_/bzod pa dam pa 
[\[271a.4\]]yongs su ma bsgoms par/_/rgyal ba de dag zhing du de mi 'gro/_/zhing rnams zhing min gang gis shes gyur cing /_/zhing rnams thams cad nam mkha'i rang bzhin zhes/_/zhing gi yon tan rlom sems gang med pa/_/skyes bu khyu mchog zhing du de 'gro'o/_/thams cad nyes byas bdag gis bzod par 
[\[271a.5\]]bya/_/rgyal ba'i sras la ston par sems shes smra/_/ston pa'i 'du shes can la khro yod pa/_/ngas ni nam yang ma mthong ma thos so/_/bslang ba'i grong dang mdza' ba'i grong chags shing /_/gcig la gcig ni spyod pa sun yang 'byin/_/'di ni bdag gis smin bya'i skal yin gyis/_/su yang der 
[\[271a.6\]]ma 'gro zhes de dag zer/_/bdag dang 'dra ba de 'dra gang yang med/_/de la spyod pa rnam dag med ces zer/_/mi mkhas de ni byang chub 'thob mi 'gyur/_/de la don du 'gyur ba'ang gang yang med/_/nyin par lan gsum mtshan yang de bzhin te/_/byang chub sems dpa' dag la spyi bos thud/_/de 
[\[271a.7\]]dag 'khrul pa gang la'ang brtag mi bya/_/rtag par spyod pa ci bder spyod du tshud/_/'dod pa'i yon tan dga' bar spyod mthong na/_/de yi 'khrul pa gang yang brtag mi bya/_/byang chub spyod pa mtha' yas yon tan gyis/_/de yang ma 'ongs dus na byang chub 'thob/_/lan cig kho nar rgyal bar 'gyur 
[\[271b\]]
[\[271b.1\]]ba min/_/rigs pa'i rim dang bya ba'i rim gyis 'thob/_/bskal pa bye ba khrag khrig grangs mang du/_/go cha bgos pas 'thob kyi gzhan du min/_/rtog dang rnam rtog 'dod chags med pa ste/_/ngas kyang byang chub 'dod chags 'dra ba thob/_/nyon mongs yod min de dag yod mi 'gyur/_/
[\[271b.2\]]de ltar yid ches bzod pa dam pa 'thob/_/yi ge med pa'i chos la zhugs gyur cing /_/sgra rnams thams cad sgra med blta bar bya/_/gang zhig de 'dra'i chos la yid ches pa/_/de la 'dod chags zhe sdang gti mug med/_/'dod chags byang chub lhag chad med par mnyam/_/de gnyis yi ge med par 
[\[271b.3\]]rtogs par gyis/_/de ni gnyis ka'i ming tsam byung ba ste/_/yi ger brjod pa de la ci yang med/_/sgra rnams thams cad sgra gcig rab shes na/_/sna tshogs su ni nam yang 'gyur ba med/_/nga yis gang bshad mu stegs de dag 'chad/_/de dag 'di 'dra'i chos nyid shes pa yin/_/chos rnams 'di dag skad kyis sgras 
[\[271b.4\]]brjod de/_/chos dang sgra ni de la dmigs pa med/_/chos nyid tshul gcig de la rab zhugs na/_/bzod pa bla med mchog ni 'thob par 'gyur/_/khro dang bzod dang 'dod pa'i yon tan dang /_/mi bzod mi rtag rnam par mi rtag ste/_/skye med de ltar rab tu shes gyur na/_/skyon med sems can 
[\[271b.5\]]mchog tu de dag 'gyur/_/lho byang shar nub phyogs rnams thams cad kyi/_/gang gA'i klung gi bye ma ji snyed pa/_/skyes bu la las de blangs 'bru re nas/_/phyogs gcig zhing der rab tu dgod byas te/_/zhing rnams ji snyed byung ba de dag kun/_/rgyal ba rnams la rin chen bkang byas te/_/bskal 
[\[271b.6\]]pa bye ba mang por phul ba bas/_/mdo sde 'di bris bsod nams ches kyang mang /_/de la bsod nams grangs med 'phel bar 'gyur/_/byang chub don gnyer 'di la rab byung ba/_/de dag la ni mdo sde 'di gtad de/_/de dag bzod pa dam pa myur du 'thob/_/mtha' yas sgo yi mdo 'di su ston pa/_/
[\[271b.7\]]de la gzungs rnams mi ring nye bar gnas/_/mdo sde bye ba khrag khrig des 'thob ste/_/spobs dang blo rno'i yon tan 'thob par 'gyur/_/tshig la thogs pa'ang phye bas shes par 'gyur/_/so so yang dag rig kyang myur du 'thob/_/sangs rgyas mtha' yas spobs pa'i sbyin pa mdzad/_/rnam 
[\[272a\]]
[\[272a.1\]]pa mang por mdo sde mang po ston/_/tshul 'di gang gis shes gyur de dag ni/_/rang gis mdo sde mang po dran par 'gyur/_/zhing gi dam pa dag tu'ang de dag 'gro/_/song nas mgon po dag la mchod par byed/_/de nas bcom ldan 'das la byang chub sems dpa' seng ge'i 
[\[272a.2\]]rtsal gyis 'gro bas 'di skad ces gsol to/_/bcom ldan 'das tshigs su bcad pa bstan pa 'di thos pas sems can ji snyed cig gi don bgyis par gyur/_bka' stsal pa/_rigs kyi bu khyod kyis 'khor gyi dkyil 'khor 'di mthong ngam/_gsol pa/_bcom ldan 'das mthong ngo /_/
[\[272a.3\]]bcom ldan 'das chos bstan pa 'di'i tshe/_sems can grangs ma mchis pa 'dus par gyur te/_bcom ldan 'das steng gi bar snang yang lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen pos ma gtams pa 
[\[272a.4\]]ma mchis so/_/bcom ldan 'das 'jig rten gyi khams gzhan nas kyang sems can mang pos chos 'di bstan pa thos so/_/de skad ces gsol pa dang /_bcom ldan 'das kyis byang chub sems dpa' sems dpa' chen po seng ge'i rtsal gyis 'gro ba la 'di skad ces bka' stsal to/_/
[\[272a.5\]]rigs kyi bu chos bstan pa 'di bstan pa'i tshe lha'i bu stong phrag dgu bcu rtsa brgyad kyis mi skye ba'i chos la bzod pa rab tu thob bo/_/gnod sbyin stong phrag dgu bcu rtsa gnyis kyis bla na med pa yang dag par rdzogs pa'i byang chub tu sems bskyed do/_/klu stong phrag sum cu rtsa drug byang chub tu sems bskyed 
[\[272a.6\]]par gyur to/_/dge slong mngon pa'i nga rgyal can ma thob pa la thob par 'du shes pa lnga brgyas mngon pa'i nga rgyal med pa'i chos bstan pa 'di thos nas/_chos thams cad ni tshul gcig go zhes bya bar yid ches par gyur te/_nye bar len pa med par zag pa rnams las sems rnam par grol lo/_/
[\[272a.7\]]byang chub sems dpa'i tshogs 'di'i nang nas kyang byang chub sems dpa' stong phrag drug cu rtsa gnyis kyis chos thams cad sgrib pa med par khong du chud nas/_mi skye ba'i chos la bzod pa rab tu thob bo/_/de ci'i phyir zhe na/_rigs kyi bu chos bstan pa 'di ni phul du byung ba ste/_rigs kyi 
[\[272b\]]
[\[272b.1\]]bu ngas kyang sngon de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi drung du/_chos thams cad ni tshul gcig pa'o zhes bya bar khong du chud par gyur nas/_de'i 'og tu ngas mi skye ba'i chos la bzod pa thob bo/_/rigs kyi bu pha rol tu phyin pa drug po thams 
[\[272b.2\]]cad thob pa dang /_chos bstan pa 'di thos par mtshungs te/_rigs kyi bu tshul 'di rtogs na/_byang chub sems dpa' sems dpa' chen po rnams kyi pha rol tu phyin pa drug yongs su rdzogs par 'gyur ba ngas bshad do/_/de ci'i phyir zhe na/_rigs kyi bu gal te byang chub sems dpas 
[\[272b.3\]]bskal pa gang gA'i klung gi bye ma snyed du sbyin pa byin/_tshul khrims bsrungs/_bzod pa bsgrubs/_brtson 'grus brtsams/_bsam gtan la mnyam par gzhag_/shes rab yang dag par blangs te gnas kyang /_chos kyi tshul 'di ma shes na dge ba'i rtsa ba de dag thams cad phyir zad 
[\[272b.4\]]par 'gyur ro/_/rigs kyi bu lhas byin dge ba'i rtsa ba de lta bu dang ldan par gyur pa la ltos/_rigs kyi bu lhas byin ni mi chen po'i mtshan sum cu dang ldan par gyur to/_/de lta bu'i dge ba'i rtsa ba dang ldan pa de yang chos kyi tshul 'di ma shes pas/_dge ba'i rtsa ba de dag thams cad yongs su chad nas/_
[\[272b.5\]]mnar med pa'i sems can dmyal ba chen por skyes te/_rigs kyi bu rnam grangs des kyang ji ltar chos kyi tshul 'di khong du ma chud pa rnams kyi dge ba'i rtsa ba chad par 'gyur bar rig par bya'o/_/rigs kyi bu sngon 'das pa'i dus bskal pa grangs med pa shin tu bgrang ba las 'das pa/_tshad med 
[\[272b.6\]]pa/_yangs pa/_gzhal du med pa de'i pha rol de yi yang pha rol gcig gi dus na/_de bzhin gshegs pa dgra bcom pa yang dag par rdzogs pa'i sangs rgyas ri rab ltar mngon par 'phags pa'i rgyal po zhes bya ba rig pa dang zhabs su ldan pa/_bde bar gshegs pa/_'jig rten mkhyen 
[\[272b.7\]]pa/_bla na med pa/_skyes bu 'dul ba'i kha lo sgyur ba/_lha dang /_mi rnams kyi ston pa/_sangs rgyas bcom ldan 'das 'jig rten du byung ste/_de bzhin gshegs pa de'i sku tshe'i tshad ni lo bye ba khrag khrig brgya stong dgu bcu rtsa dgur gyur to/_/'jig rten gyi khams de'i ming ni gser gyi 
[\[273a\]]
[\[273a.1\]]mdog 'od 'phro ba zhes bya bar gyur te/_sangs rgyas kyi zhing de ni gser gyi rgyu las grub par gyur to/_/sems can rnams kyang gang 'di nyan thos kyi theg pa dang /_rang sangs rgyas kyi theg pa dang /_byang chub sems dpa'i theg pa dang /_theg pa gsum po 'di nyid kyis mya 
[\[273a.2\]]ngan las 'da' bar gyur te/_de bzhin gshegs pa de'i nyan thos kyi tshogs dang po ni dge slong bye ba khrag khrig brgya stong phrag brgyad cu thams cad kyang dgra bcom pa/_zag pa zad pa/_khur bor ba/_rang gi don rjes su thob pa/_srid par kun tu sbyor ba/_yongs su zad pa/_bka' 
[\[273a.3\]]yang dag pas sems shin tu rnam par grol ba sha stag gi tshogs su gyur to/_/tshogs gnyis pa ni dge slong bye ba khrag khrig brgya stong bdun cu'i tshogs su gyur to/_/tshogs gsum pa ni dge slong bye ba khrag khrig drug cu'i tshogs su gyur to/_/tshogs bzhi pa ni dge slong bye ba 
[\[273a.4\]]khrag khrig brgya stong phrag lnga bcu thams cad kyang dgra bcom pa/_zag pa zad pa/_khur bor ba/_rang gi don rjes su thob pa/_srid par kun tu sbyor ba/_yongs su zad pa/_bka' yang dag pas sems shin tu rnam par grol ba sha stag gi tshogs su gyur to/_/dge slong ma'i tshogs ni de'i 
[\[273a.5\]]nyis 'gyur du gyur to/_/dge bsnyen gyi tshogs dang /_dge bsnyen ma'i tshogs kyang de'i nyis 'gyur du gyur to/_/byang chub sems dpa'i tshogs kyang de'i nyis 'gyur du gyur te/_thams cad kyang phyir mi ldog pa/_mi skye ba'i chos kyi bzod pa dang ldan pa/_ting nge 'dzin gyi tshul mngon par 
[\[273a.6\]]bsgrub pa la mkhas pa/_sgo mtha' yas pa'i gzungs rab tu thob pa/_phyir mi ldog pa'i chos kyi 'khor lo bskor ba sha stag gi tshogs su gyur na/_byang chub sems dpa' theg pa la gsar du zhugs pa rnams kyi tshogs lta smos kyang ci dgos te/_der ni rang sangs rgyas kyi theg pa pa 
[\[273a.7\]]yang tshad med par gyur to/_/rigs kyi bu de ltar de'i tshe bcom ldan 'das de'i 'khor gyi tshogs ni tshad med par 'dus par gyur to/_/'jig rten gyi khams gser gyi mdog 'od 'phro ba de na/_shing ngam ldum bu gang ci yod pa thams cad kyang rin po che'i rgyu las grub par gyur te/_shing 
[\[273b\]]
[\[273b.1\]]de dag las kyang 'di lta bu'i sgra gang 'di stong pa nyid kyi sgra dang /_mtshan ma med pa'i sgra dang /_smon pa med pa'i sgra dang /_skye ba med pa'i sgra dang /_'gag pa med pa'i sgra dang /_dngos po med pa'i sgra dang /_mtshan nyid med pa'i sgra dang /_de lta bu'i sgra dag byung bar gyur te/_sgra de dag byung bas 
[\[273b.2\]]sems can de dag gi sems rnam par grol bar gyur to/_/de bzhin gshegs pa de yongs su mya ngan las 'das nas lo stong du dam pa'i chos gnas par gyur te/_de phyin chad sgra de dag kyang shing de dag las 'byung ba med par gyur to/_/rigs kyi bu de bzhin gshegs pa dgra bcom pa yang 
[\[273b.3\]]dag par rdzogs pa'i sangs rgyas ri rab ltar mngon par 'phags pa'i rgyal po de yang dge slong chos smra ba spyod pa rnam par dag pa zhes bya ba/_dam pa'i chos yongs su 'dzin par bskos nas yongs su mya ngan las 'das par gyur to/_/de'i tshe dge slong spyod pa'i blo gros zhes bya ba zhig kyang byung 
[\[273b.4\]]ste/_de ni tshul khrims kyi phung po shin tu dag pa dang ldan zhing /_'jig rten pa'i mngon par shes pa lnga thob par gyur te/_'dul ba'i sde snod la'ang shin tu byang bar gyur to/_/dge slong de ni dka' thub kyi mchog dang ldan pa ngan ngon la mos pa/_'khor gyi nang na spyod pa ste/_des gtsug 
[\[273b.5\]]lag khang cig brtsigs nas/_de na gnas shing de'i 'khor du gyur pa rnams kyang tshul khrims kyi phung po shin tu dag pa la bkod par gyur te/_sbyangs pa'i yon tan sdom pa la mos par gyur to/_/dge slong de ni brtson 'grus brtsams shing rtag par byang chub kyi sems la gnas par gyur 
[\[273b.6\]]to/_/byang chub sems dpa' gzhan dag kyang spyod lam de nyid la yang dag par bskul te/_dmigs pa can gyi lta ba la yang dag par bskul to/_/des 'du byed thams cad mi rtag pa zhes bya bar 'dzin du btsud do/_/'du byed thams cad sdug bsngal zhes bya bar 'dzin du btsud do/_/'du 
[\[273b.7\]]byed thams cad bdag med pa zhes bya bar 'dzin du btsud do/_/dge slong de ni ting nge 'dzin la mkhas par gyur te/_byang chub sems dpa'i spyod pa la mkhas pa ma yin zhing /_dge ba'i rtsa ba dang ldan par gyur to/_/dge slong chos smra ba spyod pa rnam par dag pa de ni sems can rnams kyi 
[\[274a\]]
[\[274a.1\]]dbang po mchog dang tha ma shes pa la mkhas par gyur te/_de'i 'khor du gyur pa ji snyed pa de dag kyang sbyangs pa'i yon tan gyi sdom pa lhur len par gyur te/_mi dmigs pa'i bzod pa can thabs la mkhas pa dag tu gyur to/_/rigs kyi bu de nas chos smra ba spyod pa rnam par 
[\[274a.2\]]dag pa 'khor dang bcas te/_dge slong spyod pa'i blo gros gang na gnas pa'i gtsug lag khang der phyin nas de na gnas par gyur te/_de gtsug lag khang de nas yang dang yang sems can la snying brtse ba'i phyir grong du 'gro zhing /_de dag tu zas kyi bya ba byas nas phyir 'ongs par gyur to/_/
[\[274a.3\]]des de dag tu rigs brgya stong du ma dad par byas par gyur to/_/de'i 'khor ji snyed pa de dag kyang tshul la mkhas par gyur to/_/de dag kyang de dag tu dong zhing sems can rnams la chos ston to/_/de dag gis kyang srog chags brgya stong mang po bla na med pa yang dag par rdzogs pa'i byang chub 
[\[274a.4\]]tu bkod par gyur to/_/dge slong spyod pa'i blo gros kyi 'khor de dag ni bsam gtan lhur len cing /_grong dag tu yang 'khor bar mi 'dong ngo /_/de nas dge slong spyod pa'i blo gros kyis byang chub sems dpa' gzhan dag la ma dad pa'i sems bskyed nas des gaN DI rdungs te/_dge slong 
[\[274a.5\]]gi dge 'dun bsdus nas dam tshig byas pa bdag cag gi nang nas su yang rung ste/_sus kyang grong du 'gro bar mi bya'o/_/khyed ni shes bzhin med par spyod pa yin te/_nyung ngu smra ba ma yin gyis/_khyod grong du dong bas kyang ci zhig bya ste/_dgon pa la gnas pa ni bcom ldan 'das kyis gnang zhing 
[\[274a.6\]]bsngags pa yin gyis/_khyod grong du ma 'dong bar bsam gtan gyi bde bas rnam par spyod cig ces bsgo'o/_/de dag gis de zer ba ltar ma mnyan te/_yang grong dag tu 'dong bar gyur to/_/rigs kyi bu de nas dge slong de dag nam grong nas phyir 'ongs par gyur pa de'i tshe/_dge slong spyod pa'i blo 
[\[274a.7\]]gros kyis yang gaN DI brdungs nas/_dge slong gi dge 'dun bsdus te/_'di skad du gal te da phan chad khyed grong du 'dong dang /_khyed gtsug lag khang 'di na ma gnas shig ces bsgo'o/_/rigs kyi bu de nas dge slong chos smra ba spyod pa rnam par dag pas dge slong de'i sems bsrung ba'i phyir/_
[\[274b\]]
[\[274b.1\]]rang gi 'khor rnams bos te/_'di skad du khyed grong du su yang ma 'dong shig ces smras so/_/de nas de'i tshe dge slong de dag gis sems can gang ji snyed cig smin par byas pa de dag dge slong de dag dang /_ma phrad pas shin tu mi dga' bar yang gyur/_dge ba'i rtsa ba yang yongs su 'grib 
[\[274b.2\]]par gyur to/_/rigs kyi bu de nas dge slong chos smra ba spyod pa rnam par dag pa zla ba gsum po de dag 'das nas/_gtsug lag khang de nas gtsug lag khang gzhan du 'phos nas/_grong dang /_grong khyer dang /_ljongs dang /_yul dang /_rgyal po'i pho brang 'khor dag tu 'gro zhing /_
[\[274b.3\]]sems can dag la chos ston par gyur to/_/rigs kyi bu de nas dge slong spyod pa'i blo gros kyis/_chos smra ba spyod pa rnam par dag pa yang dang yang grong du 'gro ba yang mthong /_de'i 'khor du spyod lam tha mal pa can du mthong nas/_des yang de la ma dad pa'i sems bskyed par gyur te/_dge 
[\[274b.4\]]slong 'di ni tshul khrims 'chal pa can/_tshul khrims log pa can te/_'dis byang chub ga la 'thob/_dge slong 'di'i byang chub ni rgyang ring ngo /_/dge slong 'di ni 'du 'dzir gnas gnas pa'o zhes 'gro ba mang po dag la de skad brjod do/_/rigs kyi bu de nas dus gzhan zhig na/_dge slong spyod 
[\[274b.5\]]pa'i blo gros de 'chi ba'i dus byas par gyur nas/_de de ltar 'chi ba'i dus byas pa dang /_las de'i rnam par smin pas mnar med pa'i sems can dmyal ba chen por lhung ngo /_/de bskal pa bye ba stong phrag dgu bcu rtsa dgur sems can dmyal ba chen por sdug bsngal gyi tshor ba myong bar gyur 
[\[274b.6\]]nas tshe rabs drug cur mi snyan par brjod pa thob par gyur to/_/tshe rabs stong phrag sum cu rtsa gnyis su rab tu byung ba las phyir babs par gyur to/_/las kyi sgrib pa de nyid kyi lhag mas de bzhin gshegs pa dgra bcom pa yang dag par rdzogs pa'i sangs rgyas 'od 'phro dri ma med pa'i 
[\[274b.7\]]gsung rab la rab tu byung bar gyur to/_/de rab tu byung nas lo bye ba brgya stong phrag drug tu mgo'i thod la me 'bar ba ltar rnam par spyod kyang /_'thun pa'i bzod pa tsam yang ma thob ste/_tshe rabs brgya stong mang por dbang po rtul por gyur to/_/rigs kyi bu de'i tshe de'i dus na/_dge slong chos 
[\[275a\]]
[\[275a.1\]]smra ba spyod pa rnam par dag pa zhes bya ba de gzhan zhig yin par sems na/_de ltar mi blta ste/_de ci'i phyir zhe na/_de bzhin gshegs pa mi sgul ba ni de'i tshe de'i dus na/_dge slong chos smra ba spyod pa rnam par dag pa zhes bya bar gyur to/_/rigs kyi bu de'i tshe de'i dus na/_
[\[275a.2\]]dge slong chos smra ba spyod pa'i blo gros zhes bya ba de gzhan zhig yin pa snyam du sems na/_de ltar mi blta ste/_de ci'i phyir zhe na/_nga ni dge slong chos smra ba spyod pa'i blo gros zhes bya bar gyur to/_/nga yang de lta bu'i thabs phra mos de la ma dad pa'i sems bskyed de/_las kyi sgrib pa mngon par 'du byas 
[\[275a.3\]]pas sems can dmyal ba dag tu lhung bar gyur to/_/rigs kyi bu de ltar phra ba ni las kyi sgrib pa yin gyis/_rigs kyi bu su las kyi sgrib pa de lta bu mi 'dod pa de dag gis gzhan gyi spyod pa la khong khro bar mi bya'o/_/de'i spyod pa thams cad la yid ches par bya'o/_/'di snyam du pha rol gyi 
[\[275a.4\]]sems ni bdag gis mi shes te/_sems can gyi spyod pa ni shes par dka'o snyam du sems bskyed par bya'o/_/don gyi dbang de gzigs nas/_de bzhin gshegs pas 'di skad du chos ston te/_gang zag gis gang zag la tshod gzung bar mi bya'o/_/gang zag gis gang zag la tshod 
[\[275a.5\]]bzung na rma 'byung bar 'gyur te/_nga'am gzhan yang nga dang 'dra ba dag gis gang zag la tshod gzung ngo /_/rigs kyi bu su bdag bsrung bar 'dod pa des gzhan su'i spyod pa la'ang brtag par mi bya ste/_de dag la 'di ni 'di 'dra'o/_/'di ni 'di 'dra'o zhes dpya bar mi bya'o/_/nyin mtshan 
[\[275a.6\]]du sangs rgyas kyi chos la brtson par bya'o/_/rigs kyi bu chos la bsgoms pa'i yid kyis bsam pa thag pa nas yang dag par zhugs pa'i byang chub sems dpa' ni gzhan la dpya bar brtson par mi gnas so/_/rigs kyi bu gal te stong gsum gyi stong chen po'i 'jig rten gyi khams na/_
[\[275a.7\]]sems can gang ci snyed cig yod pa de dag thams cad byang chub sems dpa' la la zhig gis dge ba bcu'i las kyi lam la bkod pa bas/_byang chub sems dpa' gang gcig pu dben par 'dug ste/_chung ngu na se gol gtogs pa tsam du'ang chos thams cad tshul gcig par yid ches 
[\[275b\]]
[\[275b.1\]]shing tha na chung ngu dri ba'am/_dpyad pa'am/_lung 'bog pa'am/_kha ton bya ba'i phyir gnas na/_'di ni de bas ches bsod nams mang du 'phel lo/_/de ci'i phyir zhe na/_rigs kyi bu tshul 'di khong du chud pas byang chub sems dpa' rnams las kyi sgrib pa thams cad rnam par dag pa 
[\[275b.2\]]'thob bo/_/sems can thams cad la chags pa dang /_khong khro ba dang bral bar 'gyur ro/_/rnam pa thams cad mkhyen pa'ang myur du 'thob par 'gyur ro/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das las kyi sgrib pa 
[\[275b.3\]]rnam par dag pa zhes bya ba ji tsam gyis na las kyi sgrib pa rnam par dag par 'gyur/_bcom ldan 'das kyis bka' stsal pa/_'jam dpal byang chub sems dpa' gang chos thams cad las med cing /_rnam par smin pa med par shes pa des las kyi sgrib pa rnam par dag pa 'thob bo/_/
[\[275b.4\]]'jam dpal gzhan yang byang chub sems dpa' gang gis 'dod chags kyi mtha' yang dag pa'i mthar mthong ba dang /_zhe sdang gi mtha' yang dag pa'i mthar mthong ba dang /_gti mug gi mtha' yang dag pa'i mthar mthong ba des las kyi sgrib pa rnam par dag pa 'thob bo/_/'jam dpal 
[\[275b.5\]]gzhan yang byang chub sems dpa' gang gis sems can thams cad dang /_chos thams cad mya ngan las 'das pa'i dbyings su mthong ba des las kyi sgrib pa rnam par dag pa 'thob bo/_/'jam dpal de ci'i phyir zhe na/_lta ba yod na las mngon par 'du byed par 'gyur te/_'jam dpal byis pa thos pa 
[\[275b.6\]]med pa so so'i skye bo ni chos thams cad shin tu yongs su mya ngan las 'das par mi shes pas/_bdag dang gzhan du dmigs so/_/dmigs nas lus dang /_ngag dang /_yid kyi las rnam pa gsum mngon par 'du byed de/_de yang dag pa ma yin par sgro 'dogs pas bdag ni 'dod 
[\[275b.7\]]chags so/_/bdag ni zhe sdang ngo /_/bdag ni gti mug go zhes rnam par rtog go/_/gal te de bzhin gshegs pa'i bstan pa la rab tu byung na/_de 'di snyam du bdag ni tshul khrims dang ldan pa'o/_/bdag ni tshangs par spyod pa'o/_/bdag gis ni 'khor ba las yang dag par 'da' 
[\[276a\]]
[\[276a.1\]]bar bya'o/_/bdag gis ni mya ngan las 'das pa thob par bya'o/_/bdag gis ni sdug bsngal las rnam par grol ba thob par bya'o snyam du sems shing /_de yang dag pa ma yin par sgro 'dogs pas/_chos 'di dag ni dge ba'o/_/chos 'di dag ni mi dge ba'o/_/chos 
[\[276a.2\]]'di dag ni yongs su shes par bya'o/_/chos 'di dag ni spang bar bya'o/_/chos 'di dag ni mngon du bya ba'o/_/chos 'di dag ni bsgom par bya'o/_/sdug bsngal ni shes par bya'o/_/kun 'byung ba ni spang bar bya'o/_/'gog pa ni mngon du bya'o/_/lam ni bsgom par bya'o zhes rnam par 
[\[276a.3\]]rtog go/_/de 'du byed thams cad ni mi rtag pa'o/_/'du byed thams cad ni sdug bsngal ba'o/_/'du byed thams cad ni kun nas 'bar ba'o/_/ci nas kyang bdag ni 'du byed rnams las 'bros par bya'o snyam du rnam par rtog ste/_de de ltar rtog pa'i tshe/_skyo ba dang ldan pa'i 'du shes 
[\[276a.4\]]yid la byed pa/_mtshan ma sngon du btang ba dag 'byung ste/_de 'di snyam du gang 'di chos rnams yongs su shes pa 'di ni sdug bsngal yongs su shes pa'o/_/de 'di snyam du ji nas kyang bdag gis kun 'byung ba spang bar bya'o zhes de chos thams cad la ngo mi mtho zhing khrel bar sems/_'jigs 
[\[276a.5\]]pa dang /_rab tu 'jigs pa dang /_yongs su 'jigs pa skyed cing /_de 'di snyam du gang 'di chos de dag las ngo tsha bar gyur pa de ni kun 'byung ba spang ba'o snyam du sems so/_/de 'di snyam du ci nas kyang bdag gis 'gog pa mngon du bya'o snyam nas/_de chos de dag rnam par brtags nas 
[\[276a.6\]]de'i 'og tu de dag 'gog par 'du shes shing /_de 'di snyam du gang chos rnams mngon du bya ba de ni 'gog pa yin no snyam mo/_/de 'di snyam du ci nas kyang bdag gis lam bsgom par bya'o snyam ste/_de gcig pu dben par song nas chos de dag yid la byas pas zhi gnas 'thob ste/_de'i 
[\[276a.7\]]skyo ba dang ldan pa'i yid la bya ba de dang /_zhi gnas thob pa des chos thams cad las sems rab tu zhum par 'gyur/_sems rab tu 'gong bar 'gyur/_sems phyir ldog par 'gyur zhing ngo mi mtho ste/_ngo tsha la rnam par smod de/_mngon par dga' ba med pa skyed do/_/de 'di 
[\[276b\]]
[\[276b.1\]]snyam du bdag ni sdug bsngal thams cad las grol ba ste/_bdag gis de las gong du bya ba gzhan med do/_/bdag ni dgra bcom pa yin no zhes dam 'cha'o/_/de 'chi ba'i dus la bab pa'i tshe/_bdag skye bar 'gyur ba mthong nas/_sangs rgyas kyi byang chub la nem nur dang the tsom du gyur te/_
[\[276b.2\]]de the tsom du ltung ba'i sems kyis dus byas nas sems can dmyal ba chen po dag tu skye ste/_de yang ma skyes pa'i chos rnams la rnam par brtags pa'i phyir ro//_//bam po gnyis pa/_de nas bcom ldan 'das la 'jam dpal gzhon nur gyur pas 'di skad 
[\[276b.3\]]ces gsol to/_/bcom ldan 'das 'phags pa'i bden pa bzhi po rnams ji ltar blta bar bgyi/_bcom ldan 'das kyis bka' stsal pa/_'jam dpal gang gis 'du byed thams cad ma skyes par mthong ba des sdug bsngal yongs su shes so/_/gang gis chos thams cad 'byung 
[\[276b.4\]]ba med par mthong ba des kun 'byung ba rab tu spangs so/_/gang gis chos thams cad shin tu mya ngan las 'das par mthong ba des 'gog pa mngon du byas so/_/gang gis chos thams cad dngos po med par mthong ba des lam bsgoms so/_/'jam dpal gang gis 'phags pa'i bden pa 
[\[276b.5\]]bzhi de ltar mthong ba de ni/_chos 'di dag ni dge ba'o/_/chos 'di dag ni mi dge ba'o/_/chos 'di dag ni yongs su shes par bya ba'o/_/chos 'di dag ni spang bar bya ba'o/_/chos 'di dag ni mngon du bya ba'o/_/chos 'di dag ni bsgom par bya ba'o/_/sdug bsngal ni yongs su 
[\[276b.6\]]shes par bya ba'o/_/kun 'byung ba ni spang bar bya ba'o/_/'gog pa ni mngon du bya ba'o/_/lam ni bsgom par bya ba'o zhes mi rtog rnam par mi rtog go/_/de ci'i phyir zhe na/_chos gang dag la byis pa so so'i skye bo dag 'dod chags pa dang /_zhe sdang ba dang /_gti mug par 'gyur 
[\[276b.7\]]ba'i chos de dag des ma skyes pa dang /_med pa dang /_nor ba dang /_yongs su brtags pa dang /_yongs su bskyed par mthong ba'i phyir te/_de chos gang yang mi len mi 'dor ro/_/de'i sems ni khams gsum pa la chags pa med de/_khams gsum pa thams cad ma 
[\[277a\]]
[\[277a.1\]]skyes pa dang /_sgyu ma lta bu dang /_rmi lam lta bu dang /_brag ca lta bu dang /_mig yor lta bur yang dag par mthong ngo /_/des dge ba dang /_mi dge ba'i chos thams cad smig rgyu lta bur mthong ste/_des 'dod chags kyi khams mya ngan las 'das pa'i dbyings su 
[\[277a.2\]]mthong ngo /_/de bzhin du zhe sdang gi khams dang /_gti mug gi khams mya ngan las 'das pa'i dbyings su mthong ngo /_/des chos rnams de lta bu'i rang bzhin du mthong bas/_sems can thams cad la chags pa dang /_khong khro ba med par 'gyur ro/_/de ci'i phyir zhe na/_des gang la 
[\[277a.3\]]chags par bya ba dang /_khong khro bar bya ba de lta bu'i chos mi dmigs so/_/de nam mkha' dang mnyam pa'i sems kyis sangs rgyas kyang yang dag par rjes su mi mthong ngo /_/chos dang dge 'dun yang dag par rjes su mi mthong ngo /_/de chos thams cad yang dag par rjes su mi mthong bas 
[\[277a.4\]]chos gang la yang the tsom mi skyed de/_the tsom med pas nye bar len pa med do/_/nye bar len pa med pas nye bar len pa med par yongs su mya ngan las 'das te/_'jam dpal de lta bu'i chos shes pas gnas brtan rab 'byor de bzhin gshegs pa'i zhabs la phyag 'tshal du mi 'ong ngo /_/
[\[277a.5\]]de ci'i phyir zhe na/_bdag nyid kyang mi dmigs na/_de bzhin gshegs pa dmigs pa lta smos su ga la yod de/_de ni gnas med do/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das dran pa nye bar gzhag pa bzhi rnams ji ltar 
[\[277a.6\]]blta bar bgyi/_bcom ldan 'das kyis bka' stsal pa/_'jam dpal ma 'ongs pa'i dus na dge slong dag 'byung ste/_de dag mi sdug pa'i rnam pas lus la lus kyi rjes su lta ba'i dran pa nye bar gzhag pa ston to/_/skye ba dang 'gag pa'i rnam pas tshor ba la tshor ba'i rjes su lta ba'i 
[\[277a.7\]]dran pa nye bar gzhag pa ston to/_/sems skye ba dang /_'gag pa'i chos can du lta'o zhes sems la sems kyi rjes su lta ba'i dran pa nye bar gzhag pa ston to/_/gang la ril po'i 'du shes med pa de la chos kyi 'du shes med do zhes chos la chos kyi rjes su lta ba'i dran pa nye bar gzhag pa 
[\[277b\]]
[\[277b.1\]]ston to/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das 'o na dran pa nye bar gzhag pa bzhi rnams ji ltar blta bar bgyi/_bcom ldan 'das kyis bka' stsal pa/_'jam dpal 
[\[277b.2\]]chog mod/_de bzhin gshegs pa rnams kyi ldem po dag ni shes par dka'o/_/'jam dpal gyis gsol pa/_bcom ldan 'das 'on kyang dran pa nye bar gzhag pa bsgom pa bstan du gsol/_bcom ldan 'das kyis bka' stsal pa/_'jam dpal gang gis lus nam 
[\[277b.3\]]mkha' dang mnyam par mthong na/_de ni lus la lus kyi rjes su lta ba'i dran pa nye bar gzhag pa'o/_/'jam dpal gang gis tshor ba nang dang /_phyi dang /_gnyis ka med par yang mi dmigs na/_de ni tshor ba la tshor ba'i rjes su lta ba'i dran pa nye bar gzhag pa'o/_/'jam dpal gang 
[\[277b.4\]]gis sems ming tsam du shes na/_de ni sems la sems kyi rjes su lta ba'i dran pa nye bar gzhag pa'o/_/'jam dpal gang gis dge ba dang mi dge ba'i chos ma dmigs na/_de ni chos la chos kyi rjes su lta ba'i dran pa nye bar gzhag pa'o/_/'jam dpal dran pa nye bar gzhag pa bzhi ni 
[\[277b.5\]]de ltar blta'o/_/'jam dpal gyis gsol pa/_bcom ldan 'das dbang po lnga rnams ji ltar blta bar bgyi/_bcom ldan 'das kyis bka' stsal pa/_'jam dpal gang gis chos thams cad rang bzhin gyis ma byung ba'i phyir/_ma skyes par mthong na/_de ni dad pa'i dbang po'o/_/
[\[277b.6\]]'jam dpal gang gis nye ba dang ring ba'i 'du shes dang bral ba'i phyir/_chos thams cad la sems mi gtong na/_de ni brtson 'grus kyi dbang po'o/_/'jam dpal gang dmigs pa dang bral ba'i phyir/_chos thams cad yid la mi byed cing dran pa la mi 'dogs na/_de ni dran pa'i dbang 
[\[277b.7\]]po'o/_/'jam dpal gang chos thams cad la mi sems pa 'di ni ting nge 'dzin gyi dbang po'o/_/'jam dpal gang gis chos thams cad skye ba dang 'jig pa dang bral zhing /_shes pa dang mi shes pa dang bral ba ste/_rang bzhin gyis stong par mthong na/_de ni shes rab kyi dbang po'o/_/
[\[278a\]]
[\[278a.1\]]'jam dpal dbang po lnga dag ni de ltar blta'o/_/'jam dpal gyis gsol pa/_bcom ldan 'das byang chub kyi yan lag bdun rnams ji ltar blta bar bgyi/_bcom ldan 'das kyis bka' stsal pa/_'jam dpal gang gis chos thams cad rang bzhin med cing 
[\[278a.2\]]yid la byar med par mthong ba 'di ni dran pa yang dag byang chub kyi yan lag go/_/'jam dpal gang gis dge ba dang mi dge ba dang /_lung du ma bstan par rab tu phye ste brtags na yongs su ma grub pas chos thams cad mi dmigs pa 'di ni chos rab tu 'byed pa yang dag byang chub kyi yan lag 
[\[278a.3\]]go/_/'jam dpal gang gis khams kyi 'du shes shin tu rig pa'i phyir khams gsum pa mi len mi 'dor ba 'di ni brtson 'grus yang dag byang chub kyi yan lag go/_/'jam dpal gang gis dga' ba dang /_mi dga' ba shin tu rtogs pa'i phyir/_'du byed thams cad la dga' ba mi 
[\[278a.4\]]skyed pa 'di ni dga' ba yang dag byang chub kyi yan lag go/_/'jam dpal gang gis dmigs pa'i dngos po ma dmigs te/_chos thams cad la sems bag yongs su gyur pa 'di ni bag yangs yang dag byang chub kyi yan lag go/_/'jam dpal gang gis chos thams cad rnam par bsgom 
[\[278a.5\]]pa rjes su rtogs pas sems mi dmigs pa 'di ni ting nge 'dzin yang dag byang chub kyi yan lag go/_/gang chos thams cad la mi gnas mi rten la chags par mi 'gyur/_shes par mi 'gyur zhing chos thams cad yang dag par rjes su ma mthong bas/_btang snyoms su gnas pa 'di ni 
[\[278a.6\]]btang snyoms yang dag byang chub kyi yan lag go/_/'jam dpal byang chub kyi yan lag bdun ni de ltar blta'o/_/'jam dpal gyis gsol pa/_bcom ldan 'das 'phags pa'i lam yan lag brgyad pa ji ltar blta bar bgyi/_bcom ldan 'das kyis bka' stsal pa/_
[\[278a.7\]]'jam dpal gang gis chos thams cad mi mnyam pa med cing gnyis su med de gnyis su byar med par mthong ba 'di ni yang dag pa'i lta ba'o/_/'jam dpal gang gis chos thams cad mthong ba med pa'i tshul gyis brtag tu med cing rnam par brtag tu med la/_yongs su brtag tu 
[\[278b\]]
[\[278b.1\]]med par mthong ba 'di ni yang dag pa'i rtog pa'o/_/'jam dpal gang gis brjod du med pa mnyam pa nyid shin tu bsgoms pa'i phyir/_chos thams cad brjod du med par mthong ba 'di ni yang dag pa'i ngag go/_/'jam dpal gang gis byed pa mi dmigs pa'i phyir/_chos thams 
[\[278b.2\]]cad bya ba med cing byed pa med par mthong ba 'di ni yang dag pa'i las kyi mtha'o/_/'jam dpal gang 'tsho ba mnyam pa nyid la gnas pa'i phyir/_chos thams cad mi sogs mi 'bri ba 'di ni yang dag pa'i 'tsho ba'o/_/'jam dpal gang rtsol ba med cing sgrub pa med pa'i tshul gyis/_
[\[278b.3\]]chos thams cad yongs su sgrub pa med pa 'di ni yang dag pa'i rtsol ba'o/_/'jam dpal gang dran pa'i las kyis dben pa'i phyir chos thams cad yid la mi byed cing /_dran pa med pa 'di ni yang dag pa'i dran pa'o/_/'jam dpal gang chos thams cad mi dmigs pa'i phyir/_rang bzhin 
[\[278b.4\]]gyis mnyam par gzhag cing /_'khrug pa med la dmigs pa med par mthong ba 'di ni yang dag pa'i ting nge 'dzin to/_/'jam dpal 'phags pa'i lam yan lag brgyad pa ni de ltar blta ste/_'jam dpal gang la las 'phags pa'i bden pa bzhi de ltar shes shing /_dran pa nye 
[\[278b.5\]]bar gzhag pa bzhi dang /_dbang po lnga dang /_byang chub kyi yan lag bdun dang /_'phags pa'i lam yan lag brgyad pa de ltar mthong ba de ni ngan pa rgal ba/_pha rol tu phyin pa/_thang la gnas pa/_bde bar gyur pa/_mi 'jigs pa rnyed pa/_khur bor ba/_rdul sprugs pa/_ci 
[\[278b.6\]]dang yang bral ba/_nyon mongs pa med pa/_dgra bcom pa/_dge sbyong /_bram ze/_khrus byas pa/_mthar phyin pa/_gtsang ba/_shAkya'i bu/_sangs rgyas kyi sras/_tsher ma phyung ba/_'obs bor ba/_'obs las rgal ba/_gsal shing phyung ba/_rims dang bral ba/_dge slong 
[\[278b.7\]]'phags pa rgyal mtshan rdzogs pa zhes brjod do/_/'jam dpal de lta bu'i bzod pa dang ldan pa'i dge slong ni 'jig rten lha dang bcas pa'i sbyin pa'i gnas yin te/_de la thob pa dang /_bkur sti thams cad kyang 'os so/_/'jam dpal de lta bas na dge slong yul gyi zas don yod par 
[\[279a\]]
[\[279a.1\]]bza' bar 'dod pa dang /_bdud 'dul bar 'dod pa dang /_'khor ba las 'da' bar 'dod pa dang /_mya ngan las 'das pa thob par 'dod pa dang /_sdug bsngal las bral bar 'dod pa dang /_'jig rten lha dang bcas pa'i sbyin pa'i gnas su 'gyur bar 'dod pas chos 
[\[279a.2\]]de dag la de ltar brtson par bya'o/_/chos kyi rnam grangs 'di bstan pa'i tshe/_lha'i bu stong phrag sum cu rtsa gnyis kyis chos mngon par rtogs pa thos par gyur nas de dag gis bcom ldan 'das dang /_'jam dpal gzhon nur gyur pa la me tog man dA ra ba mang pos mngon par gtor nas/_
[\[279a.3\]]'di skad ces smras so/_/bcom ldan 'das gang gis chung ngu na bstan pa 'di rna lam du grag pa tsam du thos kyang de dag ni de bzhin gshegs pa'i bstan pa la legs par rab tu byung ba lags na/_gang gis thos te mos shing yid ches par 'gyur ba dang /_de bzhin nyid du nan tan du bgyid 
[\[279a.4\]]pa lta smos kyang ci 'tshal te/_bcom ldan 'das gang gis bstan pa 'di tha na rna lam du grag pa tsam du thos kyang de dag ni mngon pa'i nga rgyal ma mchis par 'gyur ro/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das de bzhin 
[\[279a.5\]]gshegs pas gzungs kyi tshig gang gis byang chub sems dpa' rnams thogs pa ma mchis pa'i spobs pa thob par 'gyur zhing /_sgra gang gis kyang 'jigs par mi 'gyur ba dang /_chos thams cad sangs rgyas kyi chos dang /_sbyor bar 'gyur ba dang /_chos thams cad tshul gcig par 
[\[279a.6\]]rtogs par 'gyur ba de lta bu'i gzungs kyi tshul gyi tshig bka' stsal du gsol/_de skad ces gsol ba dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de bas na chos kyi sgo gang gis byang chub sems dpa' chos thams cad 
[\[279a.7\]]la snang ba thob par 'gyur zhing /_myur du mi skye ba'i chos la bzod pa thob par 'gyur ba'i phur pa'i tshig dang /_sa bon gyi tshig bstan pa zhes bya ba'i chos kyi sgo 'di nyon cig_/'jam dpal phur pa'i tshig dang /_sa bon gyi tshig bstan pa zhes bya ba'i chos kyi sgo de yang gang zhe na/_'jam 
[\[279b\]]
[\[279b.1\]]dpal sems can thams cad sems gcig pa'o zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni dmigs pa mi dmigs pa'i phyir sems 
[\[279b.2\]]med pa ste/_de'i phyir de ni sa bon gyi tshig go/_/'jam dpal sems can thams cad ni 'gyur ba gcig go zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal 
[\[279b.3\]]chos thams cad ni chags pa med par gzhol ba ste/_nam mkha' 'gyur ba yin pas de'i phyir de ni sa bon gyi tshig go/_/'jam dpal sems can thams cad ni sems can gcig pa'o zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces 
[\[279b.4\]]bgyi/_bcom ldan 'das kyis bka' stsal pa/_'jam dpal sems can thams cad ni ma skyes shin tu ma skyes shing ming med la/_lam gcig pa dmigs su med pas gcig tu bstan pa ste/_de'i phyir de ni sa bon gyi tshig go/_/'jam dpal 'dod chags zhes bya ba 'di ni phur pa'i 
[\[279b.5\]]tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal 'dod chags ni mi gnas pa'i tshul gyi chos kyi dbyings la gnas pa ste/_mi g.yo mi 'gul zhing rang bzhin gyis dben pa ste/_g.yo ba med 
[\[279b.6\]]pas de'i phyir de ni phur pa'i tshig go/_/'jam dpal zhe sdang zhes bya ba 'di ni rdo rje'i tshig go/_/gsol pa/_bcom ldan 'das ci'i slad du de rdo rje'i tshig ces bgyi/_bcom ldan 'das kyis bka' stsal pa/_'jam dpal zhe sdang ni dbyer med pa ste 'di ltar dper na/_'jam dpal rdo rje ni mi phyed mi 
[\[279b.7\]]shigs pa'o/_/'jam dpal de bzhin du chos thams cad ni dngos po ma grub pa'i phyir/_gzhig tu med cing dbyer med pa ste/_de'i phyir 'di ni rdo rje'i tshig go/_/'jam dpal gti mug ces bya ba 'di ni ye shes kyi tshig go/_/gsol pa/_bcom ldan 'das ci'i slad du de ye shes kyi tshig ces 
[\[280a\]]
[\[280a.1\]]bgyi/_bcom ldan 'das kyis bka' stsal pa/_'jam dpal chos thams cad ni ye shes kyis grub cing mi shes pa dang bral ba ste/_'di ltar dper na/_'jam dpal nam mkha' ni shes pa dang ldan pa yang ma yin/_mi shes pa dang ldan pa yang ma yin no/_/'jam 
[\[280a.2\]]dpal de bzhin du chos thams cad ni shes pa dang ldan pa yang ma yin/_mi shes pa dang ldan pa yang ma yin/_shes par bya ba'i rang bzhin shin tu zhi ba'i phyir shes pa yang ma yin/_mi shes pa yang ma yin te de'i phyir ye shes kyi tshig ces bya'o/_/'jam dpal gzugs zhes bya ba 
[\[280a.3\]]'di ni phur pa'i tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal 'di lta ste dper na/_dbang po'i phur pa ni rab tu gnas pa'i phyir mi g.yo mi 'gul lo/_/'jam dpal de bzhin du chos 
[\[280a.4\]]thams cad mi gnas pa'i tshul gyis chos kyi dbyings la gnas pa ni 'gro ba dang 'ong ba med de/_blang du med cing rtsol ba med la shin tu brtan pa'i phyir mi gnas pa ste/_de'i phyir de ni phur pa'i tshig go/_/'jam dpal tshor ba zhes bya ba 'di ni zhi ba'i tshig go/_/gsol pa/_bcom 
[\[280a.5\]]ldan 'das ci'i slad du de zhi ba'i tshig ces bgyi/_bcom ldan 'das kyis bka' stsal pa/_'jam dpal chos thams cad ni rang bzhin gyis shin tu zhi ba ste/_tshor ba ni nang na yang med/_phyi rol na yang med/_shar phyogs na yang med/_lho phyogs na yang med/_nub 
[\[280a.6\]]phyogs na yang med/_byang phyogs na yang med/_steng na yang med/_'og na yang med/_phyogs mtshams rnams na yang med do/_/'jam dpal gal te bde ba'i tshor ba nang na yod na ni/_sems can thams cad kyang bde bas shin tu bde bar 'gyur ro/_/'jam dpal 'on tam gal 
[\[280a.7\]]te sdug bsngal gyi tshor ba nang na yod na ni/_sems can thams cad kyang sdug bsngal gyis shin tu sdug bsngal bar 'gyur ro/_/'jam dpal gal te bde ba yang ma yin/_sdug bsngal ba yang ma yin pa'i tshor ba nang na yod na ni sems can thams cad kyang shin tu rmongs par 'gyur ro/_/
[\[280b\]]
[\[280b.1\]]'jam dpal gang gi phyir tshor ba thams cad ni nang na yang med/_phyi rol na yang med/_shar phyogs na yang med/_lho phyogs na yang med/_nub phyogs na yang med/_byang phyogs na yang med/_steng na yang med/_'og na yang med/_phyogs mtshams rnams na yang med pas/_de'i 
[\[280b.2\]]phyir sems can thams cad ni rtswa shing dang /_rtsig pa lta bu ste/_rang bzhin gyis ma skyes shing 'gag pa med par mtshan nyid mnyam pa ste/_de'i phyir de ni zhi ba'i tshig go/_/'jam dpal 'du shes zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de 
[\[280b.3\]]sa bon gyi tshig ces bgyi/_bcom ldan 'das kyis bka' stsal pa/_'jam dpal 'du shes de yongs su brtags pa las byung ba ste/_log pa las byung ba/_chad ba stong pa lta bu/_smig rgyu'i ngo bo nyid rang bzhin gyis dben pa ste/_de'i phyir de ni sa bon gyi tshig go/_/'jam 
[\[280b.4\]]dpal 'du byed ces bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni bgrang du med cing /_bgrang ba mnyam pa nyid dang ldan pa/_chu shing gi snying 
[\[280b.5\]]po lta bu ste/_'jam dpal 'di ltar dper na/_chu shing gi snying po ni rang bzhin gyis ma skyes pa'i phyir shin tu med cing mi dmigs so/_/'jam dpal de bzhin du chos thams cad ni rang bzhin gyis dben zhing ming med pa ste/_de'i phyir de ni sa bon gyi tshig go/_/'jam dpal rnam par shes 
[\[280b.6\]]pa zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal rnam par shes pa ni sgyu ma lta bu ste/_ma skyes pa/_ma byung ba/_stong pa/_mtshan ma med pa/_ngo bo nyid med pa/_mtshan 
[\[280b.7\]]nyid med pa/_nam mkha' dang sor mo lnga lta bu ming med pa ste/_de'i phyir de ni sa bon gyi tshig go/_/'jam dpal gzugs zhes bya ba 'di ni sa bon gyi tshig go/_/gsol pa/_bcom ldan 'das ci'i slad du/_de ni sa bon gyi tshig ces bgyi/_bcom ldan 'das kyis bka' stsal pa/_
[\[281a\]]
[\[281a.1\]]'di lta ste dper na/_mig yor ni snang ba la yod pa ma yin no/_/'jam dpal de bzhin du chos thams cad ni snang ba la yod pa ma yin te/_mig slu ba/_sems slu ba/_gsog_/gsob/[ {]brdzun [,]rdzun [}]pa/_sgyu ma'i chos can te/_de'i phyir de ni sa bon gyi tshig go/_/'jam 
[\[281a.2\]]dpal sgra zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni tha dad du byar med cing gnyis su med pa ste/_ri'i sgra'i tshig gi lam brag ca dang 'dra ba ste/_
[\[281a.3\]]de'i phyir de ni sa bon gyi tshig go/_/'jam dpal dri zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni sna dang dri dang /_rnam par shes pa mi dmigs pa'i 
[\[281a.4\]]phyir mnam du med cing rang bzhin gyis blun la/_nam mkha' dang 'dra ba ste/_de'i phyir de ni sa bon gyi tshig go/_/'jam dpal ro zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal 
[\[281a.5\]]pa/_'jam dpal chos thams cad ni rang bzhin dang /_ngo bo nyid kyis dben pa'i phyir bsam gyis mi khyab cing ro'i khams mi dmigs pas ro dmigs su med pa ste/_de'i phyir de ni sa bon gyi tshig go/_/'jam dpal reg ces bya ba 'di ni sa bon gyi tshig go/_/gsol pa/_
[\[281a.6\]]bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni nam mkha' ltar dben pa dang /_lus shin tu bsgom pa dang /_reg bya 'byung ba med pa dang /_reg pa dben pa'i phyir reg pa med pa ste/_
[\[281a.7\]]de'i phyir de ni sa bon gyi tshig go/_/'jam dpal sa zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni sems dang bral ba/_sems med pa/_
[\[281b\]]
[\[281b.1\]]ngo bo nyid med pa/_yongs su ma grub pa/_ming dang bral ba/_mtshan nyid kyis dben pa/_chos kyi dbyings kyi rang bzhin te/_de'i phyir de ni sa bon gyi tshig go/_/'jam dpal chu zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces 
[\[281b.2\]]bgyi/_bcom ldan 'das kyis bka' stsal pa/_'jam dpal chos thams cad ni chu med pa ste/_ma 'dres shing rlan med pa/_smig rgyu'i chu lta bu ste/_de'i phyir de ni sa bon gyi tshig go/_/'jam dpal me zhes bya ba 'di ni sa bon gyi tshig go/_/gsol pa/_bcom ldan 'das ci'i 
[\[281b.3\]]slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni tsha ba med pa ste/_yongs su gdung ba dang bral ba/_rang bzhin gyis med pa/_ngo bo nyid kyis zhi ba/_phyin ci log gis yongs su brtags pa shin tu ma skyes pa ste/_de'i phyir 
[\[281b.4\]]de ni sa bon gyi tshig go/_/'jam dpal rlung zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni g.yo ba dang yang dag par bral ba'i phyir chags pa med 
[\[281b.5\]]cing sgrib pa med pa ste/_rlung gi lam las yang dag par 'das shing mtshan nyid med la ngo bo nyid med pa ste/_de'i phyir de ni sa bon gyi tshig go/_/'jam dpal sangs rgyas zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom 
[\[281b.6\]]ldan 'das kyis bka' stsal pa/_'jam dpal chos thams cad ni 'tshang rgya bar byed pa med pa ste/_sangs rgyas pa med/_rjes su sangs rgyas pa med/_rdzogs par sangs rgyas pa med/_'tshang rgya bar nye ba dang bral ba/_'tshang rgya bar byed pas dben pa ste/_de'i phyir de ni sa bon gyi 
[\[281b.7\]]tshig go/_/'jam dpal chos zhes bya ba 'di ni sa bon gyi tshig go/_/gsol pa/_bcom ldan 'das ci'i slad du de sa bon gyi tshig ces bgyi/_bcom ldan 'das kyis bka' stsal pa/_'jam dpal chos thams cad ni dbyer med cing bcad du med pa ste/_gcad pa dang bral ba 'chad 
[\[282a\]]
[\[282a.1\]]pas dben pa/_ming med pa/_mtshan ma med pa/_mtshan nyid med pa/_ngo bo nyid med pa tshig gi lam las yang dag par 'das pa ste/_de'i phyir de ni sa bon gyi tshig go/_/'jam dpal dge 'dun zhes bya ba 'di ni phur pa'i tshig go/_/gsol pa/_bcom ldan 'das 
[\[282a.2\]]ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal 'phags pa'i dge 'dun ni chos nyid la shin tu gnas pa/_chos kyi dbyings dang /_yang dag pa'i mtha' dang /_tshul khrims dang /_tshul khrims 'chal pa mnyam pa nyid dang /_ting 
[\[282a.3\]]nge 'dzin dang /_'khrugs pa mnyam pa nyid dang /_shes rab dang /_shes rab 'chal pa mnyam pa nyid dang /_rnam par grol ba dang /_kun nas nyon mongs pa mnyam pa nyid la shin tu gnas shing /_gnas dang /_gnas ma yin pa mi dmigs pa'i phyir chos thams cad la rab tu 
[\[282a.4\]]gnas pas/_de'i phyir de ni phur pa'i tshig go/_/'jam dpal chos thams cad yul ma yin no zhes bya ba 'di ni phur pa'i tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal chos thams 
[\[282a.5\]]cad ni nam mkha'i yul bsam gyis mi khyab pa'i yul/_yul med pa/_yul yang dag par chad pa/_dngos po med pa/_chad pa dang bral ba'i phyir dbang dang bral ba ste/_de'i phyir de ni phur pa'i tshig go/_/'jam dpal chos thams cad dmigs pa med do zhes bya ba 'di ni 
[\[282a.6\]]phur pa'i tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal chos thams cad ni gnas pa med cing rten pa yang med pa ste/_de dag ni dmigs pas dben pa'i phyir mi dmigs/_rnam par 
[\[282a.7\]]mi dmigs/_mi sbyor rnam par mi sbyor yongs su mi sbyor ba ste/_de'i phyir de ni phur pa'i tshig go/_/'jam dpal chos thams cad ni len pa med do zhes bya ba 'di ni phur pa'i tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis 
[\[282b\]]
[\[282b.1\]]bka' stsal pa/_'jam dpal chos thams cad ni chos kyi dbyings la yang dag par zhen pa ste/_de dag ni mi 'dor/_mi len mi tshol/_mi smon cing smon pa yang dag par chad pa/_rang bzhin gyis rnam par zhi ba/_nam mkha' dang mnyam zhing 'dra ba ste/_de'i phyir de ni phur pa'i tshig go_/
[\[282b.2\]]'jam dpal chos thams cad ni nyon mongs pa med ces bya ba 'di ni phur pa'i tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal chos thams cad ni dri ma med pa ste/_ci'ang ma yin pa/_dag pa 
[\[282b.3\]]'od gsal ba ste/_nam mkha' yongs su dag pa'i phyir shin tu dag pa/_nyon mongs pa mi dmigs pa'i phyir nyon mongs pa med pa ste/_de'i phyir de ni phur pa'i tshig go/_/'jam dpal chos thams cad gzhi med pa zhes bya ba 'di ni phur pa'i tshig go/_/gsol pa/_bcom ldan 
[\[282b.4\]]'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal chos thams cad ni dngos po med cing dbang dang bral bas de dag la kun gzhi med pa ste/_de'i phyir de ni phur pa'i tshig go/_/'jam dpal chos thams cad ni bslab pa med ces bya ba 
[\[282b.5\]]'di ni phur pa'i tshig go/_/gsol pa/_bcom ldan 'das ci'i slad du de phur pa'i tshig ces bgyi/_bcom ldan 'das kyis bka' stsal pa/_'jam dpal chos thams cad ni bslab pa dang bral ba ste/_de dag ni bslab par bya ba ma yin/_bsgom par bya ba ma yin/_bsam par 
[\[282b.6\]]bya ba ma yin/_yid la bya ba ma yin/_gnas par bya ba ma yin/_'gro bar bya ba ma yin/_nan tan du bya ba ma yin/_log pa'i nan tan du bya ba ma yin/_spang bar bya ba ma yin/_mngon du bya ba ma yin/_bshags par bya ba ma yin/_rab tu bshags par bya ba ma yin/_
[\[282b.7\]]dgod par bya ba ma yin/_dgrol bar bya ba ma yin/_brjod par bya ba ma yin/_smos par bya ba ma yin/_gzung bar bya ba ma yin/_gtang bar bya ba ma yin/_rab tu gtang bar bya ba ma yin/_yongs su gtang bar bya ba ma yin te/_de ci'i phyir zhe na/_'jam dpal chos thams 
[\[283a\]]
[\[283a.1\]]cad ni shin tu btang ba/_rang bzhin gyis ma bzung ba/_rtag par btang ba ste/_de dag ni shes pas khong du chud par bya ba ma yin/_mi shes pas khong du chud par bya ba yang ma yin te/_de'i phyir de ni phur pa'i tshig go/_/de nas bcom ldan 'das la 'jam dpal gzhon 
[\[283a.2\]]nur gyur pas 'di skad ces gsol to/_/bcom ldan 'das phur pa'i tshig las brtsams te/_bdag kyang spobs pa skye'o/_/bcom ldan 'das kyis bka' stsal pa/_'jam dpal khyod kyis spobs pa skyed cig_/'jam dpal gyis gsol pa/_bcom ldan 'das sems can thams 
[\[283a.3\]]cad byang chub thob pa'o zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das chos thams cad ni thob pa ma mchis pa/_yang dag par thob pa ma mchis pa/_rjes su thob pa ma mchis 
[\[283a.4\]]pa/_thob par bgyi ba dang bral ba/_rtogs par bgyi ba ma mchis pa/_mngon par rtogs par bgyi ba ma mchis pa ste/_bcom ldan 'das de'i slad du de ni phur pa'i tshig go/_/bcom ldan 'das sems can thams cad thams cad mkhyen pa nyid thob pa'o zhes bgyi ba 'di ni phur pa'i 
[\[283a.5\]]tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sems can rnams ni thams cad kyi thams cad du ma mchis la thams cad mkhyen pa nyid kyang dngos po ma mchis pa'i rjes su 'brang ba ste/_de'i slad 
[\[283a.6\]]du thams cad mkhyen pa nyid thob pa'o zhes bgyi ste/_bcom ldan 'das thams cad mkhyen pa nyid ni su la yang thob par bgyi ba'i tshul gyis nye bar gnas pa ma lags so/_/de ci'i slad du zhe na/_bcom ldan 'das thams cad mkhyen pa nyid ni sems can gyi rang bzhin te/_de'i slad du 
[\[283a.7\]]de ni phur pa'i tshig go/_/bcom ldan 'das sems can thams cad ni thams cad mkhyen pa'i ye shes dang ldan no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das 
[\[283b\]]
[\[283b.1\]]sems can thams cad ni ngo bo nyid ma mchis shing ngo bo nyid dang bral ba ste/_ngo bo nyid gcig pa'i mtshan nyid pas/_de bzhin gshegs pa dang mnyam pa nyid kyi rjes su mchis pa/_thams cad mkhyen pa'i ye shes kyi rang bzhin can te/_de'i slad du de ni phur pa'i tshig go/_/bcom 
[\[283b.2\]]ldan 'das sems can thams cad byang chub kyi snying po zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das byang chub kyi snying po zhes bgyi ba'i tshig gi don ci lags/_bcom 
[\[283b.3\]]ldan 'das kyis bka' stsal pa/_'jam dpal byang chub kyi snying po zhes bya ba ni chos thams cad zhi ba'i snying po'o/_/chos thams cad skye ba med pa'i snying po'o/_/chos thams cad dngos po med pa'i snying po'o/_/chos thams cad gzung du med pa'i snying po'o/_/chos thams cad ngo bo nyid 
[\[283b.4\]]med pa'i snying po ste/_'jam dpal de ni byang chub kyi snying po'i tshig gi don to/_/gsol pa/_bcom ldan 'das 'o na sems can thams cad snying po de dang rtag par ldan pa ma lags sam/_bcom ldan 'das kyis bka' stsal pa/_'jam dpal de de bzhin no/_/gsol pa/_bcom 
[\[283b.5\]]ldan 'das de ltar rnam grangs des kyang sems can thams cad ni byang chub kyi snying po ste/_de'i slad du de ni phur pa'i tshig go/_/bcom ldan 'das sems can thams cad bzod pa thob bo zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces 
[\[283b.6\]]bya/_'jam dpal gyis gsol pa/_bcom ldan 'das sems can thams cad ni mi zad pa'i chos dang mi 'grib pa'i chos dang /_mi skye ba'i chos can te/_ming gi mtshan nyid kyis dben pa'i bzod pa mnyam pa nyid kyi rjes su mchis pas de'i slad du de ni phur pa'i tshig go/_/bcom 
[\[283b.7\]]ldan 'das sems can thams cad thogs pa med pa'i spobs pa can no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sems can thams cad kyis gang ci 'ang rung ste/_gang 
[\[284a\]]
[\[284a.1\]]dang gang spobs par gyur pa de dang de ni phyogs bcu kun la 'ang ma mchis te/_bcom ldan 'das sems can thams cad sgrib pa ma mchis pa mnyam pa nyid kyi rjes su mchis shing dben la rang gi mtshan nyid la gnas pas de ltar de dag ma mchis pa lags te/_bcom 
[\[284a.2\]]ldan 'das rnam grangs de'i slad du de ni phur pa'i tshig go_/bcom ldan 'das sems can thams cad gzungs thob bo zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das 
[\[284a.3\]]sems can thams cad ni sems can gyi 'du shes can te/_yang dag pa ma lags par yongs su brtags pa'i phyin ci log gi rtog pas mtshan mar 'dzin pa'i slad du/_gzugs dang /_sgra dang /_dri dang /_ro dang /_reg rnams 'dzin pas de'i slad du de ni phur pa'i tshig go/_/
[\[284a.4\]]bcom ldan 'das sems can thams cad byams pa'i sems dang ldan no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sems can thams cad ni sems can ma mchis pa 
[\[284a.5\]]ste/_rang bzhin gyis gnod sems ma mchis shing /_gnod sems dang byams pa rtag tu ma mchis pa mnyam pa nyid thob pas de'i slad du de ni phur pa'i tshig go/_/bcom ldan 'das sems can thams cad snying rje chen po dang ldan no zhes bgyi ba 'di ni phur pa'i tshig go/_/bka' stsal pa/_
[\[284a.6\]]'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sems can thams cad ni ma bcos ma bgyis pa'i snying rje can te/_de bzhin gshegs pa'i mnyam pa nyid las ma 'das pa snying rje chen po'i ngo bo nyid dang ldan pas/_de'i slad du de ni 
[\[284a.7\]]phur pa'i tshig go/_/bcom ldan 'das sems can thams cad ni ting nge 'dzin dang ldan no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sems can thams cad ni dmigs 
[\[284b\]]
[\[284b.1\]]pas dben pa'i slad du rang bzhin dang ldan pa ste/_bcom ldan 'das dmigs pa gang gis sems can gang gi rnam par shes pa 'byung ba de ni dmigs pa de la ma 'khrugs pa ste/_de ci'i slad du zhe na/_bcom ldan 'das dmigs pa'i rnam par shes pa rnams skad cig ma'i slad du 
[\[284b.2\]]ste/_de'i slad du de ni phur pa'i tshig go/_/bcom ldan 'das sangs rgyas thams cad 'dod chags dang ldan no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das 
[\[284b.3\]]sangs rgyas thams cad ni 'dod chags dang ldan pa ste/_'dod chags kyi ngo bo nyid dang ldan zhing rjes su rtogs pas mnyam pa nyid las ma 'das te/_dgyes shing rab tu dgyes la rnam par dgyes te nyon mongs pa mi mnga' bas na/_bcom ldan 'das 'dod chags nyid ni byang chub ste/_de 
[\[284b.4\]]ci'i slad du zhe na/_bcom ldan 'das 'dod chags kyi ngo bo nyid rjes su rtogs pas byang chub ces bgyi ste/_de'i slad du de ni phur pa'i tshig go/_/bcom ldan 'das sangs rgyas bcom ldan 'das rnams ni zhe sdang dang ldan pa'o zhes bgyi ba 'di ni phur pa'i tshig go/_/bka' stsal pa/_'jam 
[\[284b.5\]]dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sangs rgyas bcom ldan 'das rnams ni zhe sdang mnyam pa nyid la bzhugs shing /_'du byed thams cad kyi skyon yang dag par ston pa ste/_zhe sdang gi ngo bo nyid rjes su rtogs pas zhe sdang dang ldan pa 
[\[284b.6\]]zhes bgyi ste/_de'i slad du de ni phur pa'i tshig go/_/bcom ldan 'das sangs rgyas bcom ldan 'das rnams ni gti mug dang ldan no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 
[\[284b.7\]]'das sangs rgyas bcom ldan 'das rnams ni gti mug gi ngo bo nyid rjes su rtogs pas/_gti mug mnyam pa nyid la bzhugs shing ming thams cad las 'grel pa ste/_de'i slad du de ni phur pa'i tshig go/_/bcom ldan 'das sangs rgyas bcom ldan 'das rnams 'jig tshogs dang ldan no 
[\[285a\]]
[\[285a.1\]]zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sangs rgyas bcom ldan 'das rnams ni 'jig tshogs la bzhugs pa ste/_'jig tshogs mi skye mi 'byung 
[\[285a.2\]]bar thugs su chud pas chos thams cad kyis rgyas par mi 'gyur/_rnam par rgyas par mi 'gyur/_yongs su rgyas par mi 'gyur te/_mi bzhugs pa'i tshul gyis bzhugs pas de'i slad du de ni phur pa'i tshig go/_/bcom ldan 'das sangs rgyas bcom ldan 'das rnams log par 
[\[285a.3\]]lta ba dang ldan no zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das sangs rgyas bcom ldan 'das rnams ni 'dus byas log par yang dag par ston cing /_'dus byas yang dag 
[\[285a.4\]]pa ma lags par yang dag par ston/_'dus byas nor bar yang dag par ston pa ste/_log par lta ba'i ngo bo nyid mtshan nyid kyis mnyam pa nyid thugs su chud pas/_'dus byas thams cad gsob gsog ste/[ {]brdzun [,]rdzun [}]pa slu ba'i chos can du ston pa mdzad pas/_de'i slad du de ni phur pa'i tshig go/_/
[\[285a.5\]]bcom ldan 'das sangs rgyas bcom ldan 'das rnams kyis phyin ci log la gnas te/_byang chub brnyes so zhes bgyi ba dang /_sangs rgyas bcom ldan 'das rnams kyis sgrib pa la gnas 'dod pa'i yon tan lnga la gnas/_'dod chags la gnas/_zhe sdang la gnas/_gti mug la 
[\[285a.6\]]gnas te byang chub brnyes so zhes bgyi ba 'di ni phur pa'i tshig go/_/bka' stsal pa/_'jam dpal ci'i phyir de phur pa'i tshig ces bya/_'jam dpal gyis gsol pa/_bcom ldan 'das gnas zhes bgyi ba 'di ni log par gnas pa'i tshig go/_/bcom ldan 'das kyis bka' stsal pa/_
[\[285a.7\]]'jam dpal log par gnas pa zhes bya ba'i tshig gi don ci/_'jam dpal gyis gsol pa/_bcom ldan 'das log par gnas pa smad par gnas pa/_g.yo ba rab tu g.yo ba zhes bgyi ba 'di ni/_so so'i skye bo rnams kyi tshig [{]bla dgas [,]bla dwags [}]te/_sangs rgyas bcom ldan 'das rnams 
[\[285b\]]
[\[285b.1\]]ni 'dod chags mnyam pa nyid dang /_zhe sdang mnyam pa nyid dang /_gti mug mnyam pa nyid dang /_'dod pa'i yon tan lnga mnyam pa nyid dang /_sgrib pa mnyam pa nyid dang /_phyin ci log mnyam pa nyid la yang dag par bzhugs shing legs par bzhugs pa ste/_de dag ni 'dod 
[\[285b.2\]]chags kyi ngo bo nyid kyi gnas na bzhugs bzhin du/_bla na med pa yang dag par rdzogs pa'i byang chub tu mngon par rdzogs par 'tshang rgya'o/_/zhe sdang gi ngo bo nyid kyi gnas na bzhugs/_gti mug gi ngo bo nyid kyi gnas na bzhugs/_'dod pa'i yon tan lnga'i ngo bo nyid kyi gnas na 
[\[285b.3\]]bzhugs/_sgrib pa'i ngo bo nyid kyi gnas na bzhugs/_phyin ci log gi ngo bo nyid kyi gnas na bzhugs bzhin du/_bla na med pa yang dag par rdzogs pa'i byang chub tu mngon par 'tshang rgya'o/_/de skad ces gsol pa dang /_bcom ldan 'das kyis 'jam dpal gzhon nur gyur pa 
[\[285b.4\]]la 'di skad ces bka' stsal to/_/'jam dpal khyod la gal te la la zhig gis 'di skad du de bzhin gshegs pa dgra bcom pa yang dag par rdzogs pa'i sangs rgyas ni mi dge ba'i chos thams cad spangs pa/_dge ba'i chos thams cad dang ldan pa'o zhes zer zhing de skad ces 'dri na/_
[\[285b.5\]]lan ci skad ces gdab/_gsol pa/_bcom ldan 'das gal te la la zhig gis bdag la de skad du de bzhin gshegs pa dgra bcom pa yang dag par rdzogs pa'i sangs rgyas ni mi dge ba'i chos thams cad spangs pa/_dge ba'i chos thams cad dang ldan pa'o zhes mchi na/_bcom 
[\[285b.6\]]ldan 'das de skad ces 'dri ba de la bdag gis 'di skad bgyi ste/_re shig dge ba'i bshes gnyen dag la rim gro gyis shig_/rnal 'byor la brtson par gyis shig_/chos gang la yang sbyar ba dang /_dbye ba ma byed cig_/gzung ba dang /_gtang bar ma byed cig_/dmigs pa dang /_rnam par dmigs 
[\[285b.7\]]par ma byed cig_/btang snyoms dang /_spong bar ma byed cig_/tshol ba dang /_smon par ma byed cig_/chos gang la yang rab ce'am/_tha ma zhe'am/_mchog ces bya bar yang dag par rjes su ma lta shig dang /_de'i 'og tu de bzhin gshegs pa'i yul shes par 'gyur ro/_/de bzhin gshegs pa'i 
[\[286a\]]
[\[286a.1\]]yul ni bsam gyis mi khyab pa ste/_yul dang bral zhing yul med pa/_yul thams cad dang yang dag par bral ba/_chos yang dag par chad pa'o zhes bgyi'o/_/bka' stsal pa/_'jam dpal khyod kyis de skad ces lung bstan na ci zhig lung bstan par 'gyur/_gsol 
[\[286a.2\]]pa/_bcom ldan 'das bdag gis de skad ces lung bstan pas chos gang yang lung bstan par gyur pa ma mchis so/_/bcom ldan 'das de bzhin gshegs pa bcom ldan 'das kyis byang chub kyi snying po la bzhugs pa'i tshe/_chos la la'i skye ba'am 'gag pa gang yang gzigs sam/_bka' 
[\[286a.3\]]stsal pa/_'jam dpal de ni ma yin no/_/'jam dpal gyis gsol pa/_bcom ldan 'das chos gang ma skyes shing ma byung la/_dge ba'i chos dang ldan pa'ang ma lags/_mi dge ba'i chos dang ldan pa'ang ma lags pa de la yongs su shes par bgyi ba ni gang zhig mchis/_spang ba 
[\[286a.4\]]ni ci zhig mchis/_bsgom pa ni gang zhig mchis/_mngon du bgyi ba ni gang zhig mchis/_mngon par rtogs par bgyi ba yang gang zhig mchis/_de nas steng gi bar snang las lha'i bu stong phrag bcus/_de bzhin gshegs pa dang /_'jam dpal gzhon nur gyur pa la lha rdzas 
[\[286a.5\]]kyi me tog ud pa la dang /_ku mu da dang /_pun da rI ka dang /_man dA ra ba dang /_man dA ra ba chen po dang /_many+dzu shi ka dang /_many+dzu shi ka chen po mang pos mngon par gtor/_rab tu gtor nas/_bcom ldan 'das dang /_'jam dpal gzhon nur gyur pa'i zhabs la phyag 'tshal 
[\[286a.6\]]zhing 'di skad kyi tshig brjod par gyur te/_bcom ldan 'das 'di ni chags pa ma mchis pa'i dpal te/_de ni 'jam dpal lo/_/bcom ldan 'das 'di ni mi gnyis pa'i dpal te/_de ni 'jam dpal lo/_/bcom ldan 'das 'di ni dngos po ma mchis pa'i dpal te/_de ni 'jam 
[\[286a.7\]]dpal lo/_/bcom ldan 'das 'di ni nyon mongs pa ma mchis pa'i dpal te/_de ni 'jam dpal lo/_/bcom ldan 'das 'di ni de bzhin nyid kyi dpal te/_de ni 'jam dpal lo/_/bcom ldan 'das 'di ni ma nor ba de bzhin nyid kyi dpal te/_de ni 'jam dpal lo/_/bcom ldan 
[\[286b\]]
[\[286b.1\]]'das 'di ni chos kyi dbyings kyi dpal te/_de ni 'jam dpal lo/_/bcom ldan 'das 'di ni yang dag pa'i mtha'i dpal te/_de ni 'jam dpal lo/_/bcom ldan 'das 'di ni dam pa'i dpal te/_de ni 'jam dpal lo/_/bcom ldan 'das 'di ni mchog gi dpal te/_de ni 
[\[286b.2\]]'jam dpal lo/_/bcom ldan 'das 'di ni phul gyi dpal te/_de ni 'jam dpal lo/_/bcom ldan 'das 'di ni bla na ma mchis pa'i dpal te/_de ni 'jam dpal lo/_/de skad ces smras pa dang /_'jam dpal gzhon nur gyur pas lha'i bu de dag la 'di skad ces smras so/_/
[\[286b.3\]]lha'i bu dag chog gis bdag la ma rtog rnam par ma rtog shig_/kho bos ni chos gang yang dam pa zhes bya ba'am/_mchog ces bya ba'am/_phul zhes bya ba de lta bu yang dag par rjes su ma mthong ngo /_/lha'i bu dag kho bo ni 'dod chags kyi dpal te/_de'i phyir kho bo 'jam dpal lo/_/
[\[286b.4\]]kho bo ni zhe sdang gi dpal te/_de'i phyir kho bo 'jam dpal lo/_/kho bo ni gti mug gi dpal te/_de'i phyir kho bo 'jam dpal lo/_/lha'i bu dag kho bo ni 'dod chags las yongs su 'das pa ma yin/_zhe sdang las yongs su 'das pa ma yin/_gti mug las yongs su 'das pa 
[\[286b.5\]]ma yin te/_lha'i bu dag byis pa so so'i skye bo dag ni 'da' zhing yongs su 'da' ba dang /_rnam par 'da' ba dag byed kyi/_byang chub sems dpa' rnams ni chos gang la yang 'pho ba'am/_'gro ba'am/_'da' ba med do/_/lha'i bu rnams kyis smras pa/_'jam dpal 'o na 
[\[286b.6\]]byang chub sems dpa' rnams sangs rgyas kyi chos rnams rnam par mi gnon tam/_sa bcu rjes su mi gnon tam/_'jam dpal gyis smras pa/_lha'i bu dag de ji snyam du sems/_sgyu mas sprul pa'i sems dang sems las byung ba dag sangs rgyas kyi chos rnam par gnon cing sa bcu 
[\[286b.7\]]rjes su gnon pa yod dam/_lha'i bu rnams kyis smras pa/_'jam dpal sgyu ma'i skyes bu la gnas kyang med na/_sangs rgyas kyi chos rnam par gnon pa'am/_sa rjes su gnon pa lta ga la yod/_'jam dpal gyis smras pa/_lha'i bu dag de bzhin du chos thams cad ni sgyu ma lta bu ste/_
[\[287a\]]
[\[287a.1\]]de dag ni gnon pa med/_rnam par gnon pa med/_yongs su gnon pa med de 'da' ba med do/_/lha'i bu dag gis smras pa/_'o na 'jam dpal khyod byang chub mngon par rdzogs par 'tshang rgya bar mi 'gyur ram/_'jam dpal gyis smras pa/_lha'i bu dag de ji 
[\[287a.2\]]snyam du sems/_byis pa so so'i skye bo 'dod chags kyis kun nas glags pa zhig byang chub kyi snying por 'dug na thams cad mkhyen pa'i ye shes dang ldan par 'gyur ram/_lha'i bu dag gis smras pa/_ci 'jam dpal 'o na khyod 'dod chags kyis kun nas glags pa'i byis pa so so'i skye bo 
[\[287a.3\]]yin nam/_'jam dpal gyis smras pa/_lha'i bu dag de de bzhin te/_bdag ni 'dod chags kyis kun nas glags pa'o/_/zhe sdang gis kun nas glags pa'o/_/gti mug gis kun nas glags pa'o/_/bdag ni mu stegs can gzhan no/_/log pa la zhen pa'o/_/lha'i bu dag gis smras pa/_
[\[287a.4\]]'jam dpal ci las bsams te/_de skad du bdag ni 'dod chags kyis kun nas glags pa'o/_/zhe sdang gis kun nas glags pa'o/_/gti mug gis kun nas glags pa'o zhes smra/_'jam dpal gyis smras pa/_lha'i bu dag de ni ji ltar mi gnas pa'i tshul gyis 'dod chags dang /_zhe 
[\[287a.5\]]sdang dang /_gti mug gi ngo bo nyid la gnas pa'i phyir/_ji ltar phyogs bcu kun tu gnas med pa de ltar gnas so/_/lha'i bu dag gis smras pa/_'jam dpal khyod ji ltar mu stegs can gzhan zhes bya ba yin/_smras pa/_lha'i bu dag kho bo ni mu stegs can gzhan du mi 'gro ste/_de'i 
[\[287a.6\]]phyir mu stegs can gzhan zhes bya'o/_/lha'i bu dag gis smras pa/_'jam dpal khyod ji ltar log pa la zhen ces bya/_'jam dpal gyis smras pa/_lha'i bu dag kho bos ni chos thams cad log par shes te/_yang dag pa ma yin zhing nor ba yongs su brtags par khong du chud pas/_
[\[287a.7\]]de'i phyir kho bo ni log pa la zhen pa'o/_/de nas de'i tshe lha'i bu stong phrag bcu po de dag gis/_'jam dpal gyis bstan pa de thos nas/_mi skye ba'i chos la bzod pa thob par gyur to/_/'di skad ces kyang smras te/_rdo rje'i tshig dang /_sa bon gyi tshig dang /_phur pa'i tshig rnam pa 'di lta bu 
[\[287b\]]
[\[287b.1\]]dag gang gi rna lam du grag par gyur pa de dag kyang thob par bya ba legs par thob pa yin na/_gang gis thos nas mos par gyur pa dang /_yid ches pa dang /_lung 'bogs pa dang /_kha ton byed pa dang /_'dzin pa dang /_klog pa dang /_ston pa dang /_de bzhin nyid du nan tan byed pa lta smos kyang 
[\[287b.2\]]ci dgos te/_de dag ni thogs pa med pa'i spobs pa rjes su thob par 'gyur ro/_/chos thams cad la snang ba thob par 'gyur ro/_/tshul gcig tu bstan pa la mkhas par 'gyur ro/_/chos thams cad kyang sangs rgyas kyi chos dang sbyor bar 'gyur ro//_//bam po gsum pa ste 
[\[287b.3\]]tha ma/_de nas bcom ldan 'das la lha'i bu pad mo rnam par rol pa'i mngon par shes pas 'di skad ces gsol to/_/bcom ldan 'das dus slad ma la byang chub sems dpa' rnams kyis rnam pa 'di lta bu'i chos thos na/_mi 'jigs mi dngang /_skrag par mi 'gyur ba dang /_sgra thams 
[\[287b.4\]]cad rtogs par 'tshal bar 'gyur ba dang /_thogs pa ma mchis shing /_the tsom ma mchis par bgyi ba'i slad du sgra dang tshig la 'jug pa'i rig pa bstan du gsol/_de skad ces gsol pa dang /_bcom ldan 'das kyis lha'i bu pad mo rnam par rol pa'i mngon par shes pa la 'di skad ces bka' 
[\[287b.5\]]stsal to/_/lha'i bu khyod la gnas de dris pas ci zhig bya/_chog mod sgra dang /_skad la 'jug pa'i rig pa de ni las dang po pa'i byang chub sems dpa' shes pa'am/_khong du chud pa'am/_bsam pa'am/_gzhal ba'am/_dpyad par sla ba ma yin no/_/de ni byang chub sems dpa' las 
[\[287b.6\]]dang po pa'i mdun du brjod par bya ba ma yin te/_lha'i bu sgra dang skad la 'jug pa khong du chud pa'i byang chub sems dpa' sems dpa' chen po ni gal te bskal pa gang gA'i klung gi bye ma snyed du log pa'i tshig yang dag pa ma yin pa'i ngag gis mi snyan pa brjod de/_spyos pas de la khong khro ba'i 
[\[287b.7\]]sems mi skyed do/_/gal te bskal pa gang gA'i klung gi bye ma snyed du bde ba'i yo byad gos dang /_zas dang /_mal cha dang /_nad kyi rkyen rtsi dang /_yo byad thams cad kyis rim gror byas/_bkur stir byas/_bsti stang du byas/_mchod par byas kyang de la chags pa'i sems mi 'byung ste/_
[\[288a\]]
[\[288a.1\]]lha'i bu 'di lta ste dper na/_dgra bcom pa/_zag pa zad pa ni chags par bya ba'i gnas kyi chos thams cad la yang chags par mi 'gyur/_khong khro bar bya ba'i gnas kyi chos thams cad la yang khong khro bar mi 'gyur ro/_/lha'i bu de bzhin du sgra dang /_skad la 
[\[288a.2\]]'jug pa khong du chud pa'i byang chub sems dpa' yang /_bskal pa gang gA'i klung gi bye ma snyed du/_bde ba'i yo byad thams cad kyis rim gror byas kyang /_de la chags pa'i sems mi skyed do/_/bskal pa gang gA'i klung gi bye ma snyed du log pa yang dag pa ma yin pa'i tshig gis mi 
[\[288a.3\]]snyan par brjod de/_spyos kyang khong khro ba'i sems mi skyed do/_/lha'i bu de ltar sgra dang /_skad la 'jug pa khong du chud pa'i byang chub sems dpa' ni thob pa dang /_ma thob pa dang /_grags pa dang /_ma grags pa dang /_bstod pa dang /_smad pa dang /_bde ba dang /_sdug bsngal thams 
[\[288a.4\]]cad kyis mi bskyod mi 'phrogs te/_'jig rten gyi chos thams cad zil gyis gnon cing /_ri'i rgyal po ltar mi sgul bar gnas so/_/de skad ces bka' stsal pa dang /_bcom ldan 'das la lha'i bu pad mo rnam par rol pa'i mngon par shes pas 'di skad ces gsol to/_/bcom ldan 'das 
[\[288a.5\]]'on kyang ma byung ba'i dus na/_byang chub sems dpa' 'du shes sbyangs pa/_'du shes byang ba gang ji snyed cig 'byung bar 'gyur ba de dag gis sgra dang skad la 'jug pa'i rig pa 'di thos na/_rang gi skyon yang rtogs par 'gyur/_gzhan la yang ston par 'gyur na/_bcom ldan 'das 
[\[288a.6\]]sgra dang /_skad la 'jug pa'i rig pa bshad du gsol/_de skad ces gsol pa dang /_bcom ldan 'das kyis lha'i bu pad mo rnam par rol pa'i mngon par shes pa la 'di skad ces bka' stsal to/_/lha'i bu de bas na shin tu legs par nyon la yid la zung shig dang /_don 
[\[288a.7\]]'di ngas khyod la bshad do/_/bcom ldan 'das de ltar bgyi'o zhes nas/_lha'i bu pad mo rnam par rol pa'i mngon par shes pa/_bcom ldan 'das kyis bka' stsal pa ltar nyan to/_/bcom ldan 'das kyis de la 'di skad ces bka' stsal to/_/lha'i bu gal te byang chub 
[\[288b\]]
[\[288b.1\]]sems dpa' 'dod chags kyi sgra la nyes pa'i 'du shes su 'gyur zhing 'dod chags dang bral ba'i sgra la chags pa'i 'du shes su 'gyur na/_sangs rgyas kyi chos rnams la mi slob bo/_/zhe sdang gi sgra la kha na ma tho ba'i 'du shes su 'gyur zhing /_zhe sdang dang bral ba'i sgra la legs 
[\[288b.2\]]pa'i 'du shes su 'gyur na/_sangs rgyas kyi chos rnams la mi slob bo/_/gti mug gi sgra la kha na ma tho ba'i 'du shes su 'gyur zhing /_gti mug dang bral ba'i sgra la legs pa'i 'du shes su 'gyur na/_sangs rgyas kyi chos rnams la mi slob bo/_/'dod pa chung ba'i sgra la chags shing 'dod 
[\[288b.3\]]pa che ba'i sgra la khong khro na/_sgra dang skad la 'jug pa'i rig pa la mi slob bo/_/chog shes pa'i sgra la chags shing /_chog mi shes pa'i sgra la khong khro na/_sgra dang skad la 'jug pa'i rig pa la mi slob bo/_/sdom pa'i sgra la chags shing /_mi sdom pa'i sgra la khong khro na/_sgra dang skad la 
[\[288b.4\]]'jug pa'i rig pa la mi slob bo/_/gcig pur dga' ba'i sgra la chags shing /_skye bo phal po che'i sgra la khong khro na/_sgra dang skad la 'jug pa'i rig pa la mi slob bo/_/sangs rgyas kyi sgra la chags shing /_mu stegs can gyi sgra la khong khro na/_sgra dang skad la 'jug pa'i rig pa la mi 
[\[288b.5\]]slob bo/_/tshangs par spyod pa'i sgra la zhen cing /_tshangs par mi spyod pa'i sgra la zhe sdang na/_sgra dang skad la 'jug pa'i rig pa la mi slob bo/_/kun nas nyon mongs pa'i sgra la khong khro zhing /_rnam par byang ba'i sgra la chags na/_sgra dang skad la 'jug pa'i rig pa la mi slob bo/_/'bras 
[\[288b.6\]]bu la gnas pa'i sgra la chags shing /_byis pa so so'i skye bo'i sgra la khong khro na/_sgra dang skad la 'jug pa'i rig pa la mi slob bo/_/bde ba'i sgra la chags shing /_sdug bsngal gyi sgra la khong khro na/_sgra dang skad la 'jug pa'i rig pa la mi slob bo/_/rab tu byung ba'i sgra la chags shing /_
[\[288b.7\]]khyim pa'i sgra la khong khro na/_sgra dang skad la 'jug pa'i rig pa la mi slob bo/_/'jig rten las 'das pa'i sgra la chags shing /_'jig rten pa'i sgra la khong khro na/_sgra dang skad la 'jug pa'i rig pa la mi slob bo/_/sbyin pa'i sgra la legs pa'i 'du shes su 'gyur zhing /_ser sna'i 
[\[289a\]]
[\[289a.1\]]sgra la khong khro ba'i 'du shes su 'gyur na/_sangs rgyas kyi chos rnams la mi slob bo/_/tshul khrims kyi sgra la chags pa'i 'du shes su 'gyur zhing /_tshul khrims 'chal pa'i sgra la khong khro ba'i 'du shes su 'gyur na/_sangs rgyas kyi chos rnams la mi slob bo/_/bzod 
[\[289a.2\]]pa'i sgra la legs pa'i 'du shes su 'gyur zhing /_gnod sems kyi sgra la khong khro ba'i 'du shes su 'gyur na/_sangs rgyas kyi chos rnams la mi slob bo/_/brtson 'grus brtsams pa'i sgra la legs pa'i 'du shes su 'gyur zhing /_le lo'i sgra la khong khro ba'i 'du shes su 'gyur na/_
[\[289a.3\]]sangs rgyas kyi chos rnams la mi slob bo/_/bsam gtan gyi sgra la legs pa'i 'du shes su 'gyur zhing /_'khrug pa'i sgra la khong khro ba'i 'du shes su 'gyur na/_sangs rgyas kyi chos rnams la mi slob bo/_/shes rab kyi sgra la legs pa'i 'du shes su 'gyur zhing /_shes rab 'chal 
[\[289a.4\]]pa'i sgra la khong khro ba'i 'du shes su 'gyur na/_sangs rgyas kyi chos rnams la mi slob bo/_/nye ba'i sgra la chags shing /_ring ba'i sgra la khong khro na/_sgra dang skad la 'jug pa'i rig pa la mi slob bo/_/'khor ba'i sgra la kha na ma tho ba'i 'du shes su 'gyur zhing /_mya ngan las 'das 
[\[289a.5\]]pa'i sgra la legs pa'i 'du shes su 'gyur na/_sgra dang skad la 'jug pa'i rig pa la mi slob bo/_/tshu rol gyi sgra la khong khro zhing pha rol gyi sgra la chags na/_sgra dang skad la 'jug pa'i rig pa la mi slob bo/_/grong gi sgra la kha na ma tho bar 'du shes par gyur cing /_dgon pa'i sgra la 
[\[289a.6\]]chags par gyur na/_sgra dang skad la 'jug pa'i rig pa la mi slob bo/_/gcig pur spyod pa'i sgra la chags shing /_'du 'dzir spyod pa'i sgra la khong khro na/_sgra dang skad la 'jug pa'i rig pa la mi slob bo/_/dge slong gi spyod pa la chags shing /_khyim pa'i spyod pa la khong khro na/_sgra 
[\[289a.7\]]dang skad la 'jug pa'i rig pa la mi slob bo/_/spyod lam gyi bya ba la chags shing /_spyod lam ma yin pa'i bya ba la khong khro na/_sangs rgyas kyi chos rnams la mi slob bo/_/tshul du shis pa la chags shing /_tshul du mi shis pa la khong khro na/_sangs rgyas kyi chos rnams la mi slob bo/_/
[\[289b\]]
[\[289b.1\]]tshul khrims kyi spyod pa la chags shing /_tshul khrims 'chal pa'i spyod pa la khong khro na/_sangs rgyas kyi chos rnams la mi slob bo/_/ma 'dres pa'i spyod pa la chags shing /_'dres pa'i spyod pa la khong khro na/_sangs rgyas kyi chos rnams la mi slob bo/_/'dod chags dang bral 
[\[289b.2\]]ba'i spyod pa la chags shing /_'dod chags kyi spyod pa la khong khro na/_sangs rgyas kyi chos rnams la mi slob bo/_/zhe sdang med pa'i 'du shes la chags shing /_zhe sdang gi 'du shes la khong khro na/_sangs rgyas kyi chos rnams la mi slob bo/_/gti mug dang bral ba'i 'du shes la chags 
[\[289b.3\]]shing /_gti mug gi 'du shes la khong khro na/_sangs rgyas kyi chos rnams la mi slob bo/_/stong pa nyid la chags shing /_dmigs pa la khong khro na/_sangs rgyas kyi chos rnams la mi slob bo/_/mtshan ma med pa la chags shing /_mtshan ma la khong khro na/_sangs rgyas kyi 
[\[289b.4\]]chos rnams la mi slob bo/_/smon pa med pa la chags shing /_smon pa la khong khro na/_sangs rgyas kyi chos rnams la mi slob bo/_/byang chub sems dpa'i spyod pa la chags shing /_nyan thos dang /_rang sangs rgyas kyi spyod pa la khong khro na/_sangs rgyas kyi chos rnams la mi slob bo/_/
[\[289b.5\]]byang chub sems dpa' la ltung bas rgol na/_byang chub las ring du 'gyur te/_las kyi sgrib pa yongs su 'dzin to/_/spyod pa la 'phya na byang chub las ring du 'gyur ro/_/spyod lam gyis rgol na byang chub las ring du 'gyur ro/_/gal te byang chub sems dpas byang chub sems dpa' la 
[\[289b.6\]]dma' ba'i 'du shes bskyed de/_bdag la che ba'i 'du shes bskyed na/_bdag la rma 'byung ste/_las kyi sgrib pa yang yongs su 'dzin to/_/'di la byang chub sems dpas byang chub sems dpa' la gdams shing rjes su bstan na ston pa'i 'du shes nye bar bzhag ste/_gdams shing 
[\[289b.7\]]rjes su bstan par bya'o/_/gal te des byang chub yongs su btang zhe na/_byang chub sems dpas byang chub sems dpa' la brnyas pa'i sems bskyed par mi bya'o/_/lha'i bu byang chub sems dpa'i dge ba'i rtsa ba rnams ni ji ltar byang chub sems dpa' gnyis pa la brten te/_'chad par 
[\[290a\]]
[\[290a.1\]]'gyur ba de ltar gang gis kyang yongs su 'chad par mi 'gyur ro/_/lha'i bu de lta bas na byang chub sems dpa'i dge ba'i rtsa ba thams cad yongs su bsrung bar 'dod cing /_las kyi sgrib pa thams cad yongs su sbyong bar 'dod pa dang /_chos thams cad la sgrib pa med pa 
[\[290a.2\]]myur du thob par 'dod pas nyin lan gsum mtshan lan gsum du byang chub sems dpa'i theg pa pa thams cad la phyag bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das kyis ji skad du gsungs pa'i don bdag gis 'tshal te 
[\[290a.3\]]'dod chags kyi sgra dang /_sangs rgyas kyi sgra de ni mtshungs pa'o/_/zhe sdang gi sgra dang /_sangs rgyas kyi sgra de ni mtshungs pa'o/_/gti mug gi sgra dang /_sangs rgyas kyi sgra de ni mtshungs pa'o/_/mu stegs can gyi sgra dang /_sangs rgyas kyi sgra de ni mtshungs pa'o/_/'dod pa chung ba'i sgra dang /_
[\[290a.4\]]'dod pa che ba'i sgra de ni mtshungs pa'o/_/chog shes pa'i sgra dang /_chog mi shes pa'i sgra de ni mtshungs pa'o/_/sdom pa'i sgra dang /_mi sdom pa'i sgra de ni mtshungs pa'o/_/gcig pur dga' ba'i sgra dang /_'du 'dzi'i sgra de ni mtshungs pa'o/_/tshu rol gyi sgra dang /_pha rol gyi sgra de ni mtshungs 
[\[290a.5\]]pa'o/_/ring ba'i sgra dang /_nye ba'i sgra de ni mtshungs pa'o/_/'khor ba'i sgra dang /_mya ngan las 'das pa'i sgra de ni mtshungs pa'o/_/grong gi sgra dang /_dgon pa'i sgra de ni mtshungs pa'o/_/sbyin pa'i sgra dang /_ser sna'i sgra de ni mtshungs pa'o/_/tshul khrims kyi sgra dang /_tshul khrims 
[\[290a.6\]]'chal pa'i sgra de ni mtshungs pa'o/_/bzod pa'i sgra dang /_gnod sems kyi sgra de ni mtshungs pa'o/_/brtson 'grus kyi sgra dang /_le lo'i sgra de ni mtshungs pa'o/_/bsam gtan gyi sgra dang /_'khrug pa'i sgra de ni mtshungs pa'o/_/shes rab kyi sgra dang /_shes rab 'chal pa'i sgra de ni mtshungs 
[\[290a.7\]]pa'o/_/de nas lha'i bu pad mo rnam par rol ba'i mngon par shes pas 'jam dpal gzhon nur gyur pa la 'di skad ces smras so/_/'jam dpal ci'i phyir na de dag mtshungs zhes bya/_'jam dpal gyis smras pa/_lha'i bu 'dod chags kyi sgra la khyod ji ltar sems/_lha'i bus smras 
[\[290b\]]
[\[290b.1\]]pa/_brag ca dang 'dra bar shes so/_/'jam dpal gyis smras pa/_lha'i bu 'o na sangs rgyas kyi sgra khyod kyis ji ltar shes/_lha'i bus smras pa/_'jam dpal de yang sgra brnyan gyi mnyam pa nyid las ma 'das pa'o/_/'jam dpal gyis smras pa/_lha'i bu rnam grangs des kyang khyod kyis 'di ltar de dag ni 
[\[290b.2\]]mtshungs pa yin par rig par bya'o/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod sngon las dang po ba'i sa la gnas shing 'di lta bu'i tshul khong du ma chud pa'i tshe/_las kyi sgrib pa ji lta bu dag mngon par 'du byas pa lung ston cig dang 
[\[290b.3\]]'jam dpal des ma 'ongs pa'i dus na/_byang chub sems dpar dam 'cha' ba ji snyed cig 'byung bar 'gyur ba de dag kyang /_de lta bu'i las kyi sgrib pa thob pa dang /_rang rang srung bar 'gyur ro/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol 
[\[290b.4\]]to/_/ci sman bcom ldan 'das gal te de ltar de lta bu'i sug las kyi sgrib pa'i nongs pa thos na/_yid mi bde bar yang 'gyur la su ga las kyi sgrib pa rnam par dag pa thob tu lags kyang /_chos thams cad la sgrib pa 'thob par 'gyur lags pa snyam/_bcom ldan 'das sngon 'das pa'i dus na/_
[\[290b.5\]]bskal pa grangs ma mchis pa shin tu bgrang ba las 'das pa/_yangs pa/_tshad ma mchis pa/_bsam gyis mi khyab pa de'i pha rol/_de'i yang pha rol de'i dus de'i tshe na/_de bzhin gshegs pa dgra bcom pa yang dag par rdzogs pa'i sangs rgyas seng ge'i nga ro rnga sgra'i rgyal po zhes bgyi ba/_rig pa 
[\[290b.6\]]dang rkang par ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul ba'i kha lo sgyur ba/_lha dang mi rnams kyi ston pa/_sangs rgyas bcom ldan 'das 'jig rten du byung ste/_de bzhin gshegs pa de'i sku tshe'i tshad ni dgung lo bye ba khrag khrig brgya phrag stong du gyur to/_/
[\[290b.7\]]theg pa ni gsum gyis sems can rnams yongs su mya ngan las zlo bar gyur to/_/'jig rten gyi khams de'i ming ni snang ba chen po can zhes bgyi ste/_'jig rten gyi khams de na zhugs shing ngam/_ldum bu gang ji snyed pa de dag thams cad kyang rin po che sna bdun gyi rgyu las grub par gyur te/_zhugs shing de dag 
[\[291a\]]
[\[291a.1\]]las kyang 'di lta bu'i sgra 'byung ste/_gang 'di stong pa nyid kyi sgra dang /_mtshan ma ma mchis pa'i sgra dang /_smon pa ma mchis pa'i sgra dang /_skye ba ma mchis pa'i sgra dang /_dngos po ma mchis pa'i sgra dang /_mtshan nyid ma mchis pa'i sgra dang /_rnam pa de lta bu'i sgra dag 
[\[291a.2\]]'byung ste sgra 'byung ba de dag gis sems can de dag mngon par rtogs pa 'thob par gyur to/_/de bzhin gshegs pa de'i nyan thos kyi tshogs dang po ni dge slong bye ba dgu bcu rtsa dgu'i tshogs su gyur te/_thams cad kyang dgra bcom pa/_zag pa zad pa/_khur bor ba/_rang gi don rjes su 
[\[291a.3\]]thob pa/_srid par sbyor ba yongs su bas pa/_bka' yang dag pas sems shin tu rnam par grol ba sha stag gi tshogs su gyur to/_/tshogs gnyis pa ni dge slong bye ba phrag dgu bcu rtsa drug gi tshogs su gyur to/_/tshogs gsum pa ni dge slong bye ba phrag dgu bcu rtsa gsum gyi 
[\[291a.4\]]tshogs su gyur to/_/tshogs bzhi pa ni dge slong bye ba phrag dgu bcu'i tshogs su gyur te/_thams cad kyang dgra bcom pa/_zag pa zad pa/_khur bor ba/_rang gi don rjes su thob pa/_srid par sbyor ba yongs su su bas pa/_bka' yang dag pas sems shin tu rnam par 
[\[291a.5\]]grol ba sha stag gi tshogs su gyur to/_/byang chub sems dpa'i tshogs kyang grangs de snyed du gyur te/_thams cad kyang mi skye ba'i chos kyi bzod pa dang ldan pa tshul sna tshogs pa bsgrub pa la mkhas pa/_sangs rgyas bye ba khrag khrig brgya stong mang po bsnyen bkur ba/_sangs rgyas kyi zhing 
[\[291a.6\]]bye ba khrag khrig brgya stong mang por rnam par grags pa/_sems can bye ba khrag khrig brgya stong mang po yang dag par sgrol ba/_sgo mtha' yas pa'i gzungs rab tu thob pa/_ting nge 'dzin bye ba khrag khrig brgya stong mngon par bsgrub pa la mkhas pa sha stag gi tshogs su gyur te/_de ma 
[\[291a.7\]]lags pa'i byang chub sems dpa' sems dpa' chen po las dang po pa dang /_theg pa la gsar du zhugs pa rnams lta smos kyang ci 'tshal te/_de bzhin gshegs pa de'i sangs rgyas kyi zhing gi rgyan du gyur pa de dag ni tshig gis brjod par sla ba ma lags so/_/de bzhin gshegs pa 
[\[291b\]]
[\[291b.1\]]de yongs su mya ngan las 'das nas dam pa'i chos ni dgung lo stong phrag drug cu'i bar du gnas par gyur te/_zhugs shing de dag las kyang sgra de dag de slan chad mi 'byung bar gyur to/_/bcom ldan 'das de'i tshe dge slong byang chub sems dpa' chos smra ba rab tu dga' ba'i dbang po zhes 
[\[291b.2\]]bgyi ba byung ste/_bcom ldan 'das byang chub sems dpa' rab tu dga' ba'i dbang po de ni sngon spyod spyod pa ste/_spyod lam bcos mi 'tshal ba 'jig rten pa'i chos thams cad las slar log pa ma mchis pa ste/_sems can de dag kyang dbang po rno zhing phye ba tsam gyis 'tshal la zab mo la 
[\[291b.3\]]mos pa sha stag ste/_de ni sems can de dag la 'dod pa chung ba'i bsngags pa yang mi rjod/_chog shes pa dang /_sdom pa dang /_gcig pur dga' ba'i bsngags pa yang mi rjod/_'du 'dzi ma mchis pa'i bsngags pa yang mi rjod cing /_des sems can de dag la chos thams 
[\[291b.4\]]cad ni 'dod chags kyi ngo bo nyid do zhes bgyi bar bstan/_chos thams cad ni zhe sdang gi ngo bo nyid do zhes bgyi bar bstan/_chos thams cad ni gti mug gi ngo bo nyid do zhes bgyi bar bstan/_chos thams cad ni sgrib pa med pa'o zhes bgyi bar bstan te/_des thabs des spyod pa thams cad kyang mtshan nyid 
[\[291b.5\]]gcig pa'o zhes bgyi bar bstan nas/_sems can thabs de lta bus bstan pa de dag kyang byang chub sems dpa' de'i spyod pa la mi dga' bar ma gyur te/_khong khro ba'i sems ma mchis pa de dag bzod pa'i sa thob par gyur/_de bzhin gshegs pa'i bstan pa la yang mi phyed cing nges par gyur 
[\[291b.6\]]to/_/de'i tshe dge slong byang chub sems dpa' chos smra ba rgyal ba'i blo gros zhes bgyi ba byung ste/_bcom ldan 'das chos smra ba rgyal ba'i blo gros zhes bgyi ba de ni bsam gtan bzhi thob pa/_gzugs ma mchis pa'i snyoms par 'jug pa bzhi thob pa ste/_sbyangs pa'i yon tan bcu gnyis 
[\[291b.7\]]kyang yang dag par blangs te gnas par gyur to/_/bcom ldan 'das byang chub sems dpa' rgyal ba'i blo gros kyis 'dul bar gyur pa de dag ni skyon 'dzin cing skyon rjod pa/_blo mi brtan pa sha stag tu gyur te/_bcom ldan 'das de nas byang chub sems dpa' rgyal ba'i blo gros bsod nams la 
[\[292a\]]
[\[292a.1\]]spyod pa zhig gi tshe/_ma rig nas byang chub sems dpa' rab tu dga' ba'i dbang po'i bslang ba'i grong der mchis te/_des de na khyim bdag gi bu'i gnas shig mchis par mthong nas/_khyim bdag gi bu gang na ba der mchis nas phyin pa dang /_stan bting ba 
[\[292a.2\]]la mchis te/_khyim bdag gi bu de la 'dod pa chung ba'i bka' mchid brjod/_chog shes pa'i bka' mchid brjod/_sdom pa'i bka' mchid brjod/_'du 'dzi'i nongs pa brjod/_gcig pur dga' ba'i bsngags pa brjod/_'du 'dzi ma mchis pa'i bsngags pa brjod 
[\[292a.3\]]nas/_khyim bdag gi bu de'i mdun du byang chub sems dpa' rab tu dga' ba'i dbang po la mi snyan pa rjod pa dge slong des ni skye bo mang po log par bstan to/_/dge slong des ni skye bo mang po log par lta bar byas so/_/dge slong de ni 'du 'dzi'i nang na rnam par spyod pa ste/_'dod 
[\[292a.4\]]chags ni sgrib pa med do zhes ston to/_/zhe sdang ni sgrib pa med do zhes ston to/_/gti mug ni sgrib pa med do zhes ston to/_/chos thams cad ni sgrib pa med do zhes ston to zhes brjod pa dang /_khyim bdag gi bu de yang dbang po rno ba bzod pa thob pa zhig ste/_des dge slong de la smras pa/_
[\[292a.5\]]btsun pa khyod kyis 'dod chags ji ltar mkhyen/_des smras pa/_khyim bdag gi bu 'dod chags ni kun nas nyon mongs par shes so/_/smras pa/_btsun pa 'o na 'dod chags de nang na mchis sam/_phyi rol na mchis/_smras pa/_'dod chags ni nang na yang med/_phyi rol na yang 
[\[292a.6\]]med do/_/smras pa/_btsun pa de ltar 'dod chags nang na yang ma mchis/_phyi rol na yang ma mchis shar phyogs na yang ma mchis/_lho phyogs na yang ma mchis/_nub phyogs na yang ma mchis/_byang phyogs na yang ma mchis/_steng na yang ma mchis/_'og na yang ma 
[\[292a.7\]]mchis/_phyogs mtshams rnams na yang ma mchis te/_de lta lags na de ni ma skyes pa lags te/_gang la ma skyes pa de la kun nas nyon mongs pa'am/_rnam par byang ba'ang ci zhig mchis/_de nas dge slong rgyal ba'i blo gros kyis bstan pa de thos nas 'khrugs te shin tu mi dga' 
[\[292b\]]
[\[292b.1\]]nas/_bsod snyoms kyang ma blangs par stan las langs te mchis so/_/'di skad kyi tshig kyang rjod de/_kye ma dge slong des ni/_skye bo mang po log par bstan to zhes kyang brjod nas de khyim de nas byung ste/_dgon pa logs su mchis so/_/de slad kyis gtsug lag khang du mchis 
[\[292b.2\]]nas dge slong lhag ma rnams la yang bsgo'o/_/dge 'dun gyi nang du yang dge slong de mthong nas/_'di skad du dge slong 'di ni skye bo mang po log par ston cing /_dge slong 'di ni skye bo mang po log par lta bar byed de/_'di ni 'dod chags sgrib pa med do zhes ston to/_/zhe sdang sgrib pa med do zhes 
[\[292b.3\]]ston to/_/gti mug sgrib pa med do zhes ston to/_/chos thams cad sgrib pa med do zhes ston to zhes bgyis so/_/de nas byang chub sems dpa' rab tu dga' ba'i dbang po de 'di snyam du gyur te/_dge slong 'dis ni gdon mi za bar las kyi sgrib pa bsags par gyur gor ma chag na de la bdag gis 
[\[292b.4\]]zab mo'i gtam bya'o/_/des ni ma nus na'ang 'di'i byang chub kyi phyogs kyi chos rnams bsgom pa'i rgyu tsam du'ang 'gyur ro snyam ste/_de nas byang chub sems dpa' rab tu dga' ba'i dbang pos/_dge slong gi dge 'dun thams cad gcig tu 'dun par bgyis nas/_de'i tshe tshigs su bcad pa 'di 
[\[292b.5\]]dag smras so/_/'dod chags mya ngan 'das par gsungs/_/zhe sdang gti mug de bzhin te/_/byang chub de dag gnas nyid yin/_/sangs rgyas byang chub bsam mi khyab/_/'dod chags gang gis rnam brtags pa/_/zhe sdang gti mug de bzhin te/_/sangs rgyas byang chub de la ring /_/
[\[292b.6\]]gnam dang sa gnyis ci bzhin no/_/byang chub 'dod chags gnyis ni gnyis su med/_/'jug pa gcig pa mnyam nyid ldan pa ste/_/'di dag chos la byis pa gang 'jigs pa/_/de dag sangs rgyas byang chub ring ba yin/_/'dod chags skye min 'jig pa ma yin te/_/sems kyang kun 
[\[292b.7\]]nas nyon mongs 'gyur ba med/_/gang zhig dmigs pa'i bdag la blo chags pa/_/'dod chags ngan song de dag ltung bar byed/_/gang zhig 'dod chags chos kyang sangs rgyas chos/_/de dag khyad par gang yang med pa ste/_/yi ge gcig cing tshul gcig mtshan nyid med/_/de ltar 
[\[293a\]]
[\[293a.1\]]shes pa bde gshegs nyid du 'gyur/_/tshul khrims 'chal dang tshul khrims rnam brtags shing /_/gang zhig tshul khrims rlom pas myos gyur pa/_/dmigs pa'i lta la rab gnas de la ni/_/byang chub med cing sangs rgyas chos kyang med/_/gang zhig dgon pa'i gnas 
[\[293a.2\]]la rtog byed cing /_/bdag la stod byed gzhan la smod byed pa/_/dgon par lta la rab gnas de la ni/_/mtho ris med na byang chub ga la yod/_/byang chub lta ba gnyis su med gsungs te/_/ming dang yi ge grangs dang sgra 'jug pa/_/de dag gang gis yang dag rtogs gyur pa/_/de la 
[\[293a.3\]]sangs rgyas byang chub ring ba min/_/kun nas nyon mongs de la rnam rtog cing /_/rnam byang lta la byis pa gang chags pa/_/dmigs pa'i lta la rab gnas de la ni/_/byang chub med cing sangs rgyas chos kyang med/_/gang zhig sangs rgyas chos la 'dod skyed pa/_/de la sangs rgyas byang chub 
[\[293a.4\]]ring ba ste/_/yod min chos la 'dod pa skyed pas na/_/de ni sdug bsngal yongs su myong bar 'gyur/_/gang zhig 'dod chags zhe sdang mi rtog cing /_/gti mug chung bas byang chub yin lta ba/_/de la sangs rgyas byang chub ring ba min/_/bzod pa mchog kyang myur du des 'thob 'gyur/_/
[\[293a.5\]]'dus ma byas dang 'dus byas sus mthong ba/_/de ni 'khor ba'i chos las gzhar mi 'grol/_/gang gis khams de mnyam pa nyid rtogs pa/_/de myur skyes bu sangs rgyas mchog tu 'gyur/_/gang gis sangs rgyas chos dang sangs rgyas dag_/thams cad kun tu nam yang ma mthong na/_/chos 
[\[293a.6\]]rnams kun gyis gos pa med pa de/_/bdud bcom byang chub mngon par 'tshang yang rgya/_/su zhig sems can rnam par 'grel 'dod pa/_/des ni sems can khams su blta mi bya/_/ma lus sems can mya ngan 'das dang 'dra/_/de ltar sus shes de ni rang byung 'gyur/_/dgon pa'i chos 
[\[293a.7\]]la gang zhig mi snang zhing /_/grong du phyin na spyod lam 'chos byed pa/_/de ni 'jig rten lhar bcas rkun po ste/_/de la byang chub sangs rgyas chos rnams med/_/bdag ni sangs rgyas 'gyur zhes gang rlom pa/_/byis pa de ni gti mug dbang gis non/_/sangs rgyas chos ni nam mkha' 
[\[293b\]]
[\[293b.1\]]mtshungs pa ste/_/blang dang dor ba'i sgra ni de la med/_/rgyal bas nam yang byang chub sangs ma rgyas/_/des ni nam yang sems can bkrol ba med/_/med pa'i chos rnams brtags shing byis pa rnams/_/sangs rgyas byang chub las ni ring ba yin/_/sems can 'di dag nyon mongs 
[\[293b.2\]]sus mthong ba/_/de la nyon mongs mtha' yas 'byung bar 'gyur/_/sems can de dag sems can med ces gsungs/_/sems can 'du shes gnas la byang chub med/_/gang gis sems can shin tu grol mthong zhing /_/'dod chags zhe sdang gti mug rtag med la/_/sems 
[\[293b.3\]]can zhi zhing rab zhi rnam zhi bar/_/gang gis shes pa de ni mgon por 'gyur/_/gang gis sems can sems can med ma mthong /_/yang dag nyid du sangs rgyas chos ma dmigs/_/ji ltar sems can de bzhin sangs rgyas shes/_/de ltar sus shes de ni mgon por 'gyur/_/nyon 
[\[293b.4\]]mongs rtog na nyon mongs yod par 'gyur/_/tshul bzhin lam sems de bzhin nyon mongs yod/_/nyon mongs lam du nam yang ma brtags na/_/des ni byang chub mi rtog sa 'thob bo/_/stong pa'i chos kyis mi mkhas gang 'jigs pa/_/de dag sangs rgyas chos las ring ba yin/_/
[\[293b.5\]]stong nyid chos la the tsom su med pa/_/de dag sangs rgyas byang chub 'thob par 'gyur/_/byang chub mchog thob par ni su 'dod pa/_/des ni 'dod chags chos la brtag mi bya/_/'dod chags chos kyi mtshan nyid gang yin pa/_/de dag sangs rgyas yon tan bsam mi khyab/_/gang zhig 
[\[293b.6\]]sangs rgyas chos la mi 'jug cing /_/sems dang byang chub skye ba med pa dang /_/sems dang sangs rgyas byang chub gnyis med par/_/shes par gyur na de ni mgon por 'gyur/_/sdig sems mu stegs can gyis gang brjod dang /_/sangs rgyas rnams kyis gsung gang bka' stsal pa/_/
[\[293b.7\]]de dag tha dad tshul gyur med pa ste/_/de ltar shes na de ni mgon por 'gyur/_/gang gis byang chub mthong zhing smon byed pa/_/de dang byang chub ring ste byang chub med/_/sangs rgyas sangs rgyas min pa mi mnyam zhe'am/_/sangs rgyas 'di zhes mi rtog mgon por 'gyur/_/gang 
[\[294a\]]
[\[294a.1\]]zhig bdag ni sems can 'grel pa zhes/_/rlom na sems can 'du shes chags rmongs pas/_/dmigs pa'i lta la rab gnas de la ni/_/byang chub med cing sangs rgyas chos kyang med/_/'dod chags nang dang phyi na mi gnas te/_/phyogs dang phyogs mtshams gang 
[\[294a.2\]]na'ang yod pa min/_/chos rnams yod min rnam par brtag byas shing /_/byis pa 'dod chags 'du shes de ltar rmongs/_/sgyu ma smig rgyu brag ca lta bu ste/_/mo gsham bu dang rmi lam 'dra ba ni/_/nyon mongs 'di dag thams cad dmigs su med/_/byis pa de ltar mi shes rnam par rmongs/_/
[\[294a.3\]]'dus byas chos dang 'dus ma byas kyi chos/_/de dag tha dad gnyis su nam yang med/_/gang la grangs dang bgrang du med pa dang /_/de yi tshul gyis gnyis su med par 'jug_/byis pa gang zhig byang chub sems rlom zhing /_/sangs rgyas 'gyur zhes rlom sems byed gyur na/_/chos kyi dngos 
[\[294a.4\]]nyid phyag rgya 'di bor bas/_/de la sangs rgyas chos dang byang chub med/_/smra la gang dga' yongs rtog spyod yul can/_/smra ba'i don la rnam par mi sems shing /_/ming dang legs la de bzhin chags gyur pa/_/de dag byang chub 'gyur ba the tsom yod/_/lta ba'i rnam pa byang chub gnyis 
[\[294a.5\]]med gsungs/_/ming dang yi ge grangs dang skad 'jug pa/_/mi mkhas gang gis chos 'di ma rtogs pa/_/de dag sangs rgyas byang chub ring bar gnas/_/ming la chags shing smra la dga' ba dang /_/bdag tu lta la gang zhig gnas gyur cing /_/'dod pa chung dang chog shes rnam brtags 
[\[294a.6\]]pas/_/'dod pa'i dbang gis da dung de 'dug go/_/'dod chags chos las shed skyes gang 'bros pa/_/de ni 'dod chags chos las gzhar mi 'grol/_/gang gis yang dag 'dod chags chos shes na/_/'dod chags bral ba'i 'dod chags chos shes 'gyur/_/yun ring dus su 
[\[294a.7\]]tshul khrims bsrung byas shing /_/bskal pa bye bar bsam gtan bskyed byas kyang /_/yang dag nyid mtha' 'di ni ma rtogs na/_/bstan pa 'di la de dag blo yod min/_/ci yang ma yin chos 'di sus shes pa/_/nam yang de ni chos kun chags mi 'gyur/_/tshul khrims 'chal dang 
[\[294b\]]
[\[294b.1\]]tshul khrims rnam brtags pas/_/byis pa dmigs pa'i spyod yul thar mi 'gyur/_/tshul khrims tshul khrims med par sus shes shing /_/tshul khrims 'chal dang tshul khrims tshul gcig ces/_/tshul khrims ngang tshul de ltar sus shes pa/_/tshul khrims 'chal pa de la nam 
[\[294b.2\]]yang med/_/chos rgyal chos la rtog par ma gyur na/_/thabs kyi sa la sems can rnam 'dul zhing /_/byang chub zag med zhi ba 'di la yang /_/tshul gcig chos kyis sems can 'dzud pa yin/_/chos rgyal dam pa'i chos 'di mi g.yo zhing /_/dngos med mtshan nyid med la tshul gcig 
[\[294b.3\]]par/_/ngo bo nyid kyis stong chos ma thos pas/_/g.yang sa chen por byis pa de dag ltung /_/chos 'di thos shing mi dngang gang gyur pa'i/_/'dod pa'i yon tan lnga chags khyim pa'ang bla'i/_/bstan pa 'di la rab tu byung gyur cing /_/dmigs sta sbyangs pa'i yon tan rlom pa min/_/
[\[294b.4\]]phyogs bcu kun na sangs rgyas rang byung ba/_/'jig rten don mdzad gang dag bzhugs pa rnams/_/de dag kun gyis nam mkha' mtshungs pa'i chos/_/g.yo ba med shes byang chub 'gyur zhes gsungs/_/mi mkhas gang rnams mi sdug bsgom sems shing /_/chos rab 'di thos 'jigs 
[\[294b.5\]]par 'gyur ba dag_/rtag par sdug bsngal che dang ldan gyur cing /_/bskal pa bye ba mang por sdug bsngal 'gyur/_/tshigs su bcad pa bstan pa 'di bshad pa'i tshe/_lha'i bu stong phrag sum cu rtsa gnyis kyis mi skye ba'i chos la bzod pa thob bo/_/dge slong stong phrag brgyad cu nye bar len pa med 
[\[294b.6\]]par zag pa las sems rnam par grol lo/_/byang chub sems dpa' rgyal ba'i blo gros kyang 'chi ba'i dus bgyis nas dog sa'i sgo phye ste/_sems can dmyal ba chen por ltung ngo /_/de sug las kyi sgrib pa des bskal pa bye ba khrag khrig brgya phrag stong du sems can dmyal ba chen po dag tu 
[\[294b.7\]]sdug bsngal tsha zhing rtsub la yid du mi 'ong ba'i tshor ba mi bzad pa myong bar gyur to/_/tshe rabs brgya stong phrag bdun cu rtsa bzhir mi snyan par brjod pa thob par gyur to/_/bskal pa brgya stong mang por de bzhin gshegs pa'i mtshan tsam yang ma thos par gyur to/_/de de nas slad kyis de bzhin gshegs pa 
[\[295a\]]
[\[295a.1\]]gzhan dang gzhan dag dang mjal te/_de dag gi bstan pa la rab tu byung nas mngon par mos par ma gyur te/_tshe rabs stong phrag bdun cu rtsa drug rab tu byung ba las slar babs par gyur to/_/sug las kyi sgrib pa de nyid kyi lhag mas tshe rabs stong phrag mang por dbang po 
[\[295a.2\]]rtul por gyur to/_/bcom ldan 'das de'i tshe byang chub sems dpa' dge slong chos smra ba rab tu dga' ba'i dbang po zhes bgyi ba byung ba de ni bla na med pa yang dag par rdzogs pa'i byang chub tu mngon par rdzogs par sangs rgyas te/_da ltar bzhugs shing 'tsho gzhes chos kyang ston to/_/shar 
[\[295a.3\]]phyogs kyi 'jig rten gyi khams bye ba brgya stong 'das pa na/_sangs rgyas kyi zhing rin chen sna tshogs kyi 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas gzi brjid stug cing dri ma med la nyi zla zil gyis gnon pa bzhugs shing 'tsho gzhes 
[\[295a.4\]]chos kyang ston te/_bcom ldan 'das dge slong rgyal ba'i blo gros zhes bgyi bar gang gyur pa de ni bdag nyid de'i tshe de'i dus na/_dge slong rgyal ba'i blo gros zhes bgyi bar gyur te/_bcom ldan 'das bdag gi de'i tshe tshul 'di ma 'tshal bas de lta bu'i sdug bsngal myong bar gyur to/_/bcom 
[\[295a.5\]]ldan 'das bdag ni de 'dra ba'i gnas su gyur te/_de lta bu'i sdug bsngal ma mchis pa'i sdug bsngal yongs su brtags pa'i sdug bsngal/_phyin ci log gi sdug bsngal rnam pa de lta bu myong bar gyur to/_/bcom ldan 'das de lta lags pas byang chub sems dpa'i theg pa la zhugs pa'am/_
[\[295a.6\]]nyan thos kyi theg pa la zhugs pa gang yang rung ste/_de lta bu'i sug las kyi sgrib pa mi 'tshal zhing /_de lta bu'i sdug bsngal mi 'tshal na des dam pa'i chos spang bar mi bgyi'o/_/dam pa'i chos la dpya bar mi bgyi'o/_/chos gang la yang khong khro bar mi bgyi'o/_/de nas bcom ldan 'das kyis 
[\[295a.7\]]'jam dpal gzhon nur gyur pa la 'di skad ces bka' stsal to/_/'jam dpal tshigs su bcad pa de thos pas khyod la khyad par ci zhig tu gyur/_gsol pa/_bcom ldan 'das tshigs su bcad pa de thos las kyi sgrib pa de las langs nas gang dang gang du skyes pa de dang de dag tu yang 
[\[295b\]]
[\[295b.1\]]zab mo'i bzod pa can/_nges pa'i bzod pa can du gyur te/_chos zab mo ston pa la mkhas par gyur to/_/bcom ldan 'das kyis bka' stsal pa/_'jam dpal su'i mthus khyod kyis de ltar yun ring po na mngon par 'du byas pa'i las kyi sgrib pa rjes su dran/_'jam dpal gyis gsol pa/_bcom 
[\[295b.2\]]ldan 'das byang chub sems dpa' rnams ni ci sems ci smra/_rjes su ci dran yang de dag thams cad de bzhin gshegs pa'i mthu ste/_de ci'i slad du zhe na/_bcom ldan 'das de bzhin gshegs pa las byung ba ni chos thams cad do/_/bcom ldan 'das kyis bka' stsal pa/_'jam dpal de 
[\[295b.3\]]bzhin gshegs pa'i stobs bcu thob pa dang /_'di thos pa de ni mtshungs so/_/mi skye ba'i chos la bzod pa thob pa dang /_'di thos pa de ni mtshungs so/_/'jam dpal gyis gsol pa/_bdag gis bcom ldan 'das kyis gsungs pa'i don 'tshal te/_chos kyi rnam grangs 'di thos pa ni 
[\[295b.4\]]bsam gyis mi khyab bo/_/bcom ldan 'das kyis bka' stsal pa/_'jam dpal de de bzhin te/_chos kyi rnam grangs 'di thos pa ni bsam gyis mi khyab bo/_/'on kyang sbyor ba med pa la la de thos nas mos par mi 'gyur du 'ong ba'i phyir/_de bzhin gshegs pa lung mi ston to/_/de nas bcom 
[\[295b.5\]]ldan 'das la 'jam dpal gzhon nur gyur pa dang /_byang chub sems dpa' sems dpa' chen po byams pas 'di skad ces gsol to/_/bcom ldan 'das slad ma'i dus lnga brgya pa tha ma la ci nas kyang chos kyi rnam grangs 'di rgyas par 'gyur zhing skye bo mang po'i sug par phyin par 'gyur ba dang /_de la 
[\[295b.6\]]bdud dam bdud kyi ris kyi lha dag gis glags rnyed par mi 'gyur ba de ltar byin gyis brlab tu gsol/_de nas bcom ldan 'das kyis chos kyi rnam grangs 'di byin gyis brlab pa'i phyir g.yas g.yon du gzigs so/_/bcom ldan 'das kyis de ltar gzigs ma thag tu de'i tshe phyogs bcur sangs 
[\[295b.7\]]rgyas kyi zhing gang gA'i klung gi bye ma snyed rnam pa drug tu g.yos par gyur/_rab tu g.yos par gyur/_kun tu g.yos par gyur to/_/de'i tshe bcom ldan 'das kyis chos kyi rnam grangs 'di byin gyis brlab pa mdzad de/_sangs rgyas bcom ldan 'das gzhan dag gis kyang 'jig rten gyi khams 
[\[296a\]]
[\[296a.1\]]gang gA'i klung gi bye ma snyed dag nas chos kyi rnam grangs 'di byin gyis brlabs so/_/bcom ldan 'das kyis chos kyi rnam grangs 'di bstan pa'i tshe phyogs bcu na gang gA'i klung gi bye ma ji snyed yod la de bas kyang shin tu mang ba'i sems can rnams kyis mi skye ba'i chos la bzod pa 
[\[296a.2\]]thob par gyur to/_/gang dag nyan thos nyid la gnas par gyur pa dang /_slob pa'i sa'am/_mi slob pa'i sa la gnas par gyur ba dag ni smos kyang mi smos so/_/de nas bcom ldan 'das la tshe dang ldan pa dga' bos 'di skad ces gsol to/_/bcom ldan 'das chos kyi rnam grangs 'di'i 
[\[296a.3\]]ming ci zhes bgyi/_ji ltar gzung bar bgyi/_bcom ldan 'das kyis bka' stsal pa/_dga' bo de bas na chos kyi rnam grangs 'di chos thams cad 'byung ba med pa zhes bya bar zung shig_/bcom ldan 'das kyis de skad ces bka' stsal pa dang /_'jam dpal gzhon nur gyur pa dang /_
[\[296a.4\]]byang chub sems dpa' byams pa dang /_lha'i bu pad mo rnam par rol ba'i mngon par shes pa dang /_byang chub sems dpa'i tshogs chen po de dang /_dge slong lnga brgya tsam po de dag dang /_tshe dang ldan pa kun dga' bo dang /_lha dang /_mi dang /_lha ma yin 
[\[296a.5\]]dang /_dri zar bcas pa'i 'jig rten bcom ldan 'das kyis gsungs pa la yi rangs te mngon par dga'o//_//'phags pa chos thams cad 'byung ba med pa zhes bya ba theg pa chen po'i mdo rdzogs so//_//lo ts+tsha ba ban de rin chen 'tshos 
[\[296a.6\]]bsgyur cing zhus te gtan la phab pa//_//
