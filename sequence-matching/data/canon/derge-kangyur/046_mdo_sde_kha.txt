[\[1a\]]
[\[1a.1\]]@#/_/mdo sde kha ba bzhugs so//
[\[1b\]]
[\[1b.1\]{D95}]@#/_/rgya gar skad du/_Ar+ya la li ta bi stA ra nA ma ma hA yA na sU tra/_bod skad du/_'phags pa rgya cher rol pa zhes bya ba theg pa chen po'i mdo/_/bam po dang po/_sangs rgyas dang byang 
[\[1b.2\]]chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na/_dge 
[\[1b.3\]]slong khri nyis stong gi dge slong gi dge 'dun chen po la 'di lta ste/_tshe dang ldan pa kun shes kauN+Di n+ya dang /_tshe dang ldan pa rta thul dang /_tshe dang ldan pa rlangs pa dang /_tshe dang ldan pa ming chen dang /_tshe dang ldan pa bzang 
[\[1b.4\]]po dang /_tshe dang ldan pa grags sbyin dang /_tshe dang ldan pa dri ma med dang /_tshe dang ldan pa lag [{]bzangs [,]bzang [}]dang /_tshe dang ldan pa gang po dang /_tshe dang ldan pa ba lang bdag dang /_tshe dang ldan pa lteng rgyas 'od srung 
[\[1b.5\]]dang /_tshe dang ldan pa chu klung 'od srung dang /_tshe dang ldan pa ga yA 'od srung dang /_tshe dang ldan pa shA ri'i bu dang /_tshe dang ldan pa maud gal gyi bu chen po dang /_tshe dang ldan pa 'od srung chen po dang /_tshe dang ldan pa 
[\[2a\]]
[\[2a.1\]]kA t+yA'i bu chen po dang /_tshe dang ldan pa ka pi na chen po dang /_tshe dang ldan pa gsus po che dang /_tshe dang ldan pa skul byed dang /_tshe dang ldan pa byams ma'i bu gang po dang /_tshe dang ldan pa ma 'gags pa dang /_tshe dang ldan pa dga' byed dang /_tshe dang ldan pa 
[\[2a.2\]]'ug pa dang /_tshe dang ldan pa rab 'byor dang /_tshe dang ldan pa nam gru dang /_tshe dang ldan pa seng ldeng nags pa dang /_tshe dang ldan pa don yod rgyal po dang /_tshe dang ldan pa pha rol tu 'gro ba chen po dang /_tshe dang ldan pa ba ku la dang /_tshe dang ldan pa dga' bo dang /_tshe dang ldan pa sgra 
[\[2a.3\]]gcan zin dang /_tshe dang ldan pa legs 'ongs dang /_tshe dang ldan pa kun dga' bo dang /_de dag la sogs pa dge slong khri nyis stong dang thabs cig tu bzhugs so/_/byang chub sems dpa' sum khri nyis stong thams cad kyang skye ba gcig gis thogs pa/_byang chub 
[\[2a.4\]]sems dpa'i pha rol tu phyin pa thams cad las nges par skyes pa/_byang chub sems dpa'i mngon par shes pa thams cad kyis rnam par rtse ba/_byang chub sems dpa'i gzungs thams cad thob pa/_byang chub sems dpa'i spobs pa thams cad thob pa/_byang chub sems 
[\[2a.5\]]dpa'i smon lam thams cad shin tu yongs su rdzogs pa/_byang chub sems dpa'i so so yang dag par rig pa thams cad rtogs par khong du chud pa/_byang chub sems dpa'i ting nge 'dzin thams cad la dbang thob pa/_byang chub sems dpa'i dbang thams cad thob pa/_byang 
[\[2a.6\]]chub sems dpa'i bzod pa thams cad la zhugs pa/_byang chub sems dpa'i sa thams cad rab tu rdzogs pa sha stag ste/_'di ltar byang chub sems dpa' sems dpa' chen po byams pa dang /_byang chub sems dpa' sems dpa' chen po gzungs kyi dbang phyug rgyal po 
[\[2b\]]
[\[2b.1\]]dang /_byang chub sems dpa' sems dpa' chen po seng ge'i tog dang /_byang chub sems dpa' sems dpa' chen po don grub blo gros dang /_byang chub sems dpa' sems dpa' chen po spyod pa rab tu zhi ba'i blo gros dang /_byang chub sems dpa' sems dpa' chen po so so yang dag par rig 
[\[2b.2\]]pa thob pa dang /_byang chub sems dpa' sems dpa' chen po brtson 'grus rtag par sbyor dang /_byang chub sems dpa' sems dpa' chen po snying rje cher sems dang /_de dag la sogs pa byang chub sems dpa' sum khri nyis stong dang yang thabs cig go/_/de'i tshe bcom ldan 'das 
[\[2b.3\]]mnyan yod kyi grong khyer chen po na/_'khor bzhi dang /_rgyal po dang /_rgyal po'i sras dang /_rgyal po'i blon po chen po dang /_chags 'og gi rgyal phran dang /_rgyal po'i zhabs 'bring ba dang /_rgyal rigs dang /_bram ze dang /_tshong dpon dang /_khyim bdag dang /_blon po dang /_'khor gyi mi 
[\[2b.4\]]dang /_grong khyer pa dang /_yul gyi mi dang /_mu stegs can dang /_dge sbyong dang /_bram ze dang /_dpyod pa pa dang /_kun tu rgyu sna tshogs kyis rim gror byas/_bla mar byas/_bsti stang du byas/_mchod pa byas so/_/bcom ldan 'das ni bza' ba dang /_bca' ba dang myang ba dag bsod cing mang 
[\[2b.5\]]ba dang /_na bza' dang /_bsod snyoms dang /_gzims cha dang /_snyun gyi gsos sman dang /_yo byad rung ba brnyes shing /_bcom ldan 'das ni brnyes pa dam pa dang /_grags pa dam pa brnyes kyang pad ma la chus mi gos pa ltar thams cad du ma chags ma gos par bzhugs so/_/bcom 
[\[2b.6\]]ldan 'das kyi grags pa dang /_sgra dang snyan pa ni 'di skad du/_bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang 
[\[2b.7\]]mi rnams kyi ston pa/_sangs rgyas bcom ldan 'das zhes bya bar 'jig rten du mngon par grags par gyur to/_/de ni spyan lnga dang ldan pa ste/_'jig rten 'di dang 'jig rten pha rol lha dang bcas pa/_bdud dang bcas pa/_tshangs pa dang bcas pa/_dge sbyong dang bram zer bcas pa'i skye dgu lha 
[\[3a\]]
[\[3a.1\]]dang mir bcas pa dag_/rang gis mngon par mkhyen pas mngon du mdzad nas nye bar bsgrubs te rab tu ston to/_/de thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_
[\[3a.2\]]yongs su dkar ba'i chos ston te/_tshangs pa'i spyod pa yang dag par ston to/_/de'i tshe bcom ldan 'das kyis nam gyi gung thun la/_sangs rgyas kyi rgyan bkod pa zhes bya ba'i ting nge 'dzin la snyoms par zhugs par gyur to/_/bcom ldan 'das kyis sangs rgyas kyi rgyan bkod pa zhes 
[\[3a.3\]]bya ba'i ting nge 'dzin de la snyoms par zhugs ma thag tu/_skad cig de nyid la bcom ldan 'das kyi dbu'i gtsug gi gtsug tor gyi gseb nas/_sngon gyi sangs rgyas rjes su dran par bya ba la chags pa med pa'i ye shes snang ba zhes bya ba'i 'od zer byung ste/_des gnas gtsang ma'i lha'i 
[\[3a.4\]]gnas thams cad snang bar byas nas lha'i bu dbang phyug chen po la sogs pa lha'i bu tshad med pa dag yang dag par bskul to/_/de bzhin gshegs pa'i 'od zer gyi tshogs de las bskul ba'i tshigs su bcad pa 'di dag kyang byung ngo /_/ye shes 'od ldan mun bcom 'od mdzad pa/_/'od 
[\[3a.5\]]bzang gzi brjid dam pa dri med pa/_/sku lus rab zhi thugs dge zhi ba po/_/shAkya'i seng ge thub dang phrad par gyis/_/ye shes rgya mtsho mthu chen dag pa ste/_/chos kyi mnga' bdag kun mkhyen thub pa'i dbang /_/mi dang lhas mchod lha yi lhar gyur pa/_/chos la rang byung mnga' dbang 
[\[3a.6\]]mdzad la rton/_/gang zhig gdul dka'i sems la mnga' mdzad de/_/gang zhig bdud kyi rnyi las grol ba'i thugs/_/de 'dir mthong thos don med ma yin gyis/_/rnam grol mthar phyin zhi ba'i drung du deng /_/mtshungs med chos la snang bar gyur pa ste/_/mun sel tshul bzang ston par 
[\[3a.7\]]rab mdzad pa/_/sangs rgyas spyod zhi mkhyen pa dpag med pa/_/de yi drung du dad pa mchog gis deng /_/de ni sman pa'i rgyal po bdud rtsi gtong /_/de ni smra ba dpa' bo tshogs ngan 'joms/_/de ni chos kyi rtsa lag don dam mkhas/_/de ni 'dren pa bla med lam ston pa'o/_/gnas gtsang ma'i 
[\[3b\]]
[\[3b.1\]]ris kyi lha'i bu de dag sngon gyi sangs rgyas rjes su dran par bya ba la chags pa med pa'i ye shes snang ba'i 'od zer des phog cing tshigs su bcad pa rnam pa de lta bu de dag gis kyang bskul ma thag tu rab tu zhi ba'i ting nge 'dzin de las langs nas sangs rgyas kyi mthus bskal pa grangs med tshad med 
[\[3b.2\]]bgrang ba las shin tu 'das pa dag las 'das pa'i sangs rgyas bcom ldan 'das rnams rjes su dran zhing /_sangs rgyas bcom ldan 'das de dag gi sangs rgyas kyi zhing gi yon tan bkod pa gang yin pa dag dang /_'khor gyi dkyil 'khor gang yin pa dag dang /_chos bstan pa gang yin pa 
[\[3b.3\]]de dag thams cad kyang rjes su dran par gyur to/_/de nas de'i nub mo mi nyal tsam na gnas gtsang ma'i ris kyi lha'i bu dbang phyug ces bya ba dang /_dbang phyug chen po dang /_dga' bo dang /_shin tu dga' bo dang /_tsan dan dang /_mchod byas dang /_rab zhi dang /_dul ba rab zhi dbang phyug la 
[\[3b.4\]]sogs pa de dag dang /_gnas gtsang ma'i ris kyi lha'i bu gzhan shin tu mang po kha dog 'phags shing shin tu 'phags pa dang ldan pa dag gis/_lha'i snang bas rgyal bu rgyal byed kyi tshal thams cad snang bar byas te/_bcom ldan 'das ga la ba der dong nas phyin pa dang /_bcom ldan 
[\[3b.5\]]'das kyi zhabs la mgo bos phyag 'tshal te phyogs gcig tu 'khod do/_/phyogs gcig tu 'khod nas kyang gnas gtsang ma'i ris kyi lha'i bu de dag gis bcom ldan 'das la 'di skad ces gsol to/_/bcom ldan 'das rgya cher rol pa zhes bgyi ba'i chos kyi rnam grangs mdo sde shin tu 
[\[3b.6\]]rgyas pa chen po bsdus pa/_byang chub sems dpa' rnams kyi dge ba'i rtsa ba yang dag par bstan pa/_dga' ldan gyi pho brang dam pa nas 'bab pa dang /_ched du dgongs te lhums su 'jug pa'i rnam par rol pa dang /_mngal gyi gnas kyi khyad par kun tu bstan pa/_rigs bzang por skye 
[\[3b.7\]]ba'i sa'i mthu kun du bstan pa/_byis pa'i spyod pa thams cad las yon tan gyi khyad par gyis shin tu 'da' ba bstan pa/_'jig rten pa'i bzo'i gnas dang /_las kyi gnas dang /_yi ge dang /_grangs dang /_lag rtsis dang /_rtsis dang /_ral gri'i thabs dang /_'phong dang /_
[\[4a\]]
[\[4a.1\]]stobs dang /_gyad kyi 'dzin stangs rnams sems can thams cad las khyad par du 'phags pa kun du bstan pa/_btsun mo'i 'khor dang /_yul gyi longs spyod dang /_yongs su spyod pa kun tu bstan pa/_byang chub sems dpa'i spyod pa thams cad kyi rgyu 'thun pas 
[\[4a.2\]]yongs su grub pa'i 'bras bu brnyes pa yongs su brjod pa/_byang chub sems dpa'i rnam par rol pa dang /_bdud kyi dkyil 'khor thams cad rnam par 'jig pa bstan pa/_de bzhin gshegs pa'i stobs dang /_mi 'jigs pa bsdus pa/_sangs rgyas kyi chos tshad ma mchis pa 
[\[4a.3\]]nges par bstan pa/_sngon gyi de bzhin gshegs pa rnams kyis sngon chad gsungs pa mchis te/_'di lta ste/_bcom ldan 'das pad ma'i bla ma dang /_chos kyi tog dang /_mar me mdzad dang /_yon tan gyi tog dang /_yon tan 'byung gnas dang /_'od zer chen po dang /_drang srong lha 
[\[4a.4\]]dang /_dpal gyi gzi brjid dang /_bden pa'i tog dang /_rdo rje mkhregs dang /_thams cad zil gyis gnon dang /_gser mdog dang /_shin tu mthor gshegs dang /_byi ru'i rgya mtsho dang /_me tog gi tog dang /_gzugs bzang dang /_spyan bzang dang /_drang srong sbed dang /_dmag 
[\[4a.5\]]tshogs las rgyal dang /_mtho ba dang /_me tog rgyas pa dang /_mdzod spu gzi brjid dang /_shin tu rgyas dang /_'od zer bzang po dang /_bkra shis ldan dang /_blta na bzang dang /_seng ge'i gzi brjid chen po dang /_blo gros brtan pas byin dang /_sos ka'i spos dri dang /_bden pa'i 
[\[4a.6\]]chos grags rgya chen dang /_'od ldan dang /_skar rgyal dang /_'jig rten mdzes dang /_'od rgya chen dang /_rin chen grags dang /_drag shul gzi brjid dang /_rin chen gzi brjid dang /_tshangs pa'i gzi brjid dang /_sgra snyan dang /_me tog bzang po dang /_ri rab me tog dang /_rab tu 
[\[4a.7\]]yid 'ong dbyangs dang /_dge ba tshul [{]bzangs [,]bzang [}]dang /_rab tu 'dzum pa'i spyan dang /_yon tan phung po dang /_'brug sgra dang /_kha dog mdzes dang /_tshe'i gzi brjid dang /_dom bag glang po'i 'gros dang /_'jig rten mngon par smon dang /_dgra las rgyal dang /_yang dag 
[\[4b\]]
[\[4b.1\]]mchod dang /_rnam par gzigs dang /_gtsug tor can dang /_thams cad skyob dang /_'khor ba 'jig dang /_gser thub dang /_de bzhin gshegs pa dgra bcom pa yang dag par rdzogs pa'i sangs rgyas 'od srung gis kyang sngon chad gsungs pa lags na/_de bcom ldan 'das 
[\[4b.2\]]kyis kyang skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che'i don dang /_lha dang mi rnams kyi don du 'gyur ba dang /_sman pa dang bde bar 'gyur ba dang /_theg pa chen po 'di'ang brjod pa dang /_phas kyi rgol ba thams cad 
[\[4b.3\]]tshar gcad pa dang /_bdud thams cad zil gyis mnan pa dang /_byang chub sems dpa' thams cad la bstan pa dang /_byang chub sems dpa'i theg pa pa'i gang zag thams cad kyi brtson 'grus brtsam pa bskyed pa dang /_dam pa'i chos yongs su gzung ba dang /_dkon mchog 
[\[4b.4\]]gsum gyi gdung mi gcad pa dang /_sangs rgyas kyi mdzad pa yongs su rdzogs pa yang kun tu bstan pa'i slad du da bstan du gsol zhes gsol pa dang /_bcom ldan 'das kyis lha'i bu de dag dang lha dang bcas pa'i 'jig rten la thugs brtse ba'i phyir cang mi gsung bas 
[\[4b.5\]]gnang ngo /_/de nas lha'i bu de dag kyang /_bcom ldan 'das kyis cang mi gsung bas gnang bar rig nas tshim zhing mgu la yi rangs shing rab tu dga' ste/_dga' ba dang yid bde ba skyes nas/_bcom ldan 'das kyi zhabs la mgo bos phyag 'tshal te/_bcom ldan 'das la 
[\[4b.6\]]lan gsum bskor ba byas nas tsan dan gyi phye ma dang /_a ga ru'i phye ma dang /_me tog man dA ra bdag gis kyang mngon par gtor te/_de nyid du mi snang bar gyur to/_/de nas bcom ldan 'das nub mo de'i nam nangs pa dang /_smyig ma'i ldum bu'i 'khor gyi khyams ga la ba der 
[\[4b.7\]]gshegs te byon nas/_bcom ldan 'das byang chub sems dpa'i tshogs kyis yongs su bskor cing nyan thos kyi dge 'dun gyis mdun gyis bltas te/_gdan bshams pa la bzhugs so/_/bzhugs nas kyang bcom ldan 'das kyis dge slong rnams la bka' stsal pa/_
[\[5a\]]
[\[5a.1\]]dge slong dag mdang 'dir nga'i drung du gnas gtsang ma'i ris kyi lha'i bu dbang phyug ces bya ba dang /_dbang phyug chen po dang dga' bo dang /_shin tu dga' bo dang /_tsan dan dang /_mchod byas dang /_rab zhi dang /_dul ba rab zhi dbang phyug la sogs pa de 
[\[5a.2\]]dag dang gnas gtsang ma'i ris kyi lha'i bu gzhan shin tu mang po zhes bya ba nas/_de nyid du mi snang bar gyur ces bya ba'i bar du snga ma bzhin du gsungs so/_/de nas byang chub sems dpa' de dag dang /_nyan thos chen po de dag gis bcom ldan 'das ga la ba de logs su thal mo 
[\[5a.3\]]sbyar ba btud de/_bcom ldan 'das la 'di skad ces gsol to/_/bcom ldan 'das rgya cher rol pa'i chos kyi rnam grangs legs par bstan du gsol/_de ni skye bo mang po la sman pa dang /_skye bo mang po la bde ba dang /_'jig rten la thugs brtse bar mdzad pa dang /_skye bo phal 
[\[5a.4\]]po che dang /_lha dang mi rnams dang /_da ltar dang ma 'ongs pa'i byang chub sems dpa' sems dpa' chen po rnams kyi don dang /_sman pa dang bde bar 'gyur ro zhes gsol pa dang /_bcom ldan 'das kyis byang chub sems dpa' sems dpa' chen po de dag dang nyan thos chen po de 
[\[5a.5\]]dag dang /_lha dang mi dang lha ma yin dang bcas pa'i 'jig rten la thugs brtse ba'i phyir cang mi gsung bas gnang ngo /_/de la 'di skad ces bya ste/_dge slong dag kye nga ni mdang sum 'dir/_/gnas pa bzang pos bde bar gnas gyur cing /_/nyon mongs med par rab tu gnas gyur la/_/
[\[5a.6\]]rtse gcig sems su mnyam par bzhag drung du/_/rdzu 'phrul che zhing kha dog bzang ldan la/_/dri med dpal 'bar lha yi bu lhags nas/_/dpal gyis rgyal byed tshal 'di snang byas te/_/dga' bas nga yi gan du mngon par lhags/_/dbang phyug dbang phyug chen po tsan dan dang /_/
[\[5a.7\]]dga' bo rab tu sems zhi mchod byas dang /_/shin tu dga' bo zhi ba lha yi bu/_/bye ba lha mang de dang de dag rnams/_/nga yi zhabs la phyag 'tshal bskor byas te/_/nga yi mdun du 'dir ni 'khod par gyur/_/sor mo bcu yis thal sbyar gus bcas par/_/de dag 'dir ni nga la 
[\[5b\]]
[\[5b.1\]]gsol ba btab/_/'jig rten kun la sman pa'i don slad du/_/rgyal ba kun gyis sngon chad gang gsungs pa/_/shin tu rgyas mdo gleng gzhi chen po 'di/_/thub pa 'dod chags bsal bas de ring yang /_/byang chub sems dpa'i tshogs kun bzung bzhed pas/_/phas kyi rgol dang bdud 
[\[5b.2\]]rnams 'dul mdzad la/_/theg pa chen po mchog 'di rab gsung zhing /_/thub pa de slad legs par bshad du gsol/_/lha yi tshogs kyis gsol ba de snang phyir/_/mi gsung gyur pas gnang ba mdzad pas na/_/thams cad tshim zhing rab dga' mgu gyur nas/_/dga' 
[\[5b.3\]]ba thob pas me tog sil ma gtor/_/de phyir dge slong shin tu rgyas pa'i mdo/_/'jig rten kun la phan pa'i don gyi phyir/_/de bzhin gshegs pa kun gyis sngon bshad pa/_/gleng gzhi chen po khyed kun 'dir nyon cig_/gleng gzhi'i le'u ste dang po'o//_//dge 
[\[5b.4\]]slong dag de la chos kyi rnam grangs shin tu rgyas pa chen po'i mdo rgya cher rol pa zhes bya ba de gang zhe na/_dge slong dag 'di la byang chub sems dpa' dga' ldan gyi gnas mchog na gnas pa/_mchod par bya bas mchod pa/_dbang bskur ba thob pa/_lha brgya stong gis bstod cing bkur te brjod 
[\[5b.5\]]cing bsngags pa/_bsam pa thob pa/_smon lam gyis yang dag par 'phags pa/_sangs rgyas kyi chos thams cad yang dag par thob pa'i blo dang ldan pa/_ye shes kyi mig shin tu rgyas shing yongs su dag pa dang ldan pa/_dran pa dang /_blo gros dang /_rtogs pa dang /_khrel yod pa 
[\[5b.6\]]dang /_dga' ba 'bar ba'i blo rlabs po che dang ldan pa/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_thabs la mkhas pa chen po'i dam pa'i pha rol tu son pa/_tshangs pa'i lam byams pa chen po dang /_snying rje chen po 
[\[5b.7\]]dang /_dga' ba chen po dang /_btang snyoms chen po la mkhas pa/_mngon par shes pa dang /_rig pa chen pos sgrib pa med cing chags pa med pa'i ye shes mthong ba mngon du gyur pa/_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang 
[\[6a\]]
[\[6a.1\]]po dang /_stobs dang /_byang chub kyi yan lag dang /_lam dang /_byang chub kyi phyogs kyi chos thams cad shin tu yongs su rdzogs pa'i mthar phyin pa/_bsod nams dang ye shes kyi tshogs dpag tu med pa'i mtshan dang dpe byad bzang pos lus legs par 
[\[6a.2\]]brgyan pa/_yun ring por rjes su 'brang ba dang ldan pa/_ji skad du smras pa de ltar byed pas log pa med pa'i tshig gi lam yang dag par smra ba/_drang zhing ma yo la/_gya gyu med pa'i yid thogs pa med pa dang ldan pa/_nga rgyal dang /_rgyags pa dang /_dregs pa dang /_'jigs pa 
[\[6a.3\]]dang /_zhum pa thams cad med pa/_sems can thams cad la sems mnyam pa/_sangs rgyas bye ba khrag khrig brgya stong dpag tu med pa la bsnyen bkur byas pa/_byang chub sems dpa' bye ba khrag khrig brgya stong mang pos ngor blta zhing blta ba'i bzhin dang ldan pa/_brgya byin 
[\[6a.4\]]dang /_tshangs pa dang /_dbang phyug chen po dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_srin po rnams kyis mngon par dga' bar bya ba'i grags pa dang ldan pa/_tshig thams cad rab tu phye ste 
[\[6a.5\]]bstan pa la thogs pa med pa'i so so yang dag par rig pa la 'jug pa'i shes pa la mkhas pa/_sangs rgyas thams cad kyis gsungs pa gzung ba la dran pa'i snod 'khrul pa med pa dang /_gzungs mtha' yas mu med pa rab tu thob pa/_dran pa nye bar gzhag pa dang /_yang 
[\[6a.6\]]dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_shes rab kyi pha rol tu phyin pa dang /_thabs mkhas pa'i chos rin po che dang /_bsod nams kyis yang dag par bsgrubs pa'i chos kyi gru chen po'i 
[\[6a.7\]]ded dpon chen po/_chu bo bzhi'i pha rol tu 'gro ba'i bsam pa can/_bdud dang phyir rgol ba bcom pa/_phas kyi rgol ba thams cad shin tu tshar bcad pa/_g.yul ngo'i thog ma la rab tu 'dug pa/_nyon mongs pa'i dgra'i tshogs 'joms pa/_ye shes mchog gi rdo rje'i mtshon sra ba dang 
[\[6b\]]
[\[6b.1\]]ldan pa/_byang chub kyi sems kyi rtsa ba las snying rje chen po'i chu ba lhag pa'i bsam pas skyes pa zab cing brtan pa dang /_brtson 'grus kyi chos kyi chus mngon par brlan pa/_thabs mkhas pa'i snying po dang ldan pa/_byang chub kyi yan lag dang /_bsam gtan gyi ze ba can/_ting nge 'dzin 
[\[6b.2\]]gyi ze 'bru dang ldan pa/_yon tan gyi tshogs rgya chen po'i mtsho las skyes pa/_nga rgyal dang dregs pa'i gdung ba med pa'i zla bas dri ma med pa'i 'dab ma rgyas pa/_tshul khrims dang /_thos pa dang /_bag yod pa'i bsung gi ngad phyogs bcur thogs pa med par ldang ba/_'jig rten na 
[\[6b.3\]]shes pa'i thu bor gyur pa/_'jig rten gyi chos brgyad kyis ma gos pa/_skyes bu chen po'i pad ma/_bsod nams dang ye shes kyi tshogs kyi dri zhim po 'byung ba/_shes rab dang ye shes kyi nyi ma'i 'od zer gyis mig shin tu rnam par dag pa'i pad ma 'dab ma brgya pa rgyas pa/_rdzu 
[\[6b.4\]]'phrul gyi rkang pa bzhi mchog tu mgyogs pa'i shugs dang ldan pa/_'phags pa'i bden pa bzhi'i sder mo dang mche ba shin tu rno ba/_tshangs pa'i gnas pa bzhi'i so drang bsnyer ba/_bsdu ba'i dngos po bzhis shin tu bsdus pa'i mgo dang ldan pa/_rten cing 'brel par 'byung ba yan 
[\[6b.5\]]lag bcu gnyis khong du chud pas rim gyis 'phags pa'i lus dang ldan pa/_byang chub kyi phyogs kyi chos sum cu rtsa bdun yang dag par yongs su rdzogs pas ral pa can du byas shing /_rig pa dang /_ye shes kyi ze ba can/_rnam par thar pa'i sgo gsum gyi kha 
[\[6b.6\]]gdangs pa/_zhi gnas dang lhag mthong shin tu rnam par dag pa'i mig dang ldan pa/_bsam gtan dang /_rnam par thar pa dang /_ting nge 'dzin dang /_snyoms par 'jug pa'i ri sul gyi phug na gnas pa/_spyod lam bzhi dang /_'dul ba'i nags tshal dang /_nags 'dab nas 
[\[6b.7\]]skyes pa'i lus dang ldan pa/_stobs bcu dang /_mi 'jigs pa bzhi dang /_nye ba'i stobs dang ldan pa/_skye ba dang 'jig pa'i 'jigs pa dang spu g.yo ba med pa/_rtsal la zhum pa med pa/_mu stegs can gyi bong bu dang [{]ri dgas [,]ri dwags [}]mang po'i tshogs rab tu 'joms pa/_bdag 
[\[7a\]]
[\[7a.1\]]med par sgra brjod pa'i seng ge'i nga ro chen po sgrog pa/_skyes bu seng ge/_rnam par grol ba dang /_bsam gtan gyi dkyil 'khor las shes rab kyi 'od dang /_'od zer gyis mu stegs byed srin bu me khyer gyi tshogs 'od med par byed pa/_ma rig pa'i mun 
[\[7a.2\]]pa mun nag gi ling tog dang rab rib med par byed pa/_stobs dang brtson 'grus 'bar ba/_lha dang mi'i nang du bsod nams kyi gzi brjid kyi gzi dang ldan pa skyes bu chen po'i nyi ma/_nag po'i phyogs med pa/_dkar po'i phyogs yongs su rdzogs pa/_blta na sdug cing yid du 'ong bas 
[\[7a.3\]]mig gi dbang po la thogs pa med pa/_lha brgya stong gi skar ma'i tshogs kyis shin tu brgyan pa/_bsam gtan dang /_rnam par thar pa dang /_ye shes kyi dkyil 'khor can/_byang chub kyi yan lag gi bde bas zla ba'i 'od zer du gyur pa/_mi dang lha mkhas pa'i me tog ku mu da kha 
[\[7a.4\]]'byed pa skyes bu chen po zla ba/_'khor gyi gling bzhir song ba/_byang chub kyi yan lag bdun gyi rin po che dang ldan pa/_sems can thams cad la sems mnyam par sbyor ba/_blo dpyad thogs pa med pa/_dge ba bcu'i las kyi lam gyi dka' thub dang brtul zhugs shin tu phun sum tshogs 
[\[7a.5\]]shing rab tu rdzogs pas khyad par du bogs dbyung bar bya ba'i bsam pa can/_chos kyi rgyal po'i chos kyi 'khor lo rin po che mchog dam pa thogs pa med par bskor ba/_'khor los sgyur ba'i rigs kyi rgyud du byung ba/_chos kyi 'khor los sgyur ba chen po/_/rten cing 'brel par 'byung ba 
[\[7a.6\]]zab cing gting dpag dka' ba/_chos rin po che thams cad kyis rab tu gang ba/_thos pas mi ngoms pas yangs shing rgya che la mtha' yas pa'i ye shes dang tshul khrims kyi tshod las mi 'da' ba/_blo rgya mtsho dang sa ltar rgya che ba'i mchog tu gyur pa/_sa dang chu dang me dang rlung dang 
[\[7a.7\]]mnyam pa'i sems su gyur pa/_ri rab ltar brtan zhing mi g.yo la bskyod par mi nus pa'i yid dang ldan pa/_rjes su chags pa dang khong khro ba med pa/_nam mkha'i dkyil ltar dri ma med cing yangs la 'dra ba med par rgya che ba'i blo dang ldan pa/_lhag pa'i bsam pa shin tu yongs su 
[\[7b\]]
[\[7b.1\]]dag pa/_sbyin pa legs par byin pa/_sngon sbyor ba legs par byas pa/_lhag pa'i bya ba legs par byas pa/_bden pa'i rgyan gyis legs par brgyan pa/_dge ba'i rtsa ba thams cad yongs su btsal ba/_gos par bya ba bsgos pa/_dge ba'i rtsa ba nges par byas pa/_
[\[7b.2\]]bskal pa grangs med pa bdun du dge ba'i rtsa ba thams cad yang dag par bsgrubs pa/_sbyin pa rnam pa bdun byin pa/_bsod nams bya ba'i dngos po lnga shin tu bsten pa/_legs par spyad pa lus kyi rnam gsum/_ngag gi rnam bzhi/_yid kyi rnam gsum spyad par gyur pa/_
[\[7b.3\]]dge ba bcu'i las kyi lam bsten pa dang ldan pa/_yang dag pa'i sbyor ba yan lag bzhi bcu dang ldan pa bsten par gyur pa/_yang dag pa'i smon lam yan lag bzhi bcu dang ldan pa'i smon lam btab pa/_lhag pa'i bsam pa yan lag bzhi bcu dang ldan pa la zhugs pa/_yang dag 
[\[7b.4\]]pa'i rnam par thar pa yan lag bzhi bcu dang ldan pa/_yongs su rdzogs par byas pa/_yang dag pa'i mos pa yan lag bzhi bcu dang ldan pa drang por byas pa/_sangs rgyas bye ba khrag khrig brgya stong phrag bzhi bcu'i rjes su rab tu byung ba/_sangs rgyas bye ba khrag khrig brgya stong lnga bcu rtsa lnga 
[\[7b.5\]]la sbyin pa phul bar gyur pa/_rang sangs rgyas bye ba brgya phrag phyed dang bzhi la lhag par bya ba byas pa/_sems can tshad med grangs med pa dag mtho ris dang thar pa'i lam du btsud par gyur pa/_bla na med pa yang dag par rdzogs pa'i byang chub mngon par rdzogs par 'tshang rgya 
[\[7b.6\]]bar 'dod pa/_tshe gcig gis thogs pa/_'di nas shi 'phos nas dga' ldan gyi gnas dam pa na gnas pa lha'i bu dam pa tog dkar po zhes bya ba/_lha'i tshogs rnams kyis 'di ni 'di nas shi 'phos nas mi'i 'jig rten du skyes te/_ring po mi thogs par bla na med pa yang 
[\[7b.7\]]dag par rdzogs pa'i byang chub mngon par rdzogs par 'tshang rgya bar 'gyur ro zhes der shin tu mchod pa/_gzhal med khang gnas sum khri nyis stong la rab tu gnas pa/_stegs bu dang /_ba gam dang /_rta babs dang /_skar khung dang /_bsil khang dang /_khang pa brtsegs pa dang /_khyams 
[\[8a\]]
[\[8a.1\]]kyis legs par brgyan pa/_gdugs dang /_rgyal mtshan dang /_ba dan sgreng ba/_rin po che'i dril bu g.yer kha'i dra ba'i bla re bres pa/_me tog man dA ra ba dang /_man dA ra ba chen po dag chal par bkram pa/_lha'i bu mo bye ba khrag khrig brgya stong glu dbyangs len pa/_me tog 
[\[8a.2\]]a ti muka ta ka dang /_tsam pa ka dang /_skya snar dang /_sa brtol dang /_btang bzung dang /_btang bzung chen po dang /_mya ngan 'tshang dang /_n+ya gro d+ha dang /_tin du ka dang /_A sa na dang /_dong ka'i me tog dang /_shing ke sa ra dang /_ta ma la dang /_sA la dang /_rin po che'i shing ljon pa 
[\[8a.3\]]chen pos brgyan pa/_gser gyi dra bas g.yogs pa/_gzhi mnyam zhing bkod pas mdzes par byas pa/_me tog snang 'od dang /_mA li ka dang /_sna ma'i me tog dang /_bAr shi ka dang /_ta ra ni dang /_ba li dang /_ko ta ra ni dang /_mchog tu dri zhim dang /_d+ha nus ka ri dang /_lha'i sna 
[\[8a.4\]]ma'i me tog dang /_ud pa la dang /_pad ma dang /_ku mu da dang /_pad ma dkar po dang /_dri rab tu zhim pa'i bla re chen po phyogs phyogs su bres pa/_bya 'dab spen dang /_ne tso dang /_ri skegs dang /_khu byug dang /_ngang pa dang /_rma bya dang /_ngur pa dang /_ku na la dang /_ka la ping ka 
[\[8a.5\]]dang /_shang shang te'u la sogs pa bya sna tshogs sgra snyan pa 'byin pa/_lha bye ba khrag khrig brgya stong gis mig mngon du phyogs te blta zhing ltad mor bya ba/_chos rgya che ba chen po yang dag par brjod pas 'dod pa la dga' ba'i shugs kyis nyon mongs pa thams cad gcod pa/_nga rgyal dang /_
[\[8a.6\]]rgyags pa dang /_dregs pa dang /_khro ba dang /_tha ba dang /_khong khro ba med par gyur pa/_dga' ba dang /_mgu ba dang /_mchog tu dga' ba dang /_dran pa rgya che zhing gsal ba skye ba'i gzhal med khang chen po de na bde bar gnas shing chos kyi yang dag pa'i gtam byung ba dang /_sil snyan dang /_
[\[8a.7\]]glu dbyangs brgyad khri bzhi stong po'i sgra de dag las byang chub sems dpa'i sngon gyi las dge ba'i tshogs kyis yang dag par bskul ba'i tshigs su bcad pa 'di dag byung ngo /_/bsod nams rgya chen tshogs mnga' dran rtogs dang /_/blo gros mtha' yas shes rab 'od mdzad pa/_/mtshungs 
[\[8b\]]
[\[8b.1\]]med stobs mnga' sku rtsal rgya che ba/_/mar me mdzad kyis lung bstan dgongs par mdzod/_/rgya chen dri ma med pa'i thugs mnga' ba/_/dri ma gsum spangs rgyags dang skyon zhi ba/_/dge ba dri med rnam par dag pa'i thugs/_/sngon chad ji ltar sbyin spyad dgongs par mdzod/_/zhi gnas 
[\[8b.2\]]tshul khrims brtul zhugs bzod pa dang /_/dul dang brtson 'grus bsam gtan shes rab stobs/_/bskal pa bye ba khrag khrig rnams spyad pa/_/spyod rigs cher byung dgongs mdzod dgongs par mdzod/_/sems can rnams la thugs brtse mdzad gyur cing /_/sangs rgyas bye ba khrag 
[\[8b.3\]]khrig khyod kyis mchod/_/dgongs mdzod dgongs par mdzod cig grags mtha' yas/_/de dus lags kyis btang snyoms ma mdzad cig_/rga shi nyon mongs 'jig mdzad rdul bral ba/_/lha dang klu dang gnod sbyin dri za dang /_/lha min dbang po dag kyang sdod lags kyis/_/
[\[8b.4\]]'chi 'pho'i tshul mkhyen 'pho ba bstan par mdzod/_/bskal pa stong du dka' ba spyad gyur kyang /_/rgya mtsho chu yis ji bzhin mi ngoms kyis/_/ngoms pa khyod kyi thugs dam dge ba ste/_/yun ring skom nyen skye bo tshim par mdzod/_/smad pa med pa'i grags pa mnga' ba khyod/_/
[\[8b.5\]]chos la dgyes par khyod dgyes 'dod mi dgyes/_/'on kyang dri ma med pa'i spyan mnga' ba/_/lhar bcas 'jig rten dag la thugs brtse mdzod/_/lha rnams bye ba khyod las chos thos pas/_/ngoms par 'gyur bam lags 'on gyis kyang /_/dal dang mi ldan gyur pa'i 
[\[8b.6\]]ngan song du/_/gnas par gyur pa dag la gzigs su gsol/_/dri ma med pa'i spyan mnga' phyogs bcu yi/_/'jig rten dag gi sangs rgyas gzigs gyur cing /_/de dag rnams la chos gsan chos mchog de/_/'jig rten dag la rnam par dbye ba mdzod/_/dpal ldan khyod 
[\[8b.7\]]kyi bsod nams dpal gyis ni/_/dga' ldan pho brang shin tu mdzes mod kyi/_/'on kyang thugs rje thugs dang ldan pas na/_/'dzam bu'i rgyal mtshan du ni char pa phob/_/brtul zhugs grub pa byang chub reg ces te/_/'dod pa'i khams las rab tu 'das pa yi/_/gzugs kyi 
[\[9a\]]
[\[9a.1\]]khams na lha rnams gang 'khod pa/_/du ma thams cad mngon par rab tu dga'/_/mgon po khyod kyis bdud kyi las rnams bcom/_/khyod gzhan mu stegs can rnams pham mdzad de/_/khyod ni byang chub phyag mthil bzhag dang 'dra/_/de dus lags kyis 
[\[9a.2\]]btang snyoms ma mdzad cig_/nyon mongs rab tu 'bar ba'i 'jig rten la/_/dpa' bo khyod kyis sprin ltar khyab mdzad de/_/bdud rtsi'i char pa mngon par rab tu phob/_/lha mi rnams kyi nyon mongs zhi bar mdzod/_/khyod ni sman pa khams la mkhas pa ste/_/yun ring nad pa sman 
[\[9a.3\]]pas bor ba yi/_/sems can rnam thar gsum gyi sbyar sman gyis/_/mya ngan 'das pa'i bde la myur du khod/_/seng ge'i nga ro thos par ma gyur pas/_/wa rnams 'jigs pa med par sgra sgrog gis/_/sangs rgyas seng ge'i sgra ni rab sgrogs te/_/mu stegs can gzhan wa 
[\[9a.4\]]rnams skrag par mdzod/_/sa yi dkyil na stobs dang brtson 'grus kyi/_/stobs ldan phyag na shes rab sgron ma bsnams/_/phyag mthil dam pas sa la brdab mdzod de/_/'di rnams khyod kyis rab tu pham par mdzod/_/gang dag khyod la lhung bzed 'bul ba yi/_/'jig 
[\[9a.5\]]rten skyong ba bzhi po sdod cing mchis/_/khyod bltam gang dag len par 'gyur ba yi/_/brgya byin tshangs pa khrag khrig sdod cing mchis/_/blo gros bzang po rigs chen rigs ldan pa/_/gang la gnas nas byang chub sems dpa' yi/_/spyod pa ston gyur dam pa'i rigs skyes pas/_/
[\[9a.6\]]rigs kyi nang na btsun pa'i rigs la gzigs/_/snod gyur gang du nor bu rin po che/_/bzhag na dpal dang ldan par 'gyur ba bzhin/_/nor bu rin chen lta bur dri med thugs/_/'dzam bu'i rgyal mtshan du ni char pa phob/_/glu dbyangs sgra las rnam pa 'di lta yi/_/tshigs su bcad pa mang po 
[\[9a.7\]]byung gyur nas/_/'di ni dus lags btang snyoms ma mdzad ces/_/snying rje'i yid dang ldan la skul bar byed/_/yang dag par spro bar bya ba'i le'u ste gnyis pa'o//_//dge slong dag de ltar byang chub sems dpa' chos kyi dus de lta bus yang dag par bskul 
[\[9b\]]
[\[9b.1\]]ba dang /_gzhal med khang chen po de nas byung ste/_chos kyis mtho ba zhes bya ba'i khang [{]bzangs [,]bzang [}]chen po gang du byang chub sems dpa' 'dug cing dga' ldan gyi lha rnams la chos ston pa der byang chub sems dpa' zhugs so/_/zhugs nas kyang seng ge'i khri chos bzang po zhes bya ba la 'dug go/_/de 
[\[9b.2\]]nas lha'i bu gang dag byang chub sems dpa' dang skal ba mnyam pa theg pa mtshungs pa la zhugs pa de dag kyang khang [{]bzangs [,]bzang [}]de nyid du zhugs so/_/gang yang byang chub sems dpa' phyogs bcu nas 'dus pa/_byang chub sems dpa' dang spyod pa 'dra ba dag dang /_lha'i bu de dag kyang lha'i 
[\[9b.3\]]bu mo'i tshogs rnams bsal cing lha'i bu phal rnams kyang bsal nas lhag pa'i bsam pa 'thun pa'i 'khor can du byas te/_'khor bye ba phrag drug cu rtsa brgyad brgyad dang /_khang [{]bzangs [,]bzang [}]der zhugs nas so so ci rigs par rang rang gi seng ge'i khri la 'khod par gyur to/_/dge slong dag de ltar 
[\[9b.4\]]byang chub sems dpa' lo bcu gnyis na ma'i mngal du 'jug par 'gyur ro zhes bya ba de'i tshe gnas gtsang ma'i ris kyi lha'i bu dag 'dzam bu'i gling du lhags nas/_lha'i kha dog mi snang bar byas te/_bram ze'i cha byad du bsgyur nas/_bram ze rnams rig byed slob tu 'dzud de/_gang zhig 
[\[9b.5\]]rnam pa 'di lta bur mngal du zhugs par gyur na/_de ni skyes bu chen po'i mtshan sum cu rtsa gnyis dang ldan par 'gyur te/_de dag dang ldan na rnam pa gnyis su 'gyur gyi/_gsum du 'gyur ba med de/_de gal te khyim na gnas na ni 'khor los sgyur ba'i rgyal po mtha' bzhir rnam par rgyal 
[\[9b.6\]]ba chos dang ldan pa/_chos kyi rgyal po rin po che sna bdun dang ldan par 'gyur te/_de'i rin po che sna bdun ni 'di lta ste/_'khor lo rin po che dang /_glang po rin po che dang /_rta rin po che dang /_bud med rin po che dang /_nor bu rin po che dang /_khyim bdag rin po che dang /_blon po rin po che dang 
[\[9b.7\]]bdun no/_/'khor los sgyur ba'i rgyal po 'khor lo rin po che rnam pa ji lta bu dang ldan par 'gyur zhe na/_'di la rgyal po rgyal rigs spyi bo nas dbang bskur ba'i gso sbyong gi nyi ma tshes [{]bcwa [,]bco [}]lnga la mgo khrus byas te/_dbu zungs su gnas shing steng gi khyams na bud med kyi tshogs kyis kun 
[\[10a\]]
[\[10a.1\]]nas bskor cing 'dug pa'i tshe/_shar phyogs nas lha'i 'khor lo rin po che rtsibs stong yod pa/_mu khyud dang ldan pa/_lte ba dang bcas pa/_thams cad gser las grub pa/_mgar bas ma byas pa/_'phang du shing ta la bdun tsam nas 'byung ste/_rgyal po 
[\[10a.2\]]rgyal rigs spyi bo nas dbang bskur bas/_lha'i 'khor lo rin po che de mthong nas 'di snyam du sems te/_bdag gis thos pa rgyal po rgyal rigs spyi bo nas dbang bskur ba gso sbyong gi nyi ma tshes [{]bcwa [,]bco [}]lnga la mgo khrus byas te/_dbu zungs su gnas shing steng gi khyams na bud med kyi 
[\[10a.3\]]tshogs kyis kun nas bskor cing 'dug pa'i tshe/_shar phyogs nas lha'i 'khor lo rin po che byung bar gyur na/_de ni 'khor los sgyur ba'i rgyal por 'gyur ro zhes thos te/_bdag gi drung du lha'i 'khor lo rin po che 'ongs pa las na/_bdag kyang 'khor los sgyur ba'i rgyal po yin du nges so 
[\[10a.4\]]snyam ste/_de nas rgyal po rgyal rigs spyi bo nas dbang bskur ba de bla gos phrag pa gcig tu gzar nas/_pus mo g.yas pa'i lha nga sa la btsugs te/_lag pa g.yas pas lha'i 'khor lo rin po che de skor zhing 'di skad du btsun pa lha'i 'khor lo rin po che chos kyis skor cig_/chos 
[\[10a.5\]]ma yin pas ni ma yin no zhes bya ba'i tshig smras pa dang /_de nas lha'i 'khor lo rin po che de rgyal po rgyal rigs spyi bo nas dbang bskur bas bskor bas rdzu 'phrul gyis nam mkha' las shar phyogs su legs par 'gro ste/_rgyal po 'khor los sgyur ba yang dpung gi tshogs yan lag bzhi 
[\[10a.6\]]pa dang lhan cig rjes su 'gro'o/_/sa'i phyogs gang du lha'i 'khor lo rin po che de gnas par 'gyur ba der rgyal po rgyal rigs spyi bo nas dbang bskur ba de yang dpung gi tshogs yan lag bzhi pa dang lhan cig tu gnas par 'gyur ro/_/de nas shar phyogs kyi khams kyi rgyal po gang yin 
[\[10a.7\]]pa de dag dngul gyi snod ni gser phyes bkang ste thogs/_gser gyi snod ni dngul sil mas bkang ste thogs nas/_'khor los sgyur ba'i rgyal po bstsa zhing 'di skad du lha 'dir legs par gshegs so/_/lha tshur gshegs su gsol/_lha'i chab srid ni shin tu rgyas shing 'byor la bde 
[\[10b\]]
[\[10b.1\]]ste/_lo legs shing nyams dgyes la skye bo mang po dang /_mis gtams pa lags na/_lha nyid kyi yul du byon nas bzhugs su gsol/_de skad ces smras pa dang /_rgyal po rgyal rigs spyi bo nas dbang bskur bas khams kyi rgyal po de dag la 'di skad du khyed rang rang gi rgyal srid dag 
[\[10b.2\]]chos kyis gyis shig_/chos ma yin pas ni ma yin no/_/khyed srog chags ma gsod cig_/ma byin par ma len cig_/'dod pa la log par g.yem par ma byed cig_/[{]brdzun [,]rdzun [}]du ma smra shig_/phra ma ma zer cig_/ngag rtsub po ma smra shig_/tshig kyal pa ma smra shig_/brnab 
[\[10b.3\]]sems can du ma gyur cig_/gnod sems can du ma gyur cig_/log par lta bar ma gyur cig_/srog gcod pa la byams par ma gyur cig_/log par lta ba can gyi bar la byams par ma gyur cig_/nga'i yul du chos ma yin pa 'byung da re/_chos ma yin par spyod pa la byams 
[\[10b.4\]]par ma byed cig ces bsgo nas/_rgyal po rgyal rigs spyi bo nas dbang bskur bas de ltar shar phyogs su rnam par rgyal bar byed do/_/shar phyogs su rnam par rgyal bar byas nas/_shar phyogs kyi rgya mtsho la 'gro'o/_/shar phyogs kyi rgya mtsho la song nas/_shar phyogs kyi rgya mtsho 
[\[10b.5\]]las rgal lo/_/rgal nas kyang lho phyogs su nam mkha' la rdzu 'phrul gyis legs par 'gro ste/_'khor los sgyur ba'i rgyal po yang dpung gi tshogs yan lag bzhi pa dang lhan cig tu 'gro'o/_/snga ma bzhin du lho phyogs su rnam par rgyal bar byed do/_/lho phyogs su ji lta ba de bzhin 
[\[10b.6\]]du nub phyogs dang /_byang phyogs su rnam par rgyal bar byed do/_/byang phyogs su rnam par rgyal bar byas nas byang phyogs kyi rgya mtsho la 'gro'o/_/byang phyogs kyi rgya mtsho la song nas/_byang phyogs kyi rgya mtsho las rgal lo/_/rgal nas kyang nam mkha' la rdzu 'phrul gyis rgyal po'i 
[\[10b.7\]]pho brang du legs par 'ongs nas btsun mo'i 'khor gyi sgo'i steng du nyams pa med par gnas te/_rgyal po rgyal rigs spyi bo nas dbang bskur ba ni 'khor lo rin po che rnam pa de lta bu dang ldan pa yin no/_/'khor los sgyur ba'i rgyal po glang po rin po che rnam pa ji lta bu dang ldan pa yin zhe 
[\[11a\]]
[\[11a.1\]]na/_'di la rgyal po rgyal rigs spyi bo nas dbang bskur ba'i glang po rin po che snga ma bzhin du 'byung ste/_thams cad thal kar gyur pa/_yan lag bdun shin tu gnas pa/_gtsug gser gyis brgyan pa/_gser gyi rgyal mtshan dang ldan pa/_gser gyi rgyan gyis 
[\[11a.2\]]brgyan pa/_gser gyi dra bas g.yogs pa/_rdzu 'phrul dang ldan pa nam mkha' la 'gro ba/_rnam par 'phrul pa'i chos can te/_'di ltar glang po'i rgyal po byang chub ces bya ba'o/_/gang gi tshe rgyal po rgyal rigs spyi bo nas dbang bskur ba glang po rin po che de brtag par 'dod par gyur 
[\[11a.3\]]pa de'i tshe/_nyi ma shar kar glang po rin po che de la zhon te sa chen po 'di rgya mtsho'i mtha' skor dang bcas pa/_rgya mtsho'i mur thug pa dang bcas pa kun tu bskor te/_rgyal po'i pho brang du 'ongs nas khye'u sus kyi dga' ba myong bar byed de/_'khor los sgyur ba'i rgyal po glang po rin po che rnam pa 
[\[11a.4\]]de lta bu dang ldan pa yin no/_/'khor los sgyur ba'i rgyal po rta rin po che rnam pa ji lta bu dang ldan pa yin zhe na/_'di la rgyal po rgyal rigs spyi bo nas dbang bskur ba'i rta rin po che snga ma bzhin du 'byung ste/_thams cad sngon por gyur pa/_mgo gnag pa/_rngog ma lcang lor 'dug pa/_
[\[11a.5\]]zhon na gus par byed pa/_gser gyi rgyal mtshan dang bcas pa/_gser gyi rgyan dang ldan pa/_gser gyi dra bas g.yogs pa/_rdzu 'phrul dang ldan pa/_nam mkha' la 'gro ba/_rnam par 'phrul pa'i chos can te/_'di ltar rta'i rgyal po sprin gyi shugs can zhes bya ba'o/_/gang gi 
[\[11a.6\]]tshe rgyal po rgyal rigs spyi bo nas dbang bskur ba/_rta rin po che brtag par 'dod par gyur pa de'i tshe nyi ma shar kar rta rin po che de la zhon nas sa chen po 'di rgya mtsho'i mtha' skor dang bcas pa rgya mtsho'i mur thug pa dang bcas pa kun tu bskor te/_phyir rgyal po'i pho brang du 'khor nas khye'u sus kyi 
[\[11a.7\]]bde ba myong bar byed de/_'khor los sgyur ba'i rgyal po ni rta rin po che rnam pa de lta bu dang ldan pa yin no/_/'khor los sgyur ba'i rgyal po nor bu rin po che rnam pa ji lta bu dang ldan pa yin zhe na/_'di la rgyal po rgyal rigs spyi bo nas dbang bskur ba'i nor bu rin po che snga ma bzhin du 'byung ste/_
[\[11b\]]
[\[11b.1\]]thams cad du sngo ba/_bai dUr+ya'i rang bzhin/_zur brgyad du 'dug pa/_shin tu sbyangs pa 'byung ste/_nor bu rin po che de'i 'od kyis btsun mo'i 'khor thams cad kyang snang bas khyab par 'gyur ro/_/gang gi tshe rgyal po rgyal rigs spyi bo nas dbang bskur ba nor bu rin po che de brtag par 'dod 
[\[11b.2\]]par gyur pa de'i tshe/_mtshan mo nam gyi gung la mun pa mun gnag gi nang du nor bu rin po che de rgyal mtshan gyi rtse mo la btags te/_skyed mos tshal gyi sa bzang po blta ba'i phyir song na/_nor bu rin po che de'i 'od kyis thams cad dang ldan pa'i dpung gi tshogs yan lag bzhi pa thams 
[\[11b.3\]]cad dpag tshad kho ra khor yug tu snang bas gsal bar 'gyur ro/_/nor bu rin po che'i 'khor na gnas pa'i mi de dag kyang snang ba des gsal bar gyur pa dang /_gcig gis gcig mthong /_gcig gis gcig shes nas gcig la gcig 'di skad smra ste/_bzhin [{]bzangs [,]bzang [}]dag longs/_
[\[11b.4\]]las kyi mtha' dag byos shig_/tshong 'dus dag khrom/_nyi ma shar te nyin mor shes so zhes zer te/_rgyal po rgyal rigs spyi bo nas dbang bskur ba de nor bu rin po che rnam pa de lta bu dang ldan pa yin no/_/rgyal po rgyal rigs spyi bo nas dbang bskur ba/_bud med rin po che rnam pa ji lta bu dang ldan 
[\[11b.5\]]pa yin zhe na/_'di la rgyal po rgyal rigs spyi bo nas dbang bskur ba'i bud med rin po che snga ma bzhin du 'byung ste/_tshul dang 'thun pa rgyal rigs su skyes pa ha cang yang mi ring ba/_ha cang yang mi thung ba/_ha cang yang mi sbom pa/_ha cang yang mi skem pa/_ha cang yang mi dkar ba/_ha 
[\[11b.6\]]cang yang mi gnag pa/_gzugs mdzes pa/_tshul du shis pa/_blta na sdug pa/_kha dog bzang po rgyas pa mchog dang ldan pa/_de'i spu'i khung thams cad nas tsan dan gyi dri 'byung ba/_kha nas ud pa la'i ngad ldang ba/_ka tsa lin da'i gos ltar reg na bde ba/_de grang ba'i dus na ni 
[\[11b.7\]]lus la reg na dro ba/_dro ba'i dus na lus la reg na bsil ba ste/_de 'khor los sgyur ba'i rgyal po ma gtogs par gzhan la yid kyis kyang 'dod chags su mi byed na/_lus kyis lta ci smos te/_'khor los sgyur ba'i rgyal po ni bud med rin po che rnam pa de lta bu dang ldan pa yin no/_/
[\[12a\]]
[\[12a.1\]]'khor los sgyur ba'i rgyal po khyim bdag rin po che rnam pa ji lta bu dang ldan pa yin zhe na/_'di la rgyal po rgyal rigs spyi bo nas dbang bskur ba'i/_khyim bdag rin po che snga ma bzhin du 'byung ste/_mkhas pa/_gsal ba/_yid gzhungs pa/_lha'i mig 
[\[12a.2\]]dang ldan pa 'byung ngo /_/de lha'i mig des dpag tshad kho ra khor yug tu bdag po dang bcas pa'i gter dag kyang mthong /_bdag po med pa'i gter dag kyang mthong ste/_de bdag po med pa'i gter gang yin pa de dag gis 'khor los sgyur ba'i rgyal po'i nor gyi dgos pa byed de/_'khor los 
[\[12a.3\]]sgyur ba'i rgyal po ni khyim bdag rin po che rnam pa de lta bu dang ldan pa yin no/_/'khor los sgyur ba'i rgyal po blon po rin po che rnam pa ji lta bu dang ldan pa yin zhe na/_'di la 'khor los sgyur ba'i rgyal po'i blon po rin po che snga ma bzhin du 'byung ste/_mkhas shing gsal la yid gzhungs pa'o/_/
[\[12a.4\]]de 'khor los sgyur ba'i rgyal po des bsams pa tsam gyis bsko bar bya ba'i dpung rnams sko'o/_/'khor los sgyur ba'i rgyal po ni blon po rin po che rnam pa de lta bu dang ldan pa yin te/_'khor los sgyur ba'i rgyal po ni rin po che sna bdun de dag dang ldan pa yin no/_/de la bu stong 'byung 
[\[12a.5\]]ste/_dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa sha stag ste/_des rgya mtsho la thug pa'i sa chen po ma lus pa gnod par sngo ba med cing 'tshe ba med pa 'di nyid chad pa med cing mtshon gyis bda' ba med la chos kyis legs 
[\[12a.6\]]par phab ste gnas so/_/gal te khyim nas khyim med par rab tu byung na sangs rgyas su 'gyur te/_'dod pa'i 'dod chags spangs pa/_'dren pa gzhan gyi dring mi 'jog pa/_lha dang mi rnams kyi ston par 'gyur ro/_/zhes rig byed 'don du 'dzud do/_/de bzhin du lha'i bu gzhan 
[\[12a.7\]]dag kyang 'dzam bu'i gling du lhags shing /_rang sangs rgyas dag la skul ma 'debs te/_'phags pa dag da ste lo bcu gnyis na byang chub sems dpa' yum gyi lhums su 'jug gis sangs rgyas kyi zhing 'di bor cig ces zer ro/_/dge slong dag de'i tshe rgyal po'i khab kyi grong khyer 
[\[12b\]]
[\[12b.1\]]chen po na mjug ma sgyur ba zhes bya ba'i ri la rang sangs rgyas glang po zhes bya ba 'dug pas sgra de thos nas rdo ba'i steng du 'jim pa la bya ba de bzhin du 'dug ste/_nam mkha' la shing ta la bdun srid du gyen du 'phags so/_/gyen du 'phags nas kyang me'i khams la snyoms par 
[\[12b.2\]]zhugs te sgron ma bzhin du mya ngan las 'das so/_/de'i mkhris pa dang /_bad kan dang /_chu rgyus dang /_rus pa dang /_sha dang /_khrag tu gyur pa gang yin pa de dag thams cad ni mes yongs su zad par gyur te/_ring bsrel 'ba' zhig sa la lhags nas/_rkang rjes de dag ni da dung 
[\[12b.3\]]yang drang srong gi rjes zhes grag ste yod do/_/dge slong dag de'i tshe yul bA rA Na sI'i [{]ri dgas [,]ri dwags [}]kyi nags drang srong lhung ba na rang sangs rgyas lnga brgya 'khod pa de dag gis kyang sgra de thos nas/_nam mkha' la shing ta la bdun srid du gyen du 'phags nas/_me'i khams la snyoms par zhugs 
[\[12b.4\]]te/_sgron ma bzhin du yongs su mya ngan las 'das so/_/de dag gi mkhris pa dang /_bad kan dang /_chu rgyus dang /_rus pa dang /_sha dang /_khrag tu gyur pa gang yin pa de dag thams cad ni mes yongs su zad par gyur te/_ring bsrel 'ba' zhig sa la lhags so/_/de ltar 'dir 
[\[12b.5\]]drang srong rnams lhung ngo zhes de phyin chad drang srong lhung ba zhes bya ba yang drang srong lhung ba drang srong lhung ba zhes ming du chags par gyur to/_/mi 'jigs pa byin pa'i [{]ri dgas [,]ri dwags [}]dag kyang de na gnas pas de phyin chad [{]ri dgas [,]ri dwags [}]kyi nags zhes bya ba yang [{]ri dgas [,]ri dwags [}]kyi nags [{]ri dgas [,]ri dwags [}]kyi nags zhes ming du gyur to/_/
[\[12b.6\]]dge slong dag de ltar byang chub sems dpa' dga' ldan gyi gnas dam pa na 'dug pa ni rnam par blta ba chen po bzhi la rnam par lta ste/_bzhi gang zhe na/_'di lta ste/_dus la rnam par lta ba dang /_gling la rnam par lta ba dang /_yul la rnam par lta ba dang /_rigs la rnam par 
[\[12b.7\]]lta ba'o/_/dge slong dag ci'i phyir byang chub sems dpa' dus rnam par blta ba la rnam par lta zhe na/_byang chub sems dpa' ni thog ma'i dus sems can 'du ba'i tshe ma'i mngal du mi 'jug gi_/gang gi tshe 'jig rten gsal bar kun nas gnas par gyur te/_skye ba snang bar gyur/_
[\[13a\]]
[\[13a.1\]]rga ba snang bar gyur/_na ba snang bar gyur/_'chi ba snang bar gyur pa de'i tshe byang chub sems dpa' ma'i mngal du 'jug go/_/dge slong dag ci'i phyir byang chub sems dpa' gling rnam par blta ba la rnam par lta zhe na/_byang chub sems dpa' ni mtha' 'khob kyi 
[\[13a.2\]]gling du mi skye/_shar gyi lus 'phags por mi skye/_nub kyi ba lang spyod du mi skye/_byang gi sgra mi snyan du mi skye'i/_lho'i 'dzam bu gling nyid du skye'o/_/dge slong dag ci'i phyir byang chub sems dpa' yul rnam par blta ba la rnam par lta zhe na/_byang chub sems dpa' ni mtha' 
[\[13a.3\]]'khob kyi yul gang na mi rnams dbang po rtul zhing blun la lug ltar lkugs pa'i rang bzhin can legs par bstan pa dang /_nyes par bstan pa'i don shes par bya ba'i skal ba med pa dag yod pa dag tu mi skye'i/_byang chub sems dpa' ni yul gyi dbus nyid du skye'o/_/dge slong dag 
[\[13a.4\]]ci'i phyir byang chub sems dpa' rigs rnam par blta ba la rnam par lta zhe na/_byang chub sems dpa' ni rigs dma' ba gdol pa'i rigs sam/_smyig ma mkhan gyi rigs sam/_shing rta mkhan gyi rigs sam/_g.yung rigs su mi skye'i/_bram ze'i rigs sam/_rgyal 
[\[13a.5\]]rigs kho na ste/_rigs gnyis su skye'o/_/de la gang gi tshe bram ze'i rigs btsun par bya ba de'i tshe bram ze'i rigs su skye'o/_/gang gi tshe rgyal rigs btsun par bya ba de'i tshe rgyal rigs su skye ste/_dge slong dag da ltar ni rgyal rigs btsun par bya bas/_de'i phyir byang chub sems dpa' 
[\[13a.6\]]rgyal rigs su skye ste/_dge slong dag don gyi dbang de la brten nas/_byang chub sems dpa' dga' ldan gyi gnas dam pa na gnas pa rnam par blta ba chen po bzhi la rnam par lta ste/_de ltar bltas nas cang mi zer bar gyur to//_//'phags pa rgya cher rol 
[\[13a.7\]]pa zhes bya ba theg pa chen po'i mdo/_bam po gnyis pa/_dge slong dag de ltar lha'i bu de dag dang /_byang chub sems dpa' de dag gcig la gcig 'di skad du/_byang chub sems dpa' rigs rin po che ni ji lta bu zhig tu skye bar 'gyur/_yum ni ji lta bu zhig gi lhums su 'jug par 
[\[13b\]]
[\[13b.1\]]'gyur zhes 'dri'o/_/de la la la na re yul ma ga d+hA na lus 'phags kyi rigs 'di 'byor cing rgyas la lo legs pa dang /_bde ba dang ldan pa yin te/_de ni byang chub sems dpa' yum gyi lhums su 'jug pa'i gnas su rung ngo zhes zer ro/_/la la na re de ni tshul dang 'thun pa ma 
[\[13b.2\]]yin te/_de ci'i phyir zhe na/_'di ltar de ni ma'i rgyud kyis dag pa yang ma yin/_pha'i rgyud kyis dag pa yang ma yin la/_bsod nams chung ngus byung gi/_bsod nams rgya chen pos mngon par byung ba ma yin zhing rgod la mi brten te mi gnas pa yin la/_yul de yang nye 'khor 
[\[13b.3\]]gseg mas gang ba/_skyed mos tshal dang /_mtsho dang /_mtshe'u dag kyang mi mang la ri brags ltar mtha' 'khob kyi gnas su gyur pa ste/_de'i phyir de ni tshul dang 'thun pa ma yin no zhes zer ro/_/la la na re ko sa la'i rigs 'di 'khor mang zhing bzhon pa mang la nor che ba ste/_de ni byang chub 
[\[13b.4\]]sems dpa' yum gyi lhums su 'jug pa'i gnas su rung ngo zhes zer ro/_/la la na re de yang tshul dang 'thun pa ma yin te/_de ci'i phyir zhe na/_'di ltar ko sa la'i rigs ni gdol pa'i rigs las shi 'phos nas skyes pa yin te/_pha dang mas dag pa yang ma yin la/_dma' ba la mos 
[\[13b.5\]]pa ste/_rigs mtho bar yang mi bya/_nor dang rin po che'i gter yang tshad med par phun sum tshogs pa ma yin te/_de'i phyir de ni tshul dang 'thun pa ma yin no zhes zer ro/_/la la na re rgyal po bad sa'i rigs 'di 'byor cing rgyas la/_lo legs pa dang /_bde ba dang ldan pa yin te/_de ni 
[\[13b.6\]]byang chub sems dpa' yum gyi lhums su 'jug pa'i gnas su rung ngo zhes zer ro/_/la la na re de yang de'i tshul dang 'thun pa ma yin te/_de ci'i phyir zhe na/_'di ltar rgyal po bad sa'i rigs ni phal pa ste/_gtum la gzi brjid 'bar ba yang ma yin zhing /_skyes pa gzhan las skye ba grub pa/_
[\[13b.7\]]pha ma nyid kyi gzi brjid kyi las kyis grub pa ma yin la/_de'i rgyal po yang chad par smra ba ste/_de'i phyir de yang tshul dang 'thun pa ma yin no zhes zer ro/_/la la na re grong khyer chen po yangs pa can 'di ni 'byor cing rgyas la/_lo legs pa dang /_bde ba dang ldan pa yin te/_nyams 
[\[14a\]]
[\[14a.1\]]dga' la skye bo mang po dang mis kun tu gang ba/_stegs bu dang /_ba gam dang /_rta babs dang /_skar khung dang /_bsil khang dang /_khang pa brtsegs pa dang /_khang [{]bzangs [,]bzang [}]dag gis legs par brgyan pa ste/_me tog gi ra ba dang /_nags tshal gyi 
[\[14a.2\]]phreng ba me tog kun tu rgyas pa dang ldan pa yin la lha'i pho brang dang 'dra ba yin te/_de ni byang chub sems dpa' yum gyi lhums su 'jug pa'i gnas su rung ngo zhes zer ro/_/la la na re de yang tshul dang 'thun pa ma yin te/_de ci'i phyir zhe na/_'di ltar de dag la ni phan tshun du rigs 
[\[14a.3\]]par smra ba med do/_/chos spyod pa med do/_/gong ma dang bar ma dang rgan pa dang /_gtso bo dag la yang rim gror bya ba med cing /_re re zhing yang 'di snyam du bdag ni rgyal po'o/_/bdag ni rgyal po'o snyam du sems pas slob mar khas len pa med cing chos khas len pa med pa ste/_de'i 
[\[14a.4\]]phyir de'ang tshul dang 'thun pa ma yin no zhes zer ro/_/la la na re grong khyer 'phags rgyal na rab snang gi rigs 'di ni dpung che zhing bzhon pa mang ba/_pha rol gyi g.yul ngor rgyal ba 'thob pa yin te/_de ni byang chub sems dpa' yum gyi lhums su 'jug pa'i gnas su rung ngo zhes zer ro/_/
[\[14a.5\]]la la na re de yang tshul dang 'thun pa ma yin te/_de ci'i phyir zhe na/_'di ltar de dag ni khro zhing gtum la brlang zhing gzu lums can rgod pa ste/_las yod par blta ba'ang ma yin pas/_de'i phyir de yang byang chub sems dpa' yum gyi lhums su 'jug pa'i gnas kyi 'os ma yin no 
[\[14a.6\]]zhes zer ro/_/la la na re grong khyer bcom brlag 'di 'byor cing rgyas la lo legs pa dang bde ba dang ldan pa/_skye bo mang po dang mis kun tu gang ba yin pas/_rgyal po lag [{]bzangs [,]bzang [}]sde dpa' ba'i bdag po'i rgyal po'i pho brang de ni byang chub sems dpa' yum gyi lhums su 'jug pa'i 
[\[14a.7\]]gnas su rung ngo zhes zer ro/_/la la na re de yang tshul dang 'thun pa ma yin te/_de ci'i phyir zhe na/_'di ltar rgyal po de ni log par lta ba'i rigs kyi rgyud du skyes pa ste/_mi rgod dang 'dra ba'i rgyal po yin pas byang chub sems dpa' srid pa tha ma pa ni log par lta ba'i rigs su skye bar mi 
[\[14b\]]
[\[14b.1\]]rigs te/_de'i phyir de yang tshul dang 'thun pa ma yin no zhes zer ro/_/la la na re grong khyer hasti na pu ra 'di'i rgyal po ni skya bseng gi bu'i rigs kyi rgyud las skyes pa/_dpa' zhing rtul phod pa dang ldan pa/_yan lag mchog gi gzugs phun sum tshogs pa gzhan gyi sde 'joms pa ste/_
[\[14b.2\]]rigs de ni byang chub sems dpa' de yum gyi lhums su 'jug pa'i gnas kyi 'os yin no zhes zer ro/_/la la na re de yang tshul dang 'thun pa ma yin te/_de ci'i phyir zhe na/_'di ltar skya bseng gi bu'i rigs su skyes pa dag gis ni rigs kyi rgyud rnam par 'khrugs par byas te/_
[\[14b.3\]]g.yul ngor brtan pa la ni chos kyi bu zhes zer/_'jigs sde la ni rlung gi bu zhes zer/_srid sgrub la ni dbang po'i bu zhes zer/_rigs med dang lhar bcas la ni tha skar gyi bu zhes zer te/_de'i phyir rigs de yang byang chub sems dpa' de lhums su 'jug pa'i gnas kyi 'os ma yin no zhes 
[\[14b.4\]]zer ro/_/la la na re grong khyer bcom brlag 'di ni shin tu yang nyams dga' zhing phan tshun 'byor gyi steng du rgyal po bzang po'i bshes gnyen bzhugs pa'i sa yang yin la/_rgyal po de yang glang po dang /_rta dang /_shing rta dang /_dpung bu chung dang /_dpung gi tshogs mang po dang ldan pa/_gser dang /_
[\[14b.5\]]dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_nor dang /_yo byad shin tu mang ba/_rgyal po dang blon po thams cad kyi zil gyis mi non pa'i stobs dang /_pha rol gnon pa dang ldan pa/_mdza' ba dang ldan zhing chos la 
[\[14b.6\]]dga' ba ste/_rigs de ni byang chub sems dpa' de yum gyi lhums su 'jug pa'i gnas su rung ngo zhes zer ro/_/la la na re de yang tshul dang 'thun pa ma yin te/_de ci'i phyir zhe na/_rgyal po bzang po'i bshes gnyen yon tan de lta bu dang ldan pa de yod mod kyi/_de ni shin tu rgas 
[\[14b.7\]]pas bu skyed pa'i mthu yang med la/_bu'ang mang bas de'i phyir rigs de yang byang chub sems dpa' de yum gyi lhums su 'jug pa'i gnas kyi 'os ma yin no zhes zer ro/_/de ltar byang chub sems dpa' de dag dang lha de dag gis 'dzam bu'i gling gi yul chen po bcu drug po thams 
[\[15a\]]
[\[15a.1\]]cad na/_rgyal po'i rigs mthon po mthon po gang ji snyed cig yod pa/_de dag thams cad la bltas na thams cad kyang nyes pa dang bcas par mthong ste/_de dag de ltar sems pa'i yid la byed pa'i tshe/_lha'i bu ye shes tog gi rgyal mtshan zhes bya ba 
[\[15a.2\]]byang chub las phyir mi ldog pa theg pa chen po 'di la nges par gyur pa zhig yod pa des byang chub sems dpa'i 'khor dang /_lha'i 'khor chen po yod pa de dag la 'di skad ces smras so/_/grogs po dag tshur shog_/byang chub sems dpa' de nyid kyi drung du dong ste/_rigs rin po che 
[\[15a.3\]]yon tan ji lta bur phun sum tshogs pa zhig tu srid pa tha ma pa'i byang chub sems dpa' skye bar 'gyur ba dri'o zhes smras pa dang /_legs so zhes te/_de dag thams cad kyang thal mo sbyar nas byang chub sems dpa'i drung du phyin te dris pa/_skyes bu dam pa rigs rin po che yon tan phun 
[\[15a.4\]]sum tshogs pa ji lta bu zhig tu byang chub sems dpa' srid pa tha ma pa skye bar 'gyur/_de nas byang chub sems dpa'as byang chub sems dpa'i tshogs chen po dang /_lha'i tshogs chen po de dag la rnam par bltas te 'di skad ces smras so/_/grogs po dag byang chub sems dpa' srid 
[\[15a.5\]]pa tha ma pa gang du skye bar 'gyur ba'i rigs de ni rnam pa drug cu rtsa bzhi phun sum tshogs pa yin te/_drug cu rtsa bzhi gang zhe na/_'di lta ste/_rigs de ni btsun pa yin/_rigs de ni kun gyis mngon par shes pa yin/_rigs de ni phran tshegs med cing gnod par byed pa med pa yin/_
[\[15a.6\]]rigs de ni rgyud phun sum tshogs pa yin/_rigs de ni cho 'brang phun sum tshogs pa yin/_rigs de ni skyes bu zung phun sum tshogs pa yin/_rigs de ni sngon gyi skyes bu zung phun sum tshogs pa yin/_rigs de ni btsun pa'i skyes bu zung phun sum tshogs pa yin/_rigs de ni kun gyis 
[\[15a.7\]]mngon par shes pa'i skyes bu zung phun sum tshogs pa yin/_rigs de ni dbang che bar grags pa'i skyes bu zung phun sum tshogs pa yin/_rigs de ni skyes pa mang ba yin/_rigs de ni bud med mang ba yin/_rigs de ni 'jigs pa med pa yin/_rigs de ni dman pa med cing zhum 
[\[15b\]]
[\[15b.1\]]pa med pa yin/_rigs de ni brkam pa med pa yin/_rigs de ni tshul khrims dang ldan pa yin/_rigs de ni shes rab dang ldan pa yin/_rigs de ni blon pos blta zhing longs spyod la spyod pa yin/_rigs de ni bzo don yod pas bshams shing longs spyod la spyod pa yin/_rigs 
[\[15b.2\]]de ni mdza' ba brtan pa yin/_rigs de ni dud 'gro'i skye gnas su skyes pa'i srog chags kyi srog la lta ba yin/_rigs de ni byas pa gzo ba dang ldan pa yin/_rigs de ni brtul zhugs shes pa yin/_rigs de ni 'dun pas mi 'gro ba yin/_rigs de ni zhe sdang gis mi 'gro ba yin/_
[\[15b.3\]]rigs de ni gti mug gis mi 'gro ba yin/_rigs de ni 'jigs pas mi 'gro ba yin/_rigs de ni kha na ma tho bas 'jigs pa yin/_rigs de ni gti mug la mi gnas pa yin/_rigs de ni lag sbabs che ba yin/_rigs de ni bya ba la mos pa yin/_rigs de ni gtong ba la mos pa 
[\[15b.4\]]yin/_rigs de ni sbyin pa la mos pa yin/_rigs de ni zho sha shes pa yin/_rigs de ni rtsal brtan pa yin/_rigs de ni mthu rtsal dang ldan pa yin/_rigs de ni rtsal mchog dang ldan pa yin/_rigs de ni drang srong mchod pa yin/_rigs de ni lha mchod pa yin/_rigs de ni mchod 
[\[15b.5\]]rten mchod pa yin/_rigs de ni mtshun rjed pa yin/_rigs de ni khon du 'dzin pa med pa yin/_rigs de ni phyogs bcur sgra grags pa yin/_rigs de ni 'khor chen po dang ldan pa yin/_rigs de ni 'khor mi phyed pa dang ldan pa yin/_rigs de ni bla na med pa'i 'khor dang ldan pa yin/_
[\[15b.6\]]rigs de ni rigs kyi nang na gtso bor bya ba yin/_rigs de ni rigs la dbang thob pa yin/_rigs de ni dbang che bar grags pa yin/_rigs de ni phar 'dzin pa yin/_rigs de ni mar 'dzin pa yin/_rigs de ni dge sbyong du 'dzin pa yin/_rigs de ni bram zer 'dzin pa yin/_rigs 
[\[15b.7\]]de ni nor dang 'bru'i bang mdzod mang ba yin/_rigs de ni dbyig dang /_gser dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_rdzas dang /_yo byad mang ba yin/_rigs de ni glang po che dang /_rta dang /_rnga mo dang /_
[\[16a\]]
[\[16a.1\]]ba lang dang /_lug shin tu mang ba yin/_rigs de ni bran pho dang /_bran mo dang /_las byed pa dang /_zho shas 'tsho ba shin tu mang ba yin/_rigs de ni thub par dka' ba yin/_rigs de ni don thams cad grub pa yin/_rigs de ni 'khor los sgyur ba'i rigs kyi 
[\[16a.2\]]rgyud du skyes pa yin/_rigs de ni sngon gyi dge ba'i rtsa ba'i grogs kyis bskyed pa yin/_rigs de ni byang chub sems dpa'i rigs su rigs btsun par skyes pa yin/_rigs de ni 'jig rten lha dang bcas pa/_bdud dang bcas pa/_tshangs pa dang bcas pa/_dge sbyong dang bram ze'i 
[\[16a.3\]]skye dgu dang bcas pa'i nang na rigs las smos pa'i skyon gyis kha na ma tho ba thams cad dang bral ba ste/_grogs po dag gang du byang chub sems dpa' srid pa tha ma pa 'byung bar 'gyur ba'i rigs de ni rnam pa drug cu rtsa bzhi po de dag dang ldan pa yin no/_/grogs po dag srid pa tha ma pa'i 
[\[16a.4\]]byang chub sems dpa' bud med gang gi mngal du 'jug par 'gyur ba'i bud med de ni yon tan gyi rnam pa sum cu rtsa gnyis dang ldan pa yin te/_sum cu rtsa gnyis gang zhe na/_'di lta ste/_byang chub sems dpa' srid pa tha ma pa ni kun gyis mngon par shes pa'i bud med kyi mngal du 'jug go/_
[\[16a.5\]]kun gyis mngon par rig pa dang /_spyod pa la glags mi thod pa dang /_rigs phun sum tshogs pa dang /_cho 'brang phun sum tshogs pa dang /_gzugs phun sum tshogs pa dang /_ming phun sum tshogs pa dang /_chu zheng phun sum tshogs pa dang /_sngan chad ma btsas pa dang /_tshul 
[\[16a.6\]]khrims phun sum tshogs pa dang /_gtong ba phun sum tshogs pa dang /_bzhin 'dzum pa dang /_'thun par 'dzin pa dang /_gsal ba dang /_dul ba dang /_'jigs pa med pa dang /_mang du thos pa dang /_mkhas pa dang /_sgyu med pa dang /_g.yo med pa dang /_mi khro ba dang /_
[\[16a.7\]]phrag dog med pa dang /_ser sna med pa dang /_mi rgod pa dang /_mi g.yeng ba dang /_ca co med pa dang /_bzod cing des pa dang ldan pa dang /_ngo tsha shes shing khrel yod pa dang /_'dod chags dang /_zhe sdang dang /_gti mug gi shas chung ba dang /_bud med kyi skyon dang bral ba dang /_
[\[16b\]]
[\[16b.1\]]khyim thab kyi brtul zhugs dang ldan pa dang /_yon tan thams cad phun sum tshogs pa'i bud med kyi mngal du byang chub sems dpa' srid pa tha ma pa 'jug go/_/grogs po dag byang chub sems dpa' srid pa tha ma pa bud med gang gi mngal du 'jug pa'i bud med de ni yon tan gyi rnam pa sum cu rtsa 
[\[16b.2\]]gnyis po de dag dang ldan pa yin no/_/grogs po dag byang chub sems dpa' ni zla ba mar gyi ngo la ma'i mngal du mi 'jug gi_/byang chub sems dpa' srid pa tha ma pa ni zla ba yar gyi tshes bco lnga'i zla ba nya ste rgyas pa la skar ma rgyal dang ldan pa'i tshe/_ma gso sbyong blangs pa'i mngal du 'jug go/_/
[\[16b.3\]]de nas byang chub sems dpa' de dag dang /_lha'i bu de dag gis byang chub sems dpa' las rigs yongs su dag pa dang /_ma yongs su dag pa'i rnam pa de lta bu de dag thos nas 'di snyam du sems te/_skyes bu dam pa 'dis rnam pa ji snyed du bstan pa de lta bu'i yon tan dang ldan pa'i rigs de gang 
[\[16b.4\]]zhig la yod snyam du sems so/_/de ltar sems shing yid la byed pa la zhugs pa na de dag 'di snyam du sems te/_shAkya'i grong khyer 'di 'byor cing rgyas la bde zhing lo legs pa dang ldan te/_nyams dga' zhing skye bo mang po dang mis gang ba yin la/_rgyal po zas gtsang ma yang ma'i rgyud kyis dag 
[\[16b.5\]]pa/_pha'i rgyud kyis dag pa/_chung ma dag pa dang ldan pa/_las kyi mtha' la nyon mongs pa med pa/_dpe byad bzang ba/_shin tu mdzangs pa/_bsod nams kyi gzi brjid dang ldan pa/_grags pa chen po'i rigs su skyes pa/_'khor los sgyur ba'i rigs kyi rgyud du skyes pa/_nor dang /_
[\[16b.6\]]gter dang /_rin po che dpag tu med pa dang ldan pa/_las yod par lta ba/_sdig pa'i lta ba med pa/_shAkya'i yul kun na yang rgyal po de gcig pur zad de/_tshong dpon dang /_khyim bdag dang /_blon po dang /_'khor gyi mi thams cad kyis rim gror bya zhing mchod pa/_mdzes pa/_
[\[16b.7\]]blta na sdug pa/_ha cang yang mi rgan ha cang yang mi gzhon zhing gzugs mdzes la yon tan thams cad dang ldan pa/_bzo shes pa/_dus shes pa/_bdag shes pa/_chos shes pa/_sems can shes pa/_'jig rten shes pa/_mtshan shes pa/_chos kyi rgyal po chos 
[\[17a\]]
[\[17a.1\]]kyis rjes su ston pa'o/_/ser skya'i gnas kyi grong khyer chen po de ni sems can dge ba'i rtsa ba bskyed pa rnams kyi gnas te/_gang dag der skyes par gyur pa de dag kyang de dang skal ba 'dra ba dag go/_/rgyal po zas gtsang ma de la lha mo sgyu 'phrul zhes bya ba 
[\[17a.2\]]shAkya'i bdag po shin tu legs par rtogs pa zhes bya ba'i bu mo zhig yod pa'ang phyug cing gzhon zhing dar la bab pa'i gzugs phun sum tshogs pa sngan chad ma btsas pa/_bu dang bu mo med pa/_gzugs mdzes pa/_bu don la bris pa ltar blta na sdug pa/_lha'i bu mo ltar 
[\[17a.3\]]rgyan thams cad kyis brgyan pa/_bud med kyi skyon rnams dang bral ba/_bden par smra ba/_mi drag pa/_mi brlangs pa/_mi gcor ba/_kha na ma tho ba med pa/_gyo mo'i sgra lta bu med pa/_ca co med pa/_'jam zhing snyan la yid du 'ong bar smra ba/_mi des pa dang /_khong khro ba dang /_nga 
[\[17a.4\]]rgyal dang /_dregs pa dang /_rgyags pa dang /_khro ba med pa/_phrag dog med pa/_dus su smra ba/_gtong ba phun sum tshogs pa/_tshul khrims dang ldan pa/_khyos chog par 'dzin pa/_khyim thab kyi brtul zhugs can/_skyes pa gzhan la bsam pa'i yid la bya ba dang bral ba/_
[\[17a.5\]]mgo dang /_rna ba dang /_sna gnas su phebs pa/_bung ba'i mchog gi kha dog lta bu'i skra dang ldan pa/_dpral ba legs pa/_smin tshugs legs pa/_khro gnyer med pa/_bzhin 'dzum pa/_gsong por smra ba/_'jam zhing snyan pa'i tshig dang ldan pa/_'thun par 'dzin pa/_drang ba/_
[\[17a.6\]]gya gyu med pa/_sgyu med pa/_g.yo med pa/_khrel yod cing ngo tsha shes pa/_mi rgod pa/_mi g.yeng ba/_kha ngan mi smra ba/_'chal pa'i tshig med pa/_'dod chags dang /_zhe sdang dang /_gti mug gi shas chung ba/_ngang des shing bzod pa dang ldan pa/_rkang lag dang /_mig dang /_blo shin 
[\[17a.7\]]tu bsrungs pa/_rkang lag shin tu 'jam pa/_ka tsa lin da'i gos ltar reg na bde ba/_pad ma gzhon nu'i 'dab ma ltar mig shin tu rnam par dag pa/_sna dbyibs legs shing mdog sdug pa/_yan lag shin tu brtan pa/_'ja'i dbyibs ltar shin tu 'dud pa/_yan lag 
[\[17b\]]
[\[17b.1\]]dang /_nying lag shin tu 'byes pa/_yan lag la smad du med pa/_mchu bim pa ltar dmar ba/_blta na mdzes pa/_mgul rim bzhin du 'dug pa/_rgyan dam pa dang ldan pa/_sna ma'i me tog dang bAr shi ka ltar so shin tu rnam par dag pa/_phrag pa legs par byin gyis 
[\[17b.2\]]'tsham pa/_rim gyis legs par grub pa'i dpung pa dang ldan pa/_rked pa gzhu'i chang zungs ltar phra ba/_gzhogs nyams pa med pa/_lte ba khung zab pa/_sta zur 'jam zhing yangs la zlum zhing brtan par grub pa/_rdo rje ltar mkhregs shing mtshungs pa med pa'i lus dang ldan pa/_
[\[17b.3\]]glang po'i sna ltar mnyam zhing legs pa'i brla dang ldan pa/_byin pa [{]ri dgas [,]ri dwags [}]e na ya'i lta bu/_lag pa dang rkang pa'i mthil rgya skyegs kyi khu ba ltar 'dug pa/_'gro ba'i mig tu sdug pa mig gi dbang po nyams pa med pa/_yid du 'ong zhing blta na sdug pa/_bud med rin po che'i 
[\[17b.4\]]gzugs las kyang khyad par du 'phags pa mtshungs pa med pa/_sgyu 'phrul sprul pa lta bu'i gzugs su 'dug pa/_sgyu 'phrul zhes ming gi brdar btags pa/_sgyu rtsal la mkhas pa/_dga' tshal gyi lha'i bu mo lta bu zhig rgyal po zas gtsang ma'i btsun mo'i 'khor gyi 
[\[17b.5\]]nang na 'dug pa de ni byang chub sems dpa'i yum du tshul dang 'thun gyis gang byang chub sems dpas rigs dag pa bstan pa de ni shAkya'i rigs nyid la snang gi gzhan la ni ma yin no/_/de la 'di skad ces bya ste/_dag pa'i sems can chos mtho khang [{]bzangs [,]bzang [}]na/_/chos bzang 
[\[17b.6\]]seng ge'i khri la rab tu 'dug_/byang chub sems dpa' grags chen ldan pa dang /_/skal ba mnyam pa'i lha rnams drang srong 'khor/_/de na 'dug cing de ni 'di snyam sems/_/rigs gang rnam dag rab tu shes dang ldan/_/byang chub sems dpa' skye dang tshul 'thun gang /_pha ma 
[\[17b.7\]]gang zhig dag pa'i dngos dang ldan/_/'dzam bu'i gling 'di kun tu rnam bltas na/_/rgyal rigs rgyal rgyud che ba gang yin pa/_/kun kyang skyon dang bcas par rjes bsams nas/_/shAkya'i rigs ni skyon dang bral bar mthong /_/zas gtsang rgyal po'i rigs nang rigs dang ldan/_/
[\[18a\]]
[\[18a.1\]]mi dbang rgyud ni rnam dag cho rigs can/_/'byor cing rgyas la 'khrug pa med pa ste/_/skye bo dam pa chos ldan rim gro can/_/ser skyar brjod pa'i grong khyer sems can gzhan/_/kun kyang bsam pa rab dag chos dang ldan/_/skyed mos kun dga' gzhal med 
[\[18a.2\]]khang gis brgyan/_/skye ba'i sar ni ser skyar brjod par mdzes/_/kun kyang tshan chen stobs dang ldan pa ste/_/glang po gnyis sam gsum gyi stobs kyang bdog_/'phong rtsal bslab pa'i pha rol mthar phyin kyang /_/srog gi don du gzhan la gnod mi byed/_/zas gtsang rgyal 
[\[18a.3\]]po'i bud med dben pa ste/_/bud med dam pa stong gi mchog tu phyin/_/yid du 'ong ba sgyu 'phrul sprul pa'i gzugs/_/de yi ming yang lha mo sgyu 'phrul te/_/mdzes pa'i gzugs 'chang lha yi bu mo bzhin/_/'byes pa'i lus ldan yan lag dri med sdug_/lha dang mi rnams gang 
[\[18a.4\]]yang rung ba dag_/sgyu 'phrul mthong na gang ngoms de med kyang /_/'dod chags zhen med sdang bas zhe sdang med/_/de ni 'jam snyan drang ba'i ngag dang ldan/_/mi brlang mi rtsub shin tu des pa ste/_/de ni bzhin 'dzum khro gnyer rab tu spangs/_/ngo tsha khrel yod chos spyod ldan pa ste/_/
[\[18a.5\]]nga rgyal med cing ma khengs rgod pa med/_/phrag dog med cing sgyu dang g.yo med de/_/gtong la dga' zhing rtag tu byams sems ldan/_/las yod blta zhing log pa'i sbyor ba spangs/_/bden la gnas shing lus dang yid rab bsdams/_/sa la gang yod bud med skyon mang tshogs/_/
[\[18a.6\]]de dag thams cad de la yod mi yin/_/mi yi 'jig rten dri za'i 'jig rten nam/_/lha yi 'jig rten dag na bud med gzhan/_/lha mo sgyu 'phrul mtshungs med ga la lhag_/drang srong chen po'i mar ni de 'os te/_/tshe rabs lnga brgya kho nar tshang bar yang /_/de ni byang chub sems 
[\[18a.7\]]dpa'i mar gyur to/_/de dang der ni yab kyang zas gtsang ste/_/de phyir yon tan ldan pa ma yi 'os/_/dka' thub can ltar de ni brtul zhugs gnas/_/brtul zhugs rjes spyod rtag par chos kyang spyod/_/rgyal pos gnang ste mchog sbyin thob pas na/_/'dod pa ma spyad zla ba sum cu 
[\[18b\]]
[\[18b.1\]]gnyis/_/gang gi phyogs na de 'dug 'greng ba 'am/_/nyal zhing 'gro bar gyur pa'i gnas dag kyang /_/de yi las dge gzhol ba'i 'od zer gyis/_/shin tu snang bar 'od kyis gsal bar gyur/_/lha dang lha min mi rnams gang yang rung /_/'dod chags sems kyis blta bar 
[\[18b.2\]]nus pa med/_/spyod lam rnams su 'phags pa'i yon tan ldan/_/de la kun kyang ma dang bu mor lta/_/sgyu 'phrul lha mo'i dge ba'i las kyi rgyus/_/rgyal po'i srid ni rab yangs rnam par 'phel/_/khams kyi rgyal po'ang 'jug par mi byed cing /_/rgyal po'i grags dang brjod pa 
[\[18b.3\]]rnam par 'phel/_/de ltar sgyu 'phrul snod du 'thun gyur cing /_/de ltar sems can dam pa mchog mdzes pas/_/de gnyis yon tan mchog dang ldan pas na/_/'di ni bur 'gyur de ni ma yi 'os/_/lha mo yon tan mchog dang ldan pa ste/_/glang po'i khri yi stobs bdog ma gtogs par/_/
[\[18b.4\]]'dzam bu'i rgyal mtshan 'di na mi mchog de/_/'dzin par nus pa'i bud med gang yang med/_/de skad che ba'i lha yi bu rnams dang /_/byang chub sems dpa' shes rab rgya chen dag_/shAkya'i rigs rnams dga' bar mdzad pa yi/_/yum du legs ldan sgyu 'phrul 'gyur zhes zer/_/
[\[18b.5\]]rigs yongs su dag pa'i le'u ste gsum pa'o//_//dge slong dag de ltar byang chub sems dpa' skye ba'i rigs la rnam par bltas nas/_dga' ldan gyi gnas kyi gzhal med khang chen po chu dang rgyar dpag tshad drug cu rtsa bzhi yod pa gang du byang chub sems 
[\[18b.6\]]dpa' 'dug ste/_dga' ldan gyi lha rnams la chos ston pa rgyal mtshan mthon po zhes bya ba yod de/_byang chub sems dpa' de gzhal med khang chen po der song nas phyin pa dang /_dga' ldan gyi ris kyi lha'i bu thams cad la smras pa/_khyed rnams 'dir 'du bar gyis shig_/'chi 
[\[18b.7\]]'pho ba'i rnam par sbyor ba zhes bya ba'i chos rjes su dran pa chos rjes su bstan pa tha ma'i chos mnyan pa byang chub sems dpa' las nyon cig_/de skad kyi tshig thos nas/_dga' ldan gyi ris kyi lha'i bu thams cad lha'i bu mo'i tshogs dang bcas te/_gzhal med khang chen po der 'dus so/_/der 
[\[19a\]]
[\[19a.1\]]byang chub sems dpas 'khor gyi khyams gling bzhi pa chen po'i 'jig rten gyi khams kyi tshad tsam du yangs par byin gyis brlabs par gyur nas/_de de tsam du bzang zhing de tsam du blta na sdug la/_de tsam du rgyan gyis rgyas shing de tsam du yid du 'ong bar gyur pa des 'dod pa na spyod pa dang /_gzugs na spyod 
[\[19a.2\]]pa'i lha'i bu thams cad rang rang gi khyim gyi bkod pa la dur khrod lta bu'i 'du shes skyes par gyur to/_/de la byang chub sems dpa' rang gi bsod nams kyi rnam par smin pa'i rgyu 'thun pas yongs su brgyan pa'i seng ge'i khri nor bu rin po che du mas rtsa ba spras pa/_lha'i ras bcos bu'i stan du ma bting 
[\[19a.3\]]ba/_lha'i spos zhim po du mas bsgos pa/_bdug spos dam pa mchog tu bya ba du mas bdugs pa/_lha'i me tog kha dog du ma'i dgram pa bkram pa/_nor bu rin po che'i 'od brgya stong du ma 'bar ba'i gzi brjid can/_nor bu rin po che du ma'i dra bas g.yogs pa/_rin po che'i dril bu 
[\[19a.4\]]g.yer ka'i dra ba du ma'i sgra 'byung bas mngon par dga' ba dang ldan pa/_rin po che'i dril bu brgya stong du ma mngon par dkrol ba'i sgra dang ldan pa/_rin po che'i dra ba brgya stong du mas yongs su gsal bar gyur pa/_rin po che'i gdugs brgya stong du mas kun nas bkab pa/_dar brgya stong du ma rab 
[\[19a.5\]]tu spyangs pa/_dar gyi phreng ba lda ldi brgya stong du mas shin tu brgyan pa/_lha'i bu mo brgya stong du mas glu blangs/_gar byas/_rol mo byas pa/_yon tan brgya stong du ma kun tu brjod pa/_'jig rten skyong ba brgya stong du mas rjes su bsrungs pa/_brgya byin brgya stong du mas phyag byas pa/_
[\[19a.6\]]tshangs pa brgya stong du mas rab tu btud pa/_byang chub sems dpa' bye ba khrag khrig brgya stong du mas yongs su bzung ba/_phyogs bcu'i sangs rgyas bye ba khrag khrig brgya stong du ma mtha' yas pas dgongs pa/_bskal pa bye ba khrag khrig brgya stong dpag tu med par pha rol tu phyin pa tshogs su 
[\[19a.7\]]byas pa'i bsod nams kyi rnam par smin pa'i rgyu 'thun pa las byung ba de lta bu la 'dug go/_/dge slong dag de ltar byang chub sems dpa' seng ge'i khri chen po yon tan de lta bu dang ldan pa la 'dug nas lha'i 'khor chen po de dag la smras pa/_grogs po dag byang chub sems dpa'i lus bsod 
[\[19b\]]
[\[19b.1\]]nams brgya'i mtshan gyis legs par brgyan pa la ltos/_shar dang /_lho dang /_nub dang /_byang dang /_'og dang /_steng dang /_phyogs bcu kun na byang chub sems dpa' dga' ldan gyi gnas dam pa na 'khod cing thams cad kyang srid pa tha ma pa la mngon du phyogs pa/_lha'i tshogs kyis 
[\[19b.2\]]yongs su bskor ba 'chi 'pho'i rnam pas lha rnams dga' bar byed pa'i chos snang ba'i sgo yang dag par ston pa/_tshad med grangs med bgrang ba las 'das pa dag la ltos/_de nas lha'i 'khor de thams cad kyis byang chub sems dpa'i byin gyis rlabs kyis byang chub sems dpa' de 
[\[19b.3\]]dag mthong bar gyur te/_mthong bar gyur nas kyang byang chub sems dpa' ga la ba de logs su thal mo sbyar ba btud de/_yan lag lngas phyag 'tshal nas 'di skad du 'di ltar bdag cag gis bltas pa tsam gyis byang chub sems dpa' 'di snyed cig mthong ba ni byang chub sems dpa'i byin gyi 
[\[19b.4\]]rlabs bsam gyis mi khyab pa ste/_legs so zhes ched du brjod pa ched du brjod do/_/de nas byang chub sems dpas yang lha'i 'khor chen po de dag la bos nas 'di skad ces smras te/_grogs po dag de bas na byang chub sems dpa' de dag lha'i bu de dag la gang ston pa 'chi 'pho'i rnam pas 
[\[19b.5\]]lha rnams dga' bar byed pa'i chos snang ba'i sgo nyon cig_/grogs po dag chos snang ba'i sgo brgya rtsa brgyad po 'di dag ni byang chub sems dpas 'chi 'pho'i dus la bab pa'i tshe/_lha'i 'khor la gdon mi za bar yang dag par bstan par bya ba ste/_brgya rtsa brgyad gang zhe na/_'di lta ste/_grogs 
[\[19b.6\]]po dag dad pa ni chos snang ba'i sgo ste bsam pa mi phyed par 'gyur ro/_/dang ba ni chos snang ba'i sgo ste sems rnyog pa can dang bar 'gyur ro/_/mchog tu dga' ba ni chos snang ba'i sgo ste/_lus shin tu sbyangs par 'gyur ro/_/dga' ba ni chos snang ba'i sgo ste/_sems rnam par dag par 'gyur ro/_/lus kyi 
[\[19b.7\]]sdom pa ni chos snang ba'i sgo ste/_lus kyi nyes pa rnam pa gsum yongs su dag par 'gyur ro/_/ngag gi sdom pa ni chos snang ba'i sgo ste/_ngag gi nyes pa bzhi yongs su spong bar 'gyur ro/_/yid kyi sdom pa ni chos snang ba'i sgo ste/_brnab sems dang /_gnod sems dang /_log par lta ba spong 
[\[20a\]]
[\[20a.1\]]bar 'gyur ro/_/sangs rgyas rjes su dran pa ni chos snang ba'i sgo ste/_sangs rgyas mthong ba rnam par dag par 'gyur ro/_/chos rjes su dran pa ni chos snang ba'i sgo ste/_chos bstan pa rnam par dag par 'gyur ro/_/dge 'dun rjes su dran pa ni chos snang ba'i sgo ste/_skyon med par 
[\[20a.2\]]'jug par 'gyur ro/_/gtong ba rjes su dran pa ni chos snang ba'i sgo ste/_rdzas thams cad rab tu spong bar 'gyur ro/_/tshul khrims rjes su dran pa ni chos snang ba'i sgo ste/_smon lam yongs su rdzogs par 'gyur ro/_/lha rjes su dran pa ni chos snang ba'i sgo ste/_sems rgya chen por 'gyur ro/_/
[\[20a.3\]]byams pa ni chos snang ba'i sgo ste/_rdzas las byung ba'i bsod nams bya ba'i dngos po thams cad zil gyis gnon par 'gyur ro/_/snying rje ni chos snang ba'i sgo ste/_rnam par 'tshe ba med pa lhur len par 'gyur ro/_/dga' ba ni chos snang ba'i sgo ste/_mi dga' ba thams cad sel bar 
[\[20a.4\]]'gyur ro/_/btang snyoms ni chos snang ba'i sgo ste/_'dod pa la smod par 'gyur ro/_/mi rtag par so sor rtog pa ni chos snang ba'i sgo ste/_'dod pa dang /_gzugs yod pa dang /_gzugs med pa'i 'dod chags las yang dag par 'da' bar 'gyur ro/_/sdug bsngal du so sor rtog 
[\[20a.5\]]pa ni chos snang ba'i sgo ste/_smon lam kun tu chad par 'gyur ro/_/bdag med par so sor rtog pa ni chos snang ba'i sgo ste/_bdag la mngon par zhen pa med par 'gyur ro/_/zhi bar so sor rtog pa ni chos snang ba'i sgo ste/_rjes su chags pa 'bar ba med par 'gyur ro/_/ngo tsha shes pa ni 
[\[20a.6\]]chos snang ba'i sgo ste/_nang nye bar zhi bar 'gyur ro/_/khrel yod pa ni chos snang ba'i sgo ste/_phyi rol nye bar zhi bar 'gyur ro/_/bden pa ni chos snang ba'i sgo ste/_lha dang mi rnams mi slu bar 'gyur ro/_/yang dag pa ni chos snang ba'i sgo ste/_bdag la slu ba med par 'gyur ro/_/chos 
[\[20a.7\]]spyad pa ni chos snang ba'i sgo ste/_chos la rton par 'gyur ro/_/gsum la skyabs su 'gro ba ni chos snang ba'i sgo ste/_ngan song gsum las yang dag par 'da' bar 'gyur ro/_/byas pa gzo ba ni chos snang ba'i sgo ste/_dge ba'i rtsa ba byas pa rnams chud mi za bar 'gyur ro/_/byas pa rig 
[\[20b\]]
[\[20b.1\]]pa ni chos snang ba'i sgo ste/_gzhan la brnyas pa med par 'gyur ro/_/bdag shes pa ni chos snang ba'i sgo ste/_bdag la stod pa med par 'gyur ro/_/sems can shes pa ni chos snang ba'i sgo ste/_gzhan la smod pa med par 'gyur ro/_/chos shes pa ni chos snang ba'i sgo ste/_chos kyi 
[\[20b.2\]]rjes su 'thun pa'i chos la nan tan byed par 'gyur ro/_/dus shes pa ni chos snang ba'i sgo ste/_mthong ba don yod par 'gyur ro/_/nga rgyal bcom pa ni chos snang ba'i sgo ste/_ye shes yongs su rdzogs par 'gyur ro/_/zhe 'gras pa med pa'i sems ni chos snang ba'i sgo ste/_bdag dang 
[\[20b.3\]]gzhan rjes su srung bar 'gyur ro/_/khon du mi 'dzin pa ni chos snang ba'i sgo ste/_'gyod pa med par 'gyur ro/_/mos pa ni chos snang ba'i sgo ste/_the tshom med par lhur len par 'gyur ro/_/mi sdug par so sor rtog pa ni chos snang ba'i sgo ste/_'dod pa la rnam par rtog pa spong bar 'gyur 
[\[20b.4\]]ro/_/gnod sems med pa ni chos snang ba'i sgo ste/_gnod sems kyi rnam par rtog pa spong bar 'gyur ro/_/gti mug med pa ni chos snang ba'i sgo ste/_mi shes pa rnam par sel bar 'gyur ro/_/chos don du gnyer ba ni chos snang ba'i sgo ste/_don la rton par 'gyur ro/_/chos 'dod pa ni 
[\[20b.5\]]chos snang ba'i sgo ste/_chos snang ba thob par 'gyur ro/_/thos pa tshol ba ni chos snang ba'i sgo ste/_tshul bzhin du chos la so sor rtog par 'gyur ro/_/yang dag pa'i sbyor ba ni chos snang ba'i sgo ste/_yang dag par nan tan byed par 'gyur ro/_/ming dang gzugs yongs su shes pa ni chos snang ba'i 
[\[20b.6\]]sgo ste/_chags pa thams cad las yang dag par 'da' bar 'gyur ro/_/rgyur lta ba yang dag par 'joms pa ni chos snang ba'i sgo ste/_rig pa dang rnam par grol ba thob par 'gyur ro/_/rjes su chags pa dang khong khro ba spong ba ni chos snang ba'i sgo ste/_mtho bar sems pa med cing dma' 
[\[20b.7\]]bar sems pa med par 'gyur ro/_/phung po la mkhas pa ni chos snang ba'i sgo ste/_sdug bsngal yongs su shes par 'gyur ro/_/khams mnyam pa nyid ni chos snang ba'i sgo ste/_kun 'byung ba spong bar 'gyur ro/_/skye mched gsal ba ni chos snang ba'i sgo ste/_lam sgom par 'gyur ro/_/
[\[21a\]]
[\[21a.1\]]mi skye ba'i bzod pa ni chos snang ba'i sgo ste/_'gog pa mngon du byed par 'gyur ro/_/lus la song ba'i dran pa ni chos snang ba'i sgo ste/_lus dben par 'gyur ro/_/tshor ba la song ba'i dran pa ni chos snang ba'i sgo ste/_tshor ba thams cad rgyun chad par 'gyur ro/_/
[\[21a.2\]]sems la song ba'i dran pa ni chos snang ba'i sgo ste/_sems la sgyu ma lta bur so sor rtog par 'gyur ro/_/chos la song ba'i dran pa ni chos snang ba'i sgo ste/_rab rib dang bral ba'i ye shes su 'gyur ro/_/yang dag pa'i spong ba bzhi ni chos snang ba'i sgo ste/_mi dge ba'i chos thams cad spong ba 
[\[21a.3\]]dang dge ba'i chos thams cad yongs su rdzogs par 'gyur ro/_/rdzu 'phrul gyi rkang pa bzhi ni chos snang ba'i sgo ste/_lus dang sems yang bar 'gyur ro/_/dad pa'i dbang po ni chos snang ba'i sgo ste/_gzhan gyi dring mi 'jog par 'gyur ro/_/brtson 'grus kyi dbang po ni chos snang ba'i 
[\[21a.4\]]sgo ste/_shin tu rtogs pa'i ye shes dang ldan par 'gyur ro/_/dran pa'i dbang po ni chos snang ba'i sgo ste/_las legs par byas par 'gyur ro/_/ting nge 'dzin gyi dbang po ni chos snang ba'i sgo ste/_sems rnam par grol bar 'gyur ro/_/shes rab kyi dbang po ni chos snang ba'i 
[\[21a.5\]]sgo ste/_mngon sum gyi ye shes su 'gyur ro/_/dad pa'i stobs ni chos snang ba'i sgo ste/_bdud kyi stobs las yang dag par 'da' bar 'gyur ro/_/brtson 'grus kyi stobs ni chos snang ba'i sgo ste/_phyir mi ldog par 'gyur ro/_/dran pa'i stobs ni chos snang ba'i sgo ste/_mi 'phrogs 
[\[21a.6\]]par 'gyur ro/_/ting nge 'dzin gyi stobs ni chos snang ba'i sgo ste/_rnam par rtog pa thams cad spong bar 'gyur ro/_/shes rab kyi stobs ni chos snang ba'i sgo ste/_mi thul bar 'gyur ro/_/dran pa yang dag byang chub kyi yan lag ni chos snang ba'i sgo ste/_chos ji lta ba bzhin du rab tu shes 
[\[21a.7\]]par 'gyur ro/_/chos rnam par 'byed pa yang dag byang chub kyi yan lag ni chos snang ba'i sgo ste/_chos thams cad yongs su rdzogs par 'gyur ro/_/brtson 'grus yang dag byang chub kyi yan lag ni chos snang ba'i sgo ste/_shin tu rtogs pa'i blo dang ldan par 'gyur ro/_/dga' ba yang 
[\[21b\]]
[\[21b.1\]]dag byang chub kyi yan lag ni chos snang ba'i sgo ste/_ting nge 'dzin sgrub par 'gyur ro/_/shin du sbyangs pa yang dag byang chub kyi yan lag ni chos snang ba'i sgo ste/_bya ba byas par 'gyur ro/_/ting nge 'dzin yang dag byang chub kyi yan lag ni chos snang ba'i sgo ste/_chos thams cad mnyam pa 
[\[21b.2\]]nyid du khong du chud par 'gyur ro/_/btang snyoms yang dag byang chub kyi yan lag ni chos snang ba'i sgo ste/_skye ba thams cad la smod par 'gyur ro/_/yang dag pa'i lta ba ni chos snang ba'i sgo ste/_skyon med par 'jug par 'gyur ro/_/yang dag pa'i rtog pa ni chos snang ba'i sgo ste/_rtog 
[\[21b.3\]]pa dang rnam par rtog pa dang yongs su rtog pa thams cad spong bar 'gyur ro/_/yang dag pa'i ngag ni chos snang ba'i sgo ste/_yi ge dang sgra dang /_skad dang tshig gi lam thams cad brag ca dang mnyam pa nyid du rtogs par 'gyur ro/_/yang dag pa'i las kyi mtha' ni chos snang ba'i sgo ste/_
[\[21b.4\]]las med cing rnam par smin pa med par 'gyur ro/_/yang dag pa'i 'tsho ba ni chos snang ba'i sgo ste/_tshol ba thams cad rgyun chad par 'gyur ro/_/yang dag pa'i rtsol ba ni chos snang ba'i sgo ste/_pha rol gyi ngogs su phyin par 'gyur ro/_/yang dag pa'i dran pa ni chos snang ba'i sgo ste/_dran 
[\[21b.5\]]pa med cing yid la byed pa med par 'gyur ro/_/yang dag pa'i ting nge 'dzin ni chos snang ba'i sgo ste/_sems mi 'khrugs pa'i ting nge 'dzin thob par 'gyur ro/_/byang chub kyi sems ni chos snang ba'i sgo ste/_dkon mchog gsum gyi rigs rgyun mi 'chad par 'gyur ro/_/
[\[21b.6\]]bsam pa ni chos snang ba'i sgo ste/_theg pa dman pa la 'dod pa med par 'gyur ro/_/lhag pa'i bsam pa ni chos snang ba'i sgo ste/_sangs rgyas kyi chos rgya chen po la lhag par dmigs par 'gyur ro/_/sbyor ba ni chos snang ba'i sgo ste/_dge ba'i chos thams cad yongs su rdzogs 
[\[21b.7\]]par 'gyur ro/_/sbyin pa'i pha rol tu phyin pa ni chos snang ba'i sgo ste/_mtshan dang dpe byad bzang po dang sangs rgyas kyi zhing yongs su dag par 'gyur zhing ser sna can gyi sems can yongs su smin par byed par 'gyur ro/_/tshul khrims kyi pha rol tu phyin pa ni chos snang ba'i sgo ste/_mi khom 
[\[22a\]]
[\[22a.1\]]pa dang ngan 'gro thams cad las yang dag par 'da' zhing tshul khrims 'chal ba'i sems can yongs su smin par byed par 'gyur ro/_/bzod pa'i pha rol tu phyin pa ni chos snang ba'i sgo ste/_gnod sems dang /_tha ba dang /_zhe sdang dang /_nga rgyal dang /_dregs 
[\[22a.2\]]pa dang /_rgyags pa spong bar 'gyur zhing gnod sems can gyi sems can yongs su smin par byed par 'gyur ro/_/brtson 'grus kyi pha rol tu phyin pa ni chos snang ba'i sgo ste/_dge ba'i chos brtsams pa thams cad nyams su lon par 'gyur zhing /_le lo can gyi sems can yongs su smin 
[\[22a.3\]]par byed par 'gyur ro/_/bsam gtan gyi pha rol tu phyin pa ni chos snang ba'i sgo ste/_bsam gtan dang mngon par shes pa thams cad bskyed cing sems g.yengs pa can gyi sems can yongs su smin par byed par 'gyur ro/_/shes rab kyi pha rol tu phyin pa ni chos snang ba'i sgo ste/_ma rig pa 
[\[22a.4\]]dang gti mug gi mun pa mun nag dang /_dmigs pa'i lta ba spong zhing shes rab 'chal ba'i sems can yongs su smin par byed par 'gyur ro/_/thabs mkhas pa ni chos snang ba'i sgo ste/_sems can ji ltar mos pa bzhin du spyod lam ston cing sangs rgyas kyi chos thams cad bsgrub par 'gyur 
[\[22a.5\]]ro/_/bsdu ba'i dngos po bzhi ni chos snang ba'i sgo ste/_sems can thams cad sdud cing byang chub brnyes pa las chos nod par 'gyur ro/_/sems can yongs su smin par bya ba ni chos snang ba'i sgo ste/_bdag gi bde ba la mi chags shing yongs su skyo ba med par 'gyur ro/_/dam pa'i 
[\[22a.6\]]chos yongs su 'dzin pa ni chos snang ba'i sgo ste/_sems can thams cad kyi kun nas nyon mongs pa spong bar 'gyur ro/_/bsod nams kyi tshogs ni chos snang ba'i sgo ste/_sems can thams cad nye bar 'tsho bar 'gyur ro/_/ye shes kyi tshogs ni chos snang ba'i sgo ste/_stobs bcu 
[\[22a.7\]]yongs su rdzogs par 'gyur ro/_/zhi gnas kyi tshogs ni chos snang ba'i sgo ste/_de bzhin gshegs pa'i ting nge 'dzin thob par 'gyur ro/_/lhag mthong gi tshogs ni chos snang ba'i sgo ste/_shes rab kyi mig thob par 'gyur ro/_/so so yang dag par rig pa la 'jug pa ni chos 
[\[22b\]]
[\[22b.1\]]snang ba'i sgo ste/_chos kyi mig thob par 'gyur ro/_/rton pa la 'jug pa ni chos snang ba'i sgo ste/_sangs rgyas kyi spyan yongs su dag par 'gyur ro/_/gzungs thob pa ni chos snang ba'i sgo ste/_sangs rgyas kyis gsungs pa thams cad 'dzin par 'gyur ro/_/spobs pa thob pa ni 
[\[22b.2\]]chos snang ba'i sgo ste/_sems can thams cad legs par bshad pas tshim par byed par 'gyur ro/_/rjes su 'thun pa'i chos kyi bzod pa ni chos snang ba'i sgo ste/_sangs rgyas kyi chos thams cad dang 'thun par 'gyur ro/_/mi skye ba'i chos la bzod pa ni chos snang ba'i sgo ste/_
[\[22b.3\]]lung bstan pa thob par 'gyur ro/_/phyir mi ldog pa'i sa ni chos snang ba'i sgo ste/_sangs rgyas kyi chos thams cad yongs su rdzogs par 'gyur ro/_/sa nas sar 'phar ba'i ye shes ni chos snang ba'i sgo ste/_thams cad mkhyen pa'i ye shes kyis dbang bskur bar 'gyur ro/_/dbang 
[\[22b.4\]]bskur ba'i sa ni chos snang ba'i sgo ste/_mngal du 'jug pa dang /_btsas pa dang /_mngon par 'byung ba dang /_dka' ba spyad pa dang /_byang chub kyi snying por 'gro ba dang /_bdud 'dul ba dang /_byang chub rnam par 'tshang rgya ba dang /_chos kyi 'khor lo bskor ba dang /_yongs su mya ngan 
[\[22b.5\]]las 'das pa chen po ston par 'gyur ro/_/grogs po dag 'di dag ni chos snang ba'i sgo brgya rtsa brgyad ces bya ba ste/_byang chub sems dpas 'chi 'pho ba'i dus kyi tshe lha'i 'khor du gdon mi za bar gang bstan par bya ba'o/_/dge slong dag byang chub sems dpas chos snang ba'i sgo'i le'u 
[\[22b.6\]]'di bstan pa'i tshe/_lha'i 'khor de dag las lha'i bu brgyad khri bzhi stong bla na med pa yang dag par rdzogs pa'i byang chub tu sems bskyed par gyur to/_/lha'i bu sngon yongs su sbyangs pa byas pa sum khri nyis stong ni mi skye ba'i chos la bzod pa thob par gyur to/_/lha'i bu bye ba sum cu rtsa drug ni 
[\[22b.7\]]chos rnams la chos kyi mig rdul med cing dri ma dang bral ba rnam par dag go/_/dga' ldan gyi gnas thams cad kyang lha'i me tog gis pus mo nub tsam du yog par gyur to/_/dge slong dag de ltar byang chub sems dpa'as lha'i 'khor de dag rgya cher dga' bar bya ba'i phyir/_de'i tshe tshigs 
[\[23a\]]
[\[23a.1\]]su bcad pa 'di dag smras so/_/gang gi tshe na dga' ldan gnas mchog nas/_/'dren pa skyes bu seng ge 'chi 'pho'i tshe/_/lha rnams dag la tshig tu smra ba ni/_/bag med mtha' dag rnam par spongs zhes smra/_/lha yi dga' ba rnam mang ji snyed pa/_/yid kyis bsams pas 
[\[23a.2\]]'byung ba dpal ldan pa/_/thams cad las dge'i rgyu las byung ba ste/_/de ni dge ba'i las kyi 'bras bu yin/_/de lta bas na byas pa gzo bar gyis/_/sngon gyi dge bsags 'di ni zad gyur te/_/gang du mi bde sdug bsngal myong 'gyur ba/_/ngan song dag tu song bar gyur ta re/_/nga la gus 
[\[23a.3\]]par bya ba bskyed nas ni/_/chos gang thos par gyur pa de dag la/_/nan tan gyis ni rab tu sgrubs shig dang /_/bde ba mtha' yas nges par thob par 'gyur/_/'dod pa thams cad mi rtag brtan pa min/_/ther zug ma yin rmi lam 'dra ba ste/_/smig rgyu dang ni sgyu ma rnams dang 'dra/_/
[\[23a.4\]]glog dang dbu ba 'dra zhing 'gyur ba yin/_/'dod pa'i yon tan dag gi dga' bas ni/_/lan tshwa'i chu 'thungs bzhin du ngoms mi 'gyur/_/gang dag rdul med 'jig rten 'das pa yi/_/shes rab ldan pa de dag ngoms par 'gyur/_/lha mo dag dang 'grogs dang glu dbyangs ni/_/gar gyi 
[\[23a.5\]]ltad mo pa dang mtshungs shing 'dra/_/dper na 'dus pa dag ni khri las su/_/phan tshun 'gro bar sbyor bar byed dang mtshungs/_/dge ba'i las byas rjes su 'brang byed cing /_/phyi bzhin 'gro bar byed pa ma gtogs par/_/'dus byas dag la grogs yod ma yin te/_/mdza' bshes 
[\[23a.6\]]nye du med cing 'khor kyang med/_/de lta bas na lhan cig 'thun byos la/_/phan tshun byams sems phan pa'i sems byos te/_/chos kyi spyad pa dag ni spyad par gyis/_/spyad pa legs par spyad la gdung ba med/_/thos dang tshul khrims sbyin la dga' gyur cing /_/bzod dang des pa phun 
[\[23a.7\]]sum tshogs kyis te/_/sangs rgyas dang ni chos dang dge 'dun dang /_/de bzhin bag yod pa dag dran par gyis/_/rtag pa med cing sdug bsngal bdag med la/_/rgyu dang rkyen rnams dag ni ldan gyur cing /_/bdag po med la bems por gyur pa yi/_/chos 'di dag la tshul bzhin brtag 
[\[23b\]]
[\[23b.1\]]par gyis/_/nga la rdzu 'phrul dag ni gang yod dang /_/spobs pa ye shes dbang rnams gang thob pa/_/kun kyang las dge'i rgyu las byung ba ste/_/thos dang tshul khrims bag yod rnams las byung /_/sems can don dang phan dang byams don du/_/nga yi tshul khrims dang ni thos pa dang /_/
[\[23b.2\]]bag yod pa dang sbyin dang dul ba dang /_/yang dag sdom pa'i rjes su bslab par gyis/_/ngag dang skad dang sgra rnams tsam gyis ni/_/dge ba'i chos rnams sgrub par mi nus kyis/_/nan tan snying por bya bas sgrub byos la/_/ji skad smras pa de bzhin bya bar byos/_/gzhan gyis gleng ba'i 
[\[23b.3\]]skabs ni ma dbye bar/_/bdag ni rtag tu bsgrims pas 'bad par gyis/_/la las byas shing sbyin pa yod ma yin/_/ma byas par yang 'grub par 'gyur ba med/_/sngon chad 'khor bar 'khor tshe sdug bsngal dag_/myong bar gang gyur de ni dran par gyis/_/khyed cag log pa nyid du nges 
[\[23b.4\]]pas na/_/mya ngan 'das dang 'dod chags bral ma thob/_/de lta bas na dal dang bshes gnyen dang /_/tshul dang 'thun pa'i yul du gnas pa dang /_/chos mnyan dam pa thob par byas nas ni/_/'dod chags la sogs nyon mongs zhi bar gyis/_/nga rgyal dang ni rgyags dang dregs thong la/_/
[\[23b.5\]]rtag tu mnyen zhing drang la g.yo med cing /_/mya ngan 'das par 'gro la gzhol byos te/_/lam rtogs bya ba'i phyir ni sbyor bar gyis/_/gti mug rnyog pa'i mun pa thams cad kyang /_/shes rab sgron mas rnam par bsal bar gyis/_/bag la nyal bcas skyon gyi dra ba rnams/_/ye shes rdo rje 
[\[23b.6\]]yis ni rnam par khrol/_/shin tu mang por smra ba ci dgos te/_/don dang yang dag ldan pa'i chos de la/_/khyed cag gnas par byas par ma gyur na/_/de la chos kyis lan pa ma yin no/_/gang tshe ngas ni byang chub thob gyur te/_/'chi med 'gro ba'i chos char 'bebs pa'i tshe/_/rnam par dag 
[\[23b.7\]]pa'i sems dang ldan pa khyed/_/chos kyi dam pa mnyan pa'i phyir shog shig_/chos snang ba'i sgo'i le'u ste/_bzhi pa'o//_//dge slong dag de ltar byang chub sems dpas lha'i 'khor chen po de dag la chos kyi gtam 'di yang dag par bstan/_yang dag par 'dzin 
[\[24a\]]
[\[24a.1\]]du bcug_/yang dag par gzengs bstod/_yang dag par dga' bar byas/_bzod par byas nas/_lha'i 'khor bkra shis dang ldan pa rnams la smras pa/_grogs po dag kho bo ni 'dzam bu'i gling du 'gro'o/_/kho bo sngon byang chub sems dpa'i spyad pa spyod pa'i tshe/_
[\[24a.2\]]sems can rnams bsdu ba'i dngos po sbyin pa dang /_snyan par smra ba dang /_don spyad pa dang /_don 'thun par bya ba bzhi la mgron du bos la/_grogs po dag da kho bo bla na med pa yang dag par rdzogs pa'i byang chub mngon par rdzogs par 'tshang mi rgya bar 'dug pa de ni kho bos byas pa ma shes shing 
[\[24a.3\]]rigs pa ma yin par 'gyur ro/_/de nas dga' ldan gyi ris kyi lha'i bu de dag ngu zhing byang chub sems dpa'i rkang pa gnyis la 'jus te/_'di skad ces 'dzer to/_/skyes bu dam pa khyod mi bzhugs na dga' ldan gyi gnas 'di mdzes par mi 'gyur ro/_/de nas byang chub sems dpas lha'i 
[\[24a.4\]]'khor chen po de dag la 'di skad du byang chub sems dpa' byams pa 'di khyed la chos ston par 'gyur ro zhes de skad smras te/_de nas byang chub sems dpas rang gi mgo las thod dang cod pan phog ste/_byang chub sems dpa' byams pa'i mgo la bzhag nas 'di skad du/_skyes bu dam pa khyod 
[\[24a.5\]]ni nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/zhes de skad smras te/_de nas byang chub sems dpas byang chub sems dpa' byams pa dga' ldan gyi gnas dam par dbang bskur nas/_yang lha'i 'khor chen po de dag la smras 
[\[24a.6\]]pa/_grogs po dag kho bos ji lta bu'i gzugs kyis ma'i mngal du 'gro bar bya/_de la kha cig na re bram ze'i khye'u'i gzugs su gshegs pa'i rigs so zhes zer ro/_/la la na re brgya byin gyi gzugs su/_la la na re tshangs pa'i gzugs su/_la la na re rgyal po chen po'i 
[\[24a.7\]]gzugs su/_la la na re rnam thos kyi bu'i gzugs su/_la la na re sgra gcan gyi gzugs su/_la la na re dri za'i gzugs su/_la la na re mi'am ci'i gzugs su/_la la na re lto 'phye chen po'i gzugs su/_la la na re dbang phyug chen po'i gzugs su/_la la na re zla 
[\[24b\]]
[\[24b.1\]]ba'i gzugs su/_la la na re nyi ma'i gzugs su/_la la na re nam mkha' lding gi dbang po'i gzugs su bzhud pa'i rigs so zhes zer ro/_/de nas tshangs ris kyi lha'i bu gzi brjid dam pa zhes bya ba sngon drang srong las shi 'phos pa bla na med pa yang dag par rdzogs pa'i byang chub las 
[\[24b.2\]]phyir mi ldog pa zhig 'dug pa des 'di skad ces smras so/_/bram ze rnams kyi gsang sngags kyi tshig rig byed kyi bstan bcos las ji skad du 'byung ba de lta bu'i gzugs su byang chub sems dpa' yum gyi lhums su bzhud pa'i rigs so/_/de'ang ci 'dra zhe na/_glang po dam pa lus chen 
[\[24b.3\]]mchog gyur pa/_/mche ba drug can gser gyi dra bas g.yogs/_/mgo bo rab tu dmar zhing shin tu mdzes/_/'gram nas zag cing gzugs ldan dpal ldan pa'o/_/rig byed bstan bcos yang dag mkhas pa yi/_bram zes rnam pa de 'dra de shes nas/_/sum cu rtsa gnyis mtshan dang 
[\[24b.4\]]ldan 'gyur zhes/_/yang dag nyid du lung ni ston par 'gyur/_/dge slong dag de ltar byang chub sems dpas skye ba'i dus la bltas nas/_dga' ldan gyi gnas dam pa na gnas bzhin du rgyal po zas gtsang ma'i khyim dam pa der snga ltas brgyad ston to/_/brgyad gang zhe na/_'di lta ste/_khyim de 
[\[24b.5\]]rtswa dang /_sdong dum dang /_tsher ma dang /_gseg ma dang /_gyo mo med cing /_dri ma med la chag chag legs par btab pa dang /_phyag dar legs par byas shing rlung rdul can dang /_mun pa dang /_rdul dang bral ba dang /_sbrang ma dang /_sha sbrang dang /_sbrang bu dang /_phye ma leb dang /_sdig 
[\[24b.6\]]sbrul med cing me tog gis kun tu gang ba lag mthil ltar mnyam par gnas par gyur te/_'di ni snga ltas byung ba dang po'o/_/ri'i rgyal po gangs ri la bya 'dab spen dang /_ne tso dang /_ri skegs dang /_khu byug dang /_ngang pa dang /_rma bya dang /_ngur pa dang /_kun la dang /_ka la ping ka dang /_
[\[24b.7\]]shang shang te'u la sogs pa sgro gshog sna tshogs mdzes pa yid du 'ong zhing snyan pa'i sgra 'byin pa'i bya'i tshogs gang dag gnas pa de dag der 'ongs nas/_rgyal po zas gtsang ma'i khyim dam pa de'i stegs bu dang /_ba gam dang /_rta babs dang /_skar khung dang /_bsil khang dang /_khang pa 
[\[25a\]]
[\[25a.1\]]brtsegs pa dang /_khang [{]bzangs kyi [,]bzang gi [}]steng dag tu gnas shing dga' ba dang /_mgu ba dang /_yid bde ba skyes nas rang rang gi sgra skad dag 'byin te/_'di ni snga ltas byung ba gnyis pa'o/_/gang yang rgyal po zas gtsang ma de'i kun dga' ra ba nyams dga' ba dang /_nags 
[\[25a.2\]]tshal nyams dga' ba dang /_skyed mos tshal nyams dga' ba dag na me tog dang 'bras bu'i shing ljon pa sna tshogs dus tha dad par 'byung ba/_de thams cad kyang kha 'bus shing me tog rgyas par gyur te/_'di ni snga ltas byung ba gsum pa'o/_/rgyal po zas gtsang ma'i chu'i longs spyod kyi rkyen rdzing 
[\[25a.3\]]la sogs pa gang dag yod pa de dag thams cad kyang pad ma 'dab ma bye ba khrag khrig brgya stong du ma dang ldan pa tshad shing rta'i 'phang lo tsam dag gis khebs par gyur te/_'di ni snga ltas byung ba bzhi pa'o/_/rgyal po zas gtsang ma'i khyim dam pa de na mar dang /_'bru mar dang /_sbrang rtsi dang /_
[\[25a.4\]]bu ram gyi dbu ba dang /_sha kha ra la sogs pa bza' ba'i rnam pa gang dag yod pa de dag kyang yongs su spyad pas zad par mi 'gyur zhing /_yongs su gang bar snang ste/_'di ni snga ltas byung ba lnga pa'o/_/rgyal po zas gtsang ma'i khyim mchog dam pa dang /_btsun mo'i 'khor chen po dag na rnga 
[\[25a.5\]]bo che dang /_rdza rnga dang /_khar rnga dang /_rgyud gcig pa dang /_pi bang dang /_gling bu dang /_rgyud gsum pa dang /_khar ba'i sil khrol dang /_pheg la sogs pa rol mo'i cha spyad gang dag yod pa de dag thams cad kyang ma blangs ma dkrol bar yid du 'ong ba'i sgra rang sgrog par gyur te/_'di ni snga ltas 
[\[25a.6\]]byung ba drug pa'o/_/rgyal po zas gtsang ma'i khyim mchog dam pa na/_gser dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru la sogs pa rin po che sna tshogs kyi snod gang dag yod pa de dag thams cad kyang kha bye zhing dri ma med la rnam par dag cing 
[\[25a.7\]]rab tu gang bar snang ste/_'di ni snga ltas byung ba bdun pa'o/_/nyi zla'i 'od zil gyis rlag par byed cing /_lus dang sems dga' ba skyed pa'i 'od dag cing dri ma med pas snang bar gyur te/_'di ni snga ltas byung ba brgyad pa'o//_//'phags pa rgya cher rol pa zhes bya ba theg 
[\[25b\]]
[\[25b.1\]]pa chen po'i mdo/_bam po gsum pa/_lha mo sgyu 'phrul yang khrus byas/_lus byug pas byugs/_rgyan sna tshogs kyis lag pa shin tu brgyan te/_gos shin tu 'jam pa mchog bgos shing btsun spu dang bcas la/_dga' ba dang /_mchog tu dga' ba dang /_rangs pa thob nas/_bud 
[\[25b.2\]]med stong phrag bcus bskor cing mdun du bdar te/_lhan cig tu rgyal po zas gtsang ma rol mo bya ba'i khang [{]bzangs [,]bzang [}]na bde bar gnas pa'i drung du phyin te/_g.yas rol na khri bzang po rin po che'i dra bas brgyan pa la 'dug nas/_'dzum pa'i bzhin khro gnyer med cing rab tu dad pa'i mdog 
[\[25b.3\]]gis rgyal po zas gtsang ma la tshigs su bcad pa 'di dag smras so/_/rgyal po sa bdag legs par bdag la gsan du gsol/_/rgyal po khyod la gsol gyis bdag la de gnong shig_/bdag gi bsam pa yid la ci mchis cir dga' ba/_/de dag bdag la gsan cing thugs dgyes rangs 
[\[25b.4\]]par mdzod/_/lha bdag bsnyen gnas tshul khrims brtul zhugs len par gsol/_/bdag ni 'gro la byams pas yan lag brgyad len te/_/srog chags gnod pa spangs shing bsam pa rtag dag pas/_/ji ltar bdag la byams pa de ltar gzhan la bgyi/_/rku sems rnam par spangs te 
[\[25b.5\]]'dod dang dregs pa spangs/_/rgyal po 'dod pa rnams la log par g.yem mi bgyid/_/bden la gnas shing phra ma ma mchis zhe gcod spang /_/mi dge kyal pa'i tshig kyang yongs su mi spyod do/_/gnod sems zhe sdang tha ba gti mug rgyags pa dang /_/brnab sems kun spangs rang 
[\[25b.6\]]gi nor gyis 'tshal bar bgyi/_/yang dag sbyor bas kha gsag tshul 'chos phrag dog spang /_/dge bcu'i las lam 'di dag bdag gis spyad par bgyi/_/bdag ni tshul khrims brtul zhugs mngon dga' rab bsdams kyis/_/mi yi dbang po bdag la bzhed pas sred ma mdzad/_/rgyal po 
[\[25b.7\]]khyod la yun ring mi dger gyur du mchi/_/bdag gi tshul khrims brtul zhugs nyer gnas dgyes par mdzod/_/rgyal po bdag gi 'tshal ba 'di lags deng myur stsol/_/khang [{]bzangs [,]bzang [}]bsil khang ldan pa dang skya ldan pa'i nang /_/me tog bkram pa'i mchis mal 'jam zhing dri bda' bar/_/
[\[26a\]]
[\[26a.1\]]grogs mos rtag tu bskor cing bde dgar gnas snyam bgyid/_/skyes pa nyung rum rnams dang de bzhin khye'u dag dang /_/bud med phal pa rnams kyang mdun na mchis mi 'tshal/_/snyan cing yid mchi sgra snyan nyan pa ma gtogs par/_/gzugs dang sgra bsung yid du 
[\[26a.2\]]mi mchi bdag mi 'tshal/_/bcings dang btson rar stsal ba thams cad dgye bar gsol/_/nor gyis brel ba'i mi rnams nor dang ldan par mdzod/_/zas skom rang pa shing rta khyogs dang bzhon pa rta/_/'gro la bde ba'i slad du dgung bdun stsal ba mdzod/_/pho brang 'di na skyes pa khye'u dang bud 
[\[26a.3\]]med dag_/ji snyed mchis pa 'thab rtsod khro ba'i tshig bral zhing /_/phan tshun byams pa'i yid ldan phan dang des sems kyis/_/dga' tshal gnas pa'i lha ltar 'thun zhing bde spyod mdzod/_/rgyal po'i chad pa che phra gnyer gyis bda' ba dang /_/gnod pa bgyid dang rdeg btsog sdigs ru mi 
[\[26a.4\]]mdzad par/_/kun la'ang dad pa'i thugs kyis byams dang phan dgongs te/_/lha yis skye bo rnams la sras gcig bzhin du gzigs/_/rgyal pos de skad tshig thos rab tu dgar gyur nas/_/smras pa khyod ni ci 'dod de kun de bzhin bya/_/khyod kyi bsam pa yid kyis gang rnams rjes bsams 
[\[26a.5\]]shing /_/khyod kyis mchog blangs gang yin de ni ngas sbyin no/_/rgyal po'i dam pas rang gi 'khor la bsgo ba ni/_/khang [{]bzangs [,]bzang [}]dam pa'i steng du phun sum tshogs pa shoms/_/me tog mdzes pa khrom la bdug spos mchog gis bdugs/_/gdugs dang ba dan ta la'i phreng ba'i rgyan kyang gyis/_/
[\[26a.6\]]'thab phod stong phrag nyi shu sna tshogs go cha can/_/mda' mdung lcags mda' mdung thung ral gri thogs pa dag_/yid 'ong sgra gcan dang skya ldan pa bskor gyis te/_/lha mo 'jigs pa med par bya phyir srung zhing gnas/_/khrus byas spos byugs gos mchog dag gis yan lag brgyan/_/bud 
[\[26a.7\]]med rnams kyis de bskor lha yi bu mo 'dra/_/yid du 'ong ba'i sgra ldan sil snyan stong blangs te/_/lha mo de bzhugs lha yi bu mo bzhin du gnas/_/lha yi rin chen rin thang chen pos rtsa spras pa/_/khri la gos mchog mang pos yid 'ong mal bshams te/_/mal phyin gtsug gi nor bu 
[\[26b\]]
[\[26b.1\]]rin chen klod byas nas/_/'dres pa'i nags tshal lha yi bu mo bzhin du gnas/_/dge slong dag de nas rgyal po chen po bzhi dang /_lha'i dbang po brgya byin dang /_lha'i bu rab 'thab bral dang /_yongs su dga' ldan dang /_rab 'phrul dga' dang /_gzhan 'phrul dbang byed dang /_
[\[26b.2\]]bdud kyi bu ded dpon dang /_mi mjed kyi bdag po tshangs pa dang /_mdun na 'don tshangs mchog dang /_mdun na 'don tshangs [{]bzangs [,]bzang [}]dang /_'od bkod pa dang /_'od gsal dang /_gnas gtsang ma'i ris kyi dbang phyug chen po dang /_mthar thug dang /_'og min pa dang /_de dag la sogs pa dang /_
[\[26b.3\]]gzhan yang lha brgya stong mang po 'dus te/_gcig la gcig 'di skad ces smras so/_/grogs po dag bdag cag gis byang chub sems dpa' gcig pu gnyis su med par gshegs su gsol na/_bdag cag gis byas pa ma shes par 'gyur te/_bdag cag la mi chas/_grogs po dag 
[\[26b.4\]]khyed kyi nang nas byang chub sems dpa' thog ma yum gyi lhums su gshegs pa dang /_lhums na bzhugs pa dang /_bltam pa dang /_thor bu dang /_byis pa'i nang na rol pa dang /_btsun mo'i 'khor gyi nang na bzhugs pa dang /_rol mo gzigs pa dang /_mngon par 'byung ba dang /_dka' 
[\[26b.5\]]ba spyod pa dang /_byang chub kyi snying por gshegs pa dang /_bdud 'dul ba dang /_byang chub tu mngon par rdzogs par 'tshang rgya ba dang /_chos kyi 'khor lo bskor ba dang /_/mya ngan las 'das pa chen po bstan gyi bar du phan pa'i sems dang /_dga' ba'i sems dang /_phangs pa'i sems 
[\[26b.6\]]dang /_byams pa'i sems dang /_mnyen pa'i sems kyis rtag par rgyun du byang chub sems dpa'i zhabs 'bring na 'khod par su dag spro/_/de'i tshe tshigs su bcad pa 'di dag kyang smras so/_/khyed las su zhig rtag tu dga' yid kyis/_/gzugs mchog mnga' ba'i zhabs 'bring 
[\[26b.7\]]byed par spro/_/su dag rang gi bsod nams gzi brjid dang /_/stobs dang grags pa rnam par spel bar 'dod/_/gang zhig lha yi pho brang 'di dag na/_/lha mo dag dang 'dod pa'i yon tan gyi/_/lha yi bde bas dga' bar 'dod pa dag_/dri med zla ba'i zhal gyi zhabs 'bring gyis/_/de 
[\[27a\]]
[\[27a.1\]]bzhin 'dres pa'i nags tshal mdzes pa mchog_/lha yi 'byung gnas lha yi pho brang na/_/gser mdog me tog rgyas par dga' 'dod na/_/dri med gzi brjid mnga' ba'i zhabs 'bring gyis/_/gang gis sna tshogs shing rta de bzhin du/_/dga' tshal me tog man dA ra 
[\[27a.2\]]'dab rgyas su/_/lha mo lhan cig rtse bar 'dod pa dag_/skyes bu chen po 'di yi zhabs 'bring gyis/_/'thab bral bdag po'am dga' ldan bdag po'am/_/yang na dbang phyug 'gyur bar 'dod pa dang /_/'gro ba kun gyis mchod 'os 'dod pa dag_/grags pa mtha' yas 'di yi zhabs 
[\[27a.3\]]'bring gyis/_/gang zhig 'phrul dga'i khang pa mdzes pa dang /_/dbang sgyur lha yi gnas su rtse 'dod cing /_/yid kyi 'phrul gyis thams cad spyod 'dod pa/_/yon tan mchog mnga' 'di yi zhabs 'bring gyis/_/bdud kyi dbang po zhe sdang yid med pa/_/rdzu 'phrul dbang phyug kun gyi mthar 
[\[27a.4\]]phyin pa'i/_/'dod pa'i dbang phyug dbang mthar phyin 'dod na/_/phan pa mdzad pa 'di dang lhan cig deng /_/de bzhin 'dod pa'i khams las 'da' byas te/_/tshangs pa'i gnas su gnas par su 'dod pa/_/de ni tshad med bzhi yi gzi mnga' ba/_/skyes bu chen po'i zhabs 'bring deng nas 
[\[27a.5\]]gyis/_/'on tam gang zhig mi yi nang dag tu/_/'khor los sgyur yul yangs par skye 'dod na/_/rin chen 'byung gnas mi 'jigs bde sbyin pa/_/bsod nams yangs pa mnga' ba'i zhabs 'bring gyis/_/gang zhig sa bdag de bzhin tshong dpon bu/_/phyug cing skyid la nor mang tshogs chen 
[\[27a.6\]]dang /_/dgra yi dpung bcom 'khor dang ldan 'dod pa/_/de ni phan mdzad 'di dang lhan cig deng /_/gzugs dang longs spyod de bzhin dbang phyug dang /_/snyan pa grags dang spobs dang yon tan dang /_/gzung 'os tshig dang mnyan pa'i tshig 'dod pa/_/de ni tshangs dbyangs mkhas pa'i gan du 
[\[27a.7\]]song /_/lha dang mi yi 'dod pa gang yin dang /_/srid pa gsum gyi bde ba thams cad dang /_/bsam gtan bde dang dben pa'i bde 'dod pa/_/de ni chos kyi dbang phyug zhabs 'bring gyis/_/'dod chags dang ni zhe sdang spong ba dang /_/nyon mongs mun pa sel bar su 'dod cing /_/zhi ba rab 
[\[27b\]]
[\[27b.1\]]zhi nyer zhi yid ldan pa/_/de ni thugs dul zhabs 'bring myur du song /_/gang zhig slob dang mi slob rang rgyal dang /_/thams cad mkhyen pa'i ye shes thob 'dod cing /_/stobs bcus seng ge'i sgra sgrogs su 'dod pa/_/de ni yon tan rgya mtsho mkhas drung song /_/gang zhig ngan song rnams 
[\[27b.2\]]kyi lam gcod cing /_/bzang 'gro 'chi ba med pa'i lam dbye dang /_/yan lag brgyad lam 'gro bas 'gro 'dod na/_/'gro lam mthar 'byin 'di yi zhabs 'bring gyis/_/gang zhig bde gshegs yongs su mchod pa dang /_/thugs rje mnga' ba de las chos nyan dang /_/dge 'dun 
[\[27b.3\]]yon tan thob par 'dod pa ni/_/yon tan rgya mtsho 'di yi zhabs 'bring gyis/_/skye rga na 'chi'i sdug bsngal zad pa dang /_/'khor ba'i bcings pa rnam par grol ba dang /_/nam mkha'i mtha' mnyam rnam dag spyod 'dod pa/_/de ni sems can dag pa'i zhabs 'bring gyis/_/
[\[27b.4\]]'gro ba kun na yid 'ong sdug mdzes shing /_/gzugs mchog mtshan dang yon tan rgyas pa dang /_/bdag dang de bzhin gzhan yang 'grel 'dod pa/_/de ni blta sdug mkhas pa'i gan du song /_/tshul khrims ting 'dzin de bzhin shes rab dang /_/zab cing blta dka' gting dpag dka' ba 
[\[27b.5\]]yi/_/rnam grol thob 'dod mkhas pa gang yin de/_/sman pa'i rgyal po'i gan du myur du song /_/yon tan 'di dang gzhan yang rnam mang dang /_/srid pa'i bde dang de bzhin mya ngan 'das/_/yon tan thams cad rab tu rdzogs 'dod pa/_/de ni brtul zhugs grub mkhas gan du song /_/tshig 
[\[27b.6\]]de thos nas rgyal chen bzhi'i ris kyi lha 'bum phrag brgyad cu rtsa bzhi dang /_sum cu rtsa gsum gyi lha 'bum dang /_'thab bral gyi lha 'bum dang /_dga' ldan gyi lha 'bum dang /_'phrul dga'i lha 'bum dang /_bdud kyi ris kyi lha sngon gyi dge ba'i las kyis byung ba drug khri dang /_tshangs ris 
[\[27b.7\]]kyi lha drug khri brgyad stong dang /_'og min gyi bar gyi lha brgya stong mang po dag 'dus par gyur pa dang /_gzhan yang shar phyogs dang /_lho phyogs dang /_nub phyogs dang /_byang phyogs nas lha'i bu brgya stong mang po 'dus par gyur pa de dag las gang dag mchog tu bya ba'i lha'i bu dag gis 
[\[28a\]]
[\[28a.1\]]lha'i 'khor chen po de dag la tshigs su bcad pa 'di dag smras so/_/bdag cag rnams kyis bsam pa yang dag ci 'dra yi/_/tshig 'di lha yi dbang po dag gis gsan du gsol/_/'dod pa'i dga' 'byor bsam gtan bde ba mchog spangs te/_/sems can dag pa 
[\[28a.2\]]dam pa 'di yi zhabs 'bring bgyi/_/lhums su gshegs dang lhums na bzhugs dang bltam pa'i tshe/_/bdag nyid chen po mchod 'os shin tu mchod par bgyi/_/bsod nams dag gis bsrungs pa'i drang srong yongs bsrungs na/_/zhe sdang sems kyis sus kyang glags rnyed 'gyur ma mchis/_/
[\[28a.3\]]glu dbyangs sil snyan rol mo'i dbyangs sgra legs bsgrags pas/_/yon tan rgya mtsho mnga' ba'i yon tan bsngags brjod de/_/gang thos skye bo byang chub mchog tu sems bskyed par/_/lha dang mi rnams thams cad rab tu dga' bar bgyi/_/rgyal po'i pho brang me tog sil mas rgyas par 
[\[28a.4\]]dgang /_/a ga ru mchog nag pos bdugs te dri zhim bgyi/_/de yi dri tshor lha mi rab tu dga' 'gyur zhing /_/nad med rims nad bral zhing bde bar 'gyur bar bgyi/_/me tog man dA ra dang kun nas 'du ba dang /_/sim byed rab tu sim byed s+tha la rnam snang dang /_/me tog bzang pos phrin 
[\[28a.5\]]las dge las byung ba de/_/mchod pa'i slad du ser skya'i grong kun dgang bar bgyi/_/ji srid yum gyi lhums na dri gsum ma gos bzhugs/_/ji srid rga shi mthar 'byin bltam par gyur gyi bar/_/de srid dus su dang ba'i yid kyis zhabs 'bring bgyi/_/blo gros che mnga' mchod pa bgyi bar 
[\[28a.6\]]bdag cag sems/_/bltam nas gom pa bdun gshegs brgya byin tshangs pa yis/_/lag tu blangs te spos chu dag gis sku bsil ba/_/sems can rnam par dag pa de ni mthong ba yi/_/lha mi de dag thob pa rgya chen legs par thob/_/ji srid bar du 'jig rten rjes su 'thun mdzad cing /_/
[\[28a.7\]]'dod pa'i nyon mongs 'joms mdzad btsun mo'i nang bzhugs la/_/ji srid cig na rgyal srid kun spangs khab nas 'byung /_/de srid dus su dad pa'i sems kyis zhabs 'bring bgyi/_/ji srid cig na ran bsnams byang chub snying por gshegs/_/ji srid cig na bdud bcom byang chub 
[\[28b\]]
[\[28b.1\]]reg gyur cing /_/tshangs pa khrag khrig 'khor lo bskor bar gsol btab pa/_/de srid bde bar gshegs la mchod pa rgya chen bgyi/_/sems can bye ba khrag khrig 'chi med btul gyur te/_/stong gsum khams su sangs rgyas phrin las nam lags nas/_/zhi zhing bsil ba'i mya 
[\[28b.2\]]ngan 'das par gshegs gyur pa/_/de srid kun gyis drang srong grags chen gtang mi bgyi/_/dge slong dag de nas 'dod pa na spyod pa'i lha'i bu mo dag gis/_byang chub sems dpa'i lus gzugs phun sum tshogs pa mthong nas 'di snyam du sems te/_sems can dag pa mchog 
[\[28b.3\]]dam pa 'di lta bu 'dzin par 'gyur ba'i na chung de ni ji lta bu zhig yod snyam nas/_de dag ngo mtshar du gyur te/_me tog dang /_spos dang /_phreng ba dang /_byug pa mchog tu bya ba dag khyer nas lha'i lus yid las grub pa thob cing bsod nams kyi rnam par smin pa'i rdzu 'phrul gyis byin 
[\[28b.4\]]gyis brlabs pa/_de dag skad cig de nyid la lha'i pho brang de nas mi snang bar gyur te/_ser skya'i grong khyer chen po dam pa skyed mos tshal brgya stong gis brgyan pa/_rgyal po zas gtsang ma'i khyim mchog khang [{]bzangs [,]bzang [}]chen po dang skya ldan zhes bya ba lha'i dbang po'i pho brang lta bu der phyin nas/_
[\[28b.5\]]lha'i bu mo gos lhug lhug po gyon pa/_dge ba dri ma med pa'i bsod nams kyi gzi brjid kyis rab tu brgyan pa/_lha'i rgyan gyis lag pa shin tu brgyan pa de dag gis lha mo sgyu 'phrul mal mchog gi steng na 'dug pa mthong nas/_phan tshun mdzub mos ston cing /_nam mkha'i 
[\[28b.6\]]dkyil na 'khod de/_gcig la gcig tshigs su bcad de smras pa/_lha gnas 'khod pa'i lha yi bu mo rnams/_/yid 'ong byang chub sems dpa'i sku mthong nas/_/de tshe de dag 'di snyam sems gyur te/_/byang chub sems dpa'i yum gyur ci 'dra snyam/_/lag na me tog phreng can 
[\[28b.7\]]de dag rnams/_/the tsom skyes nas rgyal po'i pho brang du/_/me tog de bzhin byug pa thogs nas su/_/sor bcu thal mo sbyar te 'dud cing lhags/_/lhug lhug gos gyon 'jo bag gzugs 'chang bas/_/lha mo sgyu 'phrul mal steng gnas mthong nas/_/lag pa g.yas pa'i 
[\[29a\]]
[\[29a.1\]]sor mos phyag byas te/_/mi yi bud med gzugs la legs ltos 'dzer/_/bdag cag nga rgyal sems kyis mngon sems pa/_/lha yi bu mo gzugs mchog yid 'ong snyam/_/rgyal po'i btsun mo 'di yi gzugs mthong na/_/lha yi lus kyang zil gyis non 
[\[29a.2\]]par mthong /_/'di ni gang zag mchog gi yum 'gyur du/_/yon tan ldan pas shin tu gsha' zhing 'os/_/nor bu rin chen snod bzang gnas pa ltar/_/lha mo 'di ni lha yi lha snod yin/_/rkang lag mthil dang spyi bo man cad du/_/yan lag yid 'ong lha las lhag pa ste/_/mig 
[\[29a.3\]]gis blta na ngoms par 'gyur ma yin/_/yid dang sems ni phyir zhing dga' bar 'gyur/_/'di yi kha bzhin lus mdzes sdug pa ni/_/nam mkha'i dkyil na zla ba mdzes pa 'dra/_/nyi ltar dri med me ltar 'bar ba ste/_/'di yi lus las 'od gsal bzang po 'byung /_/gser 
[\[29a.4\]]sbram btso ma bzang po'i gser bzhin du/_/lha mo 'di yi kha dog rnam par mdzes/_/'di yi skra ni 'jam gtsang dri zhim ste/_/bung ba mchog gi mdog 'dra lcang lor 'khyil/_/'di yi mig ni pad ma'i 'dab ma 'dra/_/rnam dag so ni nam mkha'i skar ma bzhin/_/rked pa gzhu ltar 
[\[29a.5\]]phra zhing sta zur yangs/_/phrag pa zlum zhing tshigs rnams mngon pa med/_/brla legs glang po mchog gi sna 'dra ste/_/byin pa shin tu legs pa byin gyis phra/_/rkang lag mthil mnyam shin tu dmar ba ste/_/'di ni gzhan min lha yi bu mor nges/_/de ltar rnam mang du mar blta 
[\[29a.6\]]byas nas/_/me tog gtor te bskor ba byas nas ni/_/grags ldan rgyal ba'i yum la bstod byas te/_/skad cig gcig gis phyir yang lha gnas dong /_/de nas phyogs bzhi skyong ba bzhi po dang /_/'thab bral rab dang brgya byin 'phrul pa dang /_/lha tshogs lha min grul bum srin po dang /_/
[\[29a.7\]]mi'am ci dang lto 'phye ches smras pa/_/skyes bu mchog gi mdun du khyed deng la/_/skyes bu dam pa de la bsrung ba gyis/_/'gro ba dag la yid kyis sdang ma byed/_/mi rnams la yang gtse ba ma byed cig_/lha mo sgyu 'phrul khyim mchog gang gnas pa/_/der ni 'thun par 'khor dang 
[\[29b\]]
[\[29b.1\]]lhan cig kun/_/mda' gzhu ral gri mdung thung mtshon thogs la/_/nam mkha'i dkyil na gnas te blta bar gyis/_/de ltar shi 'pho'i dus shes lha'i bu rnams/_/me tog de bzhin byug pa thogs nas ni/_/sor bcu thal mo sbyar te 'dud byos la/_/dga' ba'i sems kyis sgyu 'phrul 
[\[29b.2\]]drung du deng /_/smra ba'i seng ge dus ni deng lags kyis/_/'jig rten kun la thugs rje brtse bskyed de/_/mi dbang sems can dag pa 'chi 'pho ston/_/mchod sbyin don du bdag cag gsol ba 'debs/_/dge slong dag de nas byang chub sems dpa' 'chi 'pho ba'i dus kyi tshe shar phyogs nas 
[\[29b.3\]]byang chub sems dpa' skye ba gcig gis thogs pa dga' ldan gyi gnas dam pa na gnas pa brgya stong phrag mang po dag byang chub sems dpa' la mchod pa bya ba'i phyir/_byang chub sems dpa' ga la ba der lhags so/_/de bzhin du phyogs bcu'i phyogs re re nas kyang byang chub sems 
[\[29b.4\]]dpa' skye ba gcig gis thogs pa/_dga' ldan gyi gnas dam pa na gnas pa brgya stong phrag mang po dag byang chub sems dpa' la mchod pa bya ba'i phyir/_byang chub sems dpa' ga la ba der lhags so/_/rgyal chen bzhi'i ris kyi lha rnams kyi nang nas lha'i bu mo 'bum phrag brgyad cu rtsa 
[\[29b.5\]]bzhi sil snyan dang /_glu dbyangs sna tshogs len cing byang chub sems dpa' la mchod pa bya ba'i phyir/_byang chub sems dpa' ga la ba der lhags so/_/de bzhin du sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams 
[\[29b.6\]]kyi nang nas lha'i bu mo 'bum phrag brgyad cu rtsa bzhi sil snyan dang /_glu dbyangs sna tshogs len cing /_byang chub sems dpa' la mchod pa bya ba'i phyir/_byang chub sems dpa' ga la ba der lhags so/_/de nas byang chub sems dpa' khang pa brtsegs pa chen po bsod nams thams cad 
[\[29b.7\]]kyis yang dag par byung ba dpal gyi snying po lha rnams kyis kun nas blta ba'i nang du 'dug ste/_byang chub sems dpa' de dag dang /_lha bye ba khrag khrig brgya phrag stong gis yongs su bskor cing mdun du bdar nas/_dga' ldan gyi gnas dam pa nas bskyod par brtsams so/_/dge slong 
[\[30a\]]
[\[30a.1\]]dag de ltar bskyod par brtsams pa'i tshe byang chub sems dpas 'od gang gis stong gsum gyi stong chen po'i 'jig rten gyi khams 'di ltar rgya che zhing yangs la tha gru che ba 'dir sngan cad ma byung ba'i 'od snang ba lha'i 'od las shin tu 'das pas yongs su gsal zhing 
[\[30a.2\]]snang bar gyur to/_/'jig rten gyi bar gang sdig pa sdig pas khebs nas mun pa mun nag smag tu gyur pa snang ba med pa gang du nyi ma dang zla ba 'di gnyis 'di ltar rdzu 'phrul che zhing 'di ltar mthu che la 'di ltar dbang che bar grags pas kyang 'od dang /_kha dog dang /_gzi brjid kyis lam 
[\[30a.3\]]mer ma gyur/_thal ler ma gyur/_lhang nger ma gyur pa der sems can gang dag skyes pa de dag rang rang gis lag pa brkyang ba'ang mi mthong ba de dag tu'ang de'i tshe snang ba chen pos rgyas par khyab par gyur cing /_der skyes pa'i sems can de dag snang ba des khyab par gyur nas gcig 
[\[30a.4\]]gis gcig mthong zhing gcig gis gcig shes te/_'di skad du kye grogs po dag sems can gzhan dag kyang 'dir skyes so/_/kye grogs po dag sems can gzhan dag kyang 'dir skyes so zhes zer bar gyur pa de lta bu'i 'od lus las bkye'o/_/stong gsum gyi stong chen 
[\[30a.5\]]po'i 'jig rten gyi khams 'di'ang rnam pa drug dang /_ltas chen po [{]bcwa [,]bco [}]brgyad du g.yos/_rab tu g.yos/_kun tu rab tu g.yos so/_/'gul rab tu 'gul/_kun tu rab tu 'gul to/_/ldeg rab tu ldeg_/kun tu rab tu ldeg go/_/'khrugs rab tu 'khrugs/_kun tu rab 
[\[30a.6\]]tu 'khrugs so/_/'ur 'ur rab tu 'ur 'ur/_kun tu rab tu 'ur 'ur ro/_/chem chem rab tu chem chem/_kun tu rab tu chem chem mo/_/mtha' dma' na dbus mtho bar gyur to/_/dbus dma' na mtha' mtho bar gyur to/_/shar phyogs dma' na nub phyogs mtho bar gyur to/_/
[\[30a.7\]]nub phyogs dma' na shar phyogs mtho bar gyur to/_/lho phyogs dma' na byang phyogs mtho bar gyur to/_/byang phyogs dma' na lho phyogs mtho bar gyur to/_/de'i tshe sgra dga' bar 'gyur ba/_tshim par 'gyur ba/_mgu bar 'gyur ba/_dad par 'gyur ba/_sim par 'gyur ba/_
[\[30b\]]
[\[30b.1\]]mnyan par 'os pa/_bsngags par 'os pa/_mtshungs pa med pa/_mnyan na gtang mi bra ba/_mi 'thun pa med pa/_dngang bar 'gyur ba med pa dag kyang grag par gyur to/_/skad cig de la sems can gang la yang gnod pa'am/_'jigs pa'am/_dngang ba'am/_bag 
[\[30b.2\]]non pa med par gyur to/_/skad cig de la nyi zla dang /_brgya byin dang /_tshangs pa dang /_'jig rten skyong ba dag gi 'od kyang mi snang bar gyur to/_/sems can dmyal ba dang /_dud 'gro'i skye gnas dang /_gshin rje'i 'jig rten du skyes pa'i sems can thams cad kyang skad cig de la 
[\[30b.3\]]sdug bsngal dang bral zhing bde ba thams cad dang ldan par gyur te/_sems can gang la yang 'dod chags kyis gnod par mi 'gyur/_zhe sdang gis gnod par mi 'gyur/_gti mug gis gnod par mi 'gyur zhing /_phrag dog gam/_ser sna'am/_nga rgyal lam/_'chab pa'am/_
[\[30b.4\]]rgyags pa'am/_khro ba'am/_gnod sems sam/_yongs su gdung bas gnod par 'gyur ba med par gyur te/_sems can thams cad kyang skad cig de la/_phan tshun pha ma tsam du sems pa'i 'du shes su gyur nas/_byams pa'i sems dang /_phan pa'i sems dang ldan par gyur 
[\[30b.5\]]to/_/lha dang mi'i rol mo sil snyan bye ba khrag khrig brgya stong dag kyang ma dkrol ma blangs par yid du 'ong ba'i sgra 'byin par gyur to/_/lha bye ba khrag khrig brgya stong dag kyang lag pa dang phrag pa dang spyi bos gzhal med khang chen po de dag 'deg cing khyer bar gyur to/_/lha'i bu mo brgya stong dag 
[\[30b.6\]]gis kyang rang rang gi glu dbyangs blangs te/_mdun dang /_rgyab dang /_g.yas g.yon dag nas byang chub sems dpa' la glu dbyangs kyi sgra skad kyis mngon par bstod pa/_khyod kyis sngan chad dge las bsags pa dang /_/yun ring dus kyi dge bas byung ba dang /_/khyod kyis chos 
[\[30b.7\]]rnams kun gyi tshul sbyangs pas/_/de ring mchod pa rgya chen byung bar gyur/_/bskal pa bye ba mang por khyod kyis sngon/_/sras mo sras sdug sbyin pa mdzad pas na/_/lha yi me tog char du bab pa 'di/_/sbyin pa spyad pa de yi 'bras bu lags/_/gtso bo khyod kyis rang gi sha bcad de/_/
[\[31a\]]
[\[31a.1\]]srang la bcal nas thugs byon bya phyir btang /_/sbyin pa de spyad pa yi 'bras bu des/_/[{]yi dgas [,]yi dwags [}]'jig rten rnams kyang zas skom thob/_/bskal pa bye ba mang por khyod kyis sngon/_/tshul khrims ma zhig ma nyams bsrungs pas na/_/tshul khrims de spyad pa 
[\[31a.2\]]yi 'bras bu des/_/mi khom ngan song yongs su dag par gyur/_/bskal pa bye ba mang por khyod kyis sngon/_/byang chub bsgrub pa'i gzhir ni bzod pa bsgoms/_/bzod pa de spyad pa yi 'bras bu des/_/lha dang mi kun byams pa'i sems su gyur/_/bskal pa bye ba mang por khyod kyis 
[\[31a.3\]]sngon/_/brtson 'grus ma god dam pa bsgoms pas na/_/brtson 'grus de spyad pa yi 'bras bu des/_/sku ni ri rab bzhin du mdzes par grub/_/bskal pa bye ba mang por khyod kyis sngon/_/nyon mongs sbyang slad bsam gtan bsgoms mdzad pas/_/bsam gtan de spyad pa yi 'bras bu des/_/
[\[31a.4\]]'gro ba dag la nyon mongs gnod mi 'gyur/_/bskal pa bye ba mang por khyod kyis sngon/_/nyon mongs gcod pa'i shes rab bsgoms mdzad pas/_/shes rab de spyad pa yi 'bras bu des/_/'od gsal dam pa rnam par snang zhing mdzes/_/byams pa'i go mnabs nyon mongs 'joms 
[\[31a.5\]]mdzad cing /_/sems can kun la thugs rje ches byung ba/_/dgyes pa mchog brnyes btang snyoms mchog ldan pa/_/bde gshegs tshangs gyur khyod la phyag 'tshal lo/_/shes rab sgron ma'i 'od dang gzis 'phags shing /_/gti mug skyon gyi mun pa kun sel ba/_/'dren pa stong 
[\[31a.6\]]gsum dag na mig gyur pa'i/_/thub pa lam ston khyod la phyag 'tshal lo/_/rdzu 'phrul rkang pa mngon shes mchog la mkhas/_/bden pa gzigs shing dam pa'i don bslabs pa/_/rgal nas srog chags gzhan dag sgrol mdzad pa/_/bde gshegs grol gyur khyod la phyag 'tshal lo/_/
[\[31a.7\]]thabs dang mngon shes dam pa kun la mkhas/_/'chi 'pho 'chi 'pho med pa'i 'pho ba ston/_/'jig rten chos kyi rjes su 'thun mdzad kyang /_/'jig rten gang du'ang chags pa khyod mi mnga'/_/gang dag khyod ni nyan tam ltar lhags pa/_/de dag thob pa dam pa bsam mi khyab/_/khyod la chos 
[\[31b\]]
[\[31b.1\]]nyid thos te gang dad cing /_/dga' ba yangs pa skyes pa smos ci 'tshal/_/dga' ldan gnas rnams kun ni mog mog gyur/_/'dzam bu'i gling du nyi ma mngon du shar/_/srog chags bye ba khrag khrig bsam mi khyab/_/nyon mongs gnyid kyis log las sad par mdzad/_/deng ni pho brang 'byor 
[\[31b.2\]]cing rgyas gyur la/_/bye ba khrag khrig lha rnams lang long gyur/_/lha yi bu mos sil snyan sgra phyung bas/_/rgyal po'i khab na sil snyan grags par 'gyur/_/bsod nams gzi brjid rdzogs shing las dge ba/_/bud med gzugs kyi mchog dang ldan gyur pa/_/de yi sras gyur de ni de ltar 
[\[31b.3\]]'byor/_/dpal gyis 'jig rten gsum ni zil gyis gnon/_/mi mchog 'byung ba de yi gzi brjid kyis/_/de phyi phyin chad pho brang dam pa 'dir/_/lus can rnams la 'dod dang 'thab rtsod med/_/kun kyang byams pa'i sems kyis sri zhur bcas/_/'khor los sgyur ba'i rigs rgyal 
[\[31b.4\]]byung bas na/_/rgyal po'i rigs ni rab tu 'phel bar 'gyur/_/ser skya'i grong 'di shin tu phun sum tshogs/_/rin chen mdzod kyis rab tu gang bar 'gyur/_/gnod sbyin srin po grul bum gsang ba pa/_/lha dang lha min tshogs rnams dbang por bcas/_/mi mchog srung ba gang dag gnas 
[\[31b.5\]]pa rnams/_/de dag ring por mi thogs thar pa 'thob/_/gus dang sri zhu la ni gnas nas su/_/'dren pa khyod bstod bsod nams gang bsags pa/_/kun kyang byang chub tu ni yongs su bsngo/_/mi yi dam pa khyod ltar myur du shog_/bskyod par brtsams pa'i le'u ste lnga pa'o//_//
[\[31b.6\]]dge slong dag de ltar dgun 'das te/_dpyid kyi dus la dpyid zla tha [{]chungs kyi [,]chung gi [}]tshe/_skar ma sa ga la bab pa dus kyi dam pa la shing rnams kyi lo ma rgyas shing /_me tog mchog tu rgyas nas grang dro dang /_mun pa dang /_rdul med cing sa'i gzhi sngo gzhon nu skyes pas khebs par gnas pa'i tshe/_
[\[31b.7\]]'jig rten gsum gyi gtso bo 'jig rten gyis mchod pas dus la bab pa'i tshod la rnam par gzigs nas/_tshes bco lnga'i zla ba nya la skar ma rgyal gyi dus su/_yum gso sbyong blangs pa'i rum du/_byang chub sems dpa' dga' ldan gyi gnas dam pa nas 'phos te/_dran zhing shes bzhin du/_
[\[32a\]]
[\[32a.1\]]glang po'i phru gu thal kar mche ba drug dang ldan pa/_mgo'i kha dog srin bu lham bu chu gsher gyi mdog lta bu/_mche ba la gser 'tshig pa/_yan lag dang nying lag thams cad dang ldan pa/_dbang po nyams pa med par byas te/_ma'i glo g.yas pa nas zhugs so/_/
[\[32a.2\]]zhugs nas kyang glo g.yas pa logs su brten te gnas kyi/_glo g.yon pa logs su nam yang ma brten to/_/lha mo sgyu 'phrul mal bde ba na nyal ba des kyang rmi lam 'di lta bu mthong ngo /_/glang po kha ba dngul mdog mche ba drug_/rkang lag rab mdzes mgo bo dmar sdug pa/_/
[\[32a.3\]]'gros bzang lus tshigs rdo rje bzhin brtan pa/_/glang po mchog gcig khong du song snyam byed/_/des ni de 'dra'i bde ba brgya lam na'ang /_/ma mthong ma thos myong bar ma gyur te/_/lus kyang bde zhing sems kyang bder gyur nas/_/bsam gtan mnyam par bzhag pa bzhin du gyur/_/
[\[32a.4\]]de nas lha mo sgyu 'phrul rgyan dang gos lhug lhug por gyon cing /_thogs pa las lus dang sems bde bar gyur te/_dga' ba dang /_rangs pa dang /_nyams bde ba thob nas/_mal dam pa de las langs te bud med kyi tshogs kyis yongs su bskor cing mdun du bdar nas khang [{]bzangs [,]bzang [}]
[\[32a.5\]]de'i steng nas babs te/_shing mya ngan 'tshang gi nags tshal ga la ba der song nas/_de mya ngan 'tshang gi nags tshal du bde bar 'dug ste/_rgyal po zas gtsang ma'i drung du pho nya btang nas/_rgyal po gshegs su gsol/_lha mo de khyod kyi zhal mthong bar bzhed do/_/zhes byas 
[\[32a.6\]]pa dang /_rgyal po zas gtsang mas tshig de thos nas/_rab tu dga' bar gyur te/_lus g.yos nas khri bzang po las langs te/_blon po dang /_grong rdal pa dang /_'khor dang /_gnyen pa'i skye bo dag gis yongs su bskor cing mdun du bdar te/_mya ngan 'tshang gi nags tshal ga 
[\[32a.7\]]la ba der song ngo /_/song nas kyang bdag gi lus shin tu lci ba snyam byed nas/_mya ngan 'tshang gi nags tshal du 'gro ma nus te/_mya ngan 'tshang gi nags tshal gyi sgor 'dug nas/_cung zad cig bsams te/_de'i tshe tshigs su bcad pa 'di smras so/_/bdag ni g.yul du dpa' 
[\[32b\]]
[\[32b.1\]]ba'i phul phyin pa/_/deng ltar lus lci bdag gis myong mi dran/_/bdag gi khyim du'ang 'gro bar deng ma nus/_/kye ma 'di ci su la dri bar bya/_/gnas gtsang ma'i ris kyi lha dag nam mkha'i dkyil na 'khod nas lus phyed mngon par sprul te/_rgyal po zas gtsang ma la tshigs su bcad de 
[\[32b.2\]]smras pa/_dka' thub brtul zhugs yon tan ldan pa 'jig rten gsum gyis mchod/_/byams dang snying rje thob pas bsod nams ye shes dbang bskur ba'i/_/byang chub sems dpa' che ba dga' ldan gnas nas 'phos gyur te/_/rgyal po khyod kyi sras gyur lha mo sgyu 'phrul mngal du 
[\[32b.3\]]zhugs/_/de tshe rang gi mgo cogs sor bcu thal mo sbyar byas te/_/rgyal po rim gro bya bar ldan gyur de yi nang du zhugs/_/nga rgyal dregs pa med pas lha mo sgyu 'phrul ngor bltas te/_/ngas ni khyod la ci bya ci sbyar khyod kyis nga la smros/_/lha mos smras pa/_kha ba dngul gyi mdog 'dra 
[\[32b.4\]]nyi zla'i 'od las 'phags pa ste/_/rkang lag legs shing rab 'byes mche ba drug ldan che ba nyid/_/glang po'i dam pa rdo rje bzhin du tshigs brtan gzugs bzang ba/_/bdag gi rum du zhugs kyis de yi lo rgyus gsan par gsol/_/stong gsum khams 'di mdzes par rab rib ma mchis 
[\[32b.5\]]bdag gis mthong /_/bdag ni nyal zhing mchis na lha rnams bye bas rab tu bstod/_/'on kyang bdag la khro zhing 'tshig dang zhe sdang rmongs ma mchis/_/zhi ba'i sems su gyur cing bsam gtan bde dang ldan snyam bgyid/_/bdag gi rmi lam 'di ni rigs la dge'am dngo 'am ci/_bdag gi 
[\[32b.6\]]rmi lam 'di ni yang dag ldan par lung ston pa/_/rig byed rmi lam gzhung la mkhas shing gza' yi cho ga mkhan/_/rgyal po myur du bram ze 'dir ni legs par dgug tu gsol/_/de skad tshig thos rgyal pos de yi dus kyi skad cig la/_/bram ze rig byed bstan bcos gzhung la shin tu 
[\[32b.7\]]mkhas pa gnyer/_/sgyu 'phrul bram ze rnams kyi mdun du 'dug nas 'di skad smras/_/kho mos rmi lam 'di 'dra mthong na de yi lo rgyus gson/_/bram ze rnams kyis smras pa/_lha mo bka' stsal du gsol/_khyod kyis rmi lam ci 'dra ba zhig gzigs/_thos nas kyang dpyad par bgyi'o/_/
[\[33a\]]
[\[33a.1\]]lha mos smras pa/_kha ba dngul gyi mdog 'dra nyi zla'i 'od las 'phags pa ste/_/rkang lag legs shing rab 'byes mche ba drug ldan che ba nyid/_/glang po'i dam pa rdo rje bzhin du tshigs brtan gzugs bzang ba/_/bdag gi rum du zhugs na de yi lo rgyus mnyan par 
[\[33a.2\]]gyis/_/de skad tshig thos nas ni bram ze rnams kyis 'di skad smras/_/rigs la dngo ba ma mchis dgyes pa rgya chen brnyes par 'gyur/_/khyod la sras mnga' mtshan gyis yan lag brgyan pa skye bar 'gyur/_/rgyal po'i rigs su rigs ldan 'khor los sgyur ba che ba nyid/_/gal te 
[\[33a.3\]]'dod pa dag dang rgyal srid pho brang spangs gyur te/_/'jig rten kun la thugs brtse chags med rab tu byung gyur na/_/de ni 'jig rten gsum na sbyin gnas sangs rgyas 'gyur ba ste/_/bdud rtsi mchog gi ro yis 'jig rten thams cad tshim mdzad 'gyur/_/de skad tshig snyan lung bstan 
[\[33a.4\]]te/_/rgyal po'i pho brang zan zos nas/_/bya dga' byin pa blangs nas su/_/bram ze de dag phyir dong ngo /_/dge slong dag de ltar rgyal po zas gtsang mas bram ze mtshan dang ltas shes shing rnam par 'byed pa dang /_rmi lam gyi gzhung shes pa dag las de skad kyi tshig de thos nas/_
[\[33a.5\]]tshim zhing mgu ste/_yi rangs la/_rab tu dga' zhing dga' ba dang /_yid bde ba skyes nas/_bram ze de dag bza' ba dang btung ba dang /_myang ba mang po nyams su bsod pas tshim zhing ngoms par byas nas/_bya dga' byin te bkye'o/_/de nyid kyi tshe grong khyer chen po ser skya'i gnas kyi 
[\[33a.6\]]grong khyer chen po de'i sgo bzhi na/_grong khyer gyi bzhi mdo dang sum mdo thams cad du sbyin pa byin te/_ji tsam du byang chub sems dpa' la mchod pa bya ba'i phyir/_zas 'dod pa rnams la ni zas/_skom 'dod pa rnams la ni skom/_gos 'dod pa rnams la ni gos/_bzhon pa 'dod pa 
[\[33a.7\]]rnams la ni bzhon pa/_spos 'dod pa rnams la ni spos/_phreng ba 'dod pa rnams la ni phreng ba/_byug pa 'dod pa rnams la ni byug pa/_mal cha 'dod pa rnams la ni mal cha/_gnas 'dod pa rnams la ni gnas/_'tsho ba 'dod pa rnams la ni 'tsho ba byin no/_/dge slong dag de nas 
[\[33b\]]
[\[33b.1\]]rgyal po zas gtsang ma 'di snyam du sems te/_lha mo sgyu 'phrul 'di khyim gang na 'dug na bde zhing nyon mongs pa med par 'dug par 'gyur snyam pa dang /_de nas skad cig de nyid la rgyal po chen po bzhi rgyal po zas gtsang ma'i drung du 'ongs te 'di skad ces smras so/_/lha thugs las su ma mdzad par 
[\[33b.2\]]btang snyoms su bde bar bzhugs shig_/bdag cag gis byang chub sems dpa'i pho brang bsham mo/_/de nas lha'i dbang po brgya byin rgyal po zas gtsang ma'i gan du 'ongs te 'di skad ces smras so/_/skyong ba'i gzhal med khang rnams ngan/_/sum cu rtsa gsum pa yi bzang /_/byang 
[\[33b.3\]]chub sems dpa'i pho brang ni/_/rnam par rgyal tsam bdag gis dbul/_/de nas lha'i bu rab 'thab bral rgyal po zas gtsang ma'i gan du 'ongs te 'di skad ces smras so/_/kho bo'i khang khyim mthong gyur nas/_/brgya byin bye ba ngo mtshar gyur/_/'thab bral rab kyi dpal ldan khang /_/rgyal ba'i 
[\[33b.4\]]sras la bdag 'bul lo/_/de nas lha'i bu yongs su dga' ldan rgyal po zas gtsang ma'i gan du 'ongs te 'di skad ces smras so/_/grags pa che mnga' sngon chad ni/_/dga' ldan gang du bzhugs gyur pa/_/pho brang dam pa dgyes pa de/_/rgyal ba'i sras la bdag 'bul lo/_/de 
[\[33b.5\]]nas lha'i bu rab 'phrul dga' rgyal po zas gtsang ma'i gan du 'ongs te/_'di skad ces smras so/_/dpal ldan yid las grub pa'i khang /_/de ni rin chen rang bzhin te/_/byang chub sems dpa' mchog don du/_/rgyal po bdag gis dbul bar bgyis/_/de nas lha'i bu gzhan 'phrul dbang byed 
[\[33b.6\]]rgyal po zas gtsang ma'i gan du 'ongs te 'di skad ces smras so/_/'dod pa'i khams gnas ji snyed pa/_/gzhal med khang mdzes gang yod pa/_/bdag gi gzhal med khang drung na/_'od dang mdog kyang stor bar snang /_/de bas dpal ldan bdag gis dbul/_/byang chub sems 
[\[33b.7\]]dpa' mchod pa'i phyir/_/rin chen rang bzhin pho brang bzang /_/de ni rgyal po blang bar gyis/_/lha yi me tog rab bkang ste/_/lha yi spos kyi ngad ldang ba'i/_/pho brang yangs pa bdag gis dbul/_/der ni lha mo bzhugs par gyis/_/dge slong dag de ltar 'dod pa na spyod pa'i lha'i 
[\[34a\]]
[\[34a.1\]]dbang po thams cad kyis byang chub sems dpa' la mchod pa'i phyir ser skya'i gnas kyi grong khyer chen po dam pa der rang rang gi khyim phul bar gyur to/_/rgyal po zas gtsang mas kyang mi'i las ni 'das kyi lha yir ni ma gyur pa bshams par gyur te/_de la byang chub 
[\[34a.2\]]sems dpa' bkod pa chen po'i ting nge 'dzin gyi mthus khyim de dag thams cad du lha mo sgyu 'phrul mngon par bstan to/_/byang chub sems dpa' lha mo sgyu 'phrul gyi rum na 'dug pa'i tshe/_glo g.yas phyogs logs su skyil mo krung bcas te gnas par gyur to/_/lha'i dbang po de dag 
[\[34a.3\]]thams cad kyang so so nas bdag nyid kyi khyim na byang chub sems dpa'i ma 'dug gi gzhan ma yin no zhes de ltar shes par gyur to/_/de la 'di skad ces bya ste/_ting 'dzin bkod pa che la gnas gyur te/_/sprul pa bsam gyis mi khyab sprul byas nas/_/lha rnams thams cad bsam pa 
[\[34a.4\]]rdzogs par byas/_/rgyal po'ang de ltar yid bzhin bsam pa grub/_/de nas 'khor de'i nang nas lha'i bu kha cig 'di snyam du sems te/_rgyal chen bzhi'i ris kyi lha gang yin pa de dag kyang mi'i lus kyi dri bro na skyo zhing 'byol na/_de ma yin pa'i lha gzhan sum cu rtsa gsum mam/_'thab 
[\[34a.5\]]bral lam/_dga' ldan gyi lha'i bu dag lta smos kyang ci dgos na/_ji ltar byang chub sems dpa' gtsang zhing dri nga ba dang bral ba/_'jig rten thams cad las mngon par 'phags pa/_sems can rin po che dga' ldan gyi lha'i ris nas 'phos te/_yum gyi lhums mi'i lus dri mi 
[\[34a.6\]]zhim par bzhugs par gyur snyam pa dang /_de nas sangs rgyas kyi mthus tshe dang ldan pa kun dga' bos/_bcom ldan 'das la 'di skad ces gsol to/_/bcom ldan 'das ji tsam du bud med kyi lus ni smad pa lags pa dang /_'dod chags la spyod ces bgyi ba'i bar du de bzhin 
[\[34a.7\]]gshegs pas gsungs pa ngo mtshar che na/_bcom ldan 'das de bas kyang 'jig rten thams cad las mngon par 'phags pa/_sngon byang chub sems dpar gyur pa/_'di ltar dga' ldan gyi lha'i ris nas 'phos te/_yum gyi lhums mi'i lus su glo g.yas phyogs su 
[\[34b\]]
[\[34b.1\]]brten te bzhugs so/_/zhes bgyi ba 'di ni rab tu'ang ngo mtshar che ste/_bcom ldan 'das/_sngon bcom ldan 'das kyis de ltar mdzad do zhes de skad du smra bar ni bdag la spro ba ma mchis so/_/bcom ldan 'das kyis bka' stsal pa/_kun dga' bo khyod byang chub sems dpa'i yongs 
[\[34b.2\]]su spyad pa rin po che bkod pa zhes bya ba gang byang chub sems dpa' ma'i rum na gnas pa'i yongs su spyad par gyur pa mthong bar 'dod dam/_gsol pa/_bcom ldan 'das de'i dus ni da lags so/_/bde bar gshegs pa de'i dus ni da lags te/_de bzhin gshegs pas byang chub 
[\[34b.3\]]sems dpa'i yongs su spyad pa de bstan te mthong na glo ba dga'o/_/de nas bcom ldan 'das kyis rnam pa de lta bu'i mtshan ma mdzad de/_des mi mjed kyi bdag po tshangs pa/_tshangs pa 'bum phrag drug cu rtsa brgyad dang lhan cig tshangs pa'i 'jig rten nas mi snang bar gyur te/_bcom ldan 
[\[34b.4\]]'das kyi spyan sngar phyin nas/_des bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas thal mo sbyar te/_bcom ldan 'das la 'dud cing phyogs gcig tu 'dug go/_/de nas bcom ldan 'das kyis mkhyen bzhin du mi 
[\[34b.5\]]mjed kyi bdag po tshangs pa la bka' stsal pa/_tshangs pa khyod kyis sngon nga byang chub sems dpa'ar gyur cing ma'i rum na zla ba bcur 'dug 'dug pa'i byang chub sems dpa'i yongs su spyad pa blangs sam/_gsol pa/_bcom ldan 'das de de lta lags so/_/bde bar 
[\[34b.6\]]gshegs pa de de lta lags so/_/bka' stsal pa/_tshangs pa da de ga la yod ston cig_/gsol pa/_bcom ldan 'das de ni tshangs pa'i 'jig rten na mchis so/_/bka' stsal pa/_tshangs pa de'i phyir zla ba bcu pa'i byang chub sems dpa'i yongs su spyad pa de 'dir khyod kyis ston cig 
[\[34b.7\]]dang /_ji tsam du 'dus byas pa shes par 'gyur ro/_/de nas mi mjed kyi bdag po tshangs pas/_tshangs pa dag la 'di skad ces smras so/_/kho bos byang chub sems dpa'i yongs su spyad pa rin po che bkod pa de blang gis de'i bar du khyed 'khod cig_/de nas mi mjed kyi bdag po tshangs pa 
[\[35a\]]
[\[35a.1\]]bcom ldan 'das kyi zhabs la mgo bos phyag 'tshal te/_bcom ldan 'das kyi spyan snga nas mi snang bar gyur nas skad cig de nyid la tshangs pa'i 'jig rten du phyin to/_/de nas mi mjed kyi bdag po tshangs pas lha'i bu tshangs pa bzang po la 'di skad ces smras so/_/
[\[35a.2\]]grogs po khyod song la tshangs pa'i 'jig rten 'di man chad sum cu rtsa gsum gyi gnas yan chad du sgra sgrogs te/_byang chub sems dpa'i yongs su spyad pa rin po che bkod pa bdag cag gis de bzhin gshegs pa'i spyan sngar bkur na khyed kyi nang nas mthong bar su dga' ba myur du shog shig 
[\[35a.3\]]ces sgras go bar gyis shig_/de nas mi mjed kyi bdag po tshangs pas/_lha bye ba khrag khrig brgya stong phrag brgyad cu rtsa bzhi dang lhan cig tu byang chub sems dpa'i yongs su spyad pa rin po che bkod pa blangs te/_tshangs pa'i gzhal med khang chen po dpag tshad sum brgya pa'i steng du bzhag 
[\[35a.4\]]nas/_lha bye ba khrag khrig brgya stong du mas kun nas bskor te/_'dzam bu'i gling du phab bo/_/de'i tshe bcom ldan 'das kyi zhabs 'bring du 'dod pa na spyod pa'i lha'i bu 'dus pa chen por gyur te/_byang chub sems dpa'i yongs su spyad pa rin po che bkod pa de yang lha'i gos dang /_
[\[35a.5\]]lha'i phreng ba dang /_lha'i spos dang /_lha'i me tog dang /_lha'i rol mo'i dbyangs sgra dang /_lha'i longs spyod rnams kyis mngon par 'dus byas par gyur cing lha dbang che bar grags pa dag gis yongs su bskor bar gyur pa ni 'di tsam ste/_lha'i dbang po brgya byin rgya mtsho chen po'i dbus 
[\[35a.6\]]su 'dug nas rgyang ring po nas gdong thal mos bskyabs te mgo byol nas bltas kyang mthong bar mi nus so/_/de ci'i phyir zhe na/_lha'i nang na tshangs pa dag ni mthu che ba ste/_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang 
[\[35a.7\]]byed kyi lha dag kyang de dag gi drung na dma' ba yin na/_lha'i dbang po brgya byin lta smos kyang ci dgos/_de nas bcom ldan 'das kyis de'i tshe/_lha'i rol mo dbyangs sgra'i sgra de dag zhi bar mdzad do/_/de ci'i phyir zhe na/_de thos pa tsam gyis 'dzam bu'i gling gi mi rnams myo myo por 'gyur 
[\[35b\]]
[\[35b.1\]]du 'ong ba'i phyir ro/_/de nas rgyal po chen po bzhi lha'i dbang po brgya byin gyi drung du lhags nas 'di skad ces smras so/_/lha'i dbang po byang chub sems dpa'i yongs su spyad pa rin po che bkod pa 'di bdag cag gis mthong bar mi nus na ji ltar bgyi/_des de dag la smras pa/_grogs 
[\[35b.2\]]po dag kho bos kyang ji ltar bya/_kho bo nyid kyis kyang mthong bar mi nus so/_/grogs po dag 'on kyang de ni nam bcom ldan 'das kyi spyan sngar phul ba de'i tshe mthong grang ngo /_/de dag gis smras pa/_lha'i dbang po de bas na ci nas kyang myur du mthong bar 'gyur ba de ltar mdzad du gsol/_
[\[35b.3\]]smras pa/_grogs po dag lha'i bu mngon par 'phags pa mngon par 'phags pa de dag bcom ldan 'das kyi spyan sngar phyin te/_dga' bar bya ba'i tshig brjod par gyur gyi bar du sdod cig_/de nas de dag phyogs gcig tu 'khod de mgo byol nas bcom ldan 'das logs su lta zhing 'khod 
[\[35b.4\]]par gyur to/_/de nas mi mjed kyi bdag po tshangs pa lha bye ba khrag khrig brgya stong phrag brgyad cu rtsa bzhi po de dag dang lhan cig tu byang chub sems dpa'i yongs su spyad par bya ba rin po che bkod pa de khyer te/_de bzhin gshegs pa ga la ba der phul lo/_/byang chub sems dpa'i yongs su 
[\[35b.5\]]spyad pa rin po che bkod pa de ni gzugs bzang ba mdzes pa blta na sdug pa gru bzhi lham pa/_ka ba bzhi zug pa/_steng khang pa brtsegs pas legs par brgyan pa ste/_de'i tshad ni 'phang du 'di lta ste/_dper na byis pa btsas nas zla ba drug lon pa tsam mo/_/khang pa brtsegs pa/_
[\[35b.6\]]de'i nang du khri bshams pa ni 'di lta ste dper na byis pa btsas nas zla ba drug lon pa 'dug pa'i stegs bu tsam mo/_/byang chub sems dpa'i yongs su spyad par bya ba rin po che bkod pa de'i kha dog dang dbyibs ni 'di lta bu ste/_lha dang bcas pa'i 'jig rten na de'i dbyibs dang kha 
[\[35b.7\]]dog 'dra ba gang yang med do/_/lha rnams kyis de mthong na yang mig 'khrugs shing ngo mtshar du 'gyur ro/_/de de bzhin gshegs pa'i spyan sngar bzhag na lham me/_lhan ne/_lhang nge ste/_dper na mgar ba mkhas pas shin tu bzhu ste/_legs par sbyangs nas/_dri 
[\[36a\]]
[\[36a.1\]]ma'i skyon med par byas pa'i gser bzhin du khang pa brtsegs pa de rnam par mdzes so/_/byang chub sems dpa'i yongs su spyad pa de'i nang du khri bshams pa ni/_byang chub sems dpa'i dung mgrin ma gtogs pa lha dang bcas pa'i 'jig rten na de'i dbyibs 
[\[36a.2\]]dang /_kha dog 'dra ba gang yang med do/_/tshangs pa chen pos gos bgos pa de yang byang chub sems dpa'i khri de'i drung na mdzes par mi snang ste/_'di lta ste dper na/_rlung dang char gyis btab pa'i la ba nag po bzhin no/_/khang pa brtsegs pa de ni tsan dan sbrul gyi snying po las byas 
[\[36a.3\]]pa ste/_de'i phye ma zho gcig la'ang stong gi 'jig rten gyi khams kyis rin du mi chog go/_/khang pa brtsegs pa de ni tsan dan sbrul gyi snying po de lta bus kun nas bskor ba ste/_khang pa brtsegs pa de dang 'dra ba gnyis pa gcig kyang khang pa brtsegs pa dang po de'i nang na ma chags ma reg 
[\[36a.4\]]par 'dug go/_/khang pa brtsegs pa de kho na dang 'dra ba gsum pa gcig kyang khang pa brtsegs pa gnyis pa de'i nang na ma reg ma chags par 'dug go/_/spos kyi khang pa brtsegs pa gsum pa de'i nang du khri de bzhag ste gdan bting ngo /_/tsan dan sbrul gyi snying po de'i kha dog ni rnam pa 'di lta 
[\[36a.5\]]bu ste/_dper na bai dUr+ya sngon po rigs dam pa dang ldan pa bzhin no/_/spos kyi khang pa brtsegs pa de'i 'khor na me tog lha'i las 'das pa gang ji snyed cig yod pa de dag thams cad kyang ma bskyed par byang chub sems dpa'i sngon gyi dge ba'i rtsa ba'i rnam par smin pas khang pa brtsegs pa der skye'o/_/
[\[36a.6\]]byang chub sems dpa'i yongs su spyad pa/_rin po che bkod pa de ni rdo rje'i rang bzhin te/_sra zhing brtan la mi shigs pa ste/_ka tsa lin da'i gos ltar reg na bde ba'o/_/'dod pa na spyod pa'i lha rnams kyi gnas bkod pa gang ji snyed yod pa de dag thams cad kyang byang chub sems dpa'i 
[\[36a.7\]]yongs su spyad pa rin po che bkod pa der kun tu snang ngo /_/gang gi nub mo byang chub sems dpa' ma'i rum du 'jug pa de yi nub mo 'og gi chu'i phung po nas bzung ste/_sa chen po'i rngams dpag tshad 'bum phrag drug cu rtsa brgyad brtol te pad ma byung bas tshangs pa'i 'jig rten gyi bar du mngon 
[\[36b\]]
[\[36b.1\]]par 'phags so/_/pad ma de ni kha lo sgyur ba skyes bu'i dam pa dang /_tshangs pa chen po brgya phrag bcu'i stobs la dbang bas mthong du zad kyi gzhan sus kyang mthong ba med do/_/stong gsum gyi stong chen po'i 'jig rten gyi khams 'di na snying khu dang /_snying po dang /_bcud ji snyed yod pa de 
[\[36b.2\]]dag thams cad pad ma chen po de la zil dngar gyi thigs par chags te/_'dug nas de tshangs pa chen pos bai dUr+ya'i snod bzang pos blangs shing byang chub sems dpa' la phul nas byang chub sems dpas kyang de blangs te tshangs pa chen po la snying brtse ba'i phyir 'thungs par gyur to/_/snying khu'i 
[\[36b.3\]]thigs pa de 'thungs na byang chub sems dpa' srid pa tha ma pa byang chub sems dpa'i sa thams cad yongs su rdzogs pa ma gtogs par de yang dag par bde bar zhu bar nus pa sems can gyi khams na sems can de lta bu de gang yang med do/_/las gang gi rnam par smin pas snying khu'i thigs 
[\[36b.4\]]pa de lta bu byang chub sems dpa' la yod par gyur ce na/_byang chub sems dpas sngon yun ring por byang chub sems dpa'i spyod pa spyad pa'i tshe/_sems can nad pa dag la sman byin pa dang /_sems can bsam pa la rten pa rnams kyi bsam pa yongs su bskang ba dang /_skyabs su 
[\[36b.5\]]'ongs pa rnams yongs su ma btang ba dang /_rtag par me tog gi phud dang /_'bras bu'i phud dang /_ro'i phud de bzhin gshegs pa rnams dang /_de bzhin gshegs pa'i mchod rten rnams dang /_de bzhin gshegs pa'i nyan thos kyi dge 'dun rnams dang /_pha dang ma la phul 
[\[36b.6\]]zhing phyis bdag nyid yongs su spyod spyod pas las de'i rnam par smin pas tshangs pa chen po zil dngar gyi thigs pa de byang chub sems dpa' la 'bul lo/_/khang pa brtsegs pa der gnas kyi khyad par dga' ba dang /_rtsed mo dang /_phreng ba brgyus pa dang ldan pa 'phags pa 'phags pa ji snyed 
[\[36b.7\]]cig yod pa de dag thams cad kyang byang chub sems dpa'i sngon gyi las kyi rnam par smin pas der byung bar snang ngo /_/byang chub sems dpa'i yongs su spyad pa rin po che bkod pa der gos stong phrag brgya'i rgyan ces bya ba phrugs cig byung ste/_de'i byung ba ni byang chub sems dpa' srid pa tha ma pa 
[\[37a\]]
[\[37a.1\]]ma gtogs par sems can gyi ris na sems can de lta bu de gang yang med do/_/gzugs dang /_sgra dang /_dri dang /_ro dang /_reg mchog tu bya ba dam pa gang ji snyed cig yod pa de dag thams cad kyang khang pa brtsegs pa de ni med pa gang yang med do//_//
[\[37a.2\]]'phags pa rgya cher rol pa zhes bya ba theg pa chen po'i mdo/_bam po bzhi pa/_yongs su spyad par bya ba khang pa brtsegs pa de ni 'di ltar phyi nang shin tu yongs su grub pa/_'di ltar shin tu yongs su rdzogs pa ste/_'di lta ste dper na/_yul ka ling ka nas byung ba'i dar ltar reg 
[\[37a.3\]]na bde ba'o/_/de yang 'ol byir bstan par zad kyi/_de la dpe med do/_/byang chub sems dpa'i sngon gyi smon lam gyis 'di ni bsams pas 'grub ste/_gdon mi za bar byang chub sems dpa' sems dpa' chen po mi'i 'jig rten du skye ba dang /_mngon par byung nas bla na med pa yang dag 
[\[37a.4\]]par rdzogs pa'i byang chub mngon par rdzogs par sangs rgyas te/_chos kyi 'khor lo bskor ba dang /_ma gang gi rum du skye bar 'gyur ba de'i rum g.yas par khang pa brtsegs pa rin po che bkod pa dam pa sngar mngon par 'grub cing /_phyis byang chub sems dpa' dga' ldan gyi gnas nas 
[\[37a.5\]]'phos te khang pa brtsegs pa der skyil krung bcas nas 'dug par 'byung ba dang /_byang chub sems dpa' srid pa tha ma pa'i lus nur nur po dang /_mer mer po dang /_ltar ltar po dang /_reng reng por 'gyur ba med cing /_yan lag dang /_nying lag dang /_mtshan thams cad phun sum 
[\[37a.6\]]tshogs par 'dug bzhin du 'byung la/_lha mo sgyu 'phrul gyi rmi lam du glang po chen po 'ongs par mthong ba 'di ni chos nyid do/_/de de ltar 'dug pa la lha'i dbang po brgya byin dang /_rgyal po chen po bzhi dang /_gnod sbyin gyi sde dpon chen po nyi shu rtsa brgyad dang /_gang las lag na rdo rje skyes 
[\[37a.7\]]pa'i gnod sbyin gyi rigs gsang ba pa zhes bya ba de dag byang chub sems dpa' ma'i rum du zhugs par shes nas rtag tu rgyun mi 'chad par phyi bzhin 'brang bar gyur to/_/byang chub sems dpa' la rim gro byed pa'i lha mo bzhi yod de/_u khu li zhes bya ba dang /_mu khu li zhes bya ba dang /_
[\[37b\]]
[\[37b.1\]]rgyal mtshan ldan pa zhes bya ba dang /_'od dang ldan pa zhes bya ba ste/_bzhi po de dag kyang byang chub sems dpa' ma'i rum du zhugs par shes nas rtag tu rgyun mi 'chad par srung ngo /_/lha'i dbang po brgya byin yang lha'i bu lnga brgya tsam dang lhan cig byang chub sems dpa' ma'i rum du 
[\[37b.2\]]zhugs pa shes nas/_rtag tu rgyun mi 'chad par phyi bzhin 'brang bar gyur to/_/byang chub sems dpa' ma'i rum du zhugs pa'i lus ni rnam pa 'di lta bur gyur te/_dper na mtshan mo mun pa shin tu gnag pa'i nang na ri'i spo la me'i phung po chen po 'dug pa ni dpag tshad gcig nas kyang snang ngo /_/
[\[37b.3\]]dpag tshad lnga'i bar nas kyang snang ngo /_/de bzhin du byang chub sems dpa' ma'i rum du zhugs pa'i lus mngon par grub pa yang de lta bur gyur te/_'od gsal zhing gzugs bal mdzes shing blta na sdug par gyur pa de/_khang pa brtsegs pa de'i nang du skyil mo krung du 'dug 
[\[37b.4\]]na gser gyi sa le sbram rigs dang ldan pa rin po che bai dUr+yas brgyan pa ltar shin tu mdzes par gyur to/_/byang chub sems dpa'i mas kyang byang chub sems dpa' rum na 'dug pa mthong bar gyur to/_/'di lta ste dper na sprin gyi tshogs chen po'i nang nas glog byung ba ni snang ba chen po 
[\[37b.5\]]skyed do/_/de bzhin du byang chub sems dpa' ma'i rum na 'dug pa yang dpal dang /_gzi brjid dang /_kha dog gis nye bar rin po che'i khang pa brtsegs pa dang po de snang bar byed do/_/snang bar byas nas spos kyi khang pa brtsegs pa gnyis pa snang bar byed do/_/spos kyi khang pa brtsegs 
[\[37b.6\]]pa gnyis pa snang bar byas nas/_spos kyi khang pa brtsegs pa gsum pa snang bar byed do/_/spos kyi khang pa brtsegs pa gsum pa snang bar byas nas ma'i lus thams cad snang bar byed do/_/de snang bar byas nas de stan gang la 'dug pa de snang bar byed do/_/de snang bar byas nas 
[\[37b.7\]]khyim thams cad snang bar byed do/_/khyim thams cad snang bar byas nas 'od 'phro ba khyim gyi steng du byung ste/_shar phyogs snang bar byed do/_/de bzhin du lho phyogs dang /_nub phyogs dang /_byang phyogs dang /_'og dang /_steng dang /_phyogs bcu kun tu rgyang grags tsam du phyogs 
[\[38a\]]
[\[38a.1\]]re rer yang byang chub sems dpa' ma'i rum na 'dug pa'i dpal dang gzi brjid dang kha dog gis snang bar byas par gyur to/_/dge slong dag de ltar byang chub sems dpa' de blta ba dang /_de la phyag bya ba dang /_bsnyen bkur bya ba dang chos mnyan pa'i phyir rgyal po chen po 
[\[38a.2\]]bzhi dang /_gnod sbyin gyi sde dpon chen po nyi shu rtsa brgyad gnod sbyin lnga brgya tsam dag dang lhan cig tu snga dro'i dus kyi tshe 'ongs te/_de'i tshe byang chub sems dpas de dag 'ongs par rig nas lag pa g.yas pa brkyang ste mdzub mo bsgreng nas stan ston to/_/'jig rten skyong ba la sogs 
[\[38a.3\]]pa de dag kyang ji ltar bting ba'i stan la 'khod par gyur te/_de dag gis byang chub sems dpa' ma'i rum na 'dug bzhin du/_skyes zin pa'i gzugs dang 'dra bar lag pa bskyod cing 'deg la/_rnam par bskyod cing gzhog pa mthong nas/_de dag dga' mgu zhing nyams bde ba thob 
[\[38a.4\]]ste/_byang chub sems dpa' la phyag 'tshal bar gyur to/_/byang chub sems dpas kyang de dag de ltar 'khod pa mthong nas/_chos kyi gtam gyis yang dag par ston/_yang dag par 'dzin du 'jug_/yang dag par gzengs stod/_yang dag par dga' bar byed do/_/gang 
[\[38a.5\]]gi tshe de dag 'dong bar 'dod par gyur pa de'i tshe 'ang /_byang chub sems dpas de dag gi sems sems kyis rnam par shes nas lag pa g.yas pa brkyang ste de dag 'dong ba'i brda ston to/_/de ltar lag pa brkyang ste/_'dong ba'i brda bstan nas/_phyir skum par byed de/_ma 
[\[38a.6\]]la gnod pa med do/_/de'i tshe rgyal po chen po bzhi dag kyang 'di snyam du bdag cag ni byang chub sems dpas kyang 'dong bar gnang ngo snyam sems shing /_de dag byang chub sems dpa' dang /_byang chub sems dpa'i ma la lan gsum bskor ba byas nas 'dong bar gyur to/_/de 
[\[38a.7\]]ltar byang chub sems dpa' nub mo mi nyal nas lag pa g.yas pa brkyang zhing brkyangs nas kyang bskum pa dang /_bskums nas kyang dran zhing shes bzhin du lag pa de 'jog pa'i rgyu ni de yin no/_/rkyen ni de yin no/_/gzhan yang gang gi tshe skyes pa'am/_bud med dam/_khye'u 
[\[38b\]]
[\[38b.1\]]'am/_bu mo su yang rung ste/_byang chub sems dpa' blta ba'i phyir 'ongs pa de'i tshe/_thog mar ni byang chub sems dpa' dga' bar bya ba smra'o/_/de'i 'og tu byang chub sems dpa'i ma dga' bar bya ba smra'o/_/dge slong dag de ltar byang chub sems dpa' ma'i rum na 'dug pa'i tshe/_sngar dga' 
[\[38b.2\]]bar bya ba smra ba la mkhas par gyur te/_lha'am/_klu'am/_gnod sbyin nam/_mi'am/_mi ma yin pa su yang rung byang chub sems dpa' la sngon du dga' bar bya ba'i tshig smra bar nus pa med do/_/byang chub sems dpa' nyid thog mar dga' bar bya ba smra zhing de'i 'og tu byang chub sems 
[\[38b.3\]]dpa'i ma dga' bar bya ba smra'o/_/de nas snga dro'i dus zad de/_nyi ma gung la bab nas lha'i dbang po brgya byin dang /_sum cu rtsa gsum pa'i lha'i bu mngon par 'phags pa/_mngon par 'phags pa dag byang chub sems dpa' blta ba dang /_de la bsnyen bkur bya ba dang /_chos 
[\[38b.4\]]mnyan pa'i phyir 'ong ba dang /_byang chub sems dpas de dag rgyang ring po nas 'ongs pa mthong nas/_gser gyi mdog tu 'dug pa'i lag pa g.yas pa brkyang ste/_lha'i dbang po brgya byin dang /_sum cu rtsa gsum pa'i lha dag dga' bar byed cing mdzub mo brkyang ste/_stan ston 
[\[38b.5\]]to/_/dge slong dag de'i tshe'ang lha'i dbang po brgya byin gyis byang chub sems dpa' la phyir bzlog ma nus nas ji ltar bting ba'i stan de dag la lha'i dbang po brgya byin dang /_de ma yin pa'i lha'i bu gzhan dag kyang 'khod par gyur to/_/byang chub sems dpas de ltar 'khod par rig nas 
[\[38b.6\]]chos kyi gtam gyis yang dag par ston/_yang dag par 'dzin du 'jug_/yang dag par gzengs stod/_yang dag par dga' bar byed do/_/byang chub sems dpas lag pa gang du brkyang ba de logs su byang chub sems dpa'i ma yang lta bar gyur to/_/des na lha de dag 
[\[38b.7\]]kyang 'di snyam du bdag cag ni byang chub sems dpa' dang dga' bar bya ba smra'o snyam mo/_/de dag re re zhing yang 'di snyam du byang chub sems dpa' ni bdag 'ba' zhig la smra ste/_bdag 'ba' zhig la dga' bar bya ba smra'o snyam mo/_/khang pa brtsegs pa der lha'i dbang po brgya byin 
[\[39a\]]
[\[39a.1\]]dang /_sum cu rtsa gsum pa'i lha de dag gi gzugs brnyan snang bar gyur to/_/ji ltar byang chub sems dpa' ma'i rum na gnas pa'i longs spyod yongs su dag par gyur pa de lta bu ni gzhan dag na med do/_/dge slong dag gang gi tshe lha'i dbang po brgya byin dang /_de ma 
[\[39a.2\]]yin pa'i lha'i bu gzhan dag 'dong bar 'dod par gyur pa de'i tshe'ang byang chub sems dpas de dag gi sems kyi rtog pa sems kyis yongs su shes nas/_lag pa g.yas pa brkyang ste de dag 'dong ba'i brda ston to/_/brda bstan nas phyir bskum pa byas te/_dran zhing shes bzhin du 
[\[39a.3\]]lag pa bzhag kyang ma la gnod pa med do/_/de'i tshe lha'i dbang po brgya byin dang /_de ma yin pa'i lha'i bu sum cu rtsa gsum pa dag kyang 'di snyam du bdag cag ni byang chub sems dpas kyang 'dod par gnang ngo snyam du sems shing /_de dag kyang byang chub sems dpa' dang /_byang chub 
[\[39a.4\]]sems dpa'i ma la lan gsum bskor ba byas nas dong bar gyur to/_/dge slong dag nyi ma phyed kyi dus 'das nas phyi dro'i dus la bab pa dang /_mi mjed kyi bdag po tshangs pa lha'i bu brgya stong du mas yongs su bskor cing mdun du bdar te/_lha yul ba'i snying khu'i thigs pa de khyer nas byang chub 
[\[39a.5\]]sems dpa' ga la ba der/_byang chub sems dpa' de blta ba dang /_de la phyag bya ba dang /_bsnyen bkur bya ba dang /_chos mnyan pa'i phyir 'ong bar gyur to/_/dge slong dag byang chub sems dpas mi mjed kyi bdag po tshangs pa 'khor dang bcas te 'ongs par shes nas/_byang chub 
[\[39a.6\]]sems dpas yang gser gyi mdog tu 'dug pa'i lag pa g.yas pa brkyang ste/_mi mjed kyi bdag po tshangs pa dang /_tshangs ris kyi lha'i bu de dag la dga' bar bya ba smras te/_mdzub mo brkyang nas stan ston to/_/dge slong dag mi mjed kyi bdag po tshangs pa des kyang byang chub 
[\[39a.7\]]sems dpa'i bka' las bzlog par ma nus nas/_ji ltar bting ba'i stan de dag la mi mjed kyi bdag po tshangs pa dang tshangs ris kyi lha'i bu gzhan dag kyang 'khod par gyur to/_/byang chub sems dpas de ltar 'khod par rig nas chos kyi gtam gyis yang dag par ston/_yang dag 
[\[39b\]]
[\[39b.1\]]par 'dzin du 'jug_/yang dag par gzengs stod/_yang dag par dga' bar byed do/_/byang chub sems dpas lag pa gang du brkyang ba de logs su lha mo sgyu 'phrul yang lta bar gyur to/_/de ltar na lha de dag kyang bdag cag ni byang chub sems dpa' dang dga' bar bya ba'i gtam byed do 
[\[39b.2\]]snyam ste lha'i bu de dag re re zhing yang 'di snyam du byang chub sems dpa' ni bdag 'ba' zhig la smras te/_bdag 'ba' zhig la dga' ba'i gtam byed do snyam mo/_/dge slong dag gang gi tshe mi mjed kyi bdag po tshangs pa dang /_tshangs ris kyi lha'i bu de dag 'dong bar 'dod par gyur pa 
[\[39b.3\]]de'i tshe yang byang chub sems dpas de dag gi sems kyi rtog pa sems kyis yongs su shes nas lag pa g.yas pa brkyang ste/_de dag 'dong ba'i brda ston to/_/de ltar 'dong ba'i brda bstan nas phyir bskum pa byas te/_dran zhing shes bzhin du lag pa bzhag kyang ma la gnod pa med do/_/
[\[39b.4\]]de'i tshe mi mjed kyi bdag po tshangs pa dang /_tshangs ris kyi lha de dag kyang 'di snyam du bdag cag ni byang chub sems dpas kyang 'dong bar gnang ngo snyam du sems shing de dag byang chub sems dpa' dang /_byang chub sems dpa'i ma la lan gsum bskor ba byas nas 'dong bar gyur to/_/
[\[39b.5\]]byang chub sems dpa' yang dran zhing shes bzhin du lag pa 'jog par gyur te/_dge slong dag shar phyogs dang /_lho phyogs dang /_nub phyogs dang /_byang phyogs dang /_'og dang /_steng dang /_phyogs bcu kun nas kyang byang chub sems dpa' brgya stong mang po byang chub sems dpa' 
[\[39b.6\]]de blta ba dang /_de la phyag bya ba dang /_bsnyen bkur bya ba dang /_chos mnyan pa dang /_chos yang dag par brjod par bya ba'i phyir 'ong bar gyur to/_/de dag de ltar 'ongs pa dang /_byang chub sems dpas lus las 'od bkye ste/_'od kyi bkod pa de dag seng ge'i khrir sprul nas/_de 
[\[39b.7\]]ltar sprul pa'i khri de dag la byang chub sems dpa' de dag 'khod du bcug ste/_de dag de ltar 'khod par shes nas 'di lta ste theg pa chen po 'di nyid rgya cher rnam par dbye ba'i don du dris te brtags kyang skal ba mnyam pa'i lha rnams ma gtogs par gzhan sus kyang de dag ma mthong 
[\[40a\]]
[\[40a.1\]]ste/_dge slong dag de ltar byang chub sems dpas nub mo mi nyal nas lus las 'od bkye ba'i rgyu ni de yin no/_/rkyen ni de yin no/_/dge slong dag lha mo sgyu 'phrul gyis kyang byang chub sems dpa' ma'i rum na 'dug pa'i tshe/_lus lci bar ma tshor te/_gzhan du na yang 
[\[40a.2\]]ba dang /_'jam pa dang /_bde bar tshor zhing lto mi bde ba'i sdug bsngal gang yang myong bar ma gyur to/_/'dod chags kyis yongs su gdung ba'am/_zhe sdang gis yongs su gdung ba'am/_gti mug gis yongs su gdung bas kyang yongs su gdung bar ma gyur/_'dod pa'i rnam 
[\[40a.3\]]par rtog pa'am/_gnod sems kyi rnam par rtog pa'am/_gtse ba'i rnam par rtog pa dag la yang rnam par rtog par ma gyur te/_grang ba'am/_tsha ba'am/_bkres pa'am/_skom pa'am/_mun pa'am/_rdul lam/_ngal ba tshor ba'am/_mthong bar ma gyur te/_de la 
[\[40a.4\]]gzugs dang /_sgra dang /_dri dang /_ro dang /_reg yid du mi 'ong ba snang bar ma gyur to/_/rmi lam ngan pa yang mthong bar ma gyur to/_/de la bud med kyi sgyu'am/_g.yo'am/_phrag dog gam/_bud med kyi nyon mongs pa dag kyang nyams su gnod par byed par ma gyur to/_/de'i tshe byang chub 
[\[40a.5\]]sems dpa'i ma ni bslab pa'i gzhi lnga yang dag par blangs te/_tshul khrims dang ldan zhing dge ba bcu'i las kyi lam la gnas par gyur to/_/byang chub sems dpa'i ma yang skyes pa gang la yang 'dod chags kyi sems skye bar ma gyur la/_skyes pa gang yang byang chub sems dpa'i 
[\[40a.6\]]ma la 'dod chags kyi sems mi skye'o/_/ser skya'i grong khyer chen po de dang /_yul gzhan dag na skyes pa dang /_bud med dang /_khye'u dang /_bu mo su gang lha dang /_klu dang /_gnod sbyin dang /_dri za dang /_'byung pos non pa ji snyed cig yod pa de dag thams cad kyang byang chub 
[\[40a.7\]]sems dpa'i ma mthong ma thag tu sos shing dran pa thob par gyur to/_/mi ma yin pa de dag kyang myur du gnas gzhan du 'dong bar gyur to/_/sems can gang la la zhig nad sna tshogs kyis thebs par gyur te/_rlung dang /_mkhris pa dang /_bad kan dang /_'dus pa las byung ba'i 
[\[40b\]]
[\[40b.1\]]nad kyis gnod par gyur pa dang /_mig gi nad dam/_rna ba'i nad dam/_sna'i nad dam/_lce'i nad dam/_mchu'i nad dam/_so'i nad dam/_lkog ma'i nad dam/_shu ba'am/_'bras sam/_mdze'am/_sha bkra'am/_skem pa'am/_brjed byed dam/_rims sam/_lba ba 
[\[40b.2\]]'am/_phol mig gam/_me dbal lam/_rkang shu la sogs pa'i nad kyis btab par gyur pa de dag la byang chub sems dpa'i mas/_lag pa g.yas pa spyi bor bzhag pa tsam gyis nad dang bral bar gyur cing /_rang rang gi gnas su 'dong bar gyur to/_/tha na lha mo sgyu 'phrul 
[\[40b.3\]]gyis rtswa nyag ma 'ga' zhig sa las blangs te sems can nad pa dag la byin yang de dag de blangs ma thag tu nad med cing nyams pa med par gyur to/_/gang gi tshe lha mo sgyu 'phrul des bdag gi lto g.yas par bltas pa de'i tshe/_byang chub sems dpa' ma'i rum na 'dug pa de 'di lta ste dper na me 
[\[40b.4\]]long gi dkyil 'khor shin tu dag pa la gdong gi dkyil 'khor snang ba bzhin te/_de ltar de mthong nas tshim zhing mgu la yi rangs te/_rab tu dga' zhing dga' ba dang /_yid bde ba skyes par gyur to/_/dge slong dag byang chub sems dpa' ma'i rum na gnas pa'i byin gyi rlabs kyis/_
[\[40b.5\]]nyin mtshan rtag tu rgyun mi 'chad par lha'i rol mo sil snyan gyi sgra 'byung zhing lha'i me tog gi char 'bab par gyur to/_/char ni dus bzhin du 'bab/_rlung ni dus bzhin du ldang /_dus dang skar ma dag kyang dus bzhin du 'gyur zhing 'pho bar gyur to/_/rgyal srid kyang bde zhing lo legs 
[\[40b.6\]]la 'khrug pa med cing dgra med par gyur to/_/ser skya'i grong khyer chen po de na shAkya'i rigs dang /_sems can gzhan dag 'khod pa thams cad kyang za zhing 'thung /_dga' zhing rtse la dga' mgur spyod do/_/sbyin pa dag kyang gtong /_bsod nams dag kyang byed de/_zla ba bzhi 
[\[40b.7\]]'das pa'i dus ston bzhin du thams cad kyang dga' ba'i mchog gis rtse zhing bde bar gnas pas gnas par gyur to/_/rgyal po zas gtsang ma yang tshangs pa'i spyod pa yang dag par blangs te/_rgyal po'i las btang nas dka' thub kyi nags tshal yongs su dag pa na gnas pa bzhin 
[\[41a\]]
[\[41a.1\]]du thams cad kyang dga' ba'i mchog gis chos kyi rjes su 'brang bar gyur to/_/dge slong dag byang chub sems dpa' ma'i rum na gnas pa ni rnam pa de lta bu'i rdzu 'phrul gyi cho 'phrul dang ldan pas gnas par gyur to/_/de'i tshe bcom ldan 'das kyis tshe dang ldan pa 
[\[41a.2\]]kun dga' bo la bka' stsal pa/_kun dga' bo khyod kyis byang chub sems dpa'i yongs su spyad pa rin po che bkod pa sngon byang chub sems dpa' ma'i rum na gnas pa'i tshe gnas gnas pa mthong ngam/_gsol pa/_bcom ldan 'das mthong lags so/_/bde bar gshegs pa 
[\[41a.3\]]mthong lags so/_/de bzhin gshegs pas tshe dang ldan pa kun dga' bo dang /_lha'i dbang po brgya byin dang /_'jig rten skyong ba bzhi dang /_de ma yin pa'i lha dang /_mi gzhan dag kyang bstan te mthong nas/_de dag tshim zhing mgu la yi rangs te/_rab tu dga' zhing dga' ba 
[\[41a.4\]]dang /_yid bde ba skyes so/_/mi mjed kyi bdag po tshangs pas de'i phyir yang tshangs pa'i 'jig rten du mchod par bya ba'i phyir bteg ste khyer nas bzhag par gyur to/_/de'i tshe bcom ldan 'das kyis yang dge slong dag la bka' stsal pa/_dge slong dag de ltar byang chub sems 
[\[41a.5\]]dpa' ma'i rum na 'dug pas lha dang mi khrag khrig phrag sum cu rtsa drug theg pa gsum la yongs su smin par byas par gyur to/_/de la 'di skad ces bya ste/_gang tshe rgyal sras sems can dam pa ma yi rum gnas pa/_/de tshe sa 'di tshal dang bcas par rnam pa drug tu g.yos/_/
[\[41a.6\]]gser mdog 'od bkye ngan song thams cad rnam par sbyangs par gyur/_/chos kyi rgyal por 'gyur zhes lha yi tshogs rnams rab tu dga'/_/gzhal med khang chen dbyibs legs rin chen du mas rnam par spras/_/der ni dpa' bo rnam par 'dren pa zhugs par gyur nas 'dug_/
[\[41a.7\]]tsan dan dri zhim mchog gis rab tu gang zhing rnam par mdzes/_/stong gsum rin chen yongs bkang de yi srang phyed rin mi chog_/stong chen 'jig rten khams kyang 'og nas brtol ba byas nas ni/_/yon tan 'byung ba'i gnas kyi pad ma'i snying khu'i thigs pa byung /_/de bzhin 
[\[41b\]]
[\[41b.1\]]zhag bdun bsod nams gzi brjid tshangs pa'i 'jig rten 'phags/_/de las snying khu'i thigs blangs tshangs pa rgyal ba'i sras la 'bul/_/byang chub sems dpa' dpa' bo tshangs pa 'dra ba ma gtogs par/_/sems can gang gis de zos 'jur 'gyur sems can ris na med/_/
[\[41b.2\]]bskal pa du ma'i bsod nams gzi brjid snying khu'i thigs gnas pa/_/de zos lus dang sems dang shes pa rnam par dag par gyur/_/'dren pa mchod phyir brgya byin tshangs pa 'jig rten skyong ba rnams/_/byang chub sems dpa'i drung du rtag par dus gsum rgyun tu 'ong /_/phyag byas 
[\[41b.3\]]mchod byas chos kyi dam pa de dag thos gyur nas/_/bskor ba byas te kun kyang gang nas 'ongs pa'i gnas su 'dong /_/'jig rten khams rnams kun nas chos 'dod byang chub sems dpa' 'ong /_/'od bkod khrir gyur rnams la de dag gnas par phan tshun snang /_/mchog tu bya ba'i 
[\[41b.4\]]theg pa dam pa'i chos ni thos gyur nas/_/kun kyang dga' ba'i sems gyur bstod pa'i phreng ba brjod cing 'dong /_/bud med byis pa gang dag sdug bsngal ldan par gyur pa dang /_/'byung pos non dang sems 'khrugs gos med rdul gyis yog pa rnams/_/de kun lha mo sgyu 'phrul 
[\[41b.5\]]mthong nas sems ni rnyed gyur te/_/blo gros rtogs dang dran dang ldan zhing so so'i khyim khyim 'dong /_/rlung dang bad kan mkhris pa'i nad dang 'dus pa'i nad thebs dang /_/mig nad rna nad dag gis lus sems mi bder gyur pa dag_/rnam mang tha dad nad kyi rnam pas gang dag 
[\[41b.6\]]gnod gyur pa/_/de dag sgyu 'phrul lag pa mgo la bzhag pas nad med gyur/_/yang na rtswa yi nyag ma 'ga' zhig sa las blangs byas te/_/sgyu 'phrul nad pa byin na thams cad rims nad med par gyur/_/bde ba thob cing da rod ma nyams so so'i khyim du 'dong /_/de ni sman gyur sman 
[\[41b.7\]]pa'i rgyal po rum na 'dug phyir ro/_/gang tshe lha mo sgyu 'phrul bdag gi lus la brtag byas pa/_/de tshe byang chub sems dpa' rum na 'dug pa mthong ba ni/_/ji ltar bar snang gnas kyi zla ba skar mas bskor gnas pa/_/de bzhin byang chub sems dpa' mtshan gyis kun nas 
[\[42a\]]
[\[42a.1\]]brgyan pa snang /_/de la 'dod chags zhe sdang gti mug gnod par 'gyur ba med/_/'dod la 'dod pa de med de la phrag dog 'tshe ba med/_/dga' ba'i sems dang mgu ba'i sems dang dga' dang yid bder gnas/_/de la bkres dang skom dang tsha dang grang ba'i gnod 
[\[42a.2\]]pa med/_/lha yi rol mo sil snyan dbyangs sgra ma byas rtag tu 'byung /_/lha yi spos dri me tog dam pa mchog mdzes char yang 'bab/_/lha dang mi rnams de la lta zhing lha mi thams cad kyang /_/de dag phan tshun gnod pa med cing 'tshe ba gang yang med/_/sems can dga' bder 
[\[42a.3\]]rtse zhing zas dang skom gyi sbyin pa byed/_/dga' ba'i sgra sgrog de dag dga' zhing mgu ba'i yid dang ldan/_/rgyal po'i srid bde 'khrug pa med cing char pa dus bzhin 'bab/_/rtswa dang sman dang me tog rnams kyang de yi dus su skye/_/rgyal po'i khab tu zhag bdun rin chen char pa bab gyur 
[\[42a.4\]]pas/_/sems can dbul po de las len cing sbyin byed bde bar spyod/_/sems can dbul zhing sdug bsngal gyur pa de tshe gang yang med/_/ri rab zom gyi dga' tshal sems can bzhin du dga' dang ldan/_/shAkya'i rgyal po de yang gso sbyong rab la nyer gnas shing /_/de ni 
[\[42a.5\]]rgyal po'i bya ba mi byed chos la rtag par spyod/_/de ni dka' thub nags tshal song nas lha mo sgyu 'phrul la/_/sems can mchog srel khyod kyi lus la bde ba ci 'dra rmed/_/lhums su 'jug pa'i le'u ste drug pa'o//_//dge slong dag de ltar zla ba bcu 'das te/_
[\[42a.6\]]byang chub sems dpa' btsa' ba'i dus la bab pa dang /_rgyal po zas gtsang ma'i skyed mos tshal du snga ltas sum cu rtsa gnyis byung ngo /_/sum cu rtsa gnyis gang zhe na/_me tog thams cad kha 'bus nas rgyas par gyur pa dang /_rdzing dag na me tog ud pal dang /_pad ma dang /_ku 
[\[42a.7\]]mu da dang /_pad ma dkar po yod pa dag kyang kha 'bus nas rgyas par gyur pa dang /_me tog dang 'bras bu'i shing ljon pa gsar pa dag kyang sa las 'thon te kha 'bus nas rgyas par gyur pa dang /_rin po che'i shing ljon pa brgyad byung ba dang /_gter chen po nyi khri 'bus te byung nas gnas 
[\[42b\]]
[\[42b.1\]]par snang ba dang /_khyim gyi nang du yang rin po che'i myu gu 'thon pa dang spos chu'i dpal gyi wa 'bru mar dri zhim pos sbags pa rnams kyang zag par gyur pa dang /_gangs kyi ri'i ngos las seng ge'i phru gu dag 'ongs te/_dga' bar rtse zhing ser skya'i grong khyer dam pa la bskor ba byas nas 
[\[42b.2\]]sgo na gnas par gyur kyang sems can gang la yang 'tshe ba med par gyur pa dang /_glang po'i phru gu thal kar lnga brgya lhags te/_rgyal po zas gtsang ma'i rkang pa la sna'i rtse mos nyug cing gnas par gyur pa dang /_lha'i byis pa rogs pa ska rags bcings pa dag kyang rgyal po zas 
[\[42b.3\]]gtsang ma'i btsun mo'i 'khor gyi pang pa nas pang pa dag tu 'gre ldog par snang bar gyur pa dang /_klu'i bu mo mchod pa sna tshogs kyi yo byad thogs pa dag kyang lus phyed phyung zhing nam mkha' la rgyu bar snang ba dang /_lha'i bu mo khri yang rma bya'i mdongs lag na thogs shing nam mkha' 
[\[42b.4\]]la 'khod par snang ba dang /_bum pa gang ba khri yang ser skya'i gnas kyi grong khyer chen po la skor ba byed par snang ba dang /_lha'i bu mo khri yang spos chu'i ril ba bring ga ra glad la thogs shing 'khod par snang ba dang /_lha'i bu mo khri yang gdugs dang /_rgyal mtshan dang /_ba dan 
[\[42b.5\]]thogs shing 'khod par snang ba dang /_lha'i bu mo brgya stong mang po dag kyang dung dang /_rnga dang /_rdza rnga dang /_khar rnga mgul nas spyangs te sdod cing 'khod par snang ba dang /_rlung thams cad kyang mi ldang bar gnas par gyur pa dang /_chu klung dang chu bran thams cad kyang mi 'gul zhing mi 
[\[42b.6\]]'bab par gyur pa dang /_nyi zla dang /_gzhal med khang dang /_rgyu skar dang /_skar ma'i tshogs rnams kyang mi rgyu bar gyur pa dang /_skar ma rgyal dang yang ldan par gyur pa dang /_rgyal po zas gtsang ma'i khyim yang rin po che'i dra bas yog par gyur pa dang /_me yang mi 
[\[42b.7\]]'bar bar gyur pa dang /_khang pa brtsegs pa dang /_khang [{]bzangs [,]bzang [}]dang /_yang thog dang /_rta babs dag la'ang nor bu dang /_rin po che dag 'phyang bar snang bar gyur pa dang /_ras bcos bu'i mdzod dang /_rin po che sna tshogs kyi mdzod rnams kyang sgo bye bar snang ba dang /_bya 
[\[43a\]]
[\[43a.1\]]rog dang /_'ug pa dang /_bya rgod dang /_spyang ki dang /_wa'i sgra dag kyang med par gyur pa dang /_sgra skad snyan pa'i sgra dag kyang 'byung bar gyur pa dang /_skye bo thams cad kyi las kyi mtha' 'ang rgyun chad par gyur pa dang /_sa'i phyogs mthon dman du 'dug 
[\[43a.2\]]pa rnams kyang mnyam par gnas par gyur pa dang /_lam gyi bzhi mdo dang /_sum mdo dang /_srang dang /_tshong 'dus kyi 'khor kyang lag mthil ltar gzhi mnyam zhing 'jam la me tog sil mas gang ste mdzes par snang ba dang /_sbrum pa thams cad kyang bde ba dang /_legs 
[\[43a.3\]]par btsa' bar gyur pa dang /_shing sA la'i nags tshal gyi lha thams cad kyang shing gi lo ma'i nang nas lus phyed phyung ste/_phyag 'tshal zhing gnas par snang ba ste/_snga ltas sum cu rtsa gnyis po de dag byung bar gyur to/_/de nas lha mo sgyu 'phrul byang chub sems dpa' nyid kyi 
[\[43a.4\]]gzi brjid dang mthus byang chub sems dpa' btsa' ba'i dus la bab par shes te/_nam gyi srod la rgyal po zas gtsang ma'i drung du 'ongs nas tshigs su bcad de smras pa/_bdag gi bsam pa gang lags gsol gyis lha ni gsan du gsol/_/yun ring ring po 'das nas 
[\[43a.5\]]skyed mos tshal gyi blo skyes te/_/gal te khyod mi bkyon cing zhe sdang phrag dog mi mnga' na/_/bdag ni rtse nas skyed mos tshal du myur du mchi bar bgyi/_/chos dgongs brtson pa dka' thub spyod pas khyod kyang skyon mkhyen grang /_/bdag kyang sems can dag pa bsrel nas yun ni ring 
[\[43a.6\]]lags la/_/sA la'i shing ljon sdong po mchog kyang me tog kha 'bus te/_/skyed mos tshal gyi dog sar da ni mchi ba'i rigs so lha/_/sos ka'i dus mchog bud med rnams kyi rgyan du gyur lags te/_/nags rgyu khu byug dang ni rma bya sgra rab snyan pa 'byin/_/gtsang zhing 
[\[43a.7\]]mdzes la sna tshogs me tog rdul gyi ngad kyang ldang /_/da ni mchi na ma thogs legs par bka' lung stsal du gsol/_/rgyal po'i dbang pos lha mo las ni de skad tshig thos nas/_/dga' zhing rab tu mgu ba'i sems kyis 'khor la smras pa ni/_/bzhon pa bzhon che 
[\[43b\]]
[\[43b.1\]]mgyogs pa'i shugs ldan dag kyang bstad par gyis/_/yon tan phun sum tshogs ldan lum bi ni tshal brgyan par gyis/_/ri sngo'i mdog ldan sprin gyi kha dog 'thun par gyur pa yi/_/glang po stong phrag nyi shu snyed cig myur du bstad par gyis/_/glang po'i dbang po mche ba drug 
[\[43b.2\]]ldan dril mdzes glo la brgyus/_/gser dang nor bus rnam par spras shing gser gyi dra bas spud/_/rgyal po'i bcibs pa rlung ltar mgyogs pa'i shugs dang ldan pa ste/_/dngul dang kha ba'i mdog 'dra rnga rngog lcang lo bzang 'khril ba'i/_/rta mchog stong phrag nyi shu bgrangs 
[\[43b.3\]]pa myur du stong gyis te/_/gser dril g.yer ka'i dra ba glo nas sbyang ba gyis/_/skyes bu rtul phod g.yul la mos shing 'thab 'dod dpa' bo dag_/mda' gzhu ral gri mdung thung zhags pa mtshon cha rno thogs pa/_/stong phrag nyi shu bgrangs pa myur du chos te bsham gyis la/_/
[\[43b.4\]]sgyu 'phrul 'khor dang bcas pa bag yod par ni bsrung bar gyis/_/lum bi ni der gser dang nor bu'i rgyan khrom brgyan par gyis/_/gos dmar rnam pa mang pos shing rnams thams cad brgyan par gyis/_/lha yi dga' tshal bzhin du me tog sna tshogs chal par khrom/_/
[\[43b.5\]]de ltar thams cad bshams zin myur du nga la sbran par gyis/_/'khor rnams kyis ni de skad tshig thos skad cig tu/_/bzhon pa kun bshams de bzhin lum bi ni yang brgyan byas te/_/rgyal gyur rgyal gyur sku tshe ring skyongs rgyal po gshegs su gsol/_/ji skad bka' 
[\[43b.6\]]stsal de bzhin kun bgyis dus bab lha gzigs shig_/mi yi bdag po dam pa de yang dga' ba'i sems gyur nam/_/khyim gyi dam par zhugs te bud med rnams la 'di skad smras/_/gang zhig nga la snying nye nga la dga' bar 'dod pa dag_/nga yi bka' bzhin gyis te bdag gi 
[\[43b.7\]]lus kun brgyan par gyis/_/spos mchog ngad kyi dri zhim kha dog sna tshogs sdug pa'i gos/_/'jam zhing yid 'ong dga' ba'i sems kyis legs par bgo bar gyis/_/brang na 'phyang ba'i mu tig se mo do yis brgyan par gyis/_/rgyan gyi khyad par thams cad de ring 
[\[44a\]]
[\[44a.1\]]kun gyis bstan par gyis/_/khar rnga rgyud gcig gling bu pi wang rdza rnga dum dum pheg_/sil snyan yid du 'ong ba brgya stong dag kyang bsham par gyis/_/sgra snyan thos nas lha rnams rab tu dga' ba skye 'gyur zhing /_/lha mo rnams kyang de bzhin dga' bar 'gyur 
[\[44a.2\]]ba khyed kyis gyis/_/shing rta'i mchog 'dir lha mo sgyu 'phrul gcig pu 'dug par gyis/_/bud med skyes pa gzhan dag su yang shing rta der ma 'khod/_/na chung sna tshogs go can rnams kyis shing rta de drongs te/_/gang du'ang yid du mi 'ong mi 'thun sgra rnams mi [(]grag [,]grags [)]kyis/_/
[\[44a.3\]]lha mo sgyu 'phrul khyim nas byung ste sgo drung phyin pa'i tshe/_/rta dang glang po shing rta rkang tang dpal ldan sna tshogs dpung /_/rgyal po'i sgo drung lhags tshe sgra chen mang po grag par gyur/_/rgya mtsho chen po 'khrugs pa'i sgra ltar de dag yongs su grag_/de tshe bkra shis don du dril bu brgya stong 
[\[44a.4\]]dkrol bar byas/_/shing rta de yang de ltar rgyal pos sna tshogs brgyan pa la/_/lha rnams stong gis lha yi khri yang legs par bsham pa byas/_/rin chen shing ljon me tog lo ma ldan bzhin ldan par byas/_/rma bya khrung khrung ngang pa yid du 'ong ba'i sgra yang 'byin/_/
[\[44a.5\]]gdugs dang rgyal mtshan ba dan che phra kun nas 'khor bar bsgreng /_/lha yi gos dang dril bu g.yer ka'i dra ba mchog gis bkab/_/lha yi bu mo nam mkha' las ni shing rta de la lta/_/lha yi sgra dbyangs snyan pa sgrog cing bstod pa'i tshig brjod de/_/gang tshe lha mo sgyu 'phrul 
[\[44a.6\]]seng ge'i khri la 'dug gyur pa/_/de tshe stong gsum sa 'di rnam pa drug tu rab tu g.yos/_/lha rnams gos kyi g.yab mo 'byin cing me tog sna tshogs 'thor/_/de ring lum bi ni 'dir 'gro ba'i dam pa bltam gyur te/_/'jig rten skyong ba bzhi ni shing rta'i mchog de 'dren 
[\[44a.7\]]par byed/_/sum cu rtsa gsum bdag po dbang po'ang lam gyi byi dor byed/_/tshangs pa skye bo mi srun sel cing sngon du 'gro bar gyur/_/lha rnams brgya phrag stong yang thal mo sbyar bas phyag 'tshal 'dud/_/rgyal po rab tu dga' ba'i sems kyis bkod pa de la lta/_/
[\[44b\]]
[\[44b.1\]]de ni 'di snyam 'di ni lha yi lha zhig yin snyam byed/_/gang la skyong ba bzhi dang tshangs pa dbang por bcas pa'i lha/_/mchod pa rgya chen byed pa 'di ni nges par sangs rgyas 'gyur/_/srid pa gsum na lha klu brgya byin tshangs pa 'jig rten skyong /_/gang yang mchod pa 'di 'dra bzod 
[\[44b.2\]]pa'i sems can de med de/_/yang na mgo 'gas yang na de dag srog dang bral bar 'gyur/_/'di ni lha yi dam pa yin pas mchod pa thams cad bzod/_/dge slong dag de nas lha mo sgyu 'phrul rta'i shing rta rgyan thams cad kyis brgyan pa brgyad khri bzhi stong gis ni kun nas bskor/_
[\[44b.3\]]glang po che'i shing rta rgyan thams cad kyis brgyan pa brgyad khri bzhi stong dang /_rkang tang dpa' zhing rtul phod pa yan lag dam pa dang ldan pa/_go cha legs par bgos pa sra ba'i go gyon pa brgyad khri bzhi stong gis ni yongs su bsrungs/_shAkya'i bu mo stong phrag drug khris ni mdun du 
[\[44b.4\]]bdar/_rgyal po zas gtsang ma'i phu nu'i rigs su skyes pa'i shAkya rgan pa dang /_gzhon pa dang /_bar ma bzhi khris ni yongs su bsrungs/_rgyal po zas gtsang ma'i slas glu dang rol mo'i dbyangs sgra ni byed/_khar ba'i sil khrol dang /_pheg rdob sil snyan dang /_glu 
[\[44b.5\]]dbyangs len pa drug khris ni kun nas bskor/_lha'i bu mo brgyad khri bzhi stong dang /_klu'i bu mo brgyad khri bzhi stong dang /_dri za'i bu mo brgyad khri bzhi stong dang /_mi 'am ci'i bu mo brgyad khri bzhi stong dang /_lha ma yin gyi bu mo brgyad khri bzhi stong bkod pa'i rgyan sna tshogs 
[\[44b.6\]]kyis brgyan pa sha stag glu dang rol mo'i dbyangs sgra sna tshogs kyis bsngags pa brjod pa/_rjes su 'brang bas 'gro'o/_/lum bi ni'i nags tshal de thams cad kyang spos chu'i chag chag gis btab cing lha'i me tog gis gtor bar gyur to/_/nags tshal dam pa de'i nang 
[\[44b.7\]]na shing ljon pa ji snyed cig yod pa de dag thams cad kyang dus la ma bab par lo ma dang me tog dang 'bras bu skyed par gyur to/_/nags tshal de ni lha rnams kyis kyang legs par brgyan par gyur te/_'di lta ste dper na/_'dres pa'i tshal lha rnams kyis legs par brgyan pa bzhin no/_/
[\[45a\]]
[\[45a.1\]]de nas lha mo sgyu 'phrul lum bi ni'i nags tshal du phyin nas shing rta dam pa de las babs te/_mi dang lha'i bu mo dag gis yongs su bskor cing /_shing drung nas ni shing drung dag tu 'gro/_nags tshal nas ni nags tshal dag tu 'chag_/ljon pa nas ni ljon pa dag la 
[\[45a.2\]]lta zhing de rim gyis shing rin po che chen po mchog dang phul du bya ba/_yal ga shin tu rnam par 'byes pa/_lo ma dang dog pa bzang po dang ldan pa/_mi dang lha'i me tog sna tshogs rab tu rgyas pa/_spos mchog dang phul du bya ba'i dri'i ngad dang ldan pa'i gos kha dog sna tshogs 
[\[45a.3\]]spyangs pa/_nor bu dang rin po che sna tshogs lta bu'i 'od rnam pa tha dad pa 'bar ba/_rtsa ba dang /_sdong po dang /_yal ga dang /_lo ma rnams rin po che thams cad kyis legs par brgyan pa/_yal ga ring zhing shin tu rnam par 'byes pa/_blag sha zhes bya ba sa'i 
[\[45a.4\]]phyogs lag mthil ltar mnyam zhing shin tu bzang la yangs pa/_rtswa sngon po rma bya'i mgrin pa lta bu skyes pa/_ka tsa lin di'i gos ltar reg na bde ba'i sa la 'dug pa/_sngon gyi rgyal ba'i yum gyis brten pa/_lha'i glu dbyangs blangs pa/_gnas gtsang ma'i lha bzang zhing 
[\[45a.5\]]dri ma med la rnam par dag pa rab tu zhi ba'i sems dang ldan pa rnams kyis thor tshugs dang cod pan mngon par btud pa'i spyi bos mngon par phyag bya ba'i shing ljon pa blag sha de'i drung du phyin to/_/de nas byang chub sems dpa'i gzi brjid dang mthus shing blag sha des mngon 
[\[45a.6\]]par btud de phyag byas so/_/de nas lha mo sgyu 'phrul nam mkha'i dkyil du snang ba'i glog gi phreng ba lta bu'i lag pa g.yas pa brkyang nas/_blag sha'i yal ga las bzung ste/_tshul du shis par nam mkha'i dkyil du bltas nas bya smyangs byed cing 'dug par gyur to/_/de nas 
[\[45a.7\]]de'i tshe 'dod pa na spyod pa'i lha'i nang nas lha'i bu mo drug khri lhags te/_lha mo sgyu 'phrul la rim gro dang bkur sti byed par gyur to/_/byang chub sems dpa' ma'i rum na 'dug pa'i tshe/_rnam pa de lta bu'i rdzu 'phrul gyi cho 'phrul dang ldan par gnas so/_/de zla ba bcu tshang 
[\[45b\]]
[\[45b.1\]]nas ma'i glo g.yas pa nas dran zhing shes bzhin du mngal gyi dri mas ma gos par byung ste/_gzhan ltar ma yin zhing gzhan dag la mngal gyi dri ma zhes bya ba brjod pa de lta bu med par gyur to/_/dge slong dag de'i tshe lha'i dbang po brgya byin dang /_mi mjed kyi bdag po tshangs pa gnyis 
[\[45b.2\]]mdun na 'khod de/_de gnyis kyis rim gro dam pa chen pos lha'i gos ka shi pa'i sleb mos lus dang yan lag thams cad kyis dran zhing shes bzhin du byang chub sems dpa' blangs so/_/byang chub sems dpa' khang pa brtsegs pa gang gi nang na 'dug cing ma'i rum na gnas gnas 
[\[45b.3\]]pa de yang mi mjed kyi bdag po tshangs pa dang /_tshangs ris kyi lha rnams kyis tshangs pa'i 'jig rten du gyen du bteg ste/_mchod rten du bya ba dang /_mchod pa bya ba'i phyir khyer ro/_/de ltar byang chub sems dpa' de ni mir gyur pa gang gis kyang ma blangs kyi/_byang chub sems 
[\[45b.4\]]dpa' de ni lha rnams kyis blangs so/_/de nas byang chub sems dpa' btsas ma thag tu sa la 'bab ste/_byang chub sems dpa' de sa la babs par gyur ma thag tu pad ma chen po zhig gis sa 'di yang brtol te byung ngo /_/klu'i rgyal po chen po dga' bo dang /_nye dga' bo gnyis kyang nam 
[\[45b.5\]]mkha'i dkyil na lus phyed phyung ste 'khod nas bsil ba dang /_dro ba'i chu'i rgyun gnyis mngon par sprul nas byang chub sems dpa'i lus bkrus so/_/brgya byin dang /_tshangs pa dang /_'jig rten skyong ba la sogs pa gzhan yang lha'i bu brgya stong mang po dag byang chub sems 
[\[45b.6\]]dpa' btsas ma thag tu spos chu sna tshogs dang /_me tog sil mas lus 'khru zhing mngon par 'thor ro/_/bar snang las kyang rdul yab kyi rnga ma gnyis dang /_rin po che'i gdugs byung bar gyur to/_/de pad ma chen po de la 'dug nas phyogs bzhir rnam par lta ste/_seng ge'i 
[\[45b.7\]]lta stangs dang /_skyes bu chen po'i lta stangs kyis rnam par lta'o/_/de'i tshe byang chub sems dpas sngon gyi dge ba'i rtsa ba'i rnam par smin pa las byung ba lha'i mig thogs pa med pas stong gsum gyi stong chen po'i 'jig rten gyi khams thams cad grong khyer dang /_grong rdal dang 
[\[46a\]]
[\[46a.1\]]yul 'khor dang /_pho brang 'khor dang /_ljongs su bcas/_yul du bcas/_mi dang lhar bcas pa rnams mthong bar gyur to/_/sems can thams cad kyi sems kyi spyod pa'ang rab tu shes te/_shes nas kyang sems can gang tshul khrims sam/_ting nge 'dzin 
[\[46a.2\]]tam/_shes rab bam/_dge ba'i spyod pas bdag dang 'dra ba de lta bu gang la la zhig yod dam zhes rnam par lta'o/_/de'i tshe byang chub sems dpas stong gsum gyi stong chen po'i 'jig rten gyi khams na bdag dang mtshungs pa'i sems can gang yang ma mthong nas/_de'i tshe byang chub 
[\[46a.3\]]sems dpa' seng ge ltar 'jigs pa med cing bag tsha ba med de/_zhum pa dang bag 'chums pa med pas legs par bsam pa dran par byas te/_bsams brtags nas sems can thams cad kyi sems kyi spyod pa shes par bya ste/_sus kyang bstan pa med par byang chub 
[\[46a.4\]]sems dpa' dge ba'i rtsa ba'i chos thams cad kyi sngon du 'gro bar bya'o zhes shar phyogs logs su gom pa bdun bor ro/_/de ltar byang chub sems dpa' gang dang gang du gom pa bor ba de dang de dag tu pad ma dag kyang skyes par gyur to/_/lha dang mi rnams kyi sbyin pa'i gnas su 'gyur 
[\[46a.5\]]bar bya'o zhes lho phyogs logs su gom pa bdun bor ro/_/nub phyogs logs su gom pa bdun bor nas gom pa bdun pa la gnas te nga ni 'jig rten na phul du phyin pa'o/_/'di ni nga'i skye ba tha ma ste/_skye ba dang /_rga ba dang /_na ba dang /_'chi ba mthar dbyung ngo zhes seng ge 
[\[46a.6\]]ltar tshim par gyur pa'i sgra bsgrags so/_/sems can thams cad kyi nang na bla na med par bya'o zhes byang phyogs logs su gom pa bdun bor ro/_/bdud dang bdud kyi sde ni gzhom par bya'o/_/sems can dmyal ba pa thams cad kyi sems can dmyal ba'i me gsad pa'i phyir chos 
[\[46a.7\]]kyi char sprin chen po'i char phab ste/_de dag bde bas tshim par bya'o zhes 'og gi phyogs logs su gom pa bdun bor ro/_/sems can thams cad kyi gyen du blta bar 'gyur bar bya'o zhes steng gi phyogs logs su gom pa bdun bor nas steng du lta'o/_/byang chub sems 
[\[46b\]]
[\[46b.1\]]dpas tshig de brjod ma thag tu de nas de'i tshe stong gsum gyi stong chen po'i 'jig rten gyi khams 'dir sgras mngon par go bar gyur te/_de ni byang chub sems dpa'i las kyi rnam par smin pa las byung ba'i mngon par shes pa'i chos nyid do/_/gang gi tshe byang chub sems dpa' srid pa tha ma pa btsa' 
[\[46b.2\]]bar 'gyur ba dang /_gang gi tshe bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe/_rdzu 'phrul gyi cho 'phrul gyi rnam pa de lta bu de dag byung ngo /_/dge slong dag de'i tshe sems can thams cad kyang rab tu dga' zhing spu g.yos par gyur to/_/'jig 
[\[46b.3\]]rten du sa g.yo ba chen po shin tu 'jigs shing spu g.yo bar 'gyur ba yang byung bar gyur to/_/mi dang lha'i sil snyan dang /_rol mo'i dbyangs sgrar bya ba thams cad kyang ma blangs par sgra 'byin par gyur to/_/de'i tshe stong gsum gyi stong chen po'i 'jig rten gyi khams thams cad du dus dang dus 
[\[46b.4\]]mtshams so so'i shing thams cad kyang me tog rgyas shing 'bras bu chags pa dang rnam par dag par gyur to/_/nam mkha'i dkyil nas kyang sprin gyi sgra grags te/_sprin med pa'i nam mkha' las kyang dal bus dal bus phra ba phra ba'i char lha yul ba'i kha dog dang ldan pa'i me tog dang /_gos dang /_
[\[46b.5\]]rgyan dang /_spos kyi phye ma dang 'dres pa 'bab par gyur to/_/rlung reg na mchog tu bde ba 'jam pa dri zhim po dag kyang ldang bar gyur to/_/phyogs thams cad kyang mun pa dang /_rdul dang /_du ba dang /_khug rna med cing rab tu dang bas rnam par mdzes par gyur to/_/steng gi bar snang las kyang 
[\[46b.6\]]tshangs pa'i sgra chen po snyan cing zab pa grag par gyur to/_/nyi zla dang /_brgya byin dang /_tshangs pa dang /_'jig rten skyong ba'i 'od thams cad kyang zil gyis mnan te/_'od kha dog brgya stong dang ldan pa/_reg na mchog tu bde ba/_sems can thams cad kyi lus dang sems la bde ba skyed pa/_
[\[46b.7\]]'jig rten las 'das pa stong gsum gyi stong chen po'i 'jig rten gyi khams thams cad rgyas par gang bar gyur to/_/byang chub sems dpa' btsas ma thag tu sems can thams cad kyang bde bas shin tu tshim par gyur te/_'dod chags dang /_zhe sdang dang /_gti mug dang /_dregs pa dang /_
[\[47a\]]
[\[47a.1\]]mi dga' ba dang /_zhum pa dang /_'jigs pa dang /_chags pa dang /_phrag dog dang /_ser sna thams cad dang bral zhing mi dge ba'i bya ba thams cad spangs par gyur to/_/sems can nad pa rnams kyi nad kyang zhi bar gyur to/_/bkres shing skom pa'i sems can rnams 
[\[47a.2\]]kyang bkres pa dang skom pa med par gyur to/_/chang gis ra ro zhing myos pa rnams kyang myos pa med par gyur to/_/smyos pa rnams kyang dran pa thob par gyur to/_/mig med pa rnams kyis kyang mig thob par gyur to/_/rna ba 'on pa rnams kyis kyang sgra thos par gyur to/_/yan lag dang 
[\[47a.3\]]nying lag nyams pa rnams kyang dbang po nyams pa med par gyur to/_/dbul po rnams kyis kyang nor thob par gyur to/_/btson ra na 'khod pa rnams kyang btson ra nas thar bar gyur to/_/mnar med pa la sogs pa'i sems can dmyal ba pa'i sems can thams cad kyi nad du bya ba dang sdug 
[\[47a.4\]]bsngal thams cad de'i tshe rgyun chad par gyur to/_/dud 'gro'i skye gnas pa rnams kyis gcig la gcig za ba la sogs pa'i sdug bsngal yang zhi bar gyur to/_/gshin rje'i 'jig rten pa'i sems can rnams kyi bkres pa dang skom pa la sogs pa'i sdug bsngal yang zhi bar gyur 
[\[47a.5\]]to/_/gang gi tshe byang chub sems dpa' bskal pa bye ba khrag khrig brgya stong grangs med par spyad pa shin tu spyad pa/_brtson 'grus chen po dang ldan pa/_mthu chen po dang ldan pa/_btsas ma thag tu gom pa bdun 'dor ba'i tshe chos nyid thob pas de'i tshe/_phyogs bcu'i 'jig rten gyi 
[\[47a.6\]]khams na bzhugs pa'i sangs rgyas bcom ldan 'das rnams kyis sa'i phyogs de de'i tshe zhig par mi 'gyur bar bya ba'i phyir rdo rje'i rang bzhin du byin gyis rlob pa mdzad de/_dge slong dag de tsam du stobs kyi shugs drag po dang ldan par byang chub sems dpa' btsas ma thag pa gom pa bdun 'dor bar 
[\[47a.7\]]gyur to/_/'jig rten gyi bar thams cad kyang de'i tshe snang ba chen pos rgyas par gang bar gyur to/_/de'i tshe glu'i sgra chen po yang byung bar gyur te/_gar gyi sgra chen po yang byung bar gyur to/_/de'i tshe me tog dang /_phye ma dang /_spos dang /_phreng ba dang /_rin po che dang /_rgyan dang /_gos kyi 
[\[47b\]]
[\[47b.1\]]sprin dpag tu med pa dag kyang char du mngon par bab par gyur to/_/sems can thams cad kyang bde ba'i mchog dang ldan par gyur te/_mdor na byang chub sems dpa' 'jig rten thams cad las mngon par 'phags pa 'jig rten du byung ba'i tshe/_bya ba bsam gyis mi khyab pa byung bar gyur to/_/de 
[\[47b.2\]]nas tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das de bzhin 
[\[47b.3\]]gshegs pa ni sems can thams cad las ngo mtshar du gyur pa ste/_byang chub sems dpa' nyid kyang rmad du byung ba'i chos dang ldan par gyur na/_da bla na med pa yang dag par rdzogs pa'i byang chub mngon par rdzogs par sangs rgyas pa lta smos kyang ci 'tshal te/_bcom ldan 'das 'di ltar 
[\[47b.4\]]bdag ni lan bzhi'am lan lngar yang /_lan bcur yang /_lan lnga bcu'i bar du yang /_lan brgya'i bar du yang /_lan brgya stong du ma'i bar du yang sangs rgyas bcom ldan 'das la skyabs su mchi'o/_/de skad ces gsol pa dang /_bcom ldan 'das kyis tshe dang ldan pa kun dga' bo la 
[\[47b.5\]]'di skad ces bka' stsal to/_/kun dga' bo ma 'ongs pa'i dus na dge slong la la lus ma bsgoms pa/_sems ma bsgoms pa/_tshul khrims ma bsgoms pa/_shes rab ma bsgoms pa/_byis pa mi mkhas pa/_lhag pa'i nga rgyal can/_rgod pa/_khengs pa/_ma bsdams pa/_
[\[47b.6\]]sems g.yengs pa/_nem nur gyis 'khor ba/_the tshom mang ba/_dad pa med pa/_dge sbyong gi dri mar gyur pa/_dge sbyong gi tshul dang mi 'dra ba dag 'byung ste/_de dag ni byang chub sems dpa' ma'i rum du 'gro ba yongs su dag pa 'di lta bu thos nas yid mi ches shing de dag phyogs gcig tu 
[\[47b.7\]]tshogs nas gcig la gcig 'di skad du/_kye khyed cag 'di lta bu'i mi rigs pa la ltos/_byang chub sems dpa' ma'i mngal na 'dug pa btsog pa'i khu shugs dang 'dres pa la yang 'di lta bu'i longs spyod yod ces bya ba dang /_de 'byung ba'i tshe ma'i glo g.yas pa nas mngal gyi dri mas ma gos 
[\[48a\]]
[\[48a.1\]]par byung zhes bya ba 'di rigs par ji ltar 'gyur zhes zer bar 'gyur te/_skyes bu glen pa de dag ni sems can legs par byas pa'i las dang ldan pa rnams kyi lus mi gtsang ba'i khu ba'i nang du mi 'byung ngo zhes bya bar mi shes so/_/dge slong dag sems can dam pa de lta bu 
[\[48a.2\]]dag gi mngal du 'gro ba dang mngal na gnas pa ni shin tu yang bzang ba yin no/_/byang chub sems dpa' rnams ni sems can rnams la snying brtse bas mi'i 'jig rten du skye ste/_lhar gyur pa nyid kyis chos kyi 'khor lo mi skor ro/_/de ci'i phyir zhe na/_kun dga' bo sems can rnams zhum 
[\[48a.3\]]par 'gyur zhing /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de ni lhar gyur pa yin gyi/_bdag cag ni mi tsam du zad pas na/_bdag cag gis gnas de lta bu yongs su rdzogs par bya bar mi nus so/_/zhes zhum par 'gyur du 'ong ba'i 
[\[48a.4\]]phyir te/_skyes bu glen pa chos kyi rkun por gyur pa de dag 'di snyam du sems can de ni bsam gyis mi khyab pa ste/_de ni bdag cag gis tshod gzung bar bya ba ma yin no snyam du mi sems so/_/kun dga' bo de dag ni de'i tshe sangs rgyas kyi cho 'phrul la'ang yid mi ches par 'gyur na/_de bzhin 
[\[48a.5\]]gshegs pa byang chub sems dpar gyur pa'i byang chub sems dpa'i cho 'phrul lta smos kyang ci dgos te/_kun dga' bo da ltar skyes bu glen pa rnyed pa dang /_bkur sti dang tshigs su bcad pa'i zil gyis non pa/_mi gtsang bar bying ba/_rim gro'i zil gyis non pa/_ma rabs kyi ngang tshul 
[\[48a.6\]]can de dag sangs rgyas kyi chos spong zhing bsod nams ma yin pa'i mngon par 'du bya ba mang po ji snyed cig mngon par 'du byed pa la ltos//_//'phags pa rgya cher rol pa zhes bya ba theg pa chen po'i mdo/_bam po lnga pa/_kun dga' bos gsol ba/_bcom 
[\[48a.7\]]ldan 'das ma byung ba'i dus na/_'di lta bu'i mdo sde bzang po la yang spong zhing mi snyan par brjod pa de lta bu'i dge slong dag kyang 'byung ba lags pa lta/_bcom ldan 'das kyis bka' stsal pa/_kun dga' bo de dag ni mdo sde 'di lta bu spong zhing mi snyan pa brjod par yang ma zad de/_sdig pa rnam pa du 
[\[48b\]]
[\[48b.1\]]ma mngon par 'du bya ba mngon par 'du byed cing dge sbyong gi dngos po don du mi gnyer ba dag kyang 'byung bar 'gyur ro/_/gsol pa bcom ldan 'das 'o na skyes bu dam pa ma lags pa de 'dra ba de dag gi 'gro ba ni ci 'dra ba zhig tu 'gyur/_tshe rabs 'phos nas ni ji lta bu zhig tu mchi/_bcom ldan 
[\[48b.2\]]'das kyis bka' stsal pa/_de dag ni sangs rgyas kyi byang chub med par byas te/_'das pa dang /_ma byon pa dang /_da ltar byung ba'i sangs rgyas bcom ldan 'das rnams la mi snyan pas skur pa btab pa'i 'gro ba gang yin pa'i 'gro ba der 'gro bar 'gyur ro/_/de nas tshe dang ldan pa kun 
[\[48b.3\]]dga' bo spu g.yos nas sangs rgyas la phyag 'tshal lo zhes brjod de/_bcom ldan 'das la 'di skad ces gsol to/_/bcom ldan 'das skyes bu dam pa ma lags pa de dag gi spyod pa 'di dag thos nas bdag ni brgyal ba dang 'dra bar gyur to/_/bcom ldan 'das kyis bka' stsal pa/_
[\[48b.4\]]kun dga' bo de dag gi spyod pa ni mnyam par mi 'gyur zhing /_sems can de dag ni mi mnyam pa'i spyod pa can du 'gyur ro/_/kun dga' bo de dag tshul dang mi 'dra ba'i spyod pa des mnar med pa'i sems can dmyal ba chen por ltung bar 'gyur ro/_/de ci'i phyir zhe na/_/kun dga' bo 
[\[48b.5\]]dge slong ngam/_dge slong ma'am/_dge bsnyen nam/_dge bsnyen ma gang la la zhig mdo sde 'di lta bu 'di dag thos nas ma mos shing yid mi ches pa dang /_/spong ba de dag ni shi 'phos ma thag tu mnar med pa'i sems can dmyal ba chen por ltung bar 'gyur ro/_/kun dga' bo de 
[\[48b.6\]]bzhin gshegs pa la ni tshad du ma byed cig_/de ci'i phyir zhe na/_/kun dga' bo de bzhin gshegs pa ni tshad med cing zab la rgya che zhing gting dpag dka' ba'o/_/kun dga' bo la la zhig gis mdo sde 'di lta bu 'di dag thos nas dga' ba dang /_mchog tu dga' ba dang /_/dad pa skye 
[\[48b.7\]]ba'i sems can de dag gis ni thob pa legs par thob pa yin te/_de dag gi 'tsho ba ni don yod pa'o/_/de dag gi mi'i dngos po ni don yod pa'o/_/de dag gi spyod pa legs par spyad pa'o/_/de dag gis ni snying po blangs so/_/de dag ni ngan song gsum las grol ba'o/_/de dag ni de 
[\[49a\]]
[\[49a.1\]]bzhin gshegs pa'i sras su 'gyur ro/_/de dag gis ni dgos pa thams cad yongs su thob bo/_/de dag gis dad pa thob pa ni don yod do/_/de dag gis ni yul 'khor gyi zas legs par zos so/_/de dag gis ni sems can dam pa rnams la legs par mos 
[\[49a.2\]]pa yin no/_/de dag ni bdud kyi zhags pa gtubs pa yin no/_/de dag ni 'khor ba'i 'brog dgon pa las rgal to/_/de dag gis ni mya ngan gyi zug rngu phyung ngo /_/de dag gis ni mchog tu dga' ba'i dngos po rjes su thob bo/_/de dag gis ni skyabs su 'gro ba legs par blangs 
[\[49a.3\]]so/_de dag ni sbyin pa'i gnas yin te mchod par 'os pa'o/_/de dag ni 'jig rten na 'byung bar dkon pa'o/_/de dag ni 'jig rten na sbyin pa'i gnas su gzung ba'o/_/de ci'i phyir zhe na/_de bzhin gshegs pa'i chos 'jig rten thams cad dang mi 'thun pa rnam pa 'di lta bu 'di la dad pa'i 
[\[49a.4\]]phyir ro/_/kun dga' bo sems can de dag ni dge ba'i rtsa ba ngan ngon dang ldan pa ma yin te/_kun dga' bo sems can de dag ni nga dang tshe rabs 'ga' zhig tu 'grogs par gyur pa'i grogs po ma yin no/_/de ci'i phyir zhe na/_kun dga' bo la la ni thos pa tsam gyis dga' zhing yid du 'ong 
[\[49a.5\]]ba yod kyi mthong na ma yin no/_/kun dga' bo la la ni mthong bas dga' zhing yid du 'ong ba yod kyi thos pas ni ma yin no/_/kun dga' bo la la ni mthong na yang dga' zhing yid du 'ong la thos na yang dga' zhing yid du 'ong ba yod do/_/kun dga' bo gang yang rung ste/_la la zhig 
[\[49a.6\]]mthong ngam/_/thos nas dga' zhing yid du 'ong bar gyur na/_khyod kyis de la 'di ltar de dag ni nga dang tshe rabs 'ga' zhig tu 'grogs pa'i grogs po yin par nges par rtogs par bya ba ste/_de dag ni de bzhin gshegs pas gzigs so/_/de dag ni de bzhin gshegs pas dgrol bar 
[\[49a.7\]]bya ba'o/_/de dag ni de bzhin gshegs pa dang yon tan gyi cha mnyam pa'o/_/de dag ni de bzhin gshegs pa la skyabs su dong ba'o/_/de dag ni de bzhin gshegs pas bzung ba'o/_/kun dga' bo nga sngon byang chub sems dpa'i spyad pa spyod pa nyid kyi tshe yang sems can su yang rung ste/_
[\[49b\]]
[\[49b.1\]]'jigs pas nyam thag cing 'ongs nas mi 'jigs pa slong na sems can de dag la ngas mi 'jigs pa byin par gyur na/_/nga bla na med pa yang dag par rdzogs pa'i byang chub mngon par rdzogs par sangs rgyas par lta smos kyang ci dgos/_/kun dga' bo dad pa la brtson par gyis shig_/'di ni de 
[\[49b.2\]]bzhin gshegs pas bcol ba'o/_/kun dga' bo khyod kyis bya ba ci yod pa de dag ni de bzhin gshegs pas byas so/_/nga rgyal gyi zug rngu ni de bzhin gshegs pas bsal to/_/kun dga' bo grogs po'i gtam thos pa tsam gyis kyang dpag tshad brgya'i lam du yang 'gro ste/_thos pas 
[\[49b.3\]]kyang dga' bar 'gyur ba yin na/_/sngar ma mthong ba las mdza' bo mthong bar gyur na smos kyang ci dgos te/_gang nga la rten cing dge ba'i rtsa ba skyed par byed pa de dag ni ma byon pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis mkhyen cing sems can de dag ni de 
[\[49b.4\]]bzhin gshegs pa rnams kyi sngon gyi mdza' bo ste/_/de dag ni bdag cag gi yang mdza' bo yin no snyam du dgongs so/_/de ci'i phyir zhe na/_/kun dga' bo mdza' bo gang yin pa de ni mdza' bo la sdug cing yid du 'ong ba yin no/_/mdza' bo de'i gang sdug pa'i grogs po de yang de la sdug cing yid du 
[\[49b.5\]]'ong ba yin no/_/kun dga' bo de lta bas na khyod mos par bya zhing khong du chud par byas/_/dad pa tsam yang skyed par gyis shig_/ngas ma byon pa'i de bzhin gshegs pa dgra bcom pa yang dag par rdzogs pa'i sangs rgyas rnams la yang gtad de/_/de dag kyang 'di dag ni bdag cag gi yang 
[\[49b.6\]]mdza' bo yin no zhes bya bar mkhyen cing /_/bsam pa rdzogs par mdzad par 'gyur ro/_/kun dga' bo 'di lta ste/_dper na skyes bu la la zhig la bu dag nyan cing /_'thun par 'dzin pa gcig pu zhig bdog par gyur la/_skyes bu de yang mdza' bo mang ba zhig yin na/_pha de shir zin 
[\[49b.7\]]kyang pha'i mdza' bos yongs su bzung ba'i bu de ni phongs par mi 'gyur ro/_/kun dga' bo de bzhin du gang su yang rung ste nga la dad na de dag ngas bzung ba yin te/_/de dag ni nga'i mdza' bo'o/_/de dag ni nga la skyabs su dong ba'o/_/de bzhin gshegs pa ni mdza' bo mang po mnga' ba ste/_/de 
[\[50a\]]
[\[50a.1\]]bzhin gshegs pa'i mdza' bo de dag kyang yang dag par gsung zhing [{]brdzun [,]rdzun [}]du mi gsung bas de bzhin gshegs pa'i mdza' bo de dag kyang yang dag par gsung ba ma 'ongs pa'i de bzhin gshegs pa dgra bcom pa yang dag par rdzogs pa'i sangs rgyas rnams la de dag rjes su gtad 
[\[50a.2\]]kyis/_kun dga' bo dad pa la brtson par gyis shig_/'di ni ngas khyod la bcol ba'o/_/dge slong dag de ltar byang chub sems dpa' btsas pa'i tshe/_lha'i bu mo bye ba khrag khrig brgya stong mang po dag nam mkha'i dkyil na gnas shing lha mo sgyu 'phrul la lha'i me tog dang /_spos dang /_phreng 
[\[50a.3\]]ba dang /_byug pa dang /_gos dang /_rgyan gyis mngon par 'thor bar gyur to/_/de la 'di skad ces bya ste/_dge ba dri med rnam dag gser gyi 'od ldan nyi zla'i 'od ldan pa/_/lha yi bu mo sgra dbyangs snyan brjod stong phrag drug cu de yi tshe/_/skad cig de la lum bi ni ra lhags lha mo sgyu 'phrul de 
[\[50a.4\]]la smra/_/mi dgyes ma mdzad rab tu dgyes mdzad bdag cag khyod kyi phyag rjed lags/_/bdag cag rnams kyis bgyi ba ci mchis ci bgyi ci 'tshal bka' stsol cig_/bdag cag khyod kyi phyag rjed nus ldan nye ba'i sems dang ldan pa lags/_/khyod kyis dgyes shing bde ba'i nyams bskyed mi 
[\[50a.5\]]dgyes thams cad spang bar gsol/_/rga shi sel ba'i sman pa dam pa de ring lha mo myur skyed 'gyur/_/ji ltar zhugs shing 'di rnams kha 'bus sa la me tog rgyas gyur cing /_/stong phrag bgrangs pa'i lha rnams drung na gnas shing lag pa 'dud pa dang /_/ji ltar dog sa rgya mtshor bcas te rnam pa drug 
[\[50a.6\]]tu g.yos lags na/_/khyod las lha yul mi yul sgra grags 'jig rten 'das pa'i sras bltam 'gyur/_/ji ltar rnam dag 'od kyis rnam par mdzes shing gser gyi kha dog bzang /_/nam mkha'i dkyil las yid 'ong sil snyan brgya dag ma dkrol sgra 'byin dang /_/ji ltar dag cing gtsang la 'dod 
[\[50a.7\]]chags bral ba'i lha rnams brgya stong yang /_/dga' sems phyag 'tshal ba las de ring 'jig rten kun phan bltam par gyur/_/brgya byin tshangs pa 'jig rten skyong dang de bzhin lha rnams gzhan dag kyang /_/dga' zhing brod pa'i sems kyis drung du gnas nas lag pa 'dud pa bgyid/_/skyes bu 
[\[50b\]]
[\[50b.1\]]seng ge brtul zhugs grub pa de yang rtsib logs g.yas nas byung /_/gser gyi ri dang 'dra zhing dag pa'i 'od dang ldan pa'i 'dren pa bltam/_/brgya byin tshangs pa gnyis kyis lag pa dar te thub pa de yang blangs/_/zhing rnams brgya stong 'od [{]bzangs [,]bzang [}]bkye bas thams cad rab tu g.yos par 
[\[50b.2\]]gyur/_/ngan song gsum gyi sems can rnams kyang bde zhing sdug bsngal med gyur te/_/lha rnams brgya phrag stong gis me tog gtor te gos kyi g.yab mo phyung /_/de tshe sa 'di stobs mthu ldan zhing rdo rje'i dngos gnas pad ma mdzes/_/sna tshogs mngon mthon dge la 'dren pa 'khor lo'i 
[\[50b.3\]]mtshan ris zhabs bzhag ste/_/gom pa bdun du bzhud nas tshangs pa'i sgra dbyangs dam pa gsungs pa ni/_/rga shi sel ba'i sman pa dam pa sems can mchog tu bdag 'gyur ro/_/tshangs pa'i mchog dang brgya byin lha mchog nam mkha'i dkyil na 'khod gyur te/_/gtsang zhing dang la mdzes 
[\[50b.4\]]pa'i spos chu dag gis 'dren pa'i sku yang bsil/_/klu yi rgyal gnyis bar snang gnas nas grang dro'i chu yi rgyun kyang gtor/_/lha rnams brgya stong dag kyang spos chu dag gis 'dren pa'i sku bsil byed/_/'jig rten skyong ba rnams kyang rim gro dam par lag pa bzang pos len/_/stong gsum 
[\[50b.5\]]'di yang rgyu dang mi rgyu bcas par rab tu g.yos par gyur/_/mdzes pa'i 'od rnams bkye bas ngan song rnams kyang rab tu zhi bar 'gyur/_/'jig rten rnam par 'dren pa bltam pas nyon mongs sdug bsngal de dag zhi/_/mi yi 'dren pa rgyal ba la/_/lha rnams me tog sil ma 'thor/_/
[\[50b.6\]]stobs dang brtson 'grus ldan pa yi/_/brtan pa gom pa bdun du bzhud/_/sa phyogs gang du zhabs bzhag pa/_/der ni pad ma bzang po'i mchog_/rin chen kun gyis brgyan pa dag_/sa las mngon du 'thon par gyur/_/de ltar gom pa bdun bzhud nas/_/rga dang 'chi ba sel ba yi/_/
[\[50b.7\]]sman pa dam pa 'dir byung zhes/_/tshangs pa'i dbyangs kyis gsung brjod do/_/'jigs med phyogs su rnam gzigs te/_/de nas don ldan gsung phyung ba/_/nga ni 'jig rten kun gyi gtso/_/'jig rten phul phyin rnam par 'dren/_/nga yi skye mtha' 'di yin zhes/_/mi yi 'dren pas 
[\[51a\]]
[\[51a.1\]]'dzum pa mdzad/_/lha dbang bcas dang 'jig rten skyong dag rab tu dad sems skyes/_/spos chu mchog gis 'jig rten phan pa'i don mdzad sku yang bsil/_/klu yi dbang po rnams kyang lhan cig 'thun par byas nas ni/_/dri zhim spos chu dag gi rgyun gyis sku yang 
[\[51a.2\]]bsil ba byas/_/lha gzhan khrag khrig dag kyang bar snang la ni gnas nas su/_/dri zhim spos chu mchog gi rgyun gyis rang byung sku yang bsil/_/gdugs dkar yangs dang rnga yab bzang po dam pa thogs nas ni/_/bar snang 'khod de lha rnams mi yi khyu mchog sku bsil byed/_/skyes bu 
[\[51a.3\]]gcig cig rings par 'ongs nas zas gtsang de la dgar smras pa/_/lha cig 'byor pa rgyas gyur khyod kyi sras ni mtshan gyis brgyan pa bltam/_/de ni nges par 'khor los sgyur ba'i dbang phyug gdung rabs rin chen 'tshob/_/'dzam bu'i gling 'di gdugs mang gcig 'gyur phas kyi dgra 
[\[51a.4\]]yang ma mchis 'gyur/_/de nas skyes bu gnyis 'ongs zas gtsang rgyal po'i mdun du de song ste/_/lha cig 'byor pa rgyas gyur shAkya'i rigs su rgyal bu skyes gyur na/_/shAkya rnams kyi grong du rogs pa 'bum phrag lnga ni btsas pa skyes par gyur/_/kun kyang gzhan gyis mi thub 
[\[51a.5\]]stobs dang ldan zhing tshan po che dang 'dra/_/skyes bu gzhan 'ongs smras pa bdag las dgyes pa'i sgra gson lha/_/'dun pa can la sogs pa 'bangs kyi byis pa brgyad brgya btsas par gyur/_/bsngags ldan gyi ni zla bo chibs rta stong phrag bcu dag 'brangs gyur te/_/chibs mchog 
[\[51a.6\]]dam pa gser gyi 'od ldan rnga rngog lcang lor 'khril ba lags/_/mtha' 'khob khams kyi rgyal po stong phrag nyi shu dag kyang de bzhin du/_/rgyal po khyod kyi zhabs kyi drung du mchis kyis legs par rgyal gyur lha/_/da ni bdag mchis sug las ci bgyi rgyal pos bdag la bka' stsal gsol/_/
[\[51a.7\]]rgyal po khyod 'dir mnga' brnyes bdag 'bangs jo bo lha cig rgyal bar spyon/_/gser gyi dra bas mdzes pa'i glang po dam pa stong phrag nyi shu dag_/nam mkha' las ni sgra dag 'byin cing rgyal po'i khab tu mgyogs su mchis/_sbrum ma la sogs nag gu zal lu dag dang be'u ni drug stong 
[\[51b\]]
[\[51b.1\]]'brangs/_/lha cig lha mchog bltam zhing de dag btsas pas rgyal khab phun sum tshogs/_/rje cig rgyal por gshegs te bsod nams gzi 'od ldan pa bltam pa yi/_/yon tan dag ni mthong bar gyur nas lha dang mi rnams stong bgrangs pa/_/rab tu dga' bar gyur dang kun la 
[\[51b.2\]]nyid kyis legs par gzigs su gsol/_/myur du rgyal gyur cig ces byang chub dam pa mya ngan med par zhugs/_/dge slong dag de ltar byang chub sems dpa' btsas pa dang skad cig de la sbyin pa gtong ba yang de bas rgya cher gyur to/_/ya rabs kyi rigs lnga brgya yang btsas par gyur 
[\[51b.3\]]to/_/grags ldan la sogs pa bu mo khri dang /_bran mo brgyad brgya dang /_'dun pa la sogs pa bran lnga brgya dang /_rte'u mo khri dang /_bsngags ldan la sogs pa rte'u pho khri dang /_ba lang gi phrug gu mo lnga brgya dang /_ba lang gi phrug gu pho lnga brgya po dag kyang btsas shing 'brangs par 
[\[51b.4\]]gyur nas de dag thams cad rgyal po zas gtsang mas sna grangs yi ger bris te sras bu gzhon nu rtsen pa'i phyir byin par gyur to/_/byang chub sems dpa'i longs spyod kyi don du byang chub sems dpa' nyid kyi mthus gling bye ba brgya phrag bzhi'i dbus kyis phyogs nas a shwad tha'i sdong 
[\[51b.5\]]po skyes par gyur to/_/gling phra mo rnams su yang tsan dan gyi nags tshal skyes par gyur to/_/byang chub sems dpa'i longs spyod kyi don du grong khyer gyi kho ra yug tu yang skyed mos tshal lnga brgya dag byung bar gyur to/_/gter lnga stong yang sa'i 'og nas gyen du 'bus te sgo ston par gyur 
[\[51b.6\]]to/_/de ltar rgyal po zas gtsang ma de'i don bsam pa gang yin pa de dag thams cad phun sum tshogs par gyur nas rgyal po zas gtsang ma 'di snyam du bdag gi bu gzhon nu de'i ming ji skad cig gdags par bya snyam pa dang /_de 'di snyam du sems te/_bu 'di skyes ma thag tu 
[\[51b.7\]]bdag gi don thams cad yang dag par grub par gyur gyis/_'di'i ming ni don thams cad grub par gdags so snyam ste/_de nas rgyal po zas gtsang mas byang chub sems dpa' la rim gro cher byas nas bu 'di'i ming don thams cad grub pa zhes bya'o zhes ming du btags so/_/dge 
[\[52a\]]
[\[52a.1\]]slong dag de ltar byang chub sems dpa' btsas nas ma'i glo g.yas pa yang ma ral ma nyams shing sngon bzhin du gyur to/_/der khron pa lan gsum ldud pa dag kyang byung bar gyur/_spos kyi 'bru mar gyi rdzing bu dag kyang byung bar gyur to/_/de nas lha'i bu mo lnga stong dag lha'i 
[\[52a.2\]]spos kyis bsgos pa'i 'bru mar dri zhim po khyer te byang chub sems dpa'i ma'i drung du lhag nas/_bltams pa legs par bltam mam/_sku la mi bde ba ma mchis sam/_zhes 'dri bar gyur to/_/lha'i bu mo lnga stong dag kyang lha'i byug pa dang /_rnam par byug pa thogs te/_byang 
[\[52a.3\]]chub sems dpa'i ma'i drung du lhags nas bltam pa legs par bltam mam/_sku la mi bde ba ma mchis sam/_zhes 'dri bar gyur to/_/lha'i bu mo lnga stong dag kyang lha'i spos chus bkang ba'i bum pa thogs te/_byang chub sems dpa'i ma'i drung du lhags nas bltam pa 
[\[52a.4\]]legs par bltam mam/_sku la mi bde ba ma mchis sam zhes 'dri bar gyur to/_/lha'i bu mo lnga stong dag kyang lha'i byis pa'i gos thogs te byang chub sems dpa'i ma'i drung du lhags nas bltam pa legs par bltam mam/_sku la mi bde ba ma mchis sam zhes 'dri bar gyur 
[\[52a.5\]]to/_/lha'i bu mo lnga stong dag kyang lha'i byis pa'i rgyan thogs te/_byang chub sems dpa'i ma'i drung du lhags nas bltam pa legs par bltam mam/_sku la mi bde ba ma mchis sam zhes 'dri bar gyur to/_/lha'i bu mo lnga stong dag kyang glu dbyangs len cing byang chub sems dpa'i 
[\[52a.6\]]ma'i drung du lhags te bltam pa legs par bltam mam/_sku la mi bde ba ma mchis sam zhes 'dri bar gyur to/_/'dzam bu'i gling 'di na phyi rol gyi drang srong mngon par shes pa lnga dang ldan pa ji snyed cig 'khod pa de dag thams cad nam mkha' las 'ongs te/_rgyal po zas 
[\[52a.7\]]gtsang ma'i mdun du 'khod nas/_rgyal po 'phel bar gyur cig ces bya ba'i sgra sgrog par gyur to/_/dge slong dag de ltar byang chub sems dpa' btsas nas zhag bdun du lum bi ni'i nags tshal du lha dang mi'i sil snyan dang /_pheg rdob pas rim gror byas so/_/bkur stir 
[\[52b\]]
[\[52b.1\]]byas so/_/bsti stang du byas so/_/mchod par byas so/_/bza' ba dang /_bca' ba dang /_myang ba dag kyang drangs par gyur to/_/shAkya'i tshogs thams cad kyang 'dus nas kun dga' ba'i sgra brjod par gyur to/_/sbyin pa dag kyang byin no/_/bsod nams dag kyang byed do/_/
[\[52b.2\]]bram ze sum khri nyis stong yang nyin gcig bzhin du tshim par byas so/_/su dag ci 'dod pa de dag la yang de byin par gyur to/_/brgya byin dang tshangs pa yang bram ze'i 'khor der bram ze'i khye'u'i gzugs su sprul te gral gyi thog ma la 'khod nas bkra shis kyi tshigs su bcad pa 'di dag 
[\[52b.3\]]brjod par gyur to/_/ji ltar ngan song rnams zhi zhing /_/ji ltar 'gro kun bde las na/_/'gro la bde ba 'god pa yi/_/bde ba mdzad cig bltam par mngon/_/ji ltar rab rib med 'od kyis/_/lha dang nyi zla'i 'od rnams kyang /_/mi snang zil du rlag pa las/_/bsod nams 'od cig 
[\[52b.4\]]byung bar mngon/_/mig med rnams kyang mthong gyur cing /_/rna ba 'on pas sgra thos la/_/smyon pa rnams kyang dran ldan las/_/'jig rten mchod rten 'gyur bar mngon/_/ji ltar nyon mongs mi gnod cing /_/'gro ba byams pa'i yid gyur las/_/tshangs pa bye bas mchod 'os su/_/
[\[52b.5\]]gdon mi za bar 'gyur bar mngon/_/sa la me tog rgyas gyur cing /_/sa yang mnyam par gnas pa las/_/'gro ba kun gyis mchod pa yi/_/thams cad mkhyen du 'gyur bar mngon/_/ji ltar 'jig rten 'khrug med cing /_/pad ma chen po 'thon pa las/_/nges par gzi 
[\[52b.6\]]brjid chen po 'di/_/'jig rten mgon du byon par 'gyur/_/lha yi spos kyis spags gyur pa/_/'jam pa'i rlung gi ngad ldang zhing /_/sems can nad rnams zhi gyur las/_/'di ni sman pa'i rgyal por byon/_/gzugs khams gnas pa'i lha brgya po/_/'dod chags bral ba 'di dag 
[\[52b.7\]]kyang /_/thal mo sbyar zhing 'dud pa las/_/'di ni sbyin pa'i gnas su byon/_/mi rnams kyis ni lha mthong zhing /_/lha rnams kyis ni mi mthong yang /_/phan tshun 'tshe ba med pa las/_/'di ni ded dpon chen por byon/_/me rnams zhi bar gnas gyur cing /_/chu klung thams cad mi g.yo 
[\[53a\]]
[\[53a.1\]]la/_/sa yang dal bus g.yo ba las/_/'di ni yang dag gzigs par 'gyur/_/dge slong dag de ltar byang chub sems dpa' btsas nas zhag bdun lon pa dang /_lha mo sgyu 'phrul shi ba'i dus byas par gyur te/_de shi ba'i dus byas nas sum cu rtsa gsum gyi lha'i nang du skyes so/_/
[\[53a.2\]]dge slong dag khyed 'di snyam du byang chub sems dpa'i lan bon gyis lha mo sgyu 'phrul 'chi ba'i dus byas so/_/snyam na de ltar mi blta'o/_/de ci'i phyir zhe na/_de'i tshe'i tshad ni mthar thug pa'i phyir ro/_/dge slong dag 'das pa'i byang chub sems dpa' rnams kyang btsas nas zhag 
[\[53a.3\]]bdun lon na ma 'chi ba'i dus byas par gyur to/_/de ci'i phyir zhe na/_byang chub sems dpa' skyes te dbang po yongs su rdzogs nas mngon par byung na ma snying 'gas su 'ong ba'i phyir ro/_/dge slong dag de ltar zhag bdun lon nas thog ma ser skya'i gnas kyi grong khyer chen po nas lha mo 
[\[53a.4\]]sgyu 'phrul bkod pa ji lta bus skyed mos tshal gyi sar zhugs par gyur pa de dag las bye ba brgya stong gyur pas kyang lhag pa'i bkod pa chen pos byang chub sems dpa' grong khyer chen po ser skya'i gnas su zhugs so/_/de zhugs pa dang /_bum pa spos chus gang ba lnga stong gis mdun du 
[\[53a.5\]]drangs par gyur to/_/de bzhin du bu mo lnga stong ni rma bya'i mdongs lag na thogs te mdun du 'dong bar gyur to/_/bu mo lnga stong ni shing ta la'i yal ga thogs shing mdun du 'dong bar gyur to/_/bu mo lnga stong ni spos chu'i ril ba b+h+ring ga ra thogs te lam chag chag gis 'debs shing mdun du 
[\[53a.6\]]'dong bar gyur to/_/bu mo lnga stong ni nags tshal gyi me tog gi phreng ba 'phyang ba khye'u tshang sna tshogs thogs te mdun du 'dong bar gyur to/_/bu mo lnga stong ni bzang por sgyur ba'i rin po che thogs te/_lam gyi byi dor byed cing mdun du 'dong bar gyur to/_/bu mo lnga stong ni stan bzang po thogs 
[\[53a.7\]]shing mdun du 'dong bar gyur to/_/bram ze lnga stong ni dril bu thogs te bkra shis kyi sgra 'byin cing mdun du 'dong bar gyur to/_/glang po lnga stong ni rgyan thams cad kyis brgyan te mdun du 'dong bar gyur to/_/rta nyis khri ni gser gyi brgyan gyis bkab cing rgyan thams cad kyis brgyan 
[\[53b\]]
[\[53b.1\]]te mdun du 'dong bar gyur to/_/shing rta brgyad khri ni gdugs dang /_rgyal mtshan dang /_ba dan bsgreng zhing dril bu g.yer ka'i dra bas legs par brgyan te/_byang chub sems dpa'i phyi bzhin 'dong bar gyur to/_/rkang tang dpa' zhing rtul phod pa/_yan lag dam pa'i gzugs dang 
[\[53b.2\]]ldan pa/_go cha sra ba bgos pa bzhi khri ni byang chub sems dpa' 'gro ba'i phyi bzhin 'dong bar gyur to/_/'dod pa na spyod pa dang /_gzugs na spyod pa'i lha grags pa grags pa che ba bye ba khrag khrig brgya stong tshad med grangs med pa dag ni nam mkha'i dkyil nas bkod pa rnam pa sna tshogs 
[\[53b.3\]]du ma byang chub sems dpa' la mchod pa byed cing phyi bzhin 'dong bar gyur to/_/shing rta gang la byang chub sems dpa' 'dug par gyur pa de yang 'dod pa na spyod pa'i lha rnams kyis bkod pa chen po du mas legs par brgyan par gyur to/_/lha'i bu mo rgyan thams cad kyis chas pa rin po che'i 
[\[53b.4\]]phreng ba thogs pa nyis khri shing rta de drangs te lha'i bu mo gnyis kyi bar du ni mi'i bu mo gcig 'dug_/mi'i bu mo gnyis kyi bar du ni lha'i bu mo gcig 'dug kyang byang chub sems dpa'i mthus lha'i bu mos kyang mi'i bu mo'i dri mi zhim pa mi tshor/_mi'i bu mos kyang lha'i bu mo'i gzugs 
[\[53b.5\]]mthong na bag med par ma gyur to/_/dge slong dag ser skya'i gnas kyi grong khyer chen por shAkya lnga brgya tsam gyis byang chub sems dpa'i ched du khyim lnga brgya phub ste/_de dag byang chub sems dpa' grong khyer der 'jug pa'i tshe/_rang rang gis byas pa'i khyim gyi sgor 'khod de/_thal mo sbyar 
[\[53b.6\]]nas lus gus par btud de rim gro dang bcas pas 'di skad du/_kye don thams cad grub pa 'dir gshegs su gsol/_kye lha'i lha 'dir gshegs su gsol/_kye sems can dag pa 'dir gshegs su gsol/_kye kha lo sgyur ba dam pa 'dir gshegs su gsol/_kye dga' zhing 
[\[53b.7\]]bde ba dang mchog tu dga' ba mdzad pa 'dir gshegs su gsol/_kye smad pa med pa'i grags pa mnga' ba 'dir gshegs su gsol/_kye kun nas spyan mnga' ba 'dir gshegs su gsol/_kye mi mnyam pa dang mnyam zhing 'dra ba med pa'i yon tan dang gzi brjid mnga' ba/_mtshan 
[\[54a\]]
[\[54a.1\]]dang dpe byad bzang pos yang dag par brgyan pa'i sku mnga' ba 'dir gshegs su gsol zhes de skad 'dzer to/_/de nas rgyal po zas gtsang mas de dag thams cad dang 'thun par bya ba'i phyir/_byang chub sems dpa' khyim de kun tu yang zhugs par byas te/_zla ba 
[\[54a.2\]]bzhi lon pa nas byang chub sems dpa' nyid kyi khyim du zhugs te rin po che sna tshogs bkod pa zhes bya ba'i khang [{]bzangs [,]bzang [}]chen po der byang chub sems dpa' zhugs par gyur to/_/de na shAkya rgan rabs rgan rabs rnams 'dus te bgros pa/_phan pa'i sems dang /_byams pa'i sems 
[\[54a.3\]]kyis yon tan dang ldan pa dang /_'jam pa dang ldan par byang chub sems dpa' btsa' ba dang /_byi dor bya ba dang /_nyams su blang bar sus nus zhes byas pa dang /_de na shAkya'i bu mo lnga brgya tsam so so nas 'di skad du bdag gis gzhon nu'i rim gro bgyi'o/_/bdag gis gzhon nu'i rim gro 
[\[54a.4\]]bgyi'o zhes zer ro/_/de na shAkya ches 'gras ches 'gras pa de dag na re bu mo 'di dag thams cad ni byis pa gzhon nu thor bu gzhon nu la gzugs dang da ral bab pas rgyags shing dregs pa yin pas 'di dag gis byang chub sems dpa' la dus dus su rim gro bya ba mi nus so/_/skye dgu'i 
[\[54a.5\]]bdag mo chen mo gau ta mI gzhon nu'i sru mo ste/_'dis ni gzhon nu bde ba dang legs par skyed par nus so/_/rgyal po zas gtsang ma yang mnyes par nus so/_/zhes thams cad gros gcig tu 'dus te/_skye dgu'i bdag mo chen mo gau ta mI dad par byas nas/_skye dgu'i bdag mo chen mo 
[\[54a.6\]]gau ta mIs gzhon nu de legs par bskyed do/_/de'i tshe byang chub sems dpa'i rim gror ma ma sum cu rtsa gnyis bskos par gyur te/_de la brgyad ni pang na 'tsho ba'i ma ma'o/_/brgyad ni nu ma snun pa'i ma ma'o/_/brgyad ni rtsen grogs kyi ma ma'o/_/brgyad ni dri ma 'phyi ba'i ma ma'o/_/de 
[\[54a.7\]]nas rgyal po zas gtsang mas shAkya'i tshogs thams cad bsogs te dpyad pa/_ji lta gzhon nu 'di 'khor los sgyur ba'i rgyal po zhig tu 'gyur ram 'on te ma yin gyis rab tu 'byung ba'i phyir mngon par 'byung zhes dpyad pa dang /_de'i tshe ri'i rgyal po gangs ri'i ngos la drang srong chen po 
[\[54b\]]
[\[54b.1\]]nag po zhes bya ba mngon par shes pa lnga dang ldan pa zhig snag gi tsha bo mis byin zhes bya ba dang lhan cig tu 'dug 'dug pa las des byang chub sems dpa' btsas pa'i tshe/_ngo mtshar rmad du byung ba'i cho 'phrul mang du mthong ste/_nam mkha'i dkyil na yang lha'i bu mang po sangs rgyas kyi sgra 
[\[54b.2\]]sgrog cing gos kyi g.yab mo g.yob pa dang /_dga' zhing phan tshun 'dong ba mthong nas/_des bsams pa/_ma la bdag gis rnam par blta ba zhig tu bya'am snyam nas/_des lha'i mig gis 'dzam bu'i gling thams cad du bltas na ser skya'i grong khyer chen po de na rgyal po zas gtsang 
[\[54b.3\]]ma'i khyim du gzhon nu bsod nams kyi gzi brjid kyis gzi dang ldan par byas pa/_'jig rten thams cad kyis mchod pa/_skyes bu chen po'i mtshan sum cu rtsa gnyis kyis lus legs par brgyan pa zhig btsas par mthong nas/_bram ze'i khye'u mis byin la smras pa/_bram ze'i khye'u shes 
[\[54b.4\]]par gyis shig_/'dzam bu'i gling du ni rin po che chen po byung ste/_ser skya'i gnas kyi grong khyer chen po na rgyal po zas gtsang ma'i khyim du gzhon nu bsod nams kyi gzi brjid kyis gzi dang ldan par byas pa 'jig rten thams cad kyis mchod pa skyes bu chen po'i mtshan sum cu rtsa gnyis dang ldan 
[\[54b.5\]]pa btsas so/_/de gal te khyim na gnas na ni mtha' bzhi la dbang ba'i 'khor los sgyur ba'i rgyal por 'gyur te/_rnam par rgyal ba dang ldan pa/_chos dang ldan pa/_chos kyi rgyal po srid kyi mthu stobs thob pa/_rin po che sna bdun dang ldan par 'gyur te/_de'i rin po che sna bdun ni 'di 
[\[54b.6\]]lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_blon po rin po che dang bdun 'byung bar 'gyur ro/_/de la bu stong yod par 'gyur te/_dpa' ba/_rtul phod pa/_yan lag mchog 
[\[54b.7\]]gi gzugs dang ldan pa/_pha rol gyi sde 'joms pa sha stag 'byung bar 'gyur ro/_/de ni sa chen po'i dkyil 'khor 'di rgya mtsho'i mtha' skor dang bcas pa chad pa med cing mtshon gyis bda' ba med pa dang /_chos dang 'thun par rang gi mthus zil gyis mnan cing mngon par phab ste/_dbang 
[\[55a\]]
[\[55a.1\]]phyug gi dbang gis rgyal srid byed par 'gyur ro/_/de gal te khyim nas khyim med par rab tu byung na yang de bzhin gshegs pa dgra bcom pa yang dag par rdzogs pa'i sangs rgyas su 'gyur te/_ston pa 'dren pa gzhan gyi dring mi 'jog pa/_'jig rten du sgra rnam par 
[\[55a.2\]]grags par 'gyur ro/_/de lta bas na tshur shog de ltar 'dong ngo /_/de nas drang srong chen po nag po snag gi tsha bo mis byin dang 'grogs te/_ngang pa'i rgyal po ltar nam mkha'i dkyil nas ldings te ser skya'i gnas kyi grong khyer chen po ga la ba der song nas phyin pa dang /_rdzu 'phrul brtul 
[\[55a.3\]]nas rkang gis ser skya'i gnas kyi grong khyer chen por dong ste/_rgyal po zas gtsang ma'i khyim ga la ba der phyin nas/_rgyal po zas gtsang ma'i khyim gyi sgor bsdad do/_/dge slong dag de ltar drang srong nag po des rgyal po zas gtsang ma'i khyim gyi sgo drung du srog chags brgya stong mang po 
[\[55a.4\]]'dus pa mthong ngo /_/de nas drang srong nag po sgo ba'i drung du song ste 'di skad ces smras so/_/kye mi khyod song la rgyal po zas gtsang ma la chab sgo na drang srong zhig mchis so zhes gsol cig_/de nas sgo ba des de ltar bgyi'o zhes drang srong nag po'i ltar mnyan te/_rgyal po zas gtsang 
[\[55a.5\]]ma ga la ba der song nas phyin pa dang thal mo sbyar te/_rgyal po zas gtsang ma la 'di skad ces smras so/_/lha mkhyen par mdzad du gsol/_chab sgo na drang srong rgan po 'khogs pa nas gzer ba zhig mchis te/_'di skad du bdag ni rgyal po'i zhal mthong bar 'tshal lo zhes mchi'o/_/
[\[55a.6\]]de nas rgyal po zas gtsang mas drang srong nag po'i stan 'ding du bcug ste/_mi de la 'di skad ces smras so/_/drang srong de nang du 'ong bar gyis shig_/de nas mi de rgyal po'i pho brang nas byung nas/_drang srong nag po la 'di skad ces smras te/_nang du bzhud cig_/de nas drang srong nag po rgyal 
[\[55a.7\]]po zas gtsang ma ga la ba der song ste phyin pa dang /_mdun du 'dug ste rgyal po zas gtsang ma la 'di skad ces smras so/_/rgyal po chen po rgyal bar spyon cig_/rgyal bar spyon cig_/sku tshe ring bar srungs shig_/chos bzhin du rgyal po mdzod cig_/de nas rgyal po zas gtsang mas 
[\[55b\]]
[\[55b.1\]]drang srong nag po la yon chu dang rkang pa la gtor ba'i chus mchod pa byas te shin tu legs par yongs su bkur nas stan la bdar te/_de stan la bde bar 'dug par shes nas zhe sa dang bcas/_gus dang bcas par 'di skad ces smras so/_/drang srong sngon mthong bar mi dran na 'dir ci la byon 
[\[55b.2\]]ci zhig bzhed/_de skad ces smras pa dang /_drang srong nag pos rgyal po zas gtsang ma la 'di skad ces smras so/_/rgyal po chen po khyod kyi sras shig bltam par gyur pa de lta zhing bdag 'dir mchis so/_/rgyal pos smras pa/_drang srong chen po gzhon nu nyal zhing mchis kyis 
[\[55b.3\]]langs kyi bar du [{]chung zad [,]cung zad [}]cig gzhes shig_/drang srong gis smras pa/_rgyal po chen po skyes bu chen po de lta bu ni ring por mi nyal te/_skyes bu dam pa de lta bu dag ni sad par gnas pa'i ngang tshul can no/_/dge slong dag de nas byang chub sems dpas drang srong nag po de la snying brtse 
[\[55b.4\]]ba nye bar bzung ste sad pa'i brda byas so/_/de nas rgyal po zas gtsang mas gzhon nu don thams cad grub pa lag pa gnyis kyis shin tu legs par blangs te/_drang srong nag po'i drung du khyer ro/_/de nas drang srong nag pos byang chub sems dpa' bltas na/_skyes bu chen po'i 
[\[55b.5\]]mtshan sum cu rtsa gnyis dang ldan zhing dpe byad bzang po brgyad cus legs par rnam par spras pa'i lus dang ldan pa/_brgya byin dang /_tshangs pa dang /_'jig rten skyong ba las 'phags pa'i lus can nyi ma brgya phrag stong las kyang lhag pa'i gzi brjid dang ldan pa/_yan lag thams cad 
[\[55b.6\]]du mdzes pa mthong nas/_kye ma 'jig rten du ngo mtshar gyi gang zag 'di byung ngo /_/kye ma 'jig rten du ngo mtshar chen po dang ldan pa'i gang zag 'di byung ngo zhes ched du brjod pa ched du brjod nas/_stan las langs te thal mo sbyar nas/_byang chub sems dpa'i rkang pa gnyis la phyag 'tshal 
[\[55b.7\]]te/_bskor ba byas nas byang chub sems dpa' pang du blangs te/_sems zhing 'dug par gyur to/_/de nas des byang chub sems dpa'i lus la skyes bu chen po'i mtshan sum cu rtsa gnyis yod pa mthong ste/_de dag dang ldan pa'i skyes bu gang zag de rnam pa gnyis su 'gyur gyi/_
[\[56a\]]
[\[56a.1\]]gzhan du mi 'gyur ro/_/gal te khyim na gnas na ni mtha' bzhi la dbang ba'i 'khor los sgyur ba'i rgyal por 'gyur te zhes bya ba nas snga ma bzhin du dbang phyug gi dbang gis rgyal srid byed do zhes bya ba'i bar du 'gyur ba dang /_gal te khyim nas khyim med par rab tu byung 
[\[56a.2\]]na ni de bzhin gshegs par 'gyur te/_yang dag par rdzogs pa'i sangs rgyas su grags pa 'dren pa gzhan gyi dring mi 'jog par 'gyur ba mthong nas/_des de lta bu mthong ba dang /_mchi ma blags te ngus nas shugs ring du phyung ba dang /_rgyal po zas gtsang mas drang srong de 
[\[56a.3\]]mchi ma blags te ngus nas shugs ring du 'byin par mthong nas/_sngangs te mi dga' zhing rings par rings par drang srong chen po de la smras pa/_drang srong de ltar bshum mo blags te bshums pa dang /_shugs ring du 'byin pa ci zhig nongs/_/gzhon nu 'di la mi dge ba'am 
[\[56a.4\]]cig mi gda' 'am/_de skad ces smras pa dang /_drang srong chen po nag pos rgyal po zas gtsang ma la 'di skad ces smras so/_/rgyal po chen po bdag ni gzhon nu'i slad du ngu ba yang ma lags/_'di la mi dge ba yang gang yang ma mchis te/_bdag nyid ngu bar bas so/_/
[\[56a.5\]]de ci'i slad du zhe na/_rgyal po chen po bdag ni rgas shing 'khogs te nas gzer la gzhon nu don thams cad grub pa 'di ni gdon mi 'tshal bar bla na med pa yang dag par rdzogs pa'i byang chub mngon par rdzogs par 'tshang rgya ste/_bla na med pa'i chos kyi 'khor lo dge sbyong ngam/_
[\[56a.6\]]bram ze'am/_lha 'am/_bdud dam/_tshangs pa'am/_gzhan sus kyang rung ste/_'jig rten du chos dang 'thun par bskor bar mi nus bskor bar 'gyur ro/_/lha dang bcas pa'i 'jig rten la sman pa dang bde ba'i slad du chos ston par 'gyur te/_tshangs par spyod pa/_thog 
[\[56a.7\]]mar dge ba/_bar du dge ba/_tha mar dge ba'i chos/_don bzang po/_tshig 'bru bzang po/_ma 'dres pa/_yongs su rdzogs pa yongs su dag pa/_yongs su byang ba'i mthar phyin pa'i chos yang dag par ston par 'gyur ro/_/sems can skye ba'i chos can dag 'di las 
[\[56b\]]
[\[56b.1\]]chos de thos nas/_skye ba las yongs su ma grol ba rnams grol bar 'gyur ro/_/de bzhin du sems can rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa'i chos can rnams ni rga ba dang /_na ba 
[\[56b.2\]]dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams las yongs su 'grol bar 'gyur/_sems can 'dod chags dang /_zhe sdang dang /_gti mug gi mes gdungs pa rnams la ni dam pa'i chos kyi 
[\[56b.3\]]char pas sim par mdzad par 'gyur/_sems can lta ba ngan pa sna tshogs thibs pos khebs pa lam gol bar zhugs pa rnams ni lam drang por mya ngan las 'das par 'dren par 'gyur/_sems can 'khor ba'i dra ba dang btson rar 'khor zhing nyon mongs pa'i 'ching bas bcings pa 
[\[56b.4\]]rnams ni bcings pa las yongs su grol bar mdzad par 'gyur/_sems can mi shes pa'i mun pa dang /_rab rib dang /_ling tog gis mig ldongs pa rnams la ni shes rab kyi mig skyed par 'gyur/_sems can nyon mongs pa'i zug rngus zug pa rnams la ni zug rngu 
[\[56b.5\]]'byin par 'gyur te/_rgyal po chen po 'di lta ste dper na u dum bA ra'i me tog ni brgya la brgya lam na 'jig rten du 'byung ngo /_/rgyal po chen po de bzhin du bskal pa bye ba khrag khrig mang por brgya la brgya lam na/_sangs rgyas bcom ldan 'das rnams 'jig rten du 'byung ste/_
[\[56b.6\]]de ltar gzhon nu 'di ni nges par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_mngon par rdzogs par sangs rgyas nas kyang sems can bye ba khrag khrig brgya stong 'khor ba'i rgya mtsho'i pha rol tu sgrol bar 'gyur zhing 'chi ba med pa la 
[\[56b.7\]]rab tu gzhog par 'gyur la/_bdag gis ni sangs rgyas dkon mchog de mi mthong ba dang /_bdag gi nad ma mchis pa 'di la yang 'dod chags dang bral bar gyur te/_rgyal po chen po bdag ni de'i slad du ngu zhing mi dga' bas shugs ring du 'byin pa lags so/_/rgyal po 
[\[57a\]]
[\[57a.1\]]chen po bdag cag gi bstan bcos las 'byung ba lta na ni gzhon nu don thams cad grub pa yang khab na bzhugs par mi 'gyur ro/_/de ci'i slad du zhe na/_'di ltar rgyal po chen po gzhon nu don thams cad grub pa 'di ni skyes bu chen po'i mtshan sum cu rtsa gnyis 
[\[57a.2\]]dang ldan pa ste/_sum cu rtsa gnyis gang zhe na/_rgyal po chen po 'di lta ste gzhon nu don thams cad grub pa ni dbu gtsug tor dang ldan pa ste/_rgyal po chen po gzhon nu don thams cad grub pa ni skyes bu chen po'i mtshan dang po 'di dang ldan no/_/rgyal po chen po gzhon nu don thams cad 
[\[57a.3\]]grub pa ni dbu stang zil bcag pa'i 'phro dang rma bya'i mgrin pa ltar mthon mthing du grub cing lcang lor 'khril la g.yas su 'khyil ba dang /_'phral ba'i dbyes mnyam pa lags so/_/rgyal po chen po gzhon nu don thams cad grub pa'i smin mtshams su mdzod spu skyes pa ni kha ba 
[\[57a.4\]]dang dngul gyi mdog ltar mchis pa lags so/_/rgyal po chen po gzhon nu don thams cad grub pa ni spyan gyi rdzi ma ba'i rdzi ma lta bu dang /_spyan dkar nag 'byes pa dang /_tshems bzhi bcu mnyam pa dang /_tshems thags bzang ba dang /_tshems shin tu dkar ba dang ldan pa 
[\[57a.5\]]lags so/_/rgyal po chen po gzhon nu don thams cad grub pa ni tshangs pa'i dbyangs dang /_ro bro ba'i mchog dang ldan pa dang /_ljags shin tu ring zhing srab pa dang /_'gram pa seng ge'i 'dra ba dang /_dpung mgo shin tu zlum pa dang /_bdun mtho ba dang /_thal gong rgyas pa 
[\[57a.6\]]dang /_pags pa srab cing mdog gser 'dra ba dang /_bzhengs bzhin du ma btud par phyag pus mor slebs pa dang /_ro stod seng ge'i lta bu dang ldan pa lags so/_/rgyal po chen po gzhon nu don thams cad grub pa ni shing n+ya gro d+ha ltar chu zheng gab pa dang /_spu re re nas skyes 
[\[57a.7\]]pa dang /_yan lag gi spu g.yas phyogs nas gyen du 'khyil ba dang /_mdoms kyi sba ba sbubs su nub pa dang /_brla legs par zlum pa dang /_byin pa [{]ri dgas [,]ri dwags [}]kyi rgyal po e na ya'i lta bu dang /_sor mo ring ba dang /_zhabs kyi rting pa yangs pa dang /_zhabs kyi gong mtho 
[\[57b\]]
[\[57b.1\]]ba dang /_phyag dang zhabs kyi mthil 'jam pa dang /_phyag dang zhabs kyi sor mo dra bas 'brel ba dang ldan pa lags so/_/rgyal po chen po gzhon nu don thams cad grub pa'i zhabs kyi 'og gi mthil gnyis la 'khor lo re re skyes pa ni bzang zhing rtsibs stong dang ldan la/_mu 
[\[57b.2\]]khyud dang bcas/_lte ba dang bcas pa lags so/_/rgyal po chen po gzhon nu don thams cad grub pa ni zhabs mnyam zhing shin tu gnas pa dang ldan pa lags so/_/rgyal po chen po gzhon nu don thams cad grub pa ni skyes bu chen po'i mtshan sum cu rtsa gnyis po 'di dag dang ldan no/_/
[\[57b.3\]]rgyal po chen po mtshan gyi rnam pa de lta bu dag ni 'khor los sgyur ba'i rgyal po la mi 'byung ste/_mtshan de lta bu dag ni byang chub sems dpa' rnams la 'byung ngo /_/rgyal po chen po gzhon nu don thams cad grub pa'i sku la dpe byad bzang po brgyad cu mchis te/_de dag dang ldan pas gzhon nu 
[\[57b.4\]]don thams cad grub pa ni khab na bzhugs par mi 'gyur gyi/_gdon mi 'tshal bar rab tu 'byung ba'i don du mngon par 'byung bar 'gyur ro/_/rgyal po chen po dpe byad bzang po brgyad cu po de dag gang zhe na/_'di lta ste rgyal po chen po gzhon nu don thams cad grub pa ni sen mo mtho ba dang /_
[\[57b.5\]]sen mo zangs kyi mdog lta bu dang /_sen mo mdog snum pa dang /_sor mo rnams zlum pa dang /_sor mo rnams rgyas pa dang /_sor mo byin gyis phra ba dang /_rtsa mi mngon pa dang /_long bu mi mngon pa dang /_tshigs mi mngon pa dang /_zhabs mnyam zhing mi mnyam pa ma mchis pa dang /_
[\[57b.6\]]zhabs kyi rting pa yangs pa dang ldan pa lags so/_/rgyal po chen po gzhon nu don thams cad grub pa ni phyag gi ri mo mtshungs pa dang ldan zhing phyag gi ri mo mdangs yod pa dang /_phyag gi ri mo zab pa dang /_phyag gi ri mo ya yor ma gyur pa dang /_phyag gi ri mo rim par 'tsham pa dang /_
[\[57b.7\]]sgros bim pa ltar dmar ba dang /_sgra mi grag pa'i tshig dang /_ljags mnyen zhing 'jam la zangs kyi mdog ltar 'dug pa dang /_glang po che'i nga ro dang /_'brug gi sgra dang ldan pa dang /_snyan cing 'jam pa dang ldan pa lags so/_/rgyal po chen po gzhon nu don thams cad grub pa 
[\[58a\]]
[\[58a.1\]]ni dpe byad bzang po yongs su rdzogs pa ste/_phyag ring ba dang /_sku'i na bza' gtsang ma phun sum tshogs pa dang /_sku 'jam pa dang /_bsnyengs pa mi mnga' ba'i sku dang /_zhum pa mi mnga' ba'i sku dang /_rim par 'tsham pa'i sku dang /_shin tu dpa' bar 
[\[58a.2\]]mdzes pa'i sku dang /_rnam par legs par grub pa'i sku dang /_pus mo'i lha nga yangs shing rgya che la shin tu gang ba dang ldan pa lags so/_/rgyal po chen po gzhon nu don thams cad grub pa ni sku zlum pa dang ldan pa ste/_sku shin tu 'jam pa dang /_sku ya yo ma mchis pa dang /_sku 
[\[58a.3\]]rim gyis legs par grub pa dang /_lte ba zab pa dang /_lte ba ma yo ba dang /_lte ba rim gyis gzhol ba dang /_drang srong ltar gtsang sbras spyod pa dang /_kun nas mdzes pa dang /_snang ba dam pa shin tu rnam par dag cing /_rab rib ma mchis pa'i 'od kun nas 'byung ba dang ldan 
[\[58a.4\]]pa lags so/_/rgyal po chen po gzhon nu don thams cad grub pa ni glang po ltar dal ba'i 'gros dang /_seng ge'i stabs lta bu'i 'gros dang /_khyu mchog gi stabs lta bu'i 'gros dang /_ngang pa'i stabs lta bu'i 'gros dang /_g.yas phyogs su mdzes par 'khor ba'i 'gros 
[\[58a.5\]]dang /_dku zlum pa dang /_dku skabs phyin pa dang /_dku ma rnyongs pa dang /_rked pa gzhu'i chang zungs ltar phra ba dang /_mdog gi nyes pa sngo ba'am/_gnag pa'i skyon dang bral ba'i sku dang ldan pa lags so/_/rgyal po chen po gzhon nu don thams cad grub pa ni mche ba 
[\[58a.6\]]zlum pa dang /_mche ba rno ba dang /_mche ba byin gyis phra ba dang /_shangs legs par mtho ba dang /_spyan gsal ba dang /_spyan dri ma med pa dang /_'dzum pa'i spyan dang ldan pa dang /_spyan ring ba dang /_spyan yangs pa dang /_ud pa la sngon po lta bu'i spyan dang ldan pa 
[\[58a.7\]]lags so/_/rgyal po chen po gzhon nu don thams cad grub pa ni smin ma'i spu mnyam pa dang /_smin ma stug pa dang /_smin ma gnag pa dang /_smin ma rgyun chags pa dang /_smin ma rim gyis gzhol ba dang /_mkhur ba rgyas pa dang /_mkhur ba mi mnyam pa med pa dang /_
[\[58b\]]
[\[58b.1\]]mkhur ba skyon dang bral ba dang /_sdang ba dang /_khro ba'i mdog med pa dang /_shin tu rig pa'i dbang po dang ldan pa lags so/_/rgyal po chen po gzhon nu don thams cad grub pa de ni mdzod spu yongs su rdzogs pa dang ldan pa dang /_gdong dang dpral ba rkyen du 'bab pa dang /_dbu 
[\[58b.2\]]yongs su rgyas pa dang /_dbu skra gnag pa dang /_dbu skra mnyam pa dang /_dbu skra dri zhim pa dang /_dbu skra mi bshor ba dang /_dbu skra mi 'dzings pa dang /_dbu skra byin gyis phra ba dang /_dbu skra lcang lor 'khril ba dang ldan pa lags so/_/rgyal po chen po gzhon nu don thams 
[\[58b.3\]]cad grub pa de ni dbu skra dpal gyi be'u dang /_bkra shis dang /_g.yung drung 'khyil ba dang /_sdong ris kyi dbyibs lta bu'i dbu skra dang ldan pa'o/_/rgyal po chen po 'di dag ni gzhon nu don thams cad grub pa'i dpe byad bzang po brgyad cu ste/_de dag dang ldan pas gzhon nu don thams 
[\[58b.4\]]cad grub pa ni khab na bzhugs par mi 'gyur gyis/_gdon mi 'tshal bar rab tu 'byung ba'i slad du mngon par 'byung bar 'gyur ro/_/de nas rgyal po zas gtsang mas drang srong chen po nag po las gzhon nu'i lung bstan pa de thos nas tshim zhing mgu la yi rangs te rab tu dga' zhing dga' 
[\[58b.5\]]ba dang /_yid bde ba skyes nas stan las langs te/_byang chub sems dpa'i rkang pa gnyis la phyag 'tshal nas tshigs su bcad pa 'di smras so/_/khyod la lha kun phyag 'tshal zhing /_/drang srong rnams kyis mchod gyur te/_/'jig rten kun gyi mchod rten pas/_/
[\[58b.6\]]bdag kyang khyod la phyag 'tshal lo/_/dge slong dag de ltar rgyal po zas gtsang mas drang srong chen po nag po dang /_snag gi tsha bo mis byin dang bcas te/_kha zas tshul dang 'dra bas tshim par byas nas/_gos bskon te bskor ba byas so/_/de nas drang srong chen po nag po 
[\[58b.7\]]gnas de nyid nas rdzu 'phrul gyis nam mkha' las rang gi gnas ga la ba der song ngo /_/de nas drang srong chen po nag pos bram ze'i khye'u mis byin la 'di skad ces smras so/_/mis byin khyod kyis nam sangs rgyas 'jig rten du byung ngo zhes thos pa de'i tshe/_khyod song ste de'i 
[\[59a\]]
[\[59a.1\]]bstan pa la rab tu byung shig dang /_de ni khyod kyi yun ring po'i don dang /_phan pa dang bde bar 'gyur ro/_/de la 'di skad ces bya ste/_lha yi tshogs rnams nam mkha'i ngos la gnas te sangs rgyas sgra sgrog pa/_/lha yi drang srong nag po ri sul gnas pas mthong 
[\[59a.2\]]nas dga' mchog thob/_/'di na srog chags rnams kyi dga' skyed sangs rgyas zhes bya'i tshig 'di ci/_/bdag gi lus kyang rab sim gyur cing sems bde mchog tu zhi bar gyur/_/lha 'am 'on te lha min yang na nam mkha' lding ngam mi 'am ci/_/sangs rgyas zhes bya dga' dang 
[\[59a.3\]]mos byed tshig 'di sngon chad ma thos ci/_/lha yi mig gis phyogs bcur ri dang sa dang rgya mtsho rnams la bltas/_/phyis yangs ri mtsho la rmad du byung ba rnam pa sna tshogs mthong /_/'od gsal mdzes pa lus la sim byed 'di ni rab tu bzang snang zhing /_/ji ltar ri yi rtse mo rnams 
[\[59a.4\]]su byi ru'i myu gu 'thon gyur la/_/shing ljon rnams kyang me tog bzang rgyas sna tshogs 'bras bus brgyan gyur las/_/srid pa gsum du dkon mchog dam pa myur du 'byung bar shin tu gsal/_/sa 'di thams cad mnyam zhing dri med lag mthil bzhin du snang ba dang /_/lha rnams 
[\[59a.5\]]dga' zhing nam mkha'i dkyil na gos kyi g.yab mo 'byin gyur la/_/klu rgyal rgya mtsho'i gnas kyi steng na rin chen rmad 'byung 'phyo ba las/_/'dzam bu'i gling du rgyal ba'i dkon mchog chos kyi 'byung gnas nges par 'byung /_/ngan song zhi zhing sdug bsngal bral te sems can rnams ni bder 
[\[59a.6\]]ldan la/_/lha yi tshogs rnams nam mkha'i dkyil la dga' dang ldan par rgyu ba dang /_/ji ltar lha yi glu dbyangs sgra snyan yid du 'ong ba grag pa las/_/srid pa gsum 'dir dkon mchog 'byung 'gyur de yi ltas su gdon mi za/_/'dzam bu'i gling 'dir drang srong nag pos lha yi mig gis rnam 
[\[59a.7\]]bltas na/_/ser skya'i grong na rgyal po zas gtsang grong khyer dam pa yod pa der/_/mthu chen mthu ldan mtshan dang bsod nams gzi brjid rgyas pa btsas pa mthong /_/mthong nas dga' mgu rangs shing bde ba'i yid skyes mthu yang skyes par gyur/_/de nas ngo mtshar rnyed de rang gi slob 
[\[59b\]]
[\[59b.1\]]ma lhan cig [{]rings su [,]ring du [}]dong /_/phyin nas ser skyar brjod pa'i rgyal po'i grong khyer mchog gi sgor 'dug ste/_/zhabs 'bring srog chags bye ba khrag khrig mang po drang srong des mthong nas/_/sgo ba de la smras pa chab sgor drang srong phyin ces myur du gsol/_/de mnyan myur du pho brang nang phyin 
[\[59b.2\]]rgyal po la ni de bsnyad pa/_/lha cig drang srong rgan 'khogs dka' thub chen po can zhig chab sgor mchis/_/drang srong mchog de rgyal po'i pho brang nang du mchi bar dga' zhes mchi/_/rgyal po chen po nang du btang ngam mi btang bdag la bka' stsal gsol/_/de nas de yi stan bting rgyal pos 
[\[59b.3\]]khyod song nang du bos zhes bsgo/_/drang srong nag pos bsgo ba'i tshig thos dga' mgu bde dang ldan par gyur/_/skom pa bsil ba'i chu 'dod bkres pas gdungs pa zas la mos pa ltar/_/drang srong dam pa de yang sems can mchog de mthong du mngon par dga'/_/rgyal po rgyal gyur sku 
[\[59b.4\]]tshe ring bsrung gsol zhes dga' bas de skad smras/_/snyan par brjod nas yid dul dbang po zhi zhing des pa stan la 'dug_/rgyal pos gus par smra byas drang srong thub pa de la tshig brjod pa/_/rgyal po'i pho brang 'dir byon rgyu ci thub pas bdag la myur du gsungs/_/khyod kyi sras bltam 
[\[59b.5\]]gzugs mchog pha rol phyin cing gzi brjid che dang ldan/_/mthu chen mtshan rab sum cu gnyis kyis kun nas rgyan mnga' ba/_/rgyal po khyod sras thams cad don grub de ni mthong bar bdag dga' ste/_/de slad 'dir mchis rgyal po bdag la 'tshal ba gzhan ni yod ma mchis/_/legs 
[\[59b.6\]]so legs par byon te mnyel tam ma mnyel khyod mthong bdag dga'o/_/mchog sbyin gzhon nu de nyal da ltar blta ba'i skabs ni ma mchis kyis/_/re zhig yud tsam gzhes dang 'dir ni zla ba nya ba dri med pa/_/skar ma'i tshogs kyis brgyan pa 'dra ba'i dri med gzigs par 'gyur/_/
[\[59b.7\]]gang tshe kha lo sgyur mchog zla ba rgyas pa'i 'od mnga' de sad pa/_/de tshe rgyal pos 'od 'bar gzugs 'chang nyi las 'phags 'od pang blangs te/_/'di ltar drang srong lha mis mchod pa gser mchog gzugs ldan da gzigs shig_/drang srong nag pos de yi rkang pa mdzes pa 'khor 
[\[60a\]]
[\[60a.1\]]lo'i mtshan can mthong /_/de nas langs te thal mo sbyar nas rkang pa gnyis la phyag 'tshal te/_/bdag nyid chen po bstan bcos mkhas pas pang du blangs nas bsams shing bltas/_/des ni mthu chen mthu ldan mtshan gyi mchog gis brgyan pa mthong gyur nas/_/mgo 
[\[60a.2\]]lcogs rig byed bstan bcos mkhas pa des ni de la rnam gnyis mthong /_/stobs ldan 'khor los sgyur ba'i rgyal po'am sangs rgyas 'jig rten gtso bor 'gyur/_/shin tu mi dga' lus dang sems kyis mchi ma blags te shugs ring phyung /_/rgyal po mchog kyang sngangs par gyur 
[\[60a.3\]]nas bram ze ci slad bshums zhes smra/_/drang srong nag pos bdag gi don grub bgegs zhig ma gzigs sam/_drang srong ci slad bshums mdzad dge sdig gang gzigs bdag la mang bar gsungs/_/khyod sras don kun grub la bar chad sdig tu 'gyur ba ma mchis te/_/bdag 
[\[60a.4\]]la bdag nyid rgas shing 'di ltar 'khogs par gyur ces mya ngan bgyid/_/'di ni sangs rgyas 'jig rten mchog 'gyur chos kyang yang dag ston par 'gyur/_/bdag gis dga' ba thob pa'i yid kyis mi mthong ngo zhes de slad du/_/'di yi sku la mtshan rab sum cu rtsa gnyis dri med 
[\[60a.5\]]mnga' ba las/_/rnam pa gnyis su 'gyur te gsum du ma mchis rgyal po mkhyen par mdzod/_/'khor los sgyur ba'i rgyal 'gyur yang na sangs rgyas 'jig rten gtso bor byon/_/'di ni 'dod pa'i yon tan bzhed par mi 'gyur nges par sangs rgyas 'gyur/_/drang srong lung bstan de 
[\[60a.6\]]thos rgyal po dga' zhing bde ba thob par gyur/_/de nas langs te thal mo sbyar nas rkang pa gnyis la phyag kyang byas/_/stobs mchog ldan pa khyod ni lhas mchod drang srong rnams kyis bsngags pa ste/_/srid gsum kun gyi 'gro ba'i ded dpon mchog gyur khyod la phyag 'tshal lo/_/
[\[60a.7\]]drang srong dga' bas tsha bo de la smras pa nga yi gdams ngag nyon/_/gang tshe 'di ni byang chub sangs rgyas 'gro la 'khor lo skor thos pa/_/de tshe myur du thub pa'i bstan la rab byung mya ngan 'das pa 'thob/_/drang srong dam pa de yis rkang la phyag 'tshal bskor ba byas nas ni/_/'di 'dra'i sras 
[\[60b\]]
[\[60b.1\]]mnga' khyod kyi thob pa rgya chen legs par thob ces smras/_/'di ni 'jig rten lha dang mir bcas chos kyis tshim par mdzad par 'gyur/_/drang srong mchog de ser skya'i gnas nas byung nas bdag gnas dgon par phyin//_//'phags pa rgya cher rol pa zhes bya 
[\[60b.2\]]ba theg pa chen po'i mdo/_bam po drug pa/_dge slong dag de ltar byang chub sems dpa' btsas ma thag tu lha'i bu dbang phyug chen pos/_gnas gtsang ma'i ris kyi lha'i bu rnams la bos te/_'di skad ces smras so/_/grogs po dag byang chub sems dpa' sems dpa' chen po gang 
[\[60b.3\]]bskal pa bye ba khrag khrig brgya stong grangs med par yongs su sbyang ba byas pa/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_thabs dang /_thos pa dang /_spyod pa dang /_brtul zhugs dang /_dka' thub can 
[\[60b.4\]]spyad pa legs par spyad pa/_byams pa chen po dang /_snying rje chen po dang /_dga' ba chen po dang ldan pa btang snyoms kyis yang dag par 'phags pa'i blo can/_sems can thams cad la phan par brtson pa/_brtson 'grus brtan pa'i go cha legs par bgos pa/_sngon gyi 
[\[60b.5\]]rgyal ba la dge ba'i rtsa ba bskyed pas byung ba/_bsod nams brgya pa'i mtshan gyis yang dag par brgyan pa/_rtul ba nges par byas pa dang ldan pa/_pha rol gyi dmag tshogs rab tu 'joms pa/_dga' ba'i bsam pa shin tu dri ma med pa phun sum tshogs pa/_ye shes 
[\[60b.6\]]chen po'i tog gi rgyal mtshan can/_/bdud kyi stobs mthar 'byin pa/_stong gsum gyi ded dpon chen po/_lha dang mis mchod pa/_mchod sbyin chen po'i mchod sbyin byas pa/_bsod nams kyi tshogs shin tu phun sum tshogs pa dang ldan pa/_'byung ba'i bsam pa can/_skye 
[\[60b.7\]]ba dang /_rga ba dang /_'chi ba mthar 'byin pa/_legs par skye bas skyes pa/_'gro ba rnam par byang chub par byed pa de/_bu ram shing pa'i rgyal po'i rigs su skyes nas mi'i 'jig rten du byung ste/_de myur du bla na med pa yang dag par rdzogs pa'i byang chub mngon par rdzogs 
[\[61a\]]
[\[61a.1\]]par 'tshang rgyas tshur shog_/bdag cag de la phyag 'tshal zhing rim gror bya ba dang /_bkur stir bya ba dang /_mngon par bstod par bya ba'i phyir 'dong ngo /_/lha'i bu nga rgyal gyi zil gyis non pa gzhan dag kyang bdag cag byang chub sems dpa' la phyag 'tshal ba 
[\[61a.2\]]mthong ba dang /_de dag kyang nga rgyal dang /_dregs pa dang /_rgyags pa gtong bar 'gyur te/_byang chub sems dpa' la phyag 'tshal zhing rim gro dang bkur sti byed par bya ba'i phyir 'dong ngo /_/de ni lha'i bu de dag la yun ring po'i don dang /_phan pa dang /_bde ba dang /_'chi ba med pa 
[\[61a.3\]]'thob pa'i bar du 'gyur ro/_/rgyal po zas gtsang ma rgyal ba 'phel ba yang rjes su bsgrags par 'gyur ro/_/byang chub sems dpa' yang de kho na'i lung bstan pas lung bstan te bdag cag phyir 'ong bar bya'o/_/de skad ces bsgo nas lha'i bu dbang phyug chen po/_lha'i bu brgya stong 
[\[61a.4\]]phrag bcu gnyis kyis yongs su bskor cing mdun du bdar nas ser skya'i gnas kyi grong khyer chen po thams cad 'od kyis rgyas par bkang ste/_rgyal po zas gtsang ma'i pho brang ga la ba der song nas phyin pa dang /_sgo bas rgyal po la gsol te/_rgyal pos gnang nas rgyal po'i pho brang du 
[\[61a.5\]]phyin te/_byang chub sems dpa'i rkang pa la mgo bos phyag 'tshal nas/_bla gos phrag pa gcig tu gzar te/_lan brgya stong phrag du mar bskor ba byas nas byang chub sems dpa' pang du blangs te rgyal po zas gtsang ma la dga' bar bya ba'i phyir 'di skad ces smras so/_/rgyal 
[\[61a.6\]]po chen po dgyes pa'i dam pas dgyes par mdzod cig_/de ci'i slad du zhe na/_rgyal po chen po byang chub sems dpa'i sku mtshan dang dpe byad bzang pos legs par brgyan pa dang /_gzhon nus lha dang /_mi dang /_lha ma yin du bcas pa'i 'jig rten kha dog dang /_gzi brjid dang /_
[\[61a.7\]]grags pa dang /_dpal gyi zil gyis non pa las na/_rgyal po chen po byang chub sems dpa' ni gdon mi 'tshal bar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/dge slong dag de ltar lha'i bu dbang phyug chen po gnas gtsang ma'i ris 
[\[61b\]]
[\[61b.1\]]kyi lha'i bu mang po dang lhan cig tu byang chub sems dpa' la mchod pa dang /_rim gro chen po byas te/_de kho na'i lung bstan pas byang chub sems dpa' lung bstan nas phyir bdag gi gnas su song ngo /_/de la 'di skad ces bya ste/_yon tan rgya mtsho'i pha rol phyin pa de bltam pa/_/lha 
[\[61b.2\]]yi dbang pos shes nas dga' ste lha la smras/_/de thos 'gyur ba'ang bskal pa bye mang shin tu dka'/_/tshur shog mi yi dbang po de la mchod du 'deng /_/rin chen nor bus gtsug ni legs brgyan spyod lam ldan/_/gtsug pud mdzes pa 'phyang ba rnam par dag pa'i lha/_/stong phrag 
[\[61b.3\]]bcu gnyis tshang ba ser skya'i gnas mchog tu/_/myur du lhags nas rgyal po'i sgo yi drung na sdod/_/de dag rnams kyis sgo ba la ni yid 'ong smras/_/rgyal po'i pho brang song ste thugs su chud par gsol/_/chab sgo bas kyang tshig de mnyan nas nang du song /_/thal mo sbyar nas rgyal po de la 
[\[61b.4\]]'di skad smras/_/lhan cig rtag tu rgyal gyur sku tshe ring du srungs/_/bsod nams yangs pa rnam dag 'od can chab sgor mchis/_/rin chen nor bus gtsug ni legs brgyan spyod lam ldan/_/zla ba nya ltar bzhin bzang zla ltar dri med 'od/_/rgyal po de dag gang du mchi yang grib mi 
[\[61b.5\]]gda'/_/sug pa 'dor yang gom pa'i sgra dag thos mi 'gyur/_/dog sar rgyu ba bgyid kyang rdul ni yong mi ldang /_/skye bo rnams kyang de dag mthong na ngoms mi 'gyur/_/de dag lus kyi 'od ni shin tu rgya chen gsal/_/tshig kyang yid du mchis te mi la dpe ma mchis/_/zab cing 'jam 
[\[61b.6\]]mnyen snyan pa 'byung ba'i gnas/_/de dag mi ma lags kyi lha tshogs lags snyam bgyid/_/me tog mchog phreng byug pa dar gyi lda ldi dag_/kun gyi lag na thogs nas gus dang bcas par sdod/_/rgyal po lha rnams de dag gzhon nu lha yi lha/_/blta bar 'tshal zhing mchod pa'i 
[\[61b.7\]]slad du mchis su nges/_/rgyal pos de skad tshig thos rab tu dgar gyur nas/_/song ste kun kyang pho brang nang du gshegs zhes gyis/_/de dag yon tan spyod lam khyod kyis smras ltar na/_/rdzu 'phrul de 'dra ba ni mi la gang yang med/_/sgo bas thal mo sbyar te lha la 'di skad smras/_/
[\[62a\]]
[\[62a.1\]]rgyal pos gnang gis khyed cag nang du bzhud du gsol/_/lag na phreng thogs de dag dga' mgu yi rangs te/_/lha yi gnas dang 'dra ba'i rgyal po'i khyim du zhugs/_/lha mchog de dag khyim du phyin par mthong nas ni/_/rgyal po stan las langs te thal mo 
[\[62a.2\]]sbyar byas nas/_/rin chen rtsa ba can gyi khri gdan bshams pa 'dir/_/thugs brtse mdzad pa'i thugs kyis khyed cag bzhugs su gsol/_/nga rgyal dregs med de dag stan la 'khod par gyur/_/bdag cag ci slad 'dir mchis rgyal po gsan du gsol/_/khyod sras rnam dag 
[\[62a.3\]]sku mnga' bsod nams chen po bltam/_/shin tu legs pa'i zhabs ldan bdag cag mthong bar 'tshal/_/gang gi 'gro ba gang dang sbyor ba gang cir 'gyur/_/mtshan bzang mtshan gyi cho ga dag ni bdag cag 'tshal/_/de bas rgyal po'i dam pa mi dgyes spang bar mdzod/_/sna 
[\[62a.4\]]tshogs mtshan gyis yan lag brgyan pa blta bar 'tshal/_/rgyal po bud med tshogs kyis bskor ba de rab dga'/_/gzhon nu me yi 'od ltar 'bar ba pang du blangs/_/lha mchog gtsug phud 'phyang ba dag ni nye bar bsnyen/_/thog ma sgor byung stong gsum 'di dag kun tu g.yos/_/lha mchog de 
[\[62a.5\]]dag 'dren pa'i zhabs dang sen mo ni/_/zangs mdog dri med rnam dag gzi brjid ldan mthong nas/_/gtsug pud 'phyang ba de dag myur du langs par gyur/_/dri ma med pa'i 'od kyis zhabs la mgos phyag 'tshal/_/'di 'dra'i mtshan dang 'di 'drar lta ba dpal can dang /_/'di 'dra'i 
[\[62a.6\]]bsod nams gzi brjid spyi gtsug mi mthong dang /_/mdzod spu nas ni rgya chen 'od 'byung 'di 'dra las/_/bdud rnams pham mdzad byang chub brnyes 'gyur gdon mi 'tshal/_/mun sel nyon mongs bral ba'i yon tan brtags nas su/_/yang dag yon tan ji ltar don mthong de la 
[\[62a.7\]]bstod/_/skye dang rga dang 'chi dang nyon mongs dgra bsal ba'i/_/sems can rin chen 'di ni ring por mi thogs 'byung /_/yongs rtog 'dod chags yul gyi gtsub mas bskyed pa yi/_/rnam gsum mes ni srid gsum kun 'bar yongs gdungs par/_/dpal khyod chos kyi sprin 
[\[62b\]]
[\[62b.1\]]gyis stong gsum bkang nas ni/_/'chi med char gyis nyon mongs gdung ba zhi mdzad 'gyur/_/byams pa'i gsung mnga' thugs rje ldan pa 'jam pa'i gsung /_/tshangs pa'i sgra dbyangs yid 'ong gsung du sgrog mdzad pa/_/stong gsum kun tu go zhing 'gro ba gor 'gyur ba/_/
[\[62b.2\]]bcom ldan khyod kyis sangs rgyas gsung chen myur du sgrogs/_/srid pa'i 'dod chags bcings bying srid pa'i rtser gnas pa/_/mu stegs can gyi tshogs ngan log par lta ba bcom/_/khyod kyi rgyu la brten dang stong pa'i chos thos nas/_/seng ges wa tshogs bzhin du de dag 
[\[62b.3\]]'byer bar 'gyur/_/nyon mongs chen po'i du ba ma rig bsgribs bsal te/_/kun tu byung ba skye bo nges par snang byed pa'i/_/ye shes 'od 'phro shes rab 'od rig gzigs pa yis/_/'gro ba kun gyi mun pa chen po bsal bar gsol/_/gang du sems can dag pa rmad byung 'di 
[\[62b.4\]]'dra byung /_/lha dang mi rnams kyis ni rnyed pa rgya chen thob/_/rnam par rtogs par mdzad pa'i sems can rin chen 'dis/_/ngan song lam bcad lha yi lam ni gtod par 'gyur/_/ser skya'i gnas su lha yi me tog char phab nas/_/bskor ba byas te gus par bstod pa byas nas ni/_
[\[62b.5\]]sangs rgyas sangs rgyas legs zhes de dag tshig rjod cing /_/lha tshogs de dag tshul du shis par mkha' las dong /_/bltam pa'i le'u ste bdun pa'o//_//dge slong dag de ltar byang chub sems dpa' gang gi nub mo btsas pa de nyid kyi nub mo 
[\[62b.6\]]rgyal rigs dang /_bram ze dang /_khyim bdag gi rigs shing sA la chen po lta bu rnams su bu mo nyi khri btsas par gyur te/_de dag thams cad kyang de dag gi pha ma rnams kyis byang chub sems dpa' la rim gro bya ba dang /_bsnyen bkur bya ba'i phyir phul lo/_/rgyal po zas 
[\[62b.7\]]gtsang mas kyang bu mo nyi khri byang chub sems dpa' la rim gro bya ba dang /_bsnyen bkur bya ba'i phyir phul lo/_/mdza' bshes dang /_blon po dang /_nye du dang /_snag gi gnyen mtshams dag gis kyang byang chub sems dpa' la rim gro bya ba dang /_bsnyen bkur bya ba'i phyir bu 
[\[63a\]]
[\[63a.1\]]mo nyi khri phul lo/_/blon po'i 'khor rnams kyis kyang byang chub sems dpa' la rim gro dang /_bsnyen bkur bya ba'i phyir bu mo nyi khri phul lo/_/dge slong dag de'i tshe shAkya'i rgan rabs rgan rabs rnams 'dus nas/_rgyal po zas gtsang ma la 'di skad 
[\[63a.2\]]ces smras so/_/lha mkhyen par mdzad du gsol/_gzhon nu 'di ni lha khang du bkur bar bgyi'o/_/rgyal pos smras pa/_gzhon nu de ltar bkur ba legs kyis de bas na grong khyer ni brgyan par gyis shig_/srang dang /_lam gyi bzhi mdo dang /_sum mdo dang /_tshong 'dus dag 
[\[63a.3\]]ni mdzes par gyis shig_/bkra mi shis pa sgur po dang /_zhar ba dang /_'on pa dang /_lkugs pa dang /_dbyibs mi mdzes pa dang dbang po ma tshang ba rnams ni sol cig_/bkra shis pa rnams kyang sogs shig_/bsod nams kyi rnga ni 
[\[63a.4\]]rdungs shig_/bkra shis kyi dril ni dkrol cig_/grong khyer dam pa'i sgo ni rgyan gyis legs par spud cig_/rol mo sil snyan dang pheg brdab pa shin tu yid du 'ong ba dag ni long zhing rdobs shig_/khams kyi rgyal po thams cad ni sogs shig_/tshong dpon dang /_khyim 
[\[63a.5\]]bdag dang /_blon po dang /_sgo ba dang /_'khor gyi mi dag ni gcig tu sdus shig_/bu mo'i shing rta ni shoms shig_/bum pa gang ba rnams ni snyen cig_/bram ze kha ton pa rnams ni sdus shig_/lha khang rnams ni shin tu brgyan par gyis shig_/dge slong dag de nas rgyal 
[\[63a.6\]]pos ji skad bsgo ba de bzhin du thams cad sbyar ba dang /_de nas rgyal po zas gtsang ma rang gi khyim du song nas skye dgu'i bdag mo chen mo go'u ta mI la bos te 'di skad ces smras so/_/gzhon nu lha khang du bkur gyis rgyan gyis legs par brgyan par gyis shig_/legs so zhes skye dgu'i 
[\[63a.7\]]bdag mo chen mo go'u ta mIs de ltar mnyan te/_gzhon nu rgyan gyis brgyan to/_/de nas gzhon nu de rgyan gyis brgyan pa'i tshe/_bzhin 'dzum zhing khro gnyer med pas shin tu yid du 'ong ba'i tshig gis sru mo la smras pa/_ma bdag gang du bkur/_smras pa/_bu lha khang du bkur ro/_/de 
[\[63b\]]
[\[63b.1\]]nas gzhon nus bzhin 'dzum ste bgad nas sru mo la tshigs su bcad de smras pa/_bdag btsas de tshe stong gsum 'di ni g.yos par gyur/_/brgya byin tshangs pa lha min lto 'phye chen po dang /_/nyi zla de bzhin rnam thos bu dang gzhon nu yang /_/spyi bos rkang pa gnyis la gtugs te 
[\[63b.2\]]phyag 'tshal na/_/de ring ma yis gang du bdag bkur bgyi ba yi/_/lha gzhan bdag gi gong na 'phags pa gang zhig mchis/_/lha rnams kun las bdag 'phags lha yi lha lags te/_/bdag 'dra'i lha yang ma mchis gong ma ga la mchis/_/'on kyang 'jig rten rjes bsnyag 
[\[63b.3\]]tsam du bdag mchi'o/_/bdag gi rnam 'phrul skye bos mthong na dgar 'gyur zhing /_/rim gro bkur sti shin tu che bar bgyid 'gyur la/_/lha mis 'di ni lha yi lha zhes rig par 'gyur/_/dge slong dag de ltar grong khyer du gzhon nu'i shing rta bshams te rgyan gyis brgyan 
[\[63b.4\]]nas/_bkra shis thams cad bshams te rgyal po zas gtsang mas gzhon nu pang du blangs nas/_bram ze dang /_grong rdal pa dang /_tshong dpon dang /_khyim bdag dang /_blon po dang /_khams kyi rgyal po dang /_sgo ba dang /_'khor gyi mi dang /_mdza' bshes dang /_nye 
[\[63b.5\]]dus bskor te/_srang dang /_lam gyi bzhi mdo dang /_sum mdo dang /_tshong 'dus rgyan tshad med pas brgyan pa dag nas bdug spos dri zhim pos ni bdugs/_me tog sil ma ni gtor/_rta dang glang po che dang /_shing rta dang /_rkang thang gi bun long ni cher gyur/_gdugs dang 
[\[63b.6\]]rgyal mtshan dang /_ba dan ni bsgreng /_sil snyan sna tshogs kyi sgra ni phyung ste/_song bar gyur to/_/de'i tshe lha brgya stong dag gis byang chub sems dpa'i shing rta drangs te/_lha'i bu mo bye ba khrag khrig brgya stong du mas nam mkha'i dkyil nas me tog gi char phab ste/_sil snyan 
[\[63b.7\]]gyi sgra 'byin par gyur to/_/dge slong dag de ltar rgyal po zas gtsang mas rgyal po'i bkod pa chen po dang /_rgyal po'i phun sum tshogs pa chen po dang /_rgyal po'i byin chen pos gzhon nu de khyer te lha khang du phyin to/_/de nas byang chub sems dpas lha khang der rkang pa 
[\[64a\]]
[\[64a.1\]]g.yas pa'i mthil bzhag pa dang /_/de nas lha'i gzugs sems med pa de dag 'di lta ste/_gu lang dang /_skem byed dang /_lus ngan dang /_zla ba dang /_nyi ma dang /_rnam thos kyi bu dang /_brgya byin dang /_tshangs pa dang /_'jig rten skyong ba 
[\[64a.2\]]la sogs pa'i gzugs thams cad kyang rang rang gi gnas nas langs te/_byang chub sems dpa'i rkang pa la phyag 'tshal bar gyur to/_/de'i tshe lha dang mi brgya stong ni kye ma a la la zhes bya ba dang /_ca co dang /_ga zha'i sgra brgya stong mang po 'byin par gyur to/_/ser skya'i 
[\[64a.3\]]gnas kyi grong khyer chen po dam pa de thams cad kyang rnam pa drug tu g.yos so/_/lha'i me tog gi char yang mngon par bab bo/_/lha'i sil snyan brgya stong du ma dag kyang ma dkrol bar sgra 'byin par gyur to/_/lha gang dag gi gzugs gang yin pa de dag thams cad kyang rang rang gi gzugs bstan nas/_
[\[64a.4\]]tshigs su bcad pa 'di dag smra bar gyur to/_/ri rgyal ri mchog ri rab nam yang yungs kar 'bru la phyag mi 'tshal/_/rgya mtsho klu rje gnas ni nam yang ba rjes chu la phyag mi 'tshal/_/nyi zla 'od byed srin bu me khyer 'od byed de la phyag mi 'tshal/_/bsod nams shes rab rigs byung 
[\[64a.5\]]legs ldan lha rnams gang la'ang phyag mi bzhes/_/yungs 'bru ba rjes chu dang srin bu me khyer 'dra bar gyur pa ni/_/stong gsum 'di na lha mi gang yang rung ste nga rgyal gnas pa lags/_/ri rab rgya mtsho nyi zla 'dra ba 'jig rten rang byung dam pa ste/_/de la 'jig rten phyag 'tshal 
[\[64a.6\]]ba ni mtho ris mya ngan 'das pa 'thob/_/byang chub sems dpa' lha khang du zhugs pa de bstan pa'i tshe/_lha'i bu brgya stong phrag sum cu rtsa gnyis kyis bla na med pa yang dag par rdzogs pa'i byang chub tu sems bskyed par gyur to/_/dge slong dag byang chub sems dpa' lha khang du khyer 
[\[64a.7\]]ba'i tshe btang snyoms su bzhag pa'i rkyen ni de yin/_rgyu ni de yin no/_/lha khang du khyer ba'i le'u ste brgyad pa'o//_//dge slong dag de nas bram ze mdun na 'don 'char po zhes bya ba 'char 'gro'i pha/_bram ze lnga brgya tsam gyis bskor te/_skar ma me 
[\[64b\]]
[\[64b.1\]]bzhi 'das nas nag pa la bab pa'i tshe rgyal po zas gtsang ma'i drung du phyin nas 'di skad ces smras so/_/lha mkhyen par mdzad du gsol/_da ni gzhon nu'i rgyan mdzad pa'i rigs so/_/rgyal pos smras pa/_legs kyis byed du chug shig_/de'i tshe rgyal po zas gtsang ma dang /_
[\[64b.2\]]shAkya lnga brgya tsam gyis/_rgyan gyi rnam pa lnga brgya tsam byed du bcug ste/_'di ltar lag pa'i rgyan dag dang /_rkang pa'i rgyan dag dang /_mgo'i rgyan dag dang /_mgul gyi rgyan dag dang /_sor gdub dag dang /_rna rgyan dag dang /_dpung rgyan dag dang /_gser gyi ska rags dag dang 
[\[64b.3\]]gser skud dag dang /_dril bu g.yer ka'i dra ba dag dang /_rin po che'i dra ba dag dang /_lham rin po ches spras pa dag dang /_do shal rin po che sna tshogs kyis brgyan pa dag dang /_gdu bu rgyan can dag dang /_mgul gdub dag dang /_cod pan dag kyang byed du bcug ste zin nas/_
[\[64b.4\]]skar ma rgyal dang ldan pa'i tshe/_shAkya de dag rgyal po zas gtsang ma'i drung du dong nas 'di skad ces smras so/_/lha gzhon nu brgyan du gsol/_rgyal pos smras pa/_khyed kyis gzhon nu la brgyan pa dang /_mchod pa byas pas chog gis/_ngas gzhon nu'i rgyan thams cad 
[\[64b.5\]]byed du bcug go/_/smras pa/_bdag cag gi rgyan 'di dag gzhon nu'i sku la gdugs mtshan bdun zhig gdags su gsol/_de ltar gnang na bdag cag gis sug las bgyis pa yang don mchis par 'gyur ro/_/de'i tshe nam langs te nyi ma shar ba dang /_byang chub sems dpa' 
[\[64b.6\]]skyed mos tshal bkod pa dri ma med pa zhes bya ba der zhugs so/_/de'i tshe skye dgu'i bdag mo chen mo go'u ta mIs byang chub sems dpa' pang du blangs so/_/bud med brgyad khris kyang byang chub sems dpa' bsu ste gdong du lta zhing 'khod par gyur to/_/bu mo stong phrag bcus byang 
[\[64b.7\]]chub sems dpa' bsu ste/_gdong du lta zhing 'khod par gyur to/_/shAkya stong phrag bcus byang chub sems dpa' bsu ste gdong du lta zhing 'khod par gyur to/_/bram ze lnga stong yang lhags nas byang chub sems dpa'i gdong du lta zhing 'khod par gyur to/_/de nas shAkya'i rgyal po 
[\[65a\]]
[\[65a.1\]]bzang po zhes bya bas rgyan ji snyed cig byas pa de dag byang chub sems dpa'i lus la btags te/_de dag lus la btags ma thag tu byang chub sems dpa'i lus kyi 'od kyis mog mog por gyur nas lam mer ma gyur/_lhan ner ma gyur/_lhang nger ma gyur 
[\[65a.2\]]te/_'di lta ste dper na/_'dzam bu'i chu bo'i gser gyi gan du snag tsa'i yug bzhag na lam mer mi rung /_lhan ner mi rung /_lhang nger mi rung ngo /_/de bzhin du rgyan de dag kyang byang chub sems dpa'i lus kyi 'od kyis phog na lam mer mi rung /_lhan ner mi rung /_lhang nger mi rung ngo /_/
[\[65a.3\]]de bzhin du rgyan gyi rnam pa gang dang gang byang chub sems dpa'i lus la btags pa de dang de dag mog mog por gyur te/_'di lta ste dper na/_'dzam bu'i chu bo'i gser gyi gan du snag tsa'i yug bzhag pa bzhin no/_/de'i tshe skyed mos tshal gyi lha mo dri ma med pa zhes bya ba 'dug pa des lus 
[\[65a.4\]]chen po bstan nas mdun du 'dug ste/_rgyal po zas gtsang ma dang shAkya'i tshogs de dag la tshigs su bcad de smras pa/_stong gsum sa 'di grong khyer grong rdal bcas pa kun/_/gal te gser gyis gang khyab dri med mdzes gyur kyang /_/'dzam bu'i chu bo'i gser gzegs 
[\[65a.5\]]gcig gis zil rlag ste/_/gser gzhan dag ni dpal dang bral zhing gsal mi 'gyur/_/sa 'di mtha' dag 'dzam bu'i gling gi gser khebs kyang /_/'dren pa dpal rgyas spu khung 'od phyung zil gyis non/_/mi snang mi gsal mi mdzes 'od kyang nyams gyur cing /_/bde gshegs 
[\[65a.6\]]skyob pa'i drung na snag tsa bzhin du 'gyur/_/yon tan brgyas gang 'di ni rang gi gzi yis brgyan/_/de ni rgyan gyis mdzes min shin tu dri med sku/_/nyi zla'i 'od dang skar ma nor bu me dag dang /_/brgya byin tshangs pa'i 'od kyang dpa' stug mdun mi gsal/_/gang sku sngon gyi dge ba'i 'bras 
[\[65a.7\]]bus mtshan spras pa/_/de la gzhan gyis byas pa'i rgyan phal ci zhig dgos/_/rgyan rnams phrol 'or mi mkhas mkhas mdzad ma gtse shig_/blo gros mchog mdzad 'di ni bcos ma'i rgyan mi bzhed/_/'dun pa de ni rgyal khab sras dang lhan cig btsas/_/dri med rab tu mdzes pa'i rgyan rnams 
[\[65b\]]
[\[65b.1\]]'bangs de stsol/_/shAkya'i rigs ni rgya chen mchog tu 'gyur snyam nas/_/shAkya dag ni yid dga' mgu zhing ngo mtshar gyur/_/lha mo des de skad ces smras nas/_lha'i me tog dag gis byang chub sems dpa' de la mngon par gtor te de nyid du mi snang bar gyur to/_/rgyan gyi le'u ste dgu 
[\[65b.2\]]pa'o//_//dge slong dag de ltar gzhon nu de ya zad skyes pa dang /_bkra shis brgya stong byas nas khye'u stong phrag bcu dang /_bu mo stong phrag bcus yongs su bskor cing mdun du bdar te yi ge'i grwar 'jug par byas so/_/bza' ba dang /_bca' ba dang /_myang bas 
[\[65b.3\]]gang ba'i shing rta stong phrag bcu dang /_gser dngul dang /_dbyig gis gang ba'i shing rta stong phrag bcu drangs te/_skyer skya'i gnas kyi grong khyer chen po'i srang dang /_grong bar dang /_tshong 'dus kyi phyogs gang yin pa dag tu gtor to/_/mngon par byin no/_/sil snyan 'bum phrag brgyad 
[\[65b.4\]]kyi sgra yang phyung zhing me tog gi char chen po yang mngon par bab po/_/stegs bu dang /_sgo khang dang /_rta babs dang /_skar khung dang /_bsil khang dang /_khang pa brtsegs pa dang /_khang [{]bzangs [,]bzang [}]dag gi steng nas/_bu mo brgya stong rgyan thams cad kyis brgyan pa dag_/byang chub sems 
[\[65b.5\]]dpa' la lta zhing me tog dag 'thor bar gyur to/_/lha'i bu mo stong phrag brgyad ni rgyan rnams kyis lhug lhug por brgyan te/_rin po che bzang byed thogs nas lam 'phyag cing byang chub sems dpa'i mdun nas 'dong bar gyur to/_/lha dang /_klu dang /_gnod sbyin dang /_dri za dang /_lha ma 
[\[65b.6\]]yin dang /_nam mkha' lding dang /_mi'am ci dang /_lto 'phye chen po rnams kyang lus phyed phyung zhing nam mkha'i dkyil nas me tog dang /_dar gyi lda ldi bre bar gyur to/_/shAkya'i tshogs thams cad kyang rgyal po zas gtsang ma'i mdun du bdar nas byang chub sems dpa'i mdun nas 'dong 
[\[65b.7\]]bar gyur te/_bkod pa'i rnam pa 'di lta bu 'dis byang chub sems dpa' yi ge'i grwar zhugs par gyur to/_/byang chub sems dpa' yi ge'i grwar zhugs ma thag tu/_de nas byis pa'i slob dpon kun gyi bshes gnyen zhes bya bas byang chub sems dpa'i dpal dang gzi brjid ma bzod de/_
[\[66a\]]
[\[66a.1\]]khas bub tu sgyel to/_/de ltar 'gyel ba dang dga' ldan gyi ris kyi lha'i bu yan lag bzang po zhes bya bas mthong nas/_lag pa g.yas pas bteg ste bslang ngo /_/bslangs nas kyang de nam mkha'i dkyil na 'dug ste/_rgyal po zas gtsang ma dang skye bo phal po che de 
[\[66a.2\]]dag la tshigs su bcad de smras pa/_mi yi 'jig rten 'di na bstan bcos gang yod pa/_/grangs dang yi ge rtsis dang khams kyi rgyud dag dang /_/'jig rten bzo yi sbyor ba tshad med mang po dag_/bskal pa bye mang sngon chad 'dis ni de dag bslabs/_/'on kyang skye bo'i rjes su 'thun pa 
[\[66a.3\]]tsam mdzad de/_/byis pa mang po theg pa mchog la smin mdzad dang /_/sems can khrag khrig gzhan yang 'chi med dgod pa'i phyir/_/shin tu lobs pa'ang bslab phyir yi ge'i grwar zhugs so/_/'jig rten 'das pa'i bden bzhi lam gyi tshul mkhyen cing /_/rgyu la brten nas ji ltar 'byung ba 
[\[66a.4\]]de la'ang mkhas/_/ji ltar 'dus byas 'gags zad bsil 'gyur de tshul yang /_/mkhyen na yi ge'i bstan bcos tsam lta cis mi mkhyen/_/'jig rten gsum na 'di yi slob dpon gong na med/_/lha dang mir bcas nang na 'di nyid gtso bo ste/_/bskal pa bye mang sngon chad gang la 'dis 
[\[66a.5\]]bslabs pa'i/_/yi ge de dag ming yang khyed kyis shes mi 'gyur/_/'gro ba rnams kyi sems rgyud sna tshogs gang 'byung ba/_/skad cig gcig gis sems can dag pa 'dis mkhyen te/_/gzugs med bltar mi snang ba'i tshul yang rab mkhas na/_/yi ge gzugs yod bltar snang dag 
[\[66a.6\]]lta smos ci dgos/_/de skad ces smras pa dang /_lha'i bu des byang chub sems dpa' la lha'i me tog mang pos gtor te de nyid du mi snang bar gyur to/_/de nas ma ma dang bran mo'i 'khor bkod de/_rgyal po zas gtsang ma la sogs pa shAkya gzhan ni phyir dong ngo /_/de nas byang chub 
[\[66a.7\]]sems dpa' tsan dan sbrul gyi snying po las byas pa'i yi ge'i shing lha'i tshon gyis byugs pa/_gser gyi yang mig gis btags pa/_mtha' ma nor bu rin po ches kun nas brgyan pa thogs te/_slob dpon kun gyi bshes gnyen la 'di skad ces smras so/_/kye mkhan pos bdag 
[\[66b\]]
[\[66b.1\]]la yi ge gang zhig bslab/_tshangs pa'i yi ge'am/_kha ro sti'i yi ge'am/_pad ma'i snying po'i yi ge'am/_ang ga'i yi ge'am/_mang ga'i yi ge'am/_yul ma ga d+hA'i yi ge'am/_bkra shis pa'i yi ge'am/_sor mo pa'i yi ge'am/_sha ka ni'i yi ge'am/_ya ba na'i 
[\[66b.2\]]yi ge'am/_bag le ba'i yi ge'am/_pa ru sha'i yi ge'am/_'gro lding ba'i yi ge'am/_kir ta'i yi ge'am/_lho phyogs pa'i yi ge'am/_drag shul can gyi yi ge'am/_grangs kyi yi ge'am/_spyi'u tshugs pa'i yi ge'am/_rjes su 'thun pa'i yi ge'am/_bru sha'i yi ge 
[\[66b.3\]]'am/_ka sha'i yi ge'am/_rgya'i yi ge'am/_phu na'i yi ge'am/_hu na'i yi ge'am/_yi ge 'bring dang /_rgyas par bri ba'i yi ge'am/_rgyal gyi yi ge'am/_lha'i yi ge'am/_klu'i yi ge'am/_gnod sbyin gyi yi ge'am/_dri za'i yi ge'am/_mi 'am ci'i yi ge'am/_
[\[66b.4\]]lto 'phye chen po'i yi ge'am/_lha ma yin gyi yi ge'am/_nam mkha' lding gi yi ge'am/[ {]ri dgas [,]ri dwags [}]kyi 'khor lo ba'i yi ge'am/_khwa skad shes pa'i yi ge'am/_sa bla'i lha'i yi ge'am/_bar snang gi lha'i yi ge'am/_nub kyi ba glang spyod kyi yi ge'am/_byang gi sgra mi snyan gyi yi 
[\[66b.5\]]ge'am/_shar gyi lus 'phags po'i yi ge'am/_gdeg pa'i yi ge'am/_gzhag pa'i yi ge'am/_bsnan pa'i yi ge'am/_rgya mtsho'i yi ge'am/_rdo rje'i yi ge'am/_spring yig dang /_lan gyi yi ge'am/_rnam 'thor gyi yi ge'am/[ {]rings [,]ring [}]med kyi yi ge'am/_
[\[66b.6\]]bstan bcos bskor ba'i yi ge'am/_rtsis bskor ba'i yi ge'am/_gdeg pa bskor ba'i yi ge'am/_gzhag pa bskor ba'i yi ge'am/_rkang pas bris pa'i yi ge'am/_tshig lan lan gnyis su gdab pa'i tshig gi mtshams kyi yi ge'am/_tshig gi mtshams bcur brgyud pa'i 
[\[66b.7\]]bar gyi yi ge'am/_bla thabs su bsnan pa'i yi ge'am/_sgra thams cad kun tu sdud pa'i yi ge'am/_rig pa dang 'thun pa'i yi ge'am/_rnam par 'dres pa'i yi ge'am/_drang srong gi dka' thub spyad pa'i yi ge'am/_lha'i nges pa'i yi ge'am/_sa blta ba'i yi ge'am/_
[\[67a\]]
[\[67a.1\]]nam mkha' blta ba'i yi ge'am/_sman thams cad kyi rgyu 'thun pa'i yi ge'am/_snying po thams cad kun tu sdud pa'i yi ge'am/_'byung po thams cad kyi sgra sdud pa'i yi ge'am/_kye slob dpon yi ge drug cu rtsa bzhi po de dag gi nang nas bdag la gang 
[\[67a.2\]]bslab/_de nas byis pa'i slob dpon kun gyi bshes gnyen ngo mtshar du gyur nas bzhin gyi 'dzum phyung ste/_nga rgyal dang /_dregs pa dang /_rgyags pa med par byas nas tshigs su bcad pa 'di dag smras so/_/sems can dag pa ngo mtshar che/_/bstan bcos kun las bslabs 
[\[67a.3\]]gyur kyang /_/'jig rten 'jig rten rjes bsnyag phyir/_/yi ge'i grwar ni byon par gyur/_/yi ge gang gi ming dag kyang /_/bdag gis shes par ma gyur pa/_/de la 'di la byang gyur kyang /_/yi ge slob pa'i grwar byon to/_/'di yi zhal ni mthong mod kyi/_/spyi gtsug 'phags pa bltar 
[\[67a.4\]]mi snang /_/yi ge'i shes rab mthar phyin na/_/bdag gis 'di go ji ltar bslab/_/lha yi lha chen lha 'di ni/_/lha rnams kun gyi mchog mkhas pa/_/khyad par 'phags shing mnyam pa med/_/'jig rten gang zag do zla med/_/bdag kyang 'di nyid mthu yis na/_/shes rab thabs kyi khyad 
[\[67a.5\]]par gyis/_/'jig rten kun kyi dpung gnyen po/_/lobs pa 'di ni bslab par bya/_/dge slong dag de ltar byis pa stong phrag bcu po de dag byang chub sems dpa' dang lhan cig tu yi ge slob pa'i tshe byang chub sems dpa'i byin gyi rlabs kyis byis pa de dag yi ge'i phyi mo slob cing gang gi tshe/_a zhes brjod pa 
[\[67a.6\]]de'i tshe/_'du byed thams cad mi rtag pa'i sgra byung ngo /_A zhes brjod pa dang bdag med pa'i sgra byung ngo /_/i zhes brjod pa dang dbang po shin tu yangs pa'i sgra byung ngo /_/I zhes brjod pa dang 'gro ba ni yams kyi nad mang ba zhes bya ba'i sgra byung ngo /_/u zhes brjod pa dang 'gro ba ni 'tshe 
[\[67a.7\]]ba mang ngo zhes bya ba'i sgra byung ngo /_/U zhes brjod pa dang 'gro ba ni dma' ba'o zhes bya ba'i sgra byung ngo /_/e zhes brjod pa dang /_nyes pa ni btsal ba las byung ngo zhes bya ba'i sgra byung ngo /_/ai zhes brjod pa dang 'phags pa'i lam ni dge'o zhes bya ba'i sgra byung ngo /_/o zhes brjod pa dang chu bo 
[\[67b\]]
[\[67b.1\]]las rgal ba'i sgra byung ngo /_/au zhes brjod pa dang rdzub pa'i sgra byung ngo /_/aM zhes brjod pa dang bdag gi ba mi 'byung zhes bya ba'i sgra byung ngo /_/aHzhes brjod pa dang nub pa zhes bya ba'i sgra byung ngo /_/ka zhes brjod pa dang las kyi rnam par smin pa la 'jug pa zhes bya ba'i sgra byung ngo /_/kha zhes 
[\[67b.2\]]brjod pa dang chos thams cad nam mkha' dang mnyam zhes bya ba'i sgra byung ngo /_/ga zhes brjod pa dang chos zab ces bya ba'i sgra byung ngo /_/g+ha zhes brjod pa dang ma rig pa dang /_gti mug gi mun pa dang ling thog stug po bsal zhes bya ba'i sgra byung ngo /_/nga zhes brjod pa dang yan lag rnam par 
[\[67b.3\]]dag pa zhes bya ba'i sgra byung ngo /_/tsa zhes brjod pa dang 'phags pa'i bden pa bzhi'i sgra byung ngo /_/tsha zhes brjod pa dang 'dod pa'i 'dod chags spang ba'i sgra byung ngo /_/dza zhes brjod pa dang rga shi las yang dag par 'das pa'i sgra byung ngo /_/dz+ha zhes brjod pa dang 'chi byed kyi rgyal mtshan can 
[\[67b.4\]]gyi dpung tshar bcad pa'i sgra byung ngo /_/nya zhes brjod pa dang shes par byed pa'i sgra byung ngo /_/Ta zhes brjod pa dang lam shin tu chad pa'i sgra byung ngo /_/Tha zhes brjod pa dang dri ba bzhag pa'i sgra byung ngo /_/Da zhes brjod pa dang dkrugs ma dang bdud tshar bcad pa'i sgra byung ngo /_/D+ha zhes brjod 
[\[67b.5\]]pa dang yul mi gtsang ba'i sgra byung ngo /_/Na zhes brjod pa dang nyon mongs pa ni phra ba zhes bya ba'i sgra byung ngo /_/ta zhes brjod pa dang de bzhin nyid ni 'dres pa med ces bya ba'i sgra byung ngo /_/tha zhes brjod pa dang mthu stobs dang shugs dang mi 'jigs pa'i sgra byung ngo /_/da zhes brjod pa dang sbyin 
[\[67b.6\]]pa dang /_dul ba dang /_yang dag par sdom pa dang /_nges pa'i sgra byung ngo /_/d+ha zhes brjod pa dang 'phags pa rnams kyi nor ni rnam pa bdun no zhes bya ba'i sgra byung ngo /_/na zhes brjod pa dang ming dang gzugs yongs su shes par bya ba'i sgra byung ngo /_/pa zhes brjod pa dang don dam pa'i sgra byung 
[\[67b.7\]]ngo /_/pha zhes brjod pa dang 'bras bu rnyed pa mngon du bya ba'i sgra byung ngo /_/ba zhes brjod pa dang bcings pa las rnam par thar pa'i sgra byung ngo /_/b+ha zhes brjod pa dang srid pa 'jigs pa'i sgra byung ngo /_/ma zhes brjod pa dang nga rgyal dang rgyags pa zhi bar bya ba'i sgra byung ngo /_/ya zhes brjod pa dang 
[\[68a\]]
[\[68a.1\]]chos ji lta ba bzhin du rtogs par bya ba'i sgra byung ngo /_/ra zhes brjod pa dang dga' ba la dga' ba med pa'i don dam par dga' ba zhes bya ba'i sgra byung ngo /_/la zhes brjod pa dang 'khri shing chad pa'i sgra byung ngo /_/wa zhes brjod pa dang theg pa mchog gi sgra byung ngo /_/sha zhes 
[\[68a.2\]]brjod pa dang zhi gnas dang lhag mthong gi sgra byung ngo /_/Sha zhes brjod pa dang skye mched drug gzhom zhing mngon par shes pa drug dang ye shes thob pa'i sgra byung ngo /_/sa zhes brjod pa dang thams cad mkhyen pa'i ye shes mngon par rdzogs par byang chub par bya ba'i sgra byung ngo /_/ha zhes brjod pa 
[\[68a.3\]]dang nyon mongs pa bcom zhing 'dod chags dang bral ba'i sgra byung ngo /_/k+Sha zhes brjod pa dang yi ge'i mthar phyin te/_chos thams cad brjod du med pa'o zhes bya ba'i sgra byung ngo /_/de ltar byis pa de dag yi ge'i phyi mo slob pa'i tshe/_byang chub sems dpa'i mthus de dag la sogs pa 
[\[68a.4\]]chos kyi sgo brgya stong grangs med pa byung bar gyur te/_byang chub sems dpa' yi ge'i grwa na 'dug pa'i tshe byis pa sum khri nyis stong rim gyis bla na med pa yang dag par rdzogs pa'i byang chub tu yongs su smin par byas so/_/byang chub sems dpa' lobs par gyur kyang yi ge'i grwar 'jug 
[\[68a.5\]]pa'i rgyu ni de yin no/_/rkyen ni de yin no/_/yi ge bstan pa'i le'u ste bcu pa'o//_//dge slong dag gzhon nu de de bas kyang ya zad skyes nas dus gzhan zhig na gzhon nu de gzhon nu gzhan dag dang zhang blon gyi bu dag dang lhan cig tu zhing pa'i grong lta zhing dong ste/_
[\[68a.6\]]grong bltas nas zhing blas kyi mtha'i skyed mos tshal zhig tu phyin to/_/de na byang chub sems dpa' gcig pu gnyis su med par pha zad 'khyam zhing song song ba dang /_'dzam bu'i shing ljon pa mdzes pa blta na sdug pa zhig mthong nas/_byang chub sems dpa' de'i grib ma la skyil mo krung bcas 
[\[68a.7\]]te 'dug go/_/'dug nas byang chub sems dpa' sems rtse gcig pa rnyed de rnyed nas kyang sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan dang po bsgrubs te gnas so/_/de rtog pa 
[\[68b\]]
[\[68b.1\]]dang dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa/_ting nge 'dzin las skyes pa'i dga' ba dang /_bde ba can bsam gtan gnyis pa bsgrubs te gnas so/_/de dga' ba'i 'dod chags dang bral bas btang snyoms la gnas 
[\[68b.2\]]shing dran pa dang shes bzhin can yin te/_bde ba lus kyis myong la/_'phags pa rnams kyis gang de dran pa dang ldan pa/_bde ba la gnas pa btang snyoms pa'o zhes brjod pa ste/_dga' ba med pa'i bsam gtan gsum pa bsgrubs te gnas so/_/de bde ba yang spangs te snga nas sdug 
[\[68b.3\]]bsngal yang spangs shing yid bde ba dang /_yid mi bde ba yang nub pas bde ba yang ma yin/_sdug bsngal yang ma yin pa btang snyoms dang dran pa yongs su dag pa bsam gtan bzhi pa bsgrubs te gnas so/_/de'i tshe phyi rol gyi drang srong mngon par shes pa lnga yod pa rdzu 'phrul dang ldan pa nam 
[\[68b.4\]]mkha' las dong ba lnga zhig lho phyogs nas byang phyogs logs su dong dong ba las de dag tshal stug po de'i steng du phyin pa dang /_phyir phul ba ltar 'dong ma nus nas/_de dag mi dga' zhing ba spu g.yos te/_tshigs su bcad pa 'di smras so/_/bdag cag 'di na ri rab nor bu rdo rje brtsegs ri shin 
[\[68b.5\]]tu rngams stug pa yang thal phyung ste/_/glang po a mra'i shing rlon yal gas gzings pa mang po bcom nas 'gro bzhin dong dong la/_/bdag cag 'di na lha yi khyim na'ang thogs med gnod sbyin dri za'i khyim steng nam mkhar gnas gnas na/_/tshal stug 'dir phyin nas ni sgyid lug gyur pa su 
[\[68b.6\]]yi mthu zhig gis na rdzu 'phrul stobs bzlog gyur/_/de nas tshal stug po de na lha mo zhig gnas pa des drang srong de dag la tshigs su bcad de smras pa/_rgyal po'i gtso bo'i rigs byung shAkya'i rgyal sras nyi ma shar ba lta bur rab tu snang ba'i 'od/_/'jig rten gtso bo mkhas pa zla zhal pad 
[\[68b.7\]]ma rgyas pa'i snying po'i kha dog lta bur rab mdzes pa/_/lha dang klu dbang gnod sbyin dri zas mchod pa de ni bsam gtan dgongs shing tshal stug 'di na bzhugs/_/srid pa bye ba brgya dag tu ni bsod nams spel ba de yi mthu yis rdzu 'phrul stobs bzlog go/_/de nas de dag gis 'og logs su 
[\[69a\]]
[\[69a.1\]]bltas pa dang /_/gzhon nu zhig dpal dang gzi brjid kyis 'bar ba mthong nas 'di dag 'di snyam du su zhig 'di ltar gnas/_nor gyi bdag po rnam thos kyi bu'am cig ma yin nam/_'on te 'dod pa'i dbang po bdud lta'am/_yang na lto 'phye chen po'i dbang po'am/_'on 
[\[69a.2\]]te dbang po rdo rje 'chang ba'am/_yang na gu lang ngam/_grul bum gyi bdag po'am/_'on te spro ba chen po dang ldan pa nag po'am/_'on te lha'i bu zla ba'am/_'on te 'od zer stong dang ldan pa'i nyi ma'am/_'on te 'khor los sgyur ba'i rgyal po zhig yin nam/_su zhig snyam mo/_/de'i tshe 
[\[69a.3\]]tshigs su bcad pa 'di yang smras so/_/gzhon nu 'di ni rnam thos bu yi gzugs las 'phags par gsal bar snang bas na/_/'di ni sgra gcan yin nam 'on te rdo rje 'chang gi gzugs sam nyi zla'i gzugs/_/'dod mchog dbang po'i gzugs sam gu lang gzugs sam 'on te 
[\[69a.4\]]nag po'i gzugs yin nam/_/yang na 'di ni dpal ldan yan lag mtshan spras sdig med sangs rgyas 'gyur ba zhig_/de nas tshal gyi lha mo des drang srong de dag la tshigs su bcad de smras pa/_rnam thos bu dang mig stong bdog la dpal ni gang yod gyur pa dang /_/'jig rten skyong ba 
[\[69a.5\]]bzhi dang lha min dbang la dpal ni gang yod dang /_/mi mjed bdag po tshangs dang gza' rnams la yang dpal ni gang yod pa/_/dpal de shAkya'i sras po 'di drung phyin na gang gi char mi phod/_/de nas drang srong de dag gis lha mo de'i tshig thos nas sa la babs pa dang /_de dag gis 
[\[69a.6\]]byang chub sems dpa' mi g.yo ba'i lus kyis bsam gtan byed cing /_me'i phung po ltar 'bar ba mthong nas/_de dag byang chub sems dpa' la sems shing tshigs su bcad pas bstod de/_de la gcig gis smras pa/_'jig rten nyon mongs mes gdungs pa/_/mtsho 'di rab tu byung 
[\[69a.7\]]gyur te/_/gang gis 'jig rten sim 'gyur ba'i/_/chos de 'di yis brnyes par 'gyur/_/yang gcig gis smras pa/_mi shes rab rib 'jig rten du/_/sgron ma 'di ni rab tu byung /_/gang gis 'gro ba snang 'gyur ba'i/_/chos de 'di yis brnyes par 'gyur/_/yang gcig gis smras 
[\[69b\]]
[\[69b.1\]]pa/_mya ngan rgya mtsho 'dal ba la/_/gru yi dam pa 'di byung ste/_/gang gis 'gro ba sgrol 'gyur ba'i/_/chos de 'di yis brnyes par 'gyur/_yang gcig gis smras pa/_nyon mongs 'ching bas bcings pa la/_/'grol bar mdzad pa 'di byung ste/_/gang gis 'gro ba 'grol 
[\[69b.2\]]'gyur ba'i/_/chos de 'di yis brnyes par 'gyur/_/yang gcig gis smras pa/_rga dang nad kyis gzir ba la/_/sman pa dam pa 'di byung ste/_/gang gis rga shi thar bya ba'i/_/chos de 'di yis brnyes par 'gyur/_/de nas drang srong de dag gis byang chub sems dpa' la 
[\[69b.3\]]tshigs su bcad pa de dag gis bstod de/_lan gsum bskor ba byas nas nam mkha' las dong ngo /_/rgyal po zas gtsang ma yang byang chub sems dpa' mi mthong zhing byang chub sems dpa' med pas mi dga' ste/_des smras pa/_gzhon nu de mi snang na gar song /_de'i tshe skye bo phal po che 
[\[69b.4\]]gzhon nu tshol du dong dong ba dang /_de'i tshe blon po gcig cig gis byang chub sems dpa' 'dzam bu'i shing gi grib ma la skyil mo krung bcas te bsam gtan byed cing 'dug pa mthong ngo /_/des de'i tshe shing thams cad kyi grib ma ni yol na/_'dzam bu'i shing gi grib ma ni byang chub sems dpa'i lus 
[\[69b.5\]]mi gtong bar 'dug par mthong nas ngo mtshar du gyur te/_tshim zhing mgu la yi rangs nas rab tu dga' ste/_dga' ba dang yid bde ba skyes nas rings shing myur ba myur ba'i gzugs kyis/_rgyal po zas gtsang ma'i thad du phyin te tshigs su bcad pa 'di dag smras so/_/rgyal po gzhon 
[\[69b.6\]]nu de la gzigs/_/'dzam bu'i shing grib bsam gtan mdzad/_/brgya byin tshangs pa ji bzhin du/_/gzi brjid dpal gyis rab tu mdzes/_/zhugs shing gang gi grib ma la/_/mtshan rab mnga' ba de bzhugs pa'i/_/grib ma des ni de ma btang /_/skyes mchog bsam gtan mdzad 
[\[69b.7\]]la sgrib/_/de nas rgyal po zas gtsang ma 'dzam bu'i shing ljon pa ga la ba der song ste phyin nas/_byang chub sems dpa' dpal dang gzi brjid kyis 'bar ba de mthong ba dang /_tshigs su bcad pa 'di smras so/_/ri yi spo la me 'bar 'dra ba ste/_/zla ba skar ma'i tshogs nang 'dug 'dra zhing /_/
[\[70a\]]
[\[70a.1\]]gzi brjid sgron 'dra bsam gtan byed mthong na/_/nga yi lus 'di shin tu 'dar bar gyur/_/de skad ces smras nas/_des byang chub sems dpa'i rkang pa la phyag byas te/_tshigs su bcad pa 'di smras so/_/thub pa gang tshe bltam pa dang /_/gang tshe 'od ldan bsam 
[\[70a.2\]]gtan mdzad/_/'dren pa 'di ltar lan gnyis su/_/mgon po khyod zhabs phyag 'tshal lo/_/de'i tshe byis pa khre'u thogs pa dag ca co'i sgra 'byin par gyur nas/_de dag la blon po dag gis sgra ma che sgra ma che zhes byas pa dang /_de dag ci zhig nongs zhes zer ro/_/blon po dag gis smras 
[\[70a.3\]]pa/_rgyal po'i sras don thams cad grub pa dge ba'i mtshan bzang po mchog dam pa dang ldan zhing 'od 'dom gang ba mnga' ba 'di ri ltar mi g.yo zhing bsam gtan mdzad pa'i tshe/_nyi ma'i dkyil 'khor yol te song yang /_shing gi grib ma de ma yol zhing sgrib par gnas so/_/de 
[\[70a.4\]]la 'di skad ces bya ste/_dpyid 'das dbyar gyi dus bab dbyar zla ra ba la/_/me tog rgyas shing me tog yal gas khebs gyur te/_/khrung khrung rma bya ne tso ri skegs skad 'byin pa/_/shAkya'i bu dag phal cher mngon du 'dong bar gyur/_/'dun pa can gyis smras pa/_gzhon nu nags tshal 
[\[70a.5\]]dag ni gzigs pa mdzad slad du/_/byis pa rnams kyis yongs su bskor te gshegs pa'i rigs/_/bram ze lta bur khyim na bzhugs pas ci zhig bgyi/_/bdag cag rnams ni bu mo'i tshogs rnams sbron du mchi/_/nyi ma'i gung la sems can rnam par dag pa de/_/byis pa lnga brgya 
[\[70a.6\]]dag gis bskor nas lhan cig tu/_/yab la ma gsol yum la ma gsol ma tshor bar/_/de ni byung nas zhing pa rnams kyi grong du song /_/rgyal po dam pa'i zhing pa dag gi grong de na/_/'dzam bu'i sdong chen yal ga mang po rgyas yod pa/_/gzhon nus mthong na nyam thag sdug bsngal phog 
[\[70a.7\]]gyur te/_/'dus byas ci rung sdug bsngal mang zhes snying rje byed/_/dul ba'i sems dang ldan pa 'dzam bu'i grib mar song /_/rtswa dag bsdus te bdag gis gding ba bting nas ni/_/skyil mo krung 'dug drang por lus bsrang bsam gtan bzhi/_/dge ba dag la byang chub sems dpa' 
[\[70b\]]
[\[70b.1\]]bsam gtan byed/_/drang srong lnga zhig nam mkha'i dkyil nas dong dong na/_/'dzam bu'i shing gi steng du phyin nas 'dong ma nus/_/de dag thogs nas nga rgyal dregs pa spang bya zhing /_/de dag thams cad 'thun par lhan cig lta bar byed/_/bdag cag ri mchog ri rab de bzhin 'khor yug dag_/
[\[70b.2\]]thal phyung thags thogs med par shugs kyis dong dong na/_/bdag cag de ring 'dzam bu'i shing ljon 'di las ni/_/'da' bar ma nus 'di la rgyu rkyen ci zhig yod/_/babs te sa steng 'dug nas 'dzam bu'i shing drung na/_/shAkya'i bu pho byang chub sems dpa' gzi brjid can/_/'dzam 
[\[70b.3\]]gling gser gyi 'od 'phro 'dra ba 'od zer ldan/_/skyil mo krung bcas bsam gtan byed pa de tshe mthong /_/de dag rmad gyur spyi bor sor bcu thal sbyar te/_/thal mo sbyar ba rkang par gtugs nas phyag 'tshal lo/_/'gro ba shin tu bde mdzad legs par bltam pa legs/_/myur du 
[\[70b.4\]]rnam sangs rgyas te bdud rtsir sems can thul/_/sdong po mchog ni pad ma 'dra ba'i spyan la 'dud/_/gdugs yol gyur kyang grib mas bde bar gshegs mi gtong /_/lha rnams stong phrag mang po gnas pa thal sbyar nas/_/des par byas pa de yi rkang par phyag kyang 'tshal/_/zas gtsang 
[\[70b.5\]]rgyal po bdag gi khyim na yongs tshol zhing /_/nga'i bu gzhon nu de ni gang du song zhes rmed/_/sru mos smras pa bdag gis btsal kyang ma rnyed na/_/gzhon nu de ni gar bzhud rgyal pos rma bar gsol/_/zas gtsang rgyal pos nyung rum dag la rings par rmas/_/nga yi gzhon nu 'di nas 
[\[70b.6\]]byung bar la las mthong ngam zhes/_/sgo ba rnams dang de bzhin nang mi kun la'ang rmas/_/lha cig khyod gson mchog de zhing pa'i grong du bzhud/_/de ni rings par shAkya rnams dang lhan cig tu/_/byung nas dpal zhugs gyur pa'i zhing pa'i grong du bltas/_/ji ltar nyi ma bye ba khrag khrig 
[\[70b.7\]]shar ba ltar/_/de ltar dpal gyis 'bar zhing phan byed 'dug pa mthong /_/cod pan ral gri lham dag pha zad phog phud de/_/mgo bor sor bcu thal mo sbyar nas phyag kyang 'tshal/_/drang srong bdag nyid chen po legs par yang dag smra/_/gzhon nu byang chub don du mngon par 'byung du 
[\[71a\]]
[\[71a.1\]]nges/_/rab tu dad lha brgya phrag bcu gnyis tshang ba dang /_/de bzhin shAkya lnga brgya nye bar 'ongs pa dang /_/bde gshegs yon tan rgya mtsho ldan pa'i rdzu 'phrul mthong /_/bsam pa brtan pas rdzogs pa'i byang chub sems kyang skyed/_/des ni stong gsum ma lus sa 
[\[71a.2\]]rnams rab bskyod nas/_/dran dang shes bzhin ting nge 'dzin las langs gyur te/_/mdog bzang ldan pas yab la tshangs pa'i tshig brjod pa/_/yab cig zhing blas thong la gzhan las tshol ma mdzad/_/gal te gser zhig 'tshal na'ang bdag gis gser char dbab/_/de ste na bza' 
[\[71a.3\]]'tshal na'ang bdag gis na bza' dbul/_/'on te 'bru zhig 'tshal na'ang bdag gis 'bru char dbab/_/mi dbang khyod kyis 'gro ba kun la yang dag sbyor/_/yab dang de bzhin skye bo 'khor la bstan byas nas/_/skad cig de la de slar grong khyer mchog tu zhugs/_/'gro dang 'thun pa tsam du 
[\[71a.4\]]grong khyer der gnas kyi/_/sems can rnam dag mngon par 'byung ba'i yid dang ldan/_/zhing ba'i grong gi le'u ste bcu gcig pa'o//_//'phags pa rgya cher rol pa zhes bya ba theg pa chen po'i mdo/_bam po bdun pa/_dge slong dag de ltar gzhon nu de de bas kyang ya 
[\[71a.5\]]zad skyes pa dang /_dus gzhan zhig na rgyal po zas gtsang ma shAkya'i tshogs dang lhan cig tu 'dun sa na 'dug 'dug pa de'i tshe/_shAkya rgan rabs rgan rabs kha cig gis rgyal po zas gtsang ma la 'di skad ces smras so/_/lha mkhyen par mdzad du gsol/_gzhon nu don thams cad grub pa 
[\[71a.6\]]'di ni bram ze ltas mkhan rnams dang /_blo nges pa dang ldan pa'i lha mang pos 'di skad du bstan te/_gzhon nu 'di gal te mngon par byung bar gyur na ni/_de bzhin gshegs pa dgra bcom pa yang dag par rdzogs pa'i sangs rgyas su 'gyur ro/_/ji ste mngon par ma byung na ni 'khor 
[\[71a.7\]]los sgyur ba'i rgyal po mtha' bzhi las rnam par rgyal ba chos kyi rgyal po chos dang ldan zhing rin po che sna bdun dang ldan par 'gyur ro/_/de'i rin po che sna bdun ni 'di dag ste/_'di ltar 'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin 
[\[71b\]]
[\[71b.1\]]po che dang /_khyim bdag rin po che dang /_blon po rin po che dang bdun no/_/de la bu dpa' ba/_rtul phod pa/_yan lag mchog gi gzugs dang ldan pa/_gzhan gyi sde rab tu 'joms pa stong tshang ba 'byung ngo /_/de gnod par bya ba dang /_mtshon cha med par chos dang 'thun pas sa'i dkyil 
[\[71b.2\]]'khor 'di las mngon par rgyal bar byas te/_gcig pu gnas par 'gyur ro zhes mchi na/_de'i slad du gzhon nu de'i btsun mo blang bar bgyi'o/_/de ltar mdzad dang bud med kyi tshogs kyis yongs su bskor te/_dgyes pa la longs spyod cing mngon par 'byung bar yang mi 'gyur te/_de ltar 
[\[71b.3\]]gyur pa dang bdag cag gi 'khor los sgyur ba'i gdung yang mi 'chad/_khams kyi rgyal po thams cad kyis kyang mi snyan par mi brjod cing rim gror bgyi bar 'gyur ro/_/de nas rgyal po zas gtsang mas smras pa/_gal te de ltar bya na de'i phyir gzhon nu'i tshul dang 'thun pa'i bu mo gang zhig 
[\[71b.4\]]yod khyed kyis ltos shig_/de'i tshe shAkya lnga brgya tsam so so nas 'di skad du bdag gi bu mo ni gzhon nu'i tshul dang 'thun no/_/bdag gi bu mo ni gzhon nu'i tshul dang 'thun no zhes zer ro/_/rgyal pos smras pa/_gzhon nu de ni shin tu phul che ba yin gyis/_gzhon nu nyid la khyod bu mo gang 
[\[71b.5\]]'dod ces dri bar bya'o zhes/_de dag kun kyang 'dus te/_gzhon nu la dngos po de brjod do/_/gzhon nus smras pa/_da ste dgung bdun na 'di'i lan gsan par gsol/_de nas byang chub sems dpa' 'di snyam du bsams te/_'dod pa'i skyon ni bdag gis mtha' yas rig_/thab 
[\[71b.6\]]mo khon bcas mya ngan sdug bsngal rtsa/_/'jigs byed dug gi lo ma 'dra ba ste/_/me dang 'dra zhing ral gri'i so dang 'dra/_/'dod pa'i yon tan bdag 'dod ma yin te/_/bdag ni bud med tshogs dang mdzes ma yin/_/bsam gtan ting 'dzin bde bas zhi sems su/_/bdag ni mi smra 
[\[71b.7\]]nags tshal gnas par bya/_/yang des brtags nas thabs mkhas pa mngon du byas te/_sems can yongs su smin par bya ba la bltas nas/_snying rje chen po bskyed de/_de'i tshe tshigs su bcad pa 'di dag smras so/_/'dam dang lcag lcig khrod nas pad ma rnam par 'phel/_/
[\[72a\]]
[\[72a.1\]]mi rnams gang ba'i nang na rgyal po mchod pa 'thob/_/gang tshe byang chub sems dpa' 'khor mchog thob gyur pa/_/de tshe sems can bye ba khrag khrig 'chi med 'dul/_/sngon gyi byang chub sems dpa' mkhas pa gang byung ba/_/de dag kun gyis btsun mo sras dang 
[\[72a.2\]]slas kyang bsten/_/'on kyang 'dod pas chags med bsam gtan bde ma nyams/_/bdag kyang de dag yon tan rjes su bslab par bya/_/gang la spyod lam yon tan bden pa'i tshig med pa/_/bud med phal pa gang yang bdag gi tshul 'thun min/_/gang zhig bdag gi sems ni 
[\[72a.3\]]mngon par dga' byed cing /_/bag yod gzugs dang na tshod rus rigs dag pa 'os/_/des ni yon tan tshigs su bcad de yi ger bris/_/'di 'dra'i bu mo mchis na bdag la bka' stsol cig_/skye bo phal pa ma bsdams bdag la mkho ma lags/_/yon tan brjod pa 'di ldan 
[\[72a.4\]]mchis na bdag stsol cig_/dar cing gzugs bzang ldan yang gzugs kyi dregs dang bral/_/phu nu ma la byams ltar byams pa'i sems ldan zhing /_/gtong la dga' ste dge sbyong bram ze sbyin tshul can/_/de 'dra'i bu mo mchis na yab kyis bdag stsol cig_/gang la nga rgyal 
[\[72a.5\]]khengs dang zhe sdang ma mchis shing /_/g.yo dang phrag dog sgyu spangs drang ba'i ngang tshul can/_/rmi lam na yang skyes pa gzhan la chags dang bral/_/bdag gi khyos ni chog 'tshal rtag sdom bag mchis la/_/rgyags pa ma mchis mi g.yeng zung thub tshul 'chang zhing /_/nga 
[\[72a.6\]]rgyal ma mchis 'gying dang bral bas bran mo bzhin/_/sgra dri ro la ma chags chang la ma chags te/_/'dod bral brnab sems ma mchis rang gi nor gyis 'tshal/_/bden la gnas shing mi 'phyar g.yeng ba ma lags pa/_/ngo tsha'i gos 'tshal rgod dang khengs pa ma mchis gnas/_/
[\[72a.7\]]lha dang bkra shis ma chags rtag tu chos la brtson/_/lus dang ngag dang yid kyi dngos po rab dag pa/_/gnyid dang rmugs pa mi mang nga rgyal glen bral zhing /_/rtog dang ldan la legs pa'i las rnams rtag spyod de/_/gyos sgyug gnyis la'ang ston pa bzhin gyi rim gror ldan/_/bran dang 
[\[72b\]]
[\[72b.1\]]bran mo kun la'ang bdag bzhin byams srel ba/_/smad 'tshong bzhin du bstan bcos cho ga 'tshal cing mkhas/_/slad kyis nyal zhing sngon du mal nas ldang bgyid pa/_/byams pas rjes snyegs ma bzhin tshul 'chos ma mchis pa/_/de 'dra'i bud med mchis na yab kyis bdag stsol cig_/
[\[72b.2\]]dge slong dag de nas rgyal po zas gtsang mas tshigs su bcad pa de dag thos nas/_mdun na 'don la smras pa/_bram ze chen po khyod ser skya'i gnas kyi grong khyer chen por song la/_khyim thams cad du'ang song ste/_bu mo dag ltos la gang la yang rung ste yon tan de lta bu dag yod na/_
[\[72b.3\]]rgyal rigs kyi bu mo yang rung /_bram ze'i bu mo yang rung /_rje'u rigs kyi bu mo yang rung /_dmangs rigs kyi bu mo yang rung gis/_bu mo de dag 'dir 'on cig_/de ci'i phyir zhe na/_gzhon nu 'di ni rigs don du gnyer ba ma yin rus don du gnyer ba ma yin gyi/_gzhon nu 'di ni yon tan don du gnyer ba yin 
[\[72b.4\]]no/_/de'i tshe tshigs su bcad pa 'di dag kyang smras so/_/rgyal rigs bram ze'i bu mo dang /_/rje'u rigs dmangs rigs de bzhin te/_/su la yon tan 'di yod pa'i/_/bu mo de ni 'dir 'on cig_/nga yi bu 'di rigs dag dang /_/rus la ngo mtshar 'dzin ma yin/_/yon tan bden pa 
[\[72b.5\]]chos kyi rnams/_/de la 'di yi yid dga' 'o/_/dge slong dag de nas bram ze mdun na 'don des tshigs su bcad pa yi ger bris pa de khyer te/_ser skya'i gnas kyi grong khyer chen por song nas/_khyim nas khyim du yon tan de lta bu dang ldan pa'i bu mo lta zhing tshol du song song ba las/_yon 
[\[72b.6\]]tan de lta bu dang ldan pa'i bu mo ma mthong ste/_de nas rim gyis shAkya lag na be con can gyi khyim du phyin nas/_des bltas na/_bu mo gzugs mdzes shing blta na sdug la yid du 'ong ba/_mdog bzang po rgyas pa mchog dang ldan pa/_ha cang yang mi ring ba/_ha cang yang mi thung ba/_ha cang yang 
[\[72b.7\]]mi sbom pa/_ha cang yang mi skem pa/_ha cang yang mi dkar ba/_ha cang yang mi gnag pa/_gzod ma dar la bab pa/_bud med rin po che ltar snang ba zhig mthong ba dang /_bu mo des bram ze mdun na 'don de'i rkang pa gnyis nas bzung ste 'di skad ces smras so/_/bram ze chen po khyod la 
[\[73a\]]
[\[73a.1\]]dgos pa ci zhig mchis/_bram ze mdun na 'don gyis tshigs su bcad de smras pa/_zas gtsang sras po gzugs ni mchog tu mdzes gyur cing /_/sum cu rtsa gnyis mtshan ldan yon tan gzi brjid can/_/de yis bud med rnams kyi yon tan yi ger bris/_/su la 
[\[73a.2\]]yon tan 'di yod de yi chung mar 'os/_/zhes smras te/_des de la yi ge de byin no/_/de nas bu mo des tshigs su bcad pa'i yi ge de bklags nas/_bzhin 'dzum pa bstan te/_bram ze mdun na 'don de la tshigs su bcad de smras pa/_bram ze yon tan 'di dag bdag la kun tshang 
[\[73a.3\]]gis/_/des pa'i gzugs can de ni bdag gi khyim thab bo/_/gal te gzhon nu bzhed na phyi bshol ma mdzad gsungs/_/brgya la skye bo phal dang bzhugs par 'gyur yang gda'/_/de nas bram ze mdun na 'don de/_rgyal po zas gtsang ma'i drung du song ste don de brjod do/_/rgyal po 
[\[73a.4\]]chen po bdag gis gzhon nu'i tshul dang 'thun pa'i bu mo mthong ngo /_/rgyal pos smras pa/_su la de lta bu zhig yod/_smras pa/_lha shAkya lag na be con can la bu mo de lta bu zhig mchis so/_/de nas rgyal po zas gtsang ma 'di snyam du sems te/_gzhon nu de ni shin tu phul che zhing bzang 
[\[73a.5\]]ba la mos pa yin la/_/bud med dag ni phal cher yon tan med pa dag kyang /_bdag la yon tan yod par khas len gyis/_bdag gis yid du 'ong ba'i yo byad dag cig byas te/_gzhon nu 'di bu mo thams cad la sbyin pa byed du gzhug go/_/bu mo de dag gi nang nas gang la 
[\[73a.6\]]gzhon nu mig mngon par chags par gyur pa de/_gzhon nu la sbyin par bya'o snyam mo/_/de nas rgyal po zas gtsang mas yid du 'ong ba'i yo byad gser dang /_dngul dang /_rin po che sna tshogs las byed du bcug nas ser skya'i gnas kyi grong khyer chen por dril gyi sgra 
[\[73a.7\]]bsgrags te/_deng nas zhag bdun na kun gyis kyang gzhon nu mthong bar 'gyur te/_yid du 'ong ba'i yo byad dag kyang bu mo dag la sbyin pa byed kyis/_bu mo thams cad kyang 'dun khang du shog shig ces bsgo'o/_/dge slong dag de nas zhag bdun lon pa dang /_byang chub sems 
[\[73b\]]
[\[73b.1\]]dpa' 'dun khang du song ste/_seng ge'i khri la 'dug go/_/de'i tshe rgyal po zas gtsang mas bya ra ba dag bkod nas/_gzhon nu 'di bu mo gang la mig chags pa de nga la gyis shig ces bsgo'o/_/dge slong dag de nas ser skya'i gnas kyi grong khyer chen po de na bu mo gang ji snyed cig yod pa de 
[\[73b.2\]]dag thams cad 'dun khang ga la ba de dang /_byang chub sems dpa' gang na ba der byang chub sems dpa' blta ba dang yid du 'ong ba'i yo byad blangs pa'i phyir der dong ngo /_/dge slong dag de nas byang chub sems dpas bu mo ji ltar 'ongs pa de dag la yid du 'ong ba'i yo byad rnams byin no/_/
[\[73b.3\]]de nas bu mo de dag gis byang chub sems dpa'i dpal dang gzi brjid ma bzod nas/_yid du 'ong ba'i yo byad de dag blangs shing myur ba myur bar phyir dong ngo /_/de nas shAkya lag na be con can gyi bu mo sa 'tsho ma zhes bya ba/_bran mo'i tshogs kyis bskor cing mdun du bdar te/_
[\[73b.4\]]'dun khang ga la ba dang /_byang chub sems dpa' ga la ba der song ste phyin pa dang /_mig mi 'dzums par byang chub sems dpa' la lta zhing phyogs gcig tu 'dug par gyur to/_/gang gi tshe byang chub sems dpas yid du 'ong ba'i yo byad de dag byin zin par gyur pa de'i tshe byang chub 
[\[73b.5\]]sems dpa'i drung du 'ongs nas 'dzum dmul te byang chub sems dpa' la 'di skad ces smras so/_/gzhon nu bdag gis khyod la nongs pa ci zhig bgyis na/_bdag la de ltar dngan sdang mdzad/_smras pa/_ngas ni khyod la dngan sdang byas pa'ang med na/_khyod ni shin tu 'phyis te 'ongs so zhes 
[\[73b.6\]]smras nas des sor gdub srang brgya stong du ma ri ba phud de de la byin no/_/bu mo des smras pa/_gzhon nu khyod la bdag gis 'di lta zhig 'tshal ba 'os sam/_smras pa/_'o na rgyan gzhan dang gzhan dag yod pa 'di dag kyang khyod khyer cig_/des smras pa/_gzhon nu bdag ni rgyan ma mchis 
[\[73b.7\]]par bgyid pa ma lags kyi/_rgyan dang ldan par bgyid pa lags so/_/zhes smras nas bu mo de song ngo /_/de nas bya ra bar bkod pa'i mi de dag rgyal po zas gtsang ma'i drung du song nas/_lo rgyus de dag smos te smras pa/_lha shAkya lag na be con can gyi bu mo sa 'tsho ma zhes bgyi ba de la 
[\[74a\]]
[\[74a.1\]]gzhon nu spyan chags par gyur la [{]chung zad [,]cung zad [}]cig tu bka' mchid kyang bgyis so/_/de nas rgyal po zas gtsang mas tshig de thos nas shAkya lag na be con can gyi gan du bram ze mdun na 'don pho nyar btang ste/_khyod kyi bu mo zhig yod pa de nga'i gzhon nu la byin cig ces spring 
[\[74a.2\]]ngo /_/lag na be con can gyis smras pa/_'phags pa gzhon nu de ni pho brang na skyid de bar 'khrungs pa lags la/_bdag cag gi rigs kyi chos ni 'di lta bu lags te/_sgyu rtsal shes pa la bu mo gtong gi_/sgyu rtsal mi shes pa la mi gtong ba lags na/_gzhon nu de ni sgyu 
[\[74a.3\]]rtsal shes pa yang ma lags la/_ral gri'i thabs dang /_'phong dang /_stobs dang /_gyad kyi 'dzin stangs kyi tshul shes pa yang ma lags na/_bdag gis sgyu rtsal shes pa ma lags pa la bu mo ji ltar gtang /_tshig de rgyal po la bzlas pa dang /_de nas rgyal po 'di snyam du 
[\[74a.4\]]sems te/_nga la des 'di dang lan gnyis su bsngos te/_gang gi tshe ngas shAkya gzhon nu dag_/gzhon nu'i rim gro byed du ci'i phyir mi 'ong zhes byas pa de'i tshe yang /_ci nged lug gi rim gro byed du 'ong ngam zhes zer la/_da'ang 'di skad zer ro snyam du sems shing 'dug par gyur to/_/byang 
[\[74a.5\]]chub sems dpas kyang gtam de thos nas rgyal po zas gtsang ma ga la ba der song ste phyin nas 'di skad ces smras so/_/ci nongs te de ltar zhal zung gnag par bzhugs/_rgyal pos smras pa/_gzhon nu de dri bas ci zhig bya/_gzhon nus smras pa/_lha de ni bka' mi 
[\[74a.6\]]stsal du mi rung ngo zhes lan gsum gyi bar du byang chub sems dpas rgyal po zas gtsang ma la dris pa dang /_de nas rgyal po zas gtsang mas byang chub sems dpa' la dngos po de dag brjod do/_/byang chub sems dpas smras pa/_lha grong khyer 'di na bdag dang sgyu rtsal gyis 'gran 
[\[74a.7\]]par nus pa 'ga' mchis sam/_de nas rgyal po zas gtsang mas bgad nas/_byang chub sems dpa' la 'di skad ces smras so/_/bu khyod kyis sgyu rtsal bstan par nus sam/_smras pa/_lha de ni bdag gis legs par rngo thog go/_/de bas na sgyu rtsal 'tshal ba rnams 
[\[74b\]]
[\[74b.1\]]kun kyang bsog tu gsol/_de dag gi mdun du bdag gis/_sgyu rtsal bstan par bgyi'o/_/de nas rgyal po zas gtsang mas ser skya'i gnas kyi grong khyer chen por dril gyi sgra bsgrags te/_deng nas zhag bdun na gzhon nu rang gi sgyu rtsal ston gyis/_der sgyu rtsal shes pa thams 
[\[74b.2\]]cad shog shig ces bsgo'o/_/de nas zhag bdun lon pa dang /_shAkya gzhon nu lnga brgya tsam tshogs par gyur to/_/de nas shAkya lag na be con can gyi bu mo sa 'tsho ma rgyal ba'i ru mtshon du bzhag ste/_'dir ral gri'i thabs dang 'phong dang /_stobs dang /_gyad kyi 'dzin 
[\[74b.3\]]stangs kyis su rgyal ba de ni 'di khyer cig ces dam bcas nas/_de'i tshe thams cad kyi thog ma la gzhon nu lha sbyin grong khyer nas byung ngo /_/de'i tshe byang chub sems dpa'i bzhon par glang po dkar po bong shin tu che ba zhig grong khyer du khrid pa gzhon nu lha sbyin gyis mthong nas phrag dog dang /_
[\[74b.4\]]shAkya'i nga rgyal dang /_stobs kyi nga rgyal gyis dregs nas/_des glang po de lag pa g.yon pas sna nas bzung ste/_lag pa g.yas pas thal mo lan cig bsnun pas bsad par gyur to/_/de'i 'og tu gzhon nu mdzes dga' bo byung ba dang /_des glang po chen po de grong khyer gyi 
[\[74b.5\]]sgor bsad pa mthong nas/_sus bsad ces dris pa dang /_smras pa/_lha sbyin gyis bsad do/_/smras pa/_lha sbyin gyis de ni ma legs pa zhig byas so zhes/_des glang po de'i mjug ma nas bzung ste/_grong khyer gyi sgo nas gud du bor ro/_/de'i 'og tu byang chub sems dpa' shing 
[\[74b.6\]]rta la zhon te byung ba dang /_byang chub sems dpas glang po de ltar bsad pa mthong ngo /_/mthong nas kyang sus bsad ces dris pa dang /_smras pa/_lha sbyin gyis bsad do/_/smras pa/_lha sbyin gyis de ni ma legs pa zhig byas so/_/grong khyer 'di'i sgo nas sus bor zhes dris pa dang 
[\[74b.7\]]smras pa/_mdzes dga' bos bor ro/_/smras pa/_mdzes dga' bos de ltar byas pa yang legs na/_sems can 'di ni lus chen po dang ldan pa ste/_rul na grong khyer thams cad dri mi zhim pas gang bar 'gyur ro zhes nas/_de nas byang chub sems dpas shing rta la 'dug 
[\[75a\]]
[\[75a.1\]]bzhin du rkang pa ya gcig sa la brkyang ste/_rkang pa'i mthe bos glang po de blangs te/_ra ba bdun rim dang 'obs bdun rim 'das nas grong khyer gyi phyi rol rgyang grags gcig tsam du 'phangs so/_/glang po de phyogs gang du lhung ba'i phyogs de shong chen po zhig tu gyur 
[\[75a.2\]]nas/_da ltar glang po'i shong zhes bya ba yin no/_/de'i tshe lha dang mi brgya stong mang po e ma a la la zhes zer zhing ca co dang ga zha'i sgra brgya stong 'byin la/_gos kyi g.yab mo 'byin par gyur to/_/nam mkha'i dkyil nas lha'i bu dag gis kyang tshigs su bcad pa 'di dag smras so/_/
[\[75a.3\]]glang po'i dbang po bdo ba bzhin bzhud pa/_/zhabs kyi mthe bos glang po'i dbang po blangs/_/ra ba bdun dang 'obs bdun yongs 'das nas/_/grong khyer 'di yi phyi rol rgyang ring 'phangs/_/mkhyen pa mchog mnga' 'dis ni gdon mi zar/_/nga rgyal stobs kyis mtho ba'i lus can rnams/_/
[\[75a.4\]]'khor ba'i grong nas phyi rol rgyang ring du/_/shes rab stobs kyis 'dis ni 'phen par 'gyur/_/dge slong dag de nas shAkya gzhon nu lnga brgya tsam grong khyer nas 'thon nas/_sa'i phyogs gang du shAkya gzhon nu dag sgyu rtsal ston pa der dong ngo /_/rgyal po zas gtsang ma dang /_shAkya rgan rabs rgan 
[\[75a.5\]]rabs dag dang /_skye bo phal po che dag kyang byang chub sems dpa' dang /_shAkya gzhon nu gzhan dag gi sgyu rtsal gyi khyad par mthong bar 'dod de sa'i phyogs der dong ngo /_/de nas thog mar shAkya gzhon nu yi ge mkhas shing yi ge'i cho ga shes pa de dag dang /_byang chub sems dpar yi ge 
[\[75a.6\]]'gran to/_/de'i tshe shAkya de dag gis slob dpon kun gyi bshes gnyen dpang du bzhag ste/_gzhon nu 'di dag gi nang nas/_yi ge 'bru'am/_yi ge'i sna grangs kyi mthar phyin pas khyad par du 'phags pa gang yin khyod kyis bye brag phye shig_/de nas slob dpon kun gyi bshes gnyen 
[\[75a.7\]]byang chub sems dpa' yi ge la mkhas pa mngon du mthong bas bzhin 'dzum pa bstan te/_tshigs su bcad pa 'di dag smras so/_/mi yi 'jig rten lha yi 'jig rten nam/_/lha min 'jig rten dri za'i 'jig rten nam/_/'jig rten kun gyi yi ge ji snyed gang /_/de la sems can dag pa 
[\[75b\]]
[\[75b.1\]]'dis mthar phyin/_/mi yi zla ba 'di yis gang mkhyen pa'i/_/yi ge dag dang yi ge'i sna grangs kyi/_/ming yang khyed dang ngas ni yong mi shes/_/'di la mngon sum ngas shes 'di rgyal 'gyur/_/shAkya rnams kyis smras pa/_gzhon nu 'di yi ge'i shes pa la khyad par du 'phags 
[\[75b.2\]]pa lta'ang 'phags par chug ste/_gzhon nu 'di grangs kyis shes pa la khyad par ci yod 'gran par bya'o/_/de nas shAkya srid sgrub ces bya ba rtsis pa chen po byed pa bgrang ba dang /_rtsis kyi pha rol tu phyin pa zhig yod pa de dpang du bzhag ste/_gzhon nu 'di dag gi nang nas grangs 
[\[75b.3\]]kyi shes pa la khyad par du gang 'phags khyod kyis ltos shig ces byas te/_de nas de'i tshe byang chub sems dpas ni rtsis mgo phog_/shAkya gzhon nu gcig gis ni brtsis pa dang /_byang chub sems dpa' la slebs par ma nus so/_/de nas shAkya gzhon nu gnyis dang /_gsum 
[\[75b.4\]]dang /_bzhi dang /_lnga dang /_bcu dang /_nyi shu dang /_sum cu dang /_bzhi bcu dang /_lnga bcu dang /_brgya nas/_shAkya gzhon nu lnga brgya'i bar gyis dus gcig tu brtsis kyang byang chub sems dpa' la ma slebs so/_/de nas byang chub sems dpas smras pa/_khyed kyis ni 
[\[75b.5\]]rtsis mgo phog shig_/kho bos ni brtsi'o/_/de'i tshe shAkya gzhon nu gcig gis rtsis mgo phog na/_byang chub sems dpas rtsis kyi chod pa la ma slebs so/_/de nas shAkya gzhon nu gnyis dang /_gsum dang /_bzhi dang /_lnga dang /_bcu dang /_nyi shu dang /_sum cu dang /_
[\[75b.6\]]bzhi bcu dang /_lnga bcu dang /_brgya nas shAkya gzhon nu lnga brgya'i bar gyis dus gcig tu rtsis mgo phog kyang byang chub sems dpas rtsis kyi chod pa la ma slebs so/_/byang chub sems dpas smras pa/_'di la brtsad de yang ci rung gis/_khyed thams cad gcig tu 'dus 
[\[75b.7\]]te rtsis mgo phog shig dang /_kho bos ni brtsi'o/_/de nas shAkya gzhon nu lnga brgyas tshig gcig tu brjod pas snga phyi med par rtsis mgo phog na/_byang chub sems dpas rmongs pa med par brtsis te/_de ltar shAkya gzhon nu de dag thams cad ni phug thug par gyur/_byang chub sems 
[\[76a\]]
[\[76a.1\]]dpa' la ni thug pa'i mtha' med par gyur to/_/de nas rtsis pa chen po srid sgrub ngo mtshar du gyur te tshigs su bcad pa 'di dag smras so/_/legs pa'i blo mnga' 'di dris na/_/mkhyen pa shin tu myur ba ste/_/shAkya gzhon nu lnga brgya tsam/_/kun kyang rtsis kyi 
[\[76a.2\]]lam la thug_/de yi shes rab 'di 'dra ste/_/ye shes blo gros dran ldan yang /_/rtsis kyi mkhyen pa rgya mtsho de/_/da dung sbyong zhing slob pa mdzad/_/de nas shAkya'i tshogs thams cad ngo mtshar du gyur te/_shin tu rmad du byung bar sems shing /_de'i tshe thams cad mgrin gcig tu 
[\[76a.3\]]tshig 'di skad ces smras so/_/kye don grub gzhon nu khyod ni rgyal lo rgyal lo zhes thams cad stan las langs te/_thal mo sbyar nas byang chub sems dpa' la phyag 'tshal te rgyal po zas gtsang ma la 'di skad ces smras so/_/rgyal po chen po khyod la sras de ltar dris pa la spobs pa myur zhing 
[\[76a.4\]]mgyogs la/_yang zhing shugs dang ldan pa can mnga' ba ni brnyes pa legs par brnyes so/_/de nas rgyal po zas gtsang mas byang chub sems dpa' la 'di skad ces smras so/_/bu rtsis pa chen po srid sgrub grangs kyi shes pa la mkhas pa dang /_rtsis kyi lugs 'gran nus sam/_
[\[76a.5\]]smras pa/_lha rngo thog go/_/smras pa 'o na rtsis shig_/de nas rtsis pa chen po srid sgrub kyis byang chub sems dpa' la 'di skad ces smras so/_/gzhon nu khyod bye ba las brgyar gong du bsgres pa zhes bgyi ba'i rtsis kyi lugs mkhyen tam/_smras pa/_shes so/_/smras pa/_'o na bye ba 
[\[76a.6\]]las brgyar gong du bsgres pa'i rtsis kyi lugs la ji ltar rjes su 'jug par bgyi/_byang chub sems dpas smras pa/_bye ba phrag brgya na ther 'bum zhes bya'o/_/ther 'bum phrag brgya na khrag khrig ces bya'o/_/khrag khrig phrag brgya na gtams pa zhes bya'o/_/gtams pa phrag brgya na 
[\[76a.7\]]dkrigs pa zhes bya'o/_/dkrigs pa phrag brgya na mi 'khrugs pa zhes bya'o/_/mi 'khrugs pa phrag brgya na khyad phyin ces bya'o/_/khyad phyin phrag brgya na phang steng zhes bya'o/_/phang steng phrag brgya na mang 'dzin ces bya'o/_/mang 'dzin phrag brgya na glang po'i stobs zhes bya'o/_/glang po'i 
[\[76b\]]
[\[76b.1\]]stobs phrag brgya na ngogs 'thob ces bya'o/_/ngogs 'thob phrag brgya na rnam par gzhag pa gdags pa zhes bya'o/_/rnam par gzhag pa gdags pa phrag brgya na rgyu rig ces bya'o/_/rgyu rig phrag brgya na lag sbyin zhes bya'o/_/lag sbyin phrag brgya na rgyu dbang zhes bya'o/_/rgyu dbang phrag brgya na 
[\[76b.2\]]rdzogs thob ces bya'o/_/rdzogs thob phrag brgya na bgrang rtogs zhes bya'o/_/bgrang rtogs phrag brgya na sgrib pa zhes bya'o/_/sgrib pa phrag brgya na stobs zhes bya'o/_/stobs phrag brgya na kun stobs zhes bya'o/_/kun stobs phrag brgya na rnam par brda shes ldan zhes bya'o/_/rnam par 
[\[76b.3\]]brda shes ldan phrag brgya na brda shes kun zhes bya'o/_/brda shes kun phrag brgya na rnam 'byung zhes bya'o/_/rnam 'byung phrag brgya na de'i mtshan nyid ces bya ste/_'di ltar de'i mtshan nyid ces bya ba'i rtsis kyis ni ri'i rgyal po ri rab brtsi ba'i gzhir byas kyang chod par rung ngo /_/de yi yang gong na 
[\[76b.4\]]rgyal mtshan gyi rtse mo'i nor bu zhes bya ba'i grangs yod de/_grangs des ni gang gA'i klung gi bye ma snyed brtsi ba'i gzhir byas kyang chod par rung ngo /_/de'i yang gong na rgyal mtshan gyi rtse mo nges par sgrogs pa zhes bya ba'i grangs yod do/_/de'i yang gong na ded 'dren gdags pa zhes bya ba'i grangs 
[\[76b.5\]]yod do/_/de'i yang gong na gtan la 'bebs pa zhes bya ba'i grangs yod do/_/de'i yang gong na gcod rtogs zhes bya ba'i grangs yod do/_/de'i yang gong na gcod rtogs ldan zhes bya ba'i grangs yod do/_/de'i yang gong na thams cad rnam par 'byes pa zhes bya ba'i grangs yod de/_grangs 
[\[76b.6\]]des ni gang gA'i klung bcu'i bye ma brtsi ba'i gzhir byas kyang chod par rung ngo /_/de'i yang gong na snying po mchog ces bya ba'i grangs yod de/_grangs des ni gang gA'i klung bye ba phrag brgya'i bye ma dang mnyam pa brtsi ba'i gzhir byas kyang chod par rung ngo /_/de'i yang gong na rdul phra rab la 'jug pa'i 
[\[76b.7\]]rjes su song ba zhes bya ba'i grangs yod de/_grangs de la ni de bzhin gshegs pa dang /_byang chub kyi snying po mchog dam par gnas pa'i byang chub sems dpa' dang /_chos thams cad la dbang bskur ba mngon du gyur pa'i byang chub sems dpa' ma gtogs par sems can gyi ris na grangs de 
[\[77a\]]
[\[77a.1\]]shes pa ni nga dang gzhan yang nga dang 'dra ba srid pa tha ma par gyur pa khyim gyi gnas nas mngon par ma byung ba'i byang chub sems dpa' ma gtogs pa gang yang med do/_/srid sgrub kyis smras pa/_gzhon nu rdul phra rab la 'jug pa'i rjes su song ba'i grangs la ji 
[\[77a.2\]]ltar rjes su 'jug par bgyi/_byang chub sems dpas smras pa/_rdul phra rab kyi rdul bdun la ni rdul phra mo gcig go/_/rdul phra mo bdun la ni rdul chung ngu gcig go/_/rdul chung ngu bdun la ni nyi zer gyi rdul gcig go/_/nyi zer gyi rdul bdun la ni ri bong rdul gcig go/_/ri bong rdul 
[\[77a.3\]]bdun la ni lug rdul gcig go/_/lug rdul bdun la ni glang rdul gcig go/_/glang rdul bdun la ni sro ma gcig go/_/sro ma bdun la ni yungs 'bru gcig go/_/yungs 'bru bdun la ni nas gcig go/_/nas bdun la ni sor gcig go/_/sor bcu gnyis la ni mtho gang ngo /_/mtho do la 
[\[77a.4\]]ni khru gang ngo /_/khru bzhi la ni gzhu gang ngo /_/gzhu stong la ni yul ma ga d+hA'i rgyang grags gcig go/_/rgyang grags bzhi la ni dpag tshad gcig go/_/de la khyed kyis nang nas dpag tshad la rdul phra rab de lta bu du yod sus shes/_srid sgrub kyis smras pa/_gzhon nu bdag nyid kyang de 
[\[77a.5\]]la mgo rmongs na gzhan blo chung ngu dang ldan pa lta smos kyang ci 'tshal/_de bas na gzhon nus dpag tshad la rdul phra rab de lta bu du mchis bshad du gsol/_byang chub sems dpas smras pa/_de la dpag tshad la ni rdul phra rab mi 'khrugs khrag khrig gcig dang /_bye ba khrag khrig 'bum phrag 
[\[77a.6\]]sum cu dang /_bye ba drug cu phrag brgya dang /_bye ba phrag sum cu rtsa gnyis dang /_'bum phrag lnga dang /_khri nyis stong yod de/_dpag tshad la ni rdul phra rab de snyed cig yod do/_/de ltar 'jug pa des 'dzam bu'i gling 'di la ni dpag tshad bdun stong yod do/_/nub kyi ba lang spyod la ni dpag 
[\[77a.7\]]tshad brgyad stong yod do/_/shar gyi lus 'phags la ni dpag tshad dgu stong yod do/_/byang gi sgra mi snyan la ni dpag tshad khri yod de/_de ltar 'jug pa des gling bzhi pa'i 'jig rten gyi khams 'di la sogs pa gling bzhi pa chen po'i 'jig rten gyi khams bye ba phrag brgya dang /_rgya mtsho chen po 
[\[77b\]]
[\[77b.1\]]bye ba phrag brgya dang /_'khor yug dang 'khor yug chen po bye ba phrag brgya dang /_ri'i rgyal po ri rab bye ba phrag brgya dang /_rgyal chen bzhi'i ris kyi lha bye ba phrag brgya dang /_sum cu rtsa gsum bye ba phrag brgya dang /_'thab bral bye ba phrag brgya dang /_dga' ldan bye ba phrag brgya dang /_'phrul dga' 
[\[77b.2\]]bye ba phrag brgya dang /_gzhan 'phrul dbang byed bye ba phrag brgya dang /_tshangs ris bye ba phrag brgya dang /_tshangs pa'i mdun na 'don bye ba phrag brgya dang /_tshangs 'khor bye ba phrag brgya dang /_tshangs chen bye ba phrag brgya dang /_'od chung bye ba phrag brgya dang /_tshad med 'od bye ba phrag brgya dang /_
[\[77b.3\]]'od gsal bye ba phrag brgya dang /_dge chung bye ba phrag brgya dang /_tshad med dge bye ba phrag brgya dang /_dge rgyas bye ba phrag brgya dang /_sprin med bye ba phrag brgya dang /_bsod nams skyes bye ba phrag brgya dang /_'bras bu che bye ba phrag brgya dang /_sems can 'du shes med pa bye ba phrag brgya 
[\[77b.4\]]dang /_mi che ba bye ba phrag brgya dang /_mi gdung ba bye ba phrag brgya dang /_gya nom snang bye ba phrag brgya dang /_shin tu mthong bye ba phrag brgya dang /_'og min gyi lha'i ris bye ba phrag brgya la stong gsum gyi stong chen po'i 'jig rten gyi khams gcig ces bya ste/_yangs shing rgya che ba de la dpag 
[\[77b.5\]]tshad du yod pa dang /_dpag tshad brgya phrag du yod pa dang /_dpag tshad stong phrag du yod pa dang /_dpag tshad bye ba phrag du yod pa dang /_dpag tshad ther 'bum phrag du yod pa dang /_dpag tshad khrag khrig phrag du yod pa dang /_de bzhin du sbyar te/_dpag tshad snying po dam pa'i rtsis kyi 
[\[77b.6\]]bar du thug pa la rdul phra rab de lta bu du yod ces bya ba'i rtsis de ni grangs dang bgrang ba las 'das pa ste/_de ni grangs med pa zhes bya'o/_/de bas kyang shin tu grangs med pa de snyed kyi rdul phra rab ni stong gsum gyi stong chen po'i 'jig rten gyi khams na yod do/_/byang chub sems dpas rtsis kyi 
[\[77b.7\]]le'u 'di bstan pa'i tshe/_rtsis pa chen po srid sgrub dang /_shAkya'i tshogs thams cad kyang tshim zhing mgu la yi rangs te ngo mtshar rmad du byung ba thob nas/_de dag thams cad kyang gos re re zhig bzhag ste gos dang rgyan lhag ma gzhan byang chub sems dpa' la yon du phul lo/_/de nas 
[\[78a\]]
[\[78a.1\]]rtsis pa chen po srid sgrub kyis tshigs su bcad pa 'di dag smras so/_/'di ltar bye ba brgya na ther 'bum de bzhin du/_/khrag khrig dang ni gtams pa'i rgyud dang de bzhin du/_/dkrigs pa mi 'khrugs bdag gi shes thug de gong min/_/mtshungs pa med kyi mkhyen pa rtsis 
[\[78a.2\]]la de bas lhag_/yang kye shAkya dag_/stong gsum dag gi rdul dang rtswa dang nags tshal dang /_/sman dang chu yi thigs pa ji snyed yod pa yang /_/hung zhes bya ba gcig la 'di yis rtsi nus na/_/lnga brgya tsam dag gi lta ngo mtshar ci zhig che/_/de nas lha dang mi brgya stong dag_/e ma a 
[\[78a.3\]]la la zhes zer zhing ca co dang /_ga zha'i sgra brgya stong 'byin par gyur to/_/nam mkha'i dkyil nas lha'i bu dag gis kyang tshigs su bcad pa 'di dag brjod do/_/dus gsum sems can ma lus ji snyed gang yod pa'i/_/sems dang sems byung 'du shes rnam par rtog pa dag_/mchog 
[\[78a.4\]]dang tha ma de bzhin rgya chung yangs pa dag_/thams cad sems kyi 'gyur ba gcig gis rab tu mkhyen/_/dge slong dag de ltar shAkya gzhon nu de dag thams cad zil gyis non par gyur te/_byang chub sems dpa' 'ba' zhig khyad par du 'phags par gyur to/_/de'i rjes la mchongs 
[\[78a.5\]]pa dang /_rkyal dang /_bang la sogs pa thams cad la'ang byang chub sems dpa' nyid khyad par du 'phags par gyur nas/_nam mkha'i dkyil nas lha'i bu dag gis tshigs su bcad pa 'di dag smras so/_/brtul zhugs dka' thub sdom pa'i yon tan dang /_/bskal pa bye 
[\[78a.6\]]bar bzod dul byams stobs kyis/_/lus dang sems ni ci nas yang mdzad pas/_/de yi shugs kyi khyad par mnyan par gyis/_/sems can mchog 'di grong khyer 'di na bzhugs par khyed kyis mthong /_/'on kyang 'di ni phyogs bcu'i 'jig rten khams rnams thams cad du/_/
[\[78a.7\]]skad cig gcig la rin chen gser dang mchod pa sna tshogs kyis/_/rgyal ba dpag tu med pa dag la mchod pa mdzad du bzhud/_/'on kyang rdzu 'phrul de 'dra brnyes pa de/_/byon tam bzhud par khyed kyis yong mi shes/_/ji tsam zhugs zhes de la ci zhig bskyed/_/'di ni mtshungs pa 
[\[78b\]]
[\[78b.1\]]med kyis rim gro skyed/_/de ltar byang chub sems dpa' de gcig pu khyad par du 'phags par gyur to/_/de nas shAkya de dag gis smras pa/_gzhon nu 'di la stobs kyi khyad par ci yod pa'ang sad par bya'o/_/de nas byang chub sems dpa' phyogs gcig tu 'dug nas/_shAkya gzhon nu lnga 
[\[78b.2\]]brgya po de dag kyang dus gcig tu so so nas stobs 'gyed par gyur te/_shAkya gzhon nu sum cu rtsa gnyis shig 'tshogs nas byang chub sems dpa' la brgal ba ltar chas te 'khod do/_/de'i nang nas dga' bo dang /_kun dga' bo gnyis kyis byang chub sems dpa' la stobs brgal 
[\[78b.3\]]ba'i phyir drung du phyin pa dang /_byang chub sems dpa'i lag gis reg ma thag tu de gnyis kas kyang byang chub sems dpa'i mthu dang gzi brjid ma bzod de sa la sgyel to/_/de'i 'og tu shAkya gzhon nu lha sbyin nga rgyal can mthu snyems pa de stobs kyi nga rgyal dang shAkya'i nga rgyal gyis snyems la/_
[\[78b.4\]]byang chub sems dpa' la sngo zhing thams cad dang ldan pa'i ltad mo pa'i dkyil 'khor la bskor te/_bsgyings nas byang chub sems dpa' la stobs brgal to/_/de nas byang chub sems dpas ma brtabs shing mi rings par stangs bzang por gzhon nu lha sbyin lag pa g.yas pas bteg ste bsad pa'i blos ma 
[\[78b.5\]]yin gyi nga rgyal bcag pa'i phyir byams pa'i sems kyis nam mkha' las bskor bskor te sa'i steng du bor yang de'i lus la gnod par gyur pa med do/_/de nas byang chub sems dpas smras pa/_de lta bu gnod par 'gyur bas chog gis thams cad gcig tu 'dus te brgal bar gyis shig_/de 
[\[78b.6\]]nas de dag thams cad nga rgyal gyis rlom zhing byang chub sems dpa' la rub par gyur to/_/de nas de dag byang chub sems dpa' la reg ma thag tu byang chub sems dpa'i dpal dang gzi brjid dang lus kyi mthu ma bzod de/_byang chub sems dpas reg pa tsam gyis sa la 'gyel bar gyur to/_/
[\[78b.7\]]de nas lha dang mi brgya stong de dag e ma a la la zhes zer zhing /_ca co dang ga zha'i sgra brgya stong phyung ngo /_/nam mkha'i dkyil na 'khod pa'i lha'i bu dag gis kyang me tog gi char chen po mngon par phab ste/_dbyangs gcig tu tshigs su bcad pa 'di dag smras so/_/phyogs bcu'i sems 
[\[79a\]]
[\[79a.1\]]can gang rnams ji snyed pa/_/de dag gyad chen stobs po che 'dra la/_/cig car skyes bu'i mchog la rub gyur kyang /_/reg pa tsam gyis sa la 'gyel bar 'gyur/_/lhun po ri rab rdo rje'i 'khor yug dang /_/phyogs bcu dag na ri gzhan gang yod pa/_/lag 
[\[79a.2\]]pas mnyes shing rmeg med phyer rlog na/_/mi lus snying po med pa mtshar ci che/_/'di ni shing dbang mchog drung sdang ba'i gyad/_/dpung bcas bdud rnams rgyal mtshan sder bcas pa/_/nag po'i rtsa lag byams pa'i stobs kyis 'joms/_/bla med byang chub zhi bar 'tshang yang rgya/_/
[\[79a.3\]]de ltar byang chub sems dpa' de gcig pu khyad par du 'phags par gyur to/_/de nas shAkya lag na be con can gyis shAkya gzhon nu de dag la 'di skad ces smras so/_/'di dag ni sad kyang zin/_mthong yang zin gyis da ni 'phong zhig bstan par gyis shig_/de'i tshe kun dga' bos rgyang 
[\[79a.4\]]grags gnyis kyi pha rol tu lcags kyi rnga gcig 'ben du btsugs so/_/de'i 'og tu lha sbyin gyis rgyang grags bzhi'i pha rol tu lcags kyi rnga gcig 'ben du btsugs so/_/de'i 'og tu mdzes dga' bos rgyang grags drug gi pha rol tu lcags kyi rnga gcig 'ben du btsugs so/_/de'i 
[\[79a.5\]]'og tu shAkya lag na be con can gyis rgyang grags brgyad kyi pha rol tu lcags kyi rnga gcig 'ben du btsugs so/_/de nas byang chub sems dpas rgyang grags bcu'i pha rol tu lcags kyi rnga gcig 'ben du btsugs te/_de'i drung du shing ta la bdun dngar nas de'i pha rol tu lcags kyi phag 
[\[79a.6\]]rgod kyi gzugs 'khrul 'khor du byas pa gcig btsugs so/_/de nas kun dga' bos rgyang grags gnyis kyi pha rol na rnga'i 'ben 'dug pa la 'phangs na phog par gyur te/_de phan chod kyi la phog par ma nus so/_/lha sbyin gyis rgyang grags bzhi'i pha rol na rnga'i 'ben 'dug pa la 
[\[79a.7\]]'phangs na phog par gyur te/_de phan chad kyil phog par ma nus so/_/mdzes dga' bos rgyang grags drug gi pha rol na rnga'i 'ben 'dug pa la 'phangs na phog par gyur te/_de phan chad kyi la phog par ma nus so/_/lag na be con can gyis rgyang grags brgyad kyi pha rol na rnga'i 'ben 'dug pa la 
[\[79b\]]
[\[79b.1\]]'phangs na phog par gyur te/_thal byung du phyin nas de phan chad kyi la phog par ma nus so/_/de nas byang chub sems dpa' la gzhu gang dang gang byin pa de dag la la ni gzhu rgyud chad/_la la ni chag nas byang chub sems dpas smras pa/_grong khyer 'di na gzhu gzhan la la bdag gis 
[\[79b.2\]]bdung bzod pa'am/_lus kyi stobs dang mthu bzod pa mchis sam/_rgyal pos smras pa/_bu yod do/_/gzhon nus smras pa/_lha de lta bu gang na mchis/_rgyal pos smras pa/_bu khyod kyi mes seng ge'i za 'gram zhes bya ba byung ste/_de'i gnam ru da ltar lha khang na spos dang 
[\[79b.3\]]phreng bas mchod de/_de ni sus kyang bdung bar yang mi nus na/_dgang bar lta smos kyang ci dgos pa zhig yod do/_/byang chub sems dpas smras pa/_lha de blang du gsol/_sad par bgyi'o/_/de nas gzhu de blangs te 'ongs pa dang /_shAkya gzhon nu thams cad kyis nan tan gyi mchog 
[\[79b.4\]]gis bsgrims kyang gzhu de bdung bar yang ma nus na dgang bar lta smos kyang ci dgos te ma nus so/_/de nas gzhu de shAkya lag na be con can gyis lus kyi mthu stobs thams cad phyung ste/_gzhu de bdung bar brgal na ma bdungs so/_/de nas gzhu de byang chub sems dpa' la byin no/_/de nas 
[\[79b.5\]]byang chub sems dpas gzhu de blangs te stan las ma langs par skyil mo krung phyed bcas te/_lag pa g.yon pas bzung nas lag pa g.yas pa'i sor mo gcig gis bdungs so/_/gzhu de de ltar bdungs pa'i tshe ser skya'i gnas kyi grong khyer chen po thams cad du sgra mngon par grag par gyur 
[\[79b.6\]]to/_/grong khyer gyi mi thams cad kyang skrag skrag por gyur te/_gcig la gcig 'dri zhing 'di ltar ci'i sgra zhig ces zer ro/_/de la la la na re gzhon nu don grub kyis mes kyi gnam ru bdungs nas de'i sgra byung ba ni 'di yin no zhes zer ro/_/de nas lha dang mi brgya stong dag e ma a la la zhes 
[\[79b.7\]]zer zhing ca co dang ga zha'i sgra brgya stong 'byin par gyur to/_/nam mkha'i dkyil na 'khod pa'i lha'i bu dag gis kyang /_rgyal po zas gtsang ma dang /_skye bo'i tshogs phal po che de dag la tshigs su bcad de smras pa/_gdan las ma bzhengs brtsal ba ma mchis su/_/thub pas gnam ru 'di 
[\[80a\]]
[\[80a.1\]]'dra bdungs pa las/_/gdon mi 'tshal bar dgongs pa rdzogs gyur te/_/bdud kyi sde bcom myur du thub par byon/_/dge slong dag de ltar byang chub sems dpas mda' blangs nas gzhu de dang sbyar te bkang nas 'phangs pa'i mthu stobs kyis kun dga' bo'i 'ben du rnga 
[\[80a.2\]]btsugs pa dang /_lha sbyin gyi 'ben du rnga btsugs pa dang /_mdzes dga' bo'i 'ben du rnga btsugs pa dang /_lag na be con can gyi 'ben du rnga btsugs pa de dag thams cad las thal nas rgyang grags bcu'i pha rol tu bdag gi 'ben lcags kyi rnga btsugs pa dang /_shing ta la bdun dngar 
[\[80a.3\]]ba dang /_phag rgod kyi gzugs 'khrul 'khor du byas pa las kyang thal te mda' de sa la zug nas mi snang bar nub par gyur to/_/sa phyogs gang du mda' de zug ste nub pa'i sa phyogs der khron pa lta bu'i khung zhig byung nas da ltar yang mda'i khron pa zhes bya ba yin no/_/de'i tshe lha dang mi 
[\[80a.4\]]brgya stong dag_/e ma a la la zhes zer zhing ca co dang ga zha'i sgra brgya stong 'byin par gyur to/_/shAkya'i tshogs de dag thams cad kyang ngo mtshar rmad du byung ba thob ste/_kye ngo mtshar to/_/'dis ni bslabs kyang ma bslabs par rtsal gyi shes pa de lta bu dang ldan pa ni ngo mtshar che'o zhes 
[\[80a.5\]]zer ro/_/nam mkha'i dkyil na 'khod pa'i lha'i bu dag gis kyang rgyal po zas gtsang ma dang /_skye bo'i tshogs phal po che de dag la 'di skad ces smras so/_/de ltar ngo mtshar yang ci che ste/_de ci'i phyir zhe na/_'di ni sa yi snying po sngon gyi sangs rgyas gdan la bzhugs/_/zhi gnas gnam 
[\[80a.6\]]ru thogs shing stong pa bdag med mda' rnams kyis/_/nyon mongs dgra rnams bcom ste lta ba'i dra ba dral nas su/_/byang chub dam pa zhi ba rdul med mya ngan med pa 'thob/_/de skad ces smras nas/_lha'i bu de dag gis byang chub sems dpa' la lha'i me tog dag gis mngon par gtor te dong ngo /_/
[\[80a.7\]]de bzhin du mchongs pa dang /_yi ge dang /_lag rtsis dang /_rtsis dang /_grangs dang /_gyad kyi 'dzin stangs dang /_rgyang nas phog pa dang /_bang dang /_tshar dang /_rkyal dang /_'phong dpyad dang /_glang po che'i gnyar zhon pa dang /_rta rtsal dang /_shing rta'i thabs dang /_mda' gzhu'i 
[\[80b\]]
[\[80b.1\]]thabs dang /_brtan pa dang /_mthu dang /_dpa' ba dang /_'gyed stobs dang /_lcags kyus sgyur thabs dang /_zhags pa'i thabs dang /_mdun du bsnur ba dang /_phyir bsnur ba dang /_bzur ba dang /_'dzin stangs dang /_gom stabs dang /_thor tshugs dang /_gcad pa dang /_dral 
[\[80b.2\]]ba dang /_dbug pa dang /_gzhig pa dang /_gsheg pa dang /_mi 'chor bar 'phog pa dang /_gnad du 'phog pa dang /_sgra grag par 'phog pa dang /_tshabs che ba dang /_cho lo'i rtsed mo dang /_snyan dngags sbyar ba dang /_lam dang /_ri mo dang /_gzugs dang /_gzugs kyi 
[\[80b.3\]]las dang /_thabs kyi dpyad dang /_me'i las dang /_rol mo'i dbyangs sgra dang /_gar dang /_glu dang /_yi ge klag pa'i mig 'or dang /_gtam dang /_bzhad gad dang /_rtsed mo dang /_bro dang /_sgeg pa dang /_phreng ba brgyu ba dang /_rlung yab g.yob pa dang /_nor bu tshon gyis bsgyur 
[\[80b.4\]]ba dang /_gos tshon gyis bsgyur ba dang /_mig 'phrul gyi cho ga dang /_rmi lam gyi dpyad dang /_bya'i skad dang /_bud med kyi mtshan dang /_skyes pa'i mtshan dang /_glang po che'i mtshan dang /_rta'i mtshan dang /_ba lang gi mtshan dang /_ra'i mtshan dang /_lug gi mtshan dang /_khyi'i mtshan 
[\[80b.5\]]dang /_shes gsal dang /_sgra nges par sbyor ba dang /_nga ro sgyur ba dang /_sngon gyi rabs dang /_sngon byung ba dang /_rig byed dang /_lung bstan pa dang /_nges pa'i tshig dang /_yi ge lci yang dang /_tshig bsdeb pa dang /_mchod sbyin gyi cho ga dang /_skar ma'i lugs dang /_grangs can gyi 
[\[80b.6\]]lugs dang /_rnal 'byor gyi lugs dang /_las kyi tshogs dang /_bye brag pa'i lugs dang /_nor gyi rig pa dang /_phur bu'i lugs dang /_chu'i lugs dang /_lha ma yin gyi lugs dang /_bya dang [{]ri dgas [,]ri dwags [}]kyi skad dang /_gtan tshigs kyi rig pa dang /_rgya skyegs kyi 'khrul 
[\[80b.7\]]'khor dang /_spra tshil gyi las dang /_'drub shur dang /_brko bzhog dang /_lo ma dra ba dang /_spos sbyar ba la sogs pa'i sgyu rtsal 'jig rten pa dang lha'i dang mi'i las 'das pa thams cad la'ang byang chub sems dpa' 'ba' zhig khyad par du 'phags par gyur to/_/de'i tshe 
[\[81a\]]
[\[81a.1\]]shAkya lag na be con can gyis rang gi bu mo sa 'tsho ma/_byang chub sems dpa' la phul lo/_/rgyal po zas gtsang mas kyang /_de rim gyis bag mar blangs te byang chub sems dpa' la phul lo/_/de na byang chub sems dpas 'jig rten dang 'thun pa tsam 
[\[81a.2\]]du bya ba'i phyir bud med brgyad khri bzhi stong gi nang du 'dug ste/_dga' zhing rtse la yongs su spyod pa ston to/_/bud med brgyad khri bzhi stong de dag thams cad kyi nang na/_shAkya'i bu mo sa 'tsho ma btsun mo'i mchog tu dbang bskur bar gyur to/_/de na shAkya'i bu mo sa 'tsho ma gyos sgyug 
[\[81a.3\]]gam nang mi gang mthong yang rung ste/_gdong mi sbed do/_/de dag kyang de la bag sar mo ni zhum zhum por 'dug pa'i rigs na/_'di ni rtag tu ma g.yogs so zhes 'phya smod cing mi snyan par zer ro/_/de'i tshe shAkya'i bu mo sa 'tsho mas gtam de thos nas nang mi rnams kyi mdun du 'dug ste/_
[\[81a.4\]]tshigs su bcad pa 'di dag smras so/_/'dug dang 'greng dang 'chag pa la/_/'phags pa dag ni ma g.yogs mdzes/_/nor bu rin chen 'od gsal ba/_/rgyal mtshan rtse mor gsal na mdzes/_/'phags pa 'gro na'ang mdzes pa ste/_/'ong na'ang de bzhin mdzes pa yin/_/'greng 
[\[81a.5\]]ba 'am de bzhin 'dug pa dang /_/thams cad du yang 'phags pa mdzes/_/'phags pa smra na'ang mdzes pa ste/_/mi smrar 'dug kyang de bzhin mdzes/_/dper na ka la ping ka ni/_/mthong dang sgra thos de bzhin no/_/ku sha'i gos ni gyon pa dang /_/gos ngan gyon dang lus rid pa/_/
[\[81a.6\]]de ni rang gi gzi yis mdzes/_/yon tan ldan pa yon tan brgyan/_/gang la sdig pa med gyur pa/_/'phags pa kun tu dge ba yin/_/byis pa sdig pa byed pa ni/_/ji snyed brgyan kyang mdzes ma yin/_/gang dag snying la sdig pa yod cing tshig 'jam pa/_/de dag dug gi bum par 
[\[81a.7\]]bdud rtsi blugs pa bzhin/_/brag gi ser ga rtsub pa lta bur nang yang rtsub/_/de 'dra de dag sbrul gyi kha la nyug pa bzhin/_/des pa de dag gan du kun 'ong kun phyag 'tshal/_/'bab stegs thams cad lta bur 'gro ba kun gyi gsos/_/'phags pa dag ni rtag tu 'o zhos bkang bum 'dra/_/
[\[81b\]]
[\[81b.1\]]bdag nyid dag pa de 'dra mthong na bkra shis dge/_/gang dag sdig pa'i grogs po yun ring yongs spong zhing /_/dge ba'i bshes gnyen rin po ches ni yongs bzung la/_/sdig pa rnam spong sangs rgyas chos la mngon chags pa/_/de lta bu dag mthong ba bkra shis 'bras bu yod/_/
[\[81b.2\]]gang dag lus bsdams lus kyi skyon rnams rab bsdams dang /_/gang dag tshig bsdams rtag tu tshig 'chal med gyur la/_/dbang po sbas shing shin tu bsdams la yid dang ba/_/de lta bu dag gdong g.yogs te ni ci zhig bya/_/gal te lus la gos ni stong gis g.yogs gyur kyang /_/
[\[81b.3\]]gang dag sems bshus ngo tsha med cing khrel med dang /_/gang dag 'di 'dra'i yon tan med cing bden tshig med/_/de dag sgren mo bas kyang sgren mor 'jig rten rgyu/_/gang zhig sems sbas rtag tu dbang po bsdams gyur cing /_/bdag gi khyos chog sems can gzhan la mi sems pa/_/
[\[81b.4\]]de 'dra ba dag nyi zla bzhin du ma g.yogs sa snang /_/de 'dra ba dag gdong g.yogs te ni ci zhig bya/_/gzhan yang drang srong bdag nyid che dang gzhan sems blo mkhas dang /_/de bzhin lha tshogs dag gis kho mo'i bsam pa dang /_/kho mo'i tshul khrims yon tan sdom dang bag yod 
[\[81b.5\]]mkhyen/_/de lta bas na kho mos gdong bkab ci zhig dgos/_/dge slong dag rgyal po zas gtsang mas shAkya'i bu mo sa 'tsho ma'i spobs pa dang bstan pa'i tshigs su bcad pa rnam pa 'di lta bu 'di thos so/_/thos nas kyang tshim zhing mgu la yi rangs te rab tu dga' zhing dga' ba dang yid 
[\[81b.6\]]bde ba skyes nas/_ras bcos bu bzang po rin po che du mas spras pa zung gcig dang /_mu tig gi do shal srang bye ba brgya stong ri ba dang /_mu tig dmar po bzang pos spras pa'i gser gyi phreng bas shAkya'i bu mo sa 'tsho ma la bkab nas ched du brjod pa 'di ched du brjod do/_/kho 
[\[81b.7\]]bo'i bu ni yon tan ci 'dras brgyan pa dang /_/mna' ma rang gi yon tan ji ltar rab smra ba/_/sems can dag pa de gnyis phrad par gyur pa ni/_/mar dang mar gyi nying khu ji ltar 'dra ba bzhin/_/sgyu rtsal bstan pa'i le'u ste bcu gnyis pa'o//_//
[\[82a\]]
[\[82a.1\]]'phags pa rgya cher rol pa zhes bya ba theg pa chen po'i mdo/_bam po brgyad pa/_dge slong dag de ltar byang chub sems dpa' btsun mo'i 'khor gyi nang na 'dug pa na/_gang dag byang chub sems dpa' la mchod pa'i las byed pa la spro bar gyur pa/_lha dang /_klu 
[\[82a.2\]]dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba du ma de dag rang rang gi dga' ba'i sgra 'byin cing lhags par gyur to/_/de la dge slong dag dus gzhan zhig 
[\[82a.3\]]na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba mang po dag 'di snyam du sems par gyur te/_ma la skyes bu dam pa 'di btsun mo'i 'khor 
[\[82a.4\]]gyi nang du ha cang yun ring du thogs par gyur na sems can gang dag 'dis yun ring po nas bsdu ba'i dngos po bzhi po sbyin pa dang /_snyan par smra ba dang /_don spyad pa dang /_don 'thun pas yongs su smin par byas pa dang /_gang dag 'dis byang chub thob nas/_chos bstan pa shes 
[\[82a.5\]]par 'gyur ba chos kyi snod du gyur pa'i sems can de dag med par gyur nas/_phyis byang chub sems dpa' mngon par byung ste/_bla na med pa yang dag par rdzogs pa'i byang chub mngon par 'tshang rgya ba'am cig tu mi 'gyur grang snyam mo/_/de nas de dag gus pa dang bcas zhe sa dang 
[\[82a.6\]]bcas par thal mo sbyar te/_byang chub sems dpa' la phyag 'tshal nas/_nam zhig na bdag cag gis byang chub sems dpa' dam pa mchog rab dag pa 'di mngon par byung ba dang /_mngon par byung nas kyang shing gi rgyal po chen po de'i drung du 'dug ste/_bdud dpung dang 
[\[82a.7\]]bcas pa btul nas bla na med pa yang dag par rdzogs pa'i byang chub mngon par rdzogs par sangs rgyas te/_de bzhin gshegs pa'i stobs bcu dang ldan pa dang /_de bzhin gshegs pa'i mi 'jigs pa bzhi dang ldan pa dang /_sangs rgyas kyi chos ma 'dres pa [{]bcwa [,]bco [}]brgyad dang ldan pa 
[\[82b\]]
[\[82b.1\]]dang /_lan gsum du bzlas te rnam pa bcu gnyis su bskor ba'i chos kyi 'khor lo bla na med pa skor zhing sangs rgyas kyi rnam par rol pa chen pos lha dang mi dang lha ma yin du bcas pa'i 'jig rten mos pa ji lta ba bzhin du legs par bshad pas tshim par byed pa mthong bar 'gyur snyam pa'i 
[\[82b.2\]]bsam pa de lta bus sdod cing 'khod par gyur to/_/dge slong dag de la byang chub sems dpa' ni bskal pa grangs med pa'i yang grangs med pa nas bzung ste/_yun ring por rtag par rgyun tu 'jig rten pa dang /_'jig rten las 'das pa'i chos thams cad la gzhan gyi dring mi 'jog par gyur cing /_
[\[82b.3\]]dge ba'i chos spyod pa thams cad la bdag nyid slob dpon du gyur pa yin la/_yun ring po nas dus shes pa dang /_tshod shes pa dang /_ran pa shes par gyur pa dang /_mngon par shes pa las ma nyams pa dang /_mngon par shes pa lnga dang ldan pa dang /_rdzu 'phrul gyi rkang pas rnam par rtse ba dang /_
[\[82b.4\]]sems can gyi bsam pa dang dbang po la mkhas pa dang /_dus dang dus ma yin pa shes pa dang /_dus la lta zhing rgya mtsho chen po ltar dus ran pa las mi yol bar gyur pa'o/_/de mngon par shes pa'i ye shes kyi stobs dang ldan pas 'di ni rab tu gzung ba'i dus so/_/'di ni tshar gcad pa'i 
[\[82b.5\]]dus so/_/'di ni bsdu ba'i dus so/_/'di ni phan gdags pa'i dus so/_/'di ni btang snyoms su gzhag pa'i dus so/_/'di ni smra ba'i dus so/_/'di ni mi smra bar bya ba'i dus so/_/'di ni khyim nas 'byung ba'i dus so/_/'di ni rab tu 'byung ba'i dus so/_/'di ni kha ton bya ba'i dus so/_/
[\[82b.6\]]'di ni tshul bzhin yid la bya ba'i dus so/_/'di ni rab tu dben par bya ba'i dus so/_/'di ni rgyal rigs kyi 'khor gyi nang du 'gro ba'i dus so zhes bya ba nas/_'di ni bram ze dang khyim bdag gi bar gyi 'khor gyi nang du 'gro ba'i dus so/_/'di ni lha dang /_klu dang /_gnod sbyin dang /_dri za dang 
[\[82b.7\]]lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_dge slong dang /_dge slong ma dang /_dge bsnyen dang /_dge bsnyen ma'i 'khor gyi nang du 'gro ba'i dus so/_/'di ni chos bstan pa'i dus so/_/
[\[83a\]]
[\[83a.1\]]'di ni nang du yang dag par gzhag pa'i dus so zhes bya ba thams cad bdag nyid kyis shes so/_/byang chub sems dpa' dus thams cad du rtag par 'du shes par gyur cing /_dus la lta ba yin yang dge slong dag 'di ni chos nyid kyis thob pa yin te/_srid pa tha ma pa'i 
[\[83a.2\]]byang chub sems dpa' btsun mo'i 'khor gyi nang na 'khod pa rnams la phyogs bcu'i 'jig rten gyi khams na bzhugs pa'i sangs rgyas bcom ldan 'das rnams glu dbyangs dang sil snyan gyi sgra las chos kyi sgo rnam pa 'di lta bu 'di dag gis yang dag par skul ba mdzad do/_/de la 'di skad ces 
[\[83a.3\]]bya ste/_sems can mchog gang phyogs bcu'i 'jig rten bzhugs/_/de dag mthu yis sil snyan sgra dag las/_/tshigs bcad sgra snyan 'di dag byung ba yis/_/mi mchog dam pa rnams la yang dag skul/_/sdug bsngal brgyas gang sems can mthong nas ni/_/'gro ba'i mgon dang 
[\[83a.4\]]skyabs dang gnas 'gyur zhing /_/phan byed mchog dang dpung gnyen gyur cig ces/_/khyod kyis sngon ni smon lam de skad btab/_/dge ba dpa' bo sngon gyi spyod pa dang /_/'gro phan bya zhes smon btab dran par byos/_/'di ni khyod kyis dus man tshod yin gyis/_/drang srong mchog rab mngon 
[\[83a.5\]]par 'byung bar byos/_/sangs rgyas lha mi 'dul byed 'jig rten mchog_/yon tan brgyas gang bar ni gyur cig ces/_/de'i phyir khyod sngon mgo dang rkang lag dang /_/nor gyi dam pa sna tshogs rnams kyang btang /_/khyod ni khrims kyis brtul zhugs dka' thub spyad/_/khyod ni 
[\[83a.6\]]bzod pas 'gro la phan pa byed/_/khyod ni brtson pas yon tan brgya yis gang /_/bsam gtan shes rab srid gsum mnyam pa med/_/khro bas non cing tha ba'i dri mang ba/_/de dag bde gshegs khyod kyi byams pas khyab/_/dge ba'i yon tan bral ba log nges pa/_/mi mkhas rnam 
[\[83a.7\]]mang dag la khyod snying rje/_/bsod nams ye shes dge ba'i lus khyab cing /_/rdul bral bsam gtan mngon shes lam mer 'dug_/phyogs bcu 'di dag rnams su rab tu gsal/_/sprin med zla ba dri ma med pa 'dra/_/'di dang gzhan yang snyan pa rnam mang gis/_/sil snyan dag las rgyal 
[\[83b\]]
[\[83b.1\]]bas sgra bsgrags te/_/mngon par khyod 'byung dus ni 'di yin zhes/_/lha mis mchod par 'os la skul ma 'debs/_/dge slong dag byang chub sems dpa' khyim dam pa mchog yo byad phun sum tshogs pa thams cad dang ldan pa/_bsam pa ji lta ba bzhin du bde bar gnas pa dang 'thun pa/_lha'i khang 
[\[83b.2\]]khyim lta bu stegs bu dang /_sgo khang dang /_rta babs dang /_skar khung dang /_bsil khang dang /_khang pa brtsegs pa dang /_khang [{]bzangs [,]bzang [}]mchog dang /_rin po che sna tshogs kyi rgyan rnam pa tha dad pa dbye ba shin tu rnam par phye ba/_gdugs dang /_rgyal mtshan dang /_ba dan bsgreng ba/_rin 
[\[83b.3\]]po che'i dril bu g.yer ka'i dra ba du mas legs par brgyan pa/_dar gyi lda ldi brgya stong du mas mngon par spyangs pa/_rin po che sna tshogs kyis spras pa'i mu tig gi rgyan phreng rab tu spyangs pa/_rin po che sna tshogs kyi spang leb can gyi zam pas mdzes par byas pa/_me tog gi phreng ba dang chun po 
[\[83b.4\]]mang po spyangs pa/_pog snod nas spos kyis bdugs pa/_dar la'i bla re bres pa/_dus thams cad pa'i me tog dri mchog tu zhim zhing /_shin tu mdzes pa dag bkram pa/_rdzing me tog pad ma dkar po dang /_pad ma dang ldan pa'i chu'i gnas yongs su spyad par bya ba mang ba/_bya 'dab skyong dang /_ne 
[\[83b.5\]]tso dang /_ri skegs dang /_khu byug dang /_ngang pa dang /_rma bya dang /_ngur pa dang /_ku na la dang /_ka la ping ka dang /_shang shang te'u la sogs pa bya rnam pa tha dad pa'i tshogs sgra snyan pa 'byin pa/_bai dUr+ya sngon po'i sa gzhi gnas yongs su spyad par bya ba/_gzugs thams cad kyi gzugs brnyan 
[\[83b.6\]]kun tu ston pa/_blta bas mi ngoms par nyams dga' ba/_dga' ba dang mchog tu dga' ba dam pa skyed pa'i khyim dam pa mchog de na 'dug ste/_byang chub sems dpa' khang pa mdzes pa chen po mchog na gnas pa/_dri ma med pa/_dri ma dang bral ba/_yan lag dri ma med pa/_phreng ba dang rgyan 
[\[83b.7\]]ma bor ba/_dri mchog tu zhim pa dam pa'i byug pas lus bskus pa/_dkar zhing bzang la dri ma med cing rnam par dag la dri ma dang bral ba'i gos gyon pa'i lus dang ldan pa/_mal cha lha'i ras bcos bu bzang po phra ba du ma bting ba 'jam pa ka tsa lin da'i gos ltar reg na bde ba/_yan lag dam 
[\[84a\]]
[\[84a.1\]]pas spras pa'i mal bzang po'i steng na 'dug pa btsun mo'i 'khor dam pa lha'i bu mo dang 'dra ba/_thams cad du kha na ma tho ba med pa/_lta ba dang 'thun pa/_spyod pa bzang pos mdzes par byas pa/_gzugs bzang ba'i nang na 'dug pa/_dung dang /_rnga dang /_rdza rnga dang /_khar rnga 
[\[84a.2\]]dang /_pi bang dang /_rgyud gsum pa dang /_khar ba'i sil khrol dang /_pheg dang /_kim pa la dang /_na ku la dang /_sgra snyan dang /_gling bu snyan pa'i sgra 'byung ba'i sgra dbyangs dang /_sil snyan dang /_glu dbyangs sna tshogs dang ldan pas bslang ba la/_bud med kyi tshogs kyis kyang /_sgra mnyen 
[\[84a.3\]]zhing 'jam pa snyan la yid du 'ong ba dang /_gling bu 'bud pa'i sgra dbyangs kyis byang chub sems dpa' slong ngo /_/phyogs bcu na bzhugs pa'i sangs rgyas bcom ldan 'das de dag gi byin gyi rlabs kyis sil snyan gyi sgra byung ba'i sgra skad de dag las byang chub sems dpa' la skul ba'i tshigs su bcad 
[\[84a.4\]]pa 'di dag byung ngo /_/bud med gang dag rab tu yid dga' sems dang bas/_/sil snyan yid du 'ong zhing snyan pa'i sgra 'byin tshe/_/phyogs bcu'i rgyal ba dam pa dag gi mthu yis ni/_/tshigs bcad rnam pa sna tshogs rnam mang 'di dag byung /_/rtag tu mgon med gyur pa'i 'gro ba 'di mthong nas/_/
[\[84a.5\]]go 'phang mya ngan med mchog rdul med sangs rgyas te/_/skye dang rga dang sdug bsngal dag las dgrol lo zhes/_/dpa' bo khyod sngon smon lam de skad btab par gyur/_/de phyir dge myur grong khyer mchog 'di nas/_/byung la sngon gyi drang srong zhabs bcags pa/_/sa phyogs de ni rab tu mnan nas su/_/
[\[84a.6\]]rgyal ba'i ye shes mtshungs med 'tshang rgyar gyis/_/khyod kyis sngon chad sna tshogs rin chen nor/_/rkang lag phangs pa'i lus kyang btang bar gyur/_/drang srong chen po [{]di ring [,]de ring [}]khyod dus 'di/_/chos kyi chu bo mtha' yas 'gro la phye/_/khyod kyi tshul khrims ma nyams dri med dge/_/sngon chad khyod ni 
[\[84a.7\]]rtag tu mchog gis brgyan/_/drang srong chen po khyod khrims 'dra ba med/_/'gro ba nyon mongs rnam pa mang las khrol/_/khyod kyis srid pa brgyar ni bzod pa spyad/_/khyod ni 'gro bas ngan brjod rnam mang bzod/_/bzod pas bzod cing dul bas des pa'i bdag_/rkang gnyis dbang po mngon par 
[\[84b\]]
[\[84b.1\]]'byung blo gyis/_/khyod brtson brtan zhing mi g.yo g.yo ba med/_/bde bar gshegs pa sngon mthar rgya chen gyur/_/g.yon can bdud ni sde dang bcas btul te/_/ngan song gsum po mtha' dag skams par gyis/_/gang phyir khyod kyis brtul zhugs dka' thub spyad/_/dus ngan nyon mongs 
[\[84b.2\]]snyigs ma bsregs gyis la/_/khyod kyis bdud rtsi chu bo'i char phob ste/_/mgon med ring nas skom pa tshim par gyis/_/'chi med mya ngan med gnas sangs rgyas te/_/skom pas nyam thag bdud rtsis tshim bya zhes/_/khyod kyis sngon smras tshig mchog dran byos te/_/grong khyer dam pa 'di nas 
[\[84b.3\]]myur du byung /_/khyod ni shes rab mchog gi spyod pa mkhas/_khyod kyi ye shes mtha' yas dri med che/_/rmongs pa yid gnyis lam la gnas rnams la/_/shes rab 'od dge dam pa mdzes par gyis/_/khyod kyis srid pa brgyar ni byams pa spyad/_/snying rje dang ni dga' mchog btang 
[\[84b.4\]]snyoms dang /_/khyod kyis spyod pa dam pa gang spyad pa/_/spyod pa de nyid 'gro la rnam par phye/_/phyogs bcu'i rgyal ba dag gi gzi brjid kyis/_/yon tan me tog sna tshogs tshigs bcad 'di/_/sil snyan dag las rnam mang yid 'ong grag_/mal na 'dug pa'i gzhon nu de la skul/_/
[\[84b.5\]]gang gi tshe na dag bud med rab tu dga' ba rnams/_/shin tu mdzes shing rab tu snyan pa'i sil snyan sgrogs pa'i tshe/_/phyogs bcu dag gi rgyal ba lha mi 'dul ba mdzad rnams kyang /_/sil snyan dag las gsung mchog ha cang mi che rjes su sgrog_/'gro la phan byed yon tan mang po ldan khyod 
[\[84b.6\]]'gro rnams su/_/rnam par rgyu ba'i tshe na rgyal ba'i yon tan gnyug mar byas/_/sngon gyi brtul zhugs dka' thub spyad pa de dag dran gyis te/_/shing mchog drung du myur song 'chi med go 'phang thob par gyis/_/lha mi dag ni shin tu skom zhing rgyal ba'i yon tan bral/_/khyod ni shin tu stobs 
[\[84b.7\]]ldan bdud rtsi'i ro bro rtag tu sbyin/_/stobs bcu'i ro bro dam pa mkhas pa rnams kyis mchod byas pa/_/bdud rtsi de ni mi bdag khyod kyis myur du rnam par phye/_/rgyal ba'i yon tan 'gro la phan pa byed la dga' ba po/_/khyod kyis sngon gyi srid par nor dang nor bu gser rnams btang /_/chung ma bu sdug 
[\[85a\]]
[\[85a.1\]]dag dang grong khyer grong rdal bcas pa dang /_/rang gi mgo dang mig dang lag pa dag dang rkang pa'ang btang /_/mi mchog khyod ni gna' sngon rgyal po dge bar gyur pa'i tshe/_/mi zhig khyod la mngon du phyogs nas 'di skad tshig smras te/_/grong khyer grong rdal bcas pa'i sa 'di kho la byin 
[\[85a.2\]]zhes byas/_/de yi tshe na rab tu dga' zhing 'khrugs par gyur pa med/_/gna' sngon khyod ni rgyal po'i bram ze dge bar gyur pa'i tshe/_/skye bo bla ma bsnyen bkur byed cing gzhan la 'khu mi byed/_/bram ze dam pa dag dang skye bo mang po dge la bkod/_/de nas shi 'phos srid pa'i 'gro ba lha yi 
[\[85a.3\]]gnas su skyes/_/sngon khyod rgyal po'i bu las drang srong dam par gyur pa'i tshe/_/rgyal po ngan pa khros pas khyod kyi yan lag bcad pa na/_/khyod ni yid 'khrugs gyur pa med par 'chi ba'i dus byas te/_/de yi tshe na khyod kyi rkang lag dag las 'o ma zag_/khyod sngon drang srong sngo bsangs zhes byar gang tshe 
[\[85a.4\]]gyur pa na/_/ri mchog gnas na brtul zhugs dga' zhing bla ma la yang dga'/_/mi yi bdag pos dug mda' dag gis khyod la bsnun pa na/_/khyod ni rgyal po de la yid 'khrugs med cing snying brtser gyur/_/khyod sngon [{]ri dgas [,]ri dwags [}]bdag po yon tan can du gyur pa'i tshe/_/ri gzar 'bab chu chen pos 
[\[85a.5\]]mi zhig khyer bar gyur pa na/_/phan dang ldan pa khyod kyis mi de phyung ste thang la bzhag_/khyod kyi dgra bo khrid de 'ongs pa na yang yid ma 'khrugs/_/mi mchog khyod sngon bram ze'i bur ni gang tshe gyur pa na/_/khyod kyi nor bu rgya mtsho chen po yangs par lhung ba'i tshe/_/khyod kyis rgya mtsho chen po zad par bya 
[\[85a.6\]]bar brtsams pa dang /_/stobs brtan khyu mchog khyod kyi nor bu de tshe phyir yang rnyed/_/skyes bu mchog khyod gna' sngon drang srong dam par gyur pa'i tshe/_/bram ze zhig gis bdag gi skyabs gyur shog ces khyod gan 'ongs/_/smras pa bram ze dam pa kho bo dgra las byung zhes byas/_/khyod kyis 
[\[85a.7\]]rang lus btang gis bram ze de ni ma btang ngo /_/gna' sngon shing gi gnas su drang srong sngo bsangs drung 'ongs te/_/'dod pas smras pa shing 'di lo ma du yod grongs zhes byas/_/shing de lo ma ji snyed yod pa rab bgrangs rab mkhas pas/_/khyod kyis de bzhin nor pa med cing 'thun par tshig tu 
[\[85b\]]
[\[85b.1\]]brjod/_/khyod sngon ne tso yon tan ldan gyur shing la gnas pa'i tshe/_/zad par gyur kyang sngon gyi drin la bsams te de ma spangs/_/lha yi bdag pos khyod kyi yon tan dran nas rab tu dga'/_/snga mkho bzhin du shing mchog de ni dpal dang ldan par byas/_/khyod kyi brtul zhugs dka' thub spyad pa 
[\[85b.2\]]de dag mtshungs med de/_/yon tan ldan pa yon tan lam la spyad pas yon tan mang /_/khyod kyi dus la da bab grong khyer bcas pa'i sa yang thong /_/'gro ba dag ni rgyal ba'i yon tan spyod la myur du khod/_/gang gi tshe na bud med rin chen bzang po'i gos kyis lus brgyan te/_/sil snyan dam pa 
[\[85b.3\]]mchog rab yid du 'ong ba'i sgra ni rab sgrog pa/_/de tshe phyogs bcu'i rgyal ba'i gzi yis tshigs su bcad pa sna tshogs pa/_/sgra dbyangs snyan pa 'di dag sil snyan dag gi sgra las rab tu byung /_/rga dang shi bas zin pa'i 'jig rten dag la bdag ni skyabs gyur ces/_/'jig rten sgron ma khyod 
[\[85b.4\]]kyis bskal mang snga rol smon lam de skad btab/_/mi yi seng ge khyod kyis sngon gyi smon lam dag ni dran gyis shig_/rkang gnyis dbang po khyod da mngon par 'byung ba'i dus ni 'di yin no/_/khyod 'dir srid pa khrag khrig dag tu sbyin pa mang po du ma byin/_/nor dang rin po che dang gser dang 
[\[85b.5\]]gos bzang rin chen spras pa dang /_/rkang lag dag dang mig dang phangs pa'i bu dang rgyal srid 'byor pa dag_/khyod kyis btang yang khyod ni slong ba rnams la tha ba zhe sdang med/_/khyod 'dir zla ba'i tog dang mche ba bzang dang rgyal po zhi bar gyur/_/snying brtse snying rje'i yid dang zla ba'i sgron 
[\[85b.6\]]dang gtsug na nor bur gyur/_/rgyal po dpa' bo brtan dang mig [{]bzangs [,]bzang [}]dang ni de la sogs pa byas/_/rgyal po khrag khrig mang po sbyin dga' rnam par 'phrul pa de nyid khyod/_/bde bar gshegs pa khyod kyis bskal pa mang por tshul khrims spyod pa spyad/_/nor bu rin chen dri ma med pa lta 
[\[85b.7\]]bur tshul khrims rnam dag gyur/_/khyod kyis 'bri yi rnga ma ci 'dra de 'drar tshul khrims bsrungs shing spyad/_/tshul khrims dga' bas khyod kyis 'dir ni 'gro la rgya cher don yang byas/_/'dir khyod glang po mchog tu gyur te rngon pa dgra yis mdas bsnun tshe/_/gtum po dgra la snying brtse snying rje bskyed 
[\[86a\]]
[\[86a.1\]]nas de ni khyod kyis bskyabs/_/bzang zhing mdzes pa'i mche ba yongs su btang ste tshul khrims yong ma btang /_/khyod kyis de la sogs pa tshul khrims rnam par 'phrul pa mang po byas/_/bzod la dga' bas khyod kyis 'gro ba'i mi phan sdug bsngal stong mang dang /_/tshig rtsub 
[\[86a.2\]]ngag dang bsad pa dang ni bcing ba mang po bzod par byas/_/khyod kyis gna' sngon mi gang dag la bde ba kun gyis rim gror byas/_/de dag phyi nas khyod kyi gshed mar gyur kyang khyod kyis de dag bzod/_/mgon po khyod ni ri mchog gnas na gang tshe dred mor gyur pa'i tshe/_/kha ba bab cing chu brug pas ni 
[\[86a.3\]]'jigs shing skrag pa'i mi bzung ste/_/rtsa ba 'bras bu rnam pa mang dang bde ba kun gyis rim gro byas/_/de yis myur du khyod la gsod pa khrid 'ongs khyod kyis de la bzod/_/byang chub btsal phyir brtul zhugs dka' thub yon tan rnam mang ye shes la/_/khyod kyis brtson 'grus shin tu brtan par 
[\[86a.4\]]gnas shing mi g.yo g.yo ba med/_/dbang sgyur bdud kyang khyod kyis brtson 'grus stobs kyis stobs ni med par byas/_/mi yi seng ge khyod 'dir mngon par 'byung ba'i dus la da bab bo/_/khyod 'dir gna' sngon kha ba'i kha dog 'dra ba'i rta mchog gyur pa'i tshe/_/snying rje bskyed nas nam mkha' las 
[\[86a.5\]]ni srin po'i gling du myur du song /_/de tshe phongs shing 'dug pa'i mi de blangs te bde la rab tu bzhag_/khyod kyis 'di la sogs pa brtson 'grus rnam par 'phrul pa mang po byas/_/myur du 'gyur zhing g.yo la yul la dga' zhing rgod pa'i sems brtul te/_/bsam gtan par gyur dul des zhi 
[\[86a.6\]]gnas rnams kyis nyon mongs gtso bo bcom/_/khyod 'dir bsam gtan dga' bas rang gi yon tan dag gis 'gro don byas/_/da 'dir sems can mchog khyod bsam gtan rnam 'phrul bya ba'i dus la bab/_/gna' sngon khyod ni drang srong bsam gtan dga' zhing rab tu gnas par gyur/_/rgyal 
[\[86a.7\]]po med pa'i mi dag gis ni khyod khrid rgyal srid dbang yang bskur/_/khyod kyis skye bo dag ni dge ba bcu dang tshangs pa'i lam la bkod/_/de yi tshe na mi las shi 'phos thams cad tshangs pa'i gnas su dong /_/phyogs dang phyogs mtshams 'gro ba rnam mang shes pa'i cho ga khyod rab mkhas/_/gzhan 
[\[86b\]]
[\[86b.1\]]gyi spyod dang 'gro ba'i skad shes pa dang dbang po shes pa dang /_/tshul dang 'dul dang blo gros rnam mang rgyu ba'i pha rol khyod phyin gyur/_/rgyal po'i sras khyod 'dir ni mngon par 'byung ba'i dus la da bab bo/_/khyod kyis gna' sngon skye bo lta ba log par zhugs par gyur pa dag_/rga shi sdug bsngal rnam 
[\[86b.2\]]pa mang pos nyam thag 'khod pa 'di mthong nas/_/srid pa rnam par gzhig pa'i drang lam nyid kyis khong du chud byas te/_/mun pa bcom pa khyod kyis 'jig rten dag la don chen rab tu byas/_/tshigs bcad rnam pa mang po mdzes pa yon tan ldan pa sna tshogs 'dis/_/sil snyan sgra bsgrags de 
[\[86b.3\]]las rgyal ba'i gzi yis dpa' bo skul bar gyur/_/blo mchog ldan pa khyod 'dir mngon par 'byung ba'i dus ni da bab kyis/_/sdug bsngal gang ba'i skye bo 'di dag mthong nas btang snyoms ma byed cig_/bud med gos dang rin po che dang do shal spos phreng sna tshogs kyis/_/brgyan pa dag kyang sems dang 
[\[86b.4\]]phangs pa skyes nas rab tu dga' ba rnams/_/sems can mchog la sil snyan rab tu sgrog cing slong bar byed pa na/_rgyal ba'i mthu yis sil snyan dag las tshigs su bcad pa 'di 'dra byung /_/gang gi don du khyod kyis 'gro la phan phyir bskal pa du mar ni/_/gtang bar dka' ba btang zhing tshul 
[\[86b.5\]]khrims bzod pa brtson 'grus shin tu spyad/_/bsam gtan shes rab shin tu bsgoms pa khyod kyis dus la da bab kyis/_/'dren pa mngon par 'byung ba'i blo la myur soms phyir shol ma byed cig_/sngon chad rin chen mdzod dang gser dang dngul dang rgyan rnams rab tu btang /_/skye ba de dang de dag tu 
[\[86b.6\]]ni mchod sbyin rnam pa mang po byas/_/khyod kyis chung ma bu pho bu mo lus dang rgyal srid srog btang ste/_/byang chub don du gtang bar dka' ba dpag tu med pa khyod kyis btang /_/khyod ni rgyal po mi dman bsod nams dpal gyis rnam par grags par gyur/_/mu khyud 'dzin dang mu khyud nag po 
[\[86b.7\]]tshangs pas byin dang ral pa can/_/mchod sbyin stong ldan dang ni chos sems 'od 'phro can dang nor brtan dang /_/shin tu don bsams gyur te sems can dman la gtang bar dka' ba btang /_/zla ba'i bu dang brtson 'grus 'bar dang bsod nams 'od zer can du gyur/_/gtong ba che dang ldan 
[\[87a\]]
[\[87a.1\]]zhing mthu ldan khyod ni byas pa gzo bar gyur/_/rgyal po drang srong zla ba gzugs ldan dpa' bo bden pa 'phel ba dang /_/rgyal po legs par smra ba tshol dang blo gros bzang dang des par gyur/_/zla ba'i 'od dang khyad par 'gro dang rdul dang phyogs kyi bdag por gyur/_/rab sbyin 
[\[87a.2\]]dpa' bo ka shi rgyal po rin chen gtsug phud zhi ba ston/_/mi dbang de dag rnams dang gzhan du gyur te gtang bar dka' ba btang /_/khyod kyis ji ltar gtong ba'i char phab de bzhin chos kyi char pa phob/_/khyod kyis sngon chad sems can snying po gang gA'i bye ma snyed cig mthong /_/sems 
[\[87a.3\]]can thar bar bya phyir byang chub dam pa'i mchog ni tshol ba na/_/khyod kyis mchod pa dpag med bsam mi khyab pas sangs rgyas de dag mchod/_/dpa' bo grong khyer dam pa 'di nas 'byung ba'i dus la da bab bo/_/thog mar khyod kyis don yod mthong la sA la'i me tog gis ni mchod/_/rnam 
[\[87a.4\]]par snang mdzad la ni dang ba'i sems kyis skad cig rab tu bltas/_/rnga dbyangs ldan pa la ni khyod kyis a ru ra yi 'bru cig phul/_/tsan dan mthong nas khyod kyis rtswa yi me sgron blangs te khyim du bzung /_/rtul po grong khyer 'jug pa mthong nas phye ma spar gang rab tu gtor/_/chos kyi dbang 
[\[87a.5\]]phyug chos 'chad pa na legs zhes bya ba rab tu byin/_/kun tu gzigs pa mthong nas phyag 'tshal phyag 'tshal lo zhes tshig tu brjod/_/'od 'phro chen po'i phung po la ni khyod kyis dga' bas gser phreng gtor/_/'od zer rgyal mtshan la ni kha tshar phul zhing gsal la bal sran gtor/_/ye 
[\[87a.6\]]shes tog la mya ngan med pa'i me tog kha lo sgyur la 'jam/_/rin chen gtsug tor can la mar me pad ma ldan la sman yang phul/_/thams cad zil gnon mu tig do shal rgya mtsho la ni pad ma phul/_/pad ma'i snying po la ni bla re seng ge la ni char gding phul/_/sA la'i dbang po rgyal la mar 
[\[87a.7\]]phul me tog rgyas la 'o ma phul/_/grags sbyin kun da'i me tog phul te bden pa gzigs la zhal zas phul/_/ye shes lhun la lus btud klus byin la ni na bza' dbul ba byas/_/rab mthor gshegs dang tsan dan mchog dang 'od ldan la ni tshwa spar re/_/bkod pa che la pad ma 
[\[87b\]]
[\[87b.1\]]dbul byas 'od zer rgyal la rin chen phul/_/shAkya thub la spar gang gser phul dbang po'i tog la bstod pa byas/_/nyi ma'i zhal la me tog rna rgyan blo gros bzang la gser cod pan/_/klu zil gnon la nor bu phul te rgyal la ras bcos gding ba phul/_/sman gyi rgyal la rin chen 
[\[87b.2\]]gdugs phul seng ge'i tog la khri gdan phul/_/yon tan mchog ldan rin chen dra ba 'od srung la ni glu dbyangs kun/_/spos mchog me tog phul zhing 'od 'phro'i tog la rtag tu me tog phul/_/mi 'khrugs rgyal la khang brtsegs phul zhing 'jig rten mchod la phreng ba phul/_/rgya spos 
[\[87b.3\]]gtsug lag rgyal srid dbul byas rgyal bar dga' la spos kun phul/_/sgron ma che la bdag phul pad ma'i mchog la rgyan rnams dbul ba byas/_/chos kyi tog la me tog sna tshogs sgron ma mdzad la ud pa la/_/mchod pa rnam pa sna tshogs tha dad gzhan dang gzhan dag byed pa na/_/
[\[87b.4\]]khyod kyis sems can snying po de dag rnams dang gzhan yang sngon chad mchod/_/'das pa'i sangs rgyas rnams dang ston pa de dag khyod mchod dran par gyis/_/sems can mgon med mya ngan gang ba yal bar ma dor mngon par byung /_/mar me mdzad pa mthong ba tsam gyis khyod kyis bzod pa 
[\[87b.5\]]mchog thob ste/_/rjes su 'thun pa'i mngon par shes pa lnga po nyams pa med pa thob/_/de nas rab tu dga' bas bskal pa grangs med 'jig rten khams kun du/_/sangs rgyas dag ni re re la yang mchod pa bsam gyis mi khyab byas/_/bskal pa dpag med de dag zad gyur sangs rgyas de 
[\[87b.6\]]dag mya ngan 'das/_/khyod kyi lus rnams thams cad dang ni de dag ming yang gang du song /_/dngos po thams cad tha mar 'dzad pa'i chos te 'dus byas rtag pa med/_/'dod pa rgyal srid longs spyod rtag pa min gyis grong khyer mchog nas byung /_/bskal pa zad par 'gyur tshe gzi brjid drag 
[\[87b.7\]]po 'jigs pa'i me 'od ltar/_/rga dang na dang 'chi ba mi bzad 'jigs pa chen po 'ong bar 'gyur/_/dngos po thams cad tha mar 'dzad pa'i chos te 'dus byas rtag pa med/_/shin tu sdug bsngal sems can ltos la yon tan ldan pa mngon par byung /_/rgyal po bde ba'i mal na nyal 
[\[88a\]]
[\[88a.1\]]gyur cing /_/gang tshe mo tshogs gling bu rgyud gcig dang /_/sil snyan sna tshogs sgra yis slong byed pa/_/de tshe sil snyan sgra las 'di dag byung /_/srid gsum rga dang nad kyi sdug bsngal 'bar/_/'chi me rab 'bar 'di ni mgon med pa/_/srid las 'byung la 'gro ba rtag 
[\[88a.2\]]tu rmongs/_/bum par chud pa'i bung ba 'khor ba bzhin/_/srid gsum mi brtan ston ka'i sprin dang 'dra/_/'gro ba'i skye 'chi gar la lta dang mtshungs/_/'gro ba'i tshe 'gro nam mkha'i glog 'dra ste/_/ri gzar 'bab chu lta bur myur mgyogs 'gro/_/srid sred ma rig dbang gis skye bo 
[\[88a.3\]]rnams/_/mi dang lha gnas ngan song lam gsum po/_/'gro ba lnga po dag tu mi mkhas 'khor/_/dper na rdza mkhan phang lo bskor ba bzhin/_/rtag tu gzugs sdug mchog dang sgra snyan dang /_/dri zhim ro mchog reg pa bde byed pa/_/dus ngan rnyi la 'gro ba 'di dag thogs/_/dper na rngon 
[\[88a.4\]]pa'i rnyi la spre'u thogs bzhin/_/'dod pa'i yon tan mya ngan gnod pa mang /_/'jigs bcas rtag tu dgra byed nyon mongs bcas/_/ral gri so 'dra dug sdong lo ma mtshungs/_/ngan skyugs snod ltar 'phags pa'i skye bos spangs/_/'dod pa'i yon tan 'jigs bcas nyon mongs bcas/_/rtag 
[\[88a.5\]]tu rjed par byed pa mun pa 'dra/_/rtag tu 'jigs pa'i rgyu byed sdug bsngal rtsa/_/srid pa'i sred pa'i 'khri shing 'phel bar byed/_/ji ltar me 'bar 'obs ni 'jigs bcas pa/_/de ltar 'dod 'di 'phags pa'i skye bos rig_/'dam rdzab che 'dra ral gri gshegs gnas 'dra/_/ral gri'i 
[\[88a.6\]]so la sbrang rtsis bskus dang mtshungs/_/ji ltar sbrul gyi mgo dang ngan skyugs snod/_/de ltar 'dod 'di mkhas pa rnams kyis rig_/bya sha kham bu 'dra zhing gsal shing 'dra/_/ro la khyi ltar dgra dang bcas pa yin/_/'dod pa'i yon tan 'di dag chu zla 'dra/_/gzugs brnyan mtshungs shing 
[\[88a.7\]]brag ca 'dra ba dang /_/mig yor 'dra zhing gar la lta 'dra dang /_/rmi lam mnyam par 'phags pa'i skye bos rig_/'dod pa'i yon tan skad cig ya ma brla/_/sgyu ma smig rgyu 'dra zhing [{]brdzun [,]rdzun [}]pa can/_/chu bur dbu ba lta bu yang dag min/_/yongs su btags las byung bar mkhas pas rtogs/_/
[\[88b\]]
[\[88b.1\]]na tshod thog mar gzugs mchog 'dzin pa'i tshe/_/phangs shing sdug 'dod 'di ni byis pa'i spyod/_/rga na sdug bsngal gzi brjid lus bcom nas/_/rnam par spong ste [{]ri dgas [,]ri dwags [}]klung skam bzhin/_/nor 'bru dam pa rdzas mang stobs ldan tshe/_/phangs shing sdug 'dod 'di ni byis pa'i spyod/_/nor 
[\[88b.2\]]nyams sdug bsngal bar ni gyur pa'i tshe/_/rnam par spong ste mi yis 'brog stong bzhin/_/ji ltar me tog shing dang 'bras bcas shing /_/de ltar sbyin 'dod mi la dga' bar byed/_/nor nyams rga bas nyen cing spang ba na/_/de tshe dga' bar mi 'gyur bya rgod bzhin/_/rdzas ldan gzugs mchog ldan tshe 
[\[88b.3\]]dpon po bzhin/_/phrad na sdug cing dbang po dga' bar byed/_/dga' na sdug bsngal nyen cing nor zad na/_/de tshe 'dod par mi 'gyur 'chi bdag bzhin/_/rga bas rga byas na tshod yol gyur na/_/sdong po gnam lcags kyis ni bcom pa bzhin/_/rga bas 'khogs na 'jigs bcas khang rul 'dra/_/
[\[88b.4\]]rga las byung ba thub pa myur du smros/_/bud med skyes pa'i tshogs rnams rga bas skems/_/ma lu'i 'khri shing sA la'i nags stug bzhin/_/rga bas brtson 'grus rtsal dang shugs 'phrog ste/_/dper na skyes bu 'dam du bying ba bzhin/_/rga bas gzugs sdug gzugs ni mi sdug byed/_/rga 
[\[88b.5\]]bas gzi brjid 'phrog cing mthu stobs 'phrog_/rga bas bde ba 'phrog cing brnyas par byed/_/rga bas 'chi byed rga bas mdangs kyang 'phrog_/nad brgya mang dang nad thibs sdug bsngal gyis/_/'gro ba gtses te mi yis [{]ri dgas [,]ri dwags [}]bzhin/_/rga dang na bas bcom pa'i 'gro ltos la/_/sdug bsngal 
[\[88b.6\]]las ni 'byung ba myur shod cig_/dper na dgun smad rlung dang kha ba che/_/rtswa shing gel ba nags sman mdangs kyang 'phrog_/de ltar nad 'di 'gro ba'i mdangs 'phrog cing /_/dbang po gzugs dang stobs ni nyams par byed/_/nor 'bru nor chen tha mar zad par byed/_/nad ni rtag tu 'gro ba brnyas par byed/_/
[\[88b.7\]]gnod pa byed cing sdug la sdang bar byed/_/yongs su gdung byed mkha' las nyi ma bzhin/_/'chi dang 'pho dang 'chi 'pho dus byed pa/_/phangs shing sdug pa'i skye bo rtag tu 'bral/_/phyir mi 'ong zhing 'phrad par 'gyur ma yin/_/shing las lo 'bru 'dra zhing klu yi rgyan dang mtshungs/_/zhi ba dbang yod pa dag 
[\[89a\]]
[\[89a.1\]]dbang med byed/_/'chi ba 'phrog byed chu bos shing ded bzhin/_/mi ni gnyis min grogs med gcig pur 'gro/_/rang las 'bras bu ldan pas dbang yang med/_/'chi bas srog chags brgya phrag mang 'dzin te/_/'byung po'i tshogs la rgya mtsho'i chu srin bzhin/_/klu la mkha' 
[\[89a.2\]]lding glang chen seng ge 'dra/_/rtswa rtsi 'byung po'i tshogs la me dang mtshungs/_/skyon brgya mang po 'di 'dra 'di dag las/_/'gro ba sgrol zhes khyod kyis smon lam btab/_/sngon gyi smon lam spyod pa de dran byos/_/khyod ni mngon par 'byung ba'i dus la bab/_/gang tshe bud med tshogs ni rab dga' zhing /_/
[\[89a.3\]]sil snyan dag gis thub chen slong byed pa/_/de tshe bde bar gshegs pa rnams kyi mthus/_/tshigs bcad sna tshogs sil snyan sgra las byung /_/'dus byas thams cad myur du 'jig pa ste/_/mkha' la glog rgyun ring du mi gnas bzhin/_/khyod kyi dus 'di nye bar gnas gyur gyis/_/brtul 
[\[89a.4\]]zhugs bzang po mngon 'byung dus la bab/_/'du byed mi rtag brtan pa ma yin te/_/rdza so ma btang lta bur 'jig pa'i bdag_/gzhan gyi rdzas ni brnyan po byas dang mtshungs/_/bye ma'i grong khyer lta bur ring mi thogs/_/'du byed 'di dag 'jig pa'i chos can te/_/dbyar gyi zhal zhal ji ltar 
[\[89a.5\]]'gogs pa bzhin/_/chu ngogs bye ma yod pa 'dra ba ste/_/rkyen la rag las rang bzhin nyam chung ba/_/'du byed mar me'i 'od 'phro 'dra ba ste/_/myur du 'byung zhing 'gag pa'i chos can yin/_/rlung dang mtshungs par ring du mi gnas la/_/dbu ba lta bur nyam chung snying po med/_/'du byed g.yo ba med 
[\[89a.6\]]cing stong pa ste/_/brtags na chu shing dag gi phung po 'dra/_/sgyu ma lta bur sems ni rmongs par byed/_/lag bcangs stongs pas byis pa brid dang mtshungs/_/'dus byas gyur pa thams cad rgyu dag dang /_/rkyen rnams kyis ni rab tu 'byung ba ste/_/gcig gis gcig rgyu byas te brten nas byung /_/
[\[89a.7\]]byis pa'i skye bos 'di 'dra de ma rtogs/_/dper na gres ma mun dza brten byas la/_/rtsol ba'i stobs kyis thag par sgyur ba dang /_/zo chun rgyud mo 'khor lor bcas pa yang /_/de dag re res 'grub par 'gyur ba med/_/de ltar srid pa'i yan lag kun grub pa/_/gzhan dang gzhan tshogs pa la 
[\[89b\]]
[\[89b.1\]]brten nas ni/_/de dag so so re rer 'grub par 'gyur/_/sngon gyi mtha' dang phyi ma'i mtha' mi dmigs/_/sa bon yod na myu gu ji bzhin te/_/sa bon gang yin myu gu de nyid min/_/de las gzhan min de yang ma yin te/_/de ltar rtag min chad min chos nyid do/_/ma rig pa yi 'du byed rkyen yin 
[\[89b.2\]]te/_/'du byed de yang yang dag nyid du med/_/ma rig pa dang 'du byed de dag kyang /_/rang bzhin stong ste g.yo ba med pa yin/_/rgya las rgya yi 'bur ni snang mod kyi/_/rgya de 'phos par gyur pa'ang yod ma yin/_/de la de med gzhan las ma yin te/_/de ltar 'dus byas rtag med chad pa med/_/
[\[89b.3\]]mig dang gzugs la brten pa byas nas su/_/mig gi rnam par shes pa 'dir 'byung yang /_/mig ni gzugs la brten pa ma yin la/_/gzugs kyang mig la 'pho ba yod ma yin/_/'di dag bdag med mi sdug chos can yang /_/de dag bdag dang sdug par brtags pa ste/_/nor pa yang 
[\[89b.4\]]dag ma yin brtags yin yang /_/de las mig gi rnam par shes pa 'byung /_/rnam par shes pa 'gags nas 'byung 'gyur te/_/mkhas pas skye dang 'jig pa rnam par mthong /_/gang du ma song gang nas 'ongs pa min/_/rnal 'byor pas ni stong pa sgyu ltar mthong /_/dper na 
[\[89b.5\]]gtsub shing dang ni gtsub stan dang /_/lag pas rtsol ba byas pa gsum tshogs pa/_/de la brten nas me ni 'byung 'gyur te/_/byung nas ring por mi thogs 'gag par 'gyur/_/de nas mkhas pa la las brtags byas te/_/'di ni gang nas 'ongs la gar song zhes/_/phyogs dang phyogs 
[\[89b.6\]]mtshams kun tu brtags byas nas/_/de yi 'ong ba'am 'gro ba mi dmigs so/_/phung po dag dang skye mched khams rnams kyi/_/rkyen ni ma rig pa dang sred dang las/_/de dag tshogs pa sems can zhes brjod kyang /_/de ni dam pa'i don du dmigs su med/_/mchu dang lkog ma rkan la 
[\[89b.7\]]brten nas ni/_/lce bsgyur ba las yi ge'i sgra 'byung yang /_/lkog mar brten nas ma yin rkan las min/_/re re la ni yi ge dmigs su med/_/tshogs pa de la brten nas ngag de ni/_/yid kyi blo yi dbang gis 'byung mod kyi/_/yid dang ngag ni mi snang gzugs med de/_/nang dang phyi rol na 
[\[90a\]]
[\[90a.1\]]yang dmigs su med/_/mkhas pas ngag skad sgra dang dbyangs rnams kyi/_/skye dang 'jig la rnam par brtags byas na/_/de tshe ngag kun brag ca lta bu dang /_/skad cig pa dang snying po med par mthong /_/dper na shing dang rgyud la brten byas la/_/lag pas rtsol ba byas pa 
[\[90a.2\]]gsum tshogs na/_/sgra snyan pi bang gling bu la sogs pa/_/de dag las ni sgra yang 'byung bar 'gyur/_/de nas mkhas pa la las brtags byas te/_/'di ni gang nas 'ongs la gar song zhes/_/phyogs dang phyogs mtshams kun tu brtags byas na/_/sgra yi 'ong ba'am 'gro ba mi dmigs so/_/
[\[90a.3\]]de ltar rgyu dag dang ni rkyen rnams las/_/'du byed gyur pa thams cad byung ba ste/_/yang dag mthong ba'i rnal 'byor pa yis ni/_/'du byed stong pa g.yo ba med par mthong /_/phung po dag dang skye mched khams rnams ni/_/nang yang stong la phyi rol stong pa ste/_/thams cad bdag gis dben zhing 
[\[90a.4\]]gnas med la/_/chos kyi mtshan nyid nam mkha'i ngo bo nyid/_/chos kyi mtshan nyid 'di 'dra 'di dag ni/_/mar me mdzad pa mthong nas khyod kyis rtogs/_/ji ltar nyid kyis rjes su rtogs pa ltar/_/de bzhin lha mir bcas pa rtogs par gyis/_/gnod pa yang dag ma yin brtags pa yi/_/'dod 
[\[90a.5\]]chags zhe sdang dag gis 'gro ba gdungs/_/snying rje'i sprin las zhi ba bsil ba'i chu/_/'dren pa bdud rtsi rgyun ni rab tu phob/_/byang chub dam pa yang dag thob nas ni/_/'phags pa'i nor gyis srog chags bsdu'o zhes/_/mkhas pa khyod kyis gang gi ched kyi phyir/_/bskal pa bye ba mang por sbyin 
[\[90a.6\]]pa byin/_/sngon gyi spyod de rjes su dran gyis te/_/'phags pa'i nor gyis dman dbul sdug bsngal la/_/sems can kha lo sgyur ba ma g.yel bar/_/'phags pa'i nor gyis de dag bsdu bar gyis/_/ngan song sa yi lam ni bcad pa dang /_/mtho ris bdud rtsi'i sgo mo mchog de ni/_/sems 
[\[90a.7\]]can bye ba mang la bstan zhes te/_/khyod kyis rtag tu tshul khrims shin tu bsrungs/_/tshul khrims ldan pas bsams pa 'grub 'gyur gyis/_/sngon gyi spyod de rjes su dran gyis la/_/ngan song gsum po'i sa yi sgo chod de/_/mtho ris bdud rtsi'i sgo ni dbye bar gyis/_/srog chags rnams kyi 
[\[90b\]]
[\[90b.1\]]khong khro khro gzhil dang /_/srid pa'i mtsho las sems can bsgral byas te/_/zhi bde rims nad med la dgod do zhes/_/khyod kyis rtag tu bzod pa shin tu bsgoms/_/sngon gyi spyod de rjes su dran gyis te/_/dgra dang gnod sems 'tshe bas dkrugs pa yi/_/'tshe ba spyod pa yal bar ma dor bar/_/
[\[90b.2\]]'gro ba 'di dag bzod pa'i sa la khod/_/chos kyi gru ni legs par sbyar byas la/_/srid pa'i mtsho las 'gro ba rnams bsgral te/_/zhi bde rims nad med la dgod do zhes/_/gang gi don du khyod kyis brtson 'grus brten/_/sngon gyi spyod de rjes su dran gyis la/_/'gro ba chu bo bzhi yis khyer gyur pa/_/
[\[90b.3\]]sems can mgon med pa dag brtson stobs dang /_/brtul ba'i shugs kyis myur du 'di dag thon/_/dbang po 'khrul dang phal pa'i dbang po dang /_/spre'u 'dra'i sems las zhi gnas ngas dgod ces/_/'dren pa khyod kyis gang gi ched kyi phyir/_/nyon mongs gzhil ba'i bsam gtan bsgoms gyur 
[\[90b.4\]]pa/_/sngon gyi spyod de rjes su dran gyis te/_/nyon mongs dra bas dkrugs par gyur pa yi/_/'gro la ma g.yel nyon mongs gtses pa las/_/bsam gtan mchog la skye dgu 'di dag khod/_/gti mug ma rig mun pas bsgribs pa yi/_/'gro la chos brgya mang po mthong byed pa/_/yang dag 
[\[90b.5\]]mthong ba'i mig ni sbyin no zhes/_/khyod kyis sngon chad shes rab shin tu bsgoms/_/sngon gyis spyod de rjes su dran gyis la/_/gti mug ma rig mun pas bsgribs pa yi/_/'gro la shes rab dam pa 'od bzang ba/_/chos mig dri med nyon mongs med pa byin/_/bud med rnams kyi sil snyan glu dbyangs 
[\[90b.6\]]las/_/tshigs su bcad pa 'di 'dra 'di byung ste/_/de thos nas ni rgyags pa rnam spangs nas/_/byang chub dam pa mchog tu sems btang ngo /_/dge slong dag de ltar byang chub sems dpa' btsun mo'i 'khor gyi nang na 'dug pa'i tshe yang chos mnyan pa dang bral bar ma gyur to/_/chos yid la byed pa 
[\[90b.7\]]dang bral bar ma gyur to/_/de ci'i phyir zhe na/_dge slong dag 'di ltar byang chub sems dpa' ni yun ring po nas chos dang chos smra ba rnams la gus pa dang bcas par gyur cing /_bsam pa thag pa nas chos don du gnyer ba/_chos 'dod pa/_chos kyi kun dga' la dga' zhing mos par gyur pa/_
[\[91a\]]
[\[91a.1\]]chos tshol bas ngoms mi shes pa/_ji ltar thos pa'i chos yang dag par ston pa/_bla na med pa'i chos chen po'i sbyin bdag tu gyur pa/_zang zing med par chos ston pa/_chos sbyin pa la ser sna med pa/_chos la slob dpon gyi dpe mkhyud dang bral ba/_chos 
[\[91a.2\]]kyi rjes su 'thun pa'i chos sgrub pa/_chos la nan tan byed pa la dpa' ba/_chos la gnas su 'dzin pa/_chos la skyabs su 'dzin pa/_chos la dpung gnyen du 'dzin pa/_chos la rton pa/_chos la nges par sems pa'i bzod pas nges par byung ba/_shes rab kyi pha rol tu phyin pa 
[\[91a.3\]]la spyad pa ste/_thabs la mkhas pas rtogs par khong du chud pa yin no/_/dge slong dag de la byang chub sems dpa' thabs mkhas pa chen pos rnam par rtse zhing btsun mo'i 'khor thams cad kyi mos pa ji lta ba bzhin du spyod lam ni bstan/_sngon gyi byang chub sems dpa' 'jig rten gyi 
[\[91a.4\]]yul thams cad las yang dag par 'das pa rnams kyi 'jig rten dang 'thun par bya ba'i chos nyid dang 'thun par ni byas/_yun ring po nas 'dod pa'i skyon shin tu rtogs pa yin yang sems can yongs su smin par bya ba'i dbang gis 'dod pa'i longs spyod ni kun tu bstan/_dge ba'i rtsa ba dpag 
[\[91a.5\]]tu med pa bsags pa'i bsod nams kyi stobs kyi tshogs kyi khyad par gyis 'jig rten gyi dbang du bya ba mtshungs pa med pa ni kun tu bstan/_lha'i dang mi'i las shin tu 'das pa snying po dang ldan zhing rgya che la/_rnam pa tha dad pa sna tshogs kyi gzugs dang /_sgra dang /_dri dang /_ro dang /_reg 
[\[91a.6\]]mchog tu dga' ba nyams dga' ba'i 'dod pa'i dga' ba'i bde ba ni bstan/_'dod pa'i dga' ba'i yul thams cad la 'dzin pa med par rang gi sems la dbang bsgyur ba ni bstan/_sngon gyi smon lam gyi stobs kyis grogs su gyur pa/_dge ba'i rtsa ba bsags pa'i sems can rnams ni 
[\[91a.7\]]mtshungs par gnas pas yongs su smin par byas nas/_'jig rten gyi kun nas nyon mongs pa'i dri ma thams cad kyis ni sems la kun nas nyon mongs pa med par btsun mo'i 'khor gyi nang na gnas te/_ji ltar mgron du gnyer ba'i sems can gyi khams yongs su smin par bya ba'i 
[\[91b\]]
[\[91b.1\]]dus la lta zhing /_de'i tshe byang chub sems dpa' shin tu rgya cher sngon gyi dam bcas pa rjes su dran no/_/sangs rgyas dang chos kyang mngon du byed do/_/smon lam gyi stobs kyang mngon par sgrub bo/_/sems can rnams la yang snying rje chen po gtong ngo /_/sems can rab tu thar bar bya bar yang 
[\[91b.2\]]sems so/_/'byor pa thams cad kyi mtha' ni rgud pa yin par yang so sor rtog go/_/'khor ba la gnod pa dang /_'jigs pa mang po du ma yod par yang rtog go/_/bdud dang nyes pa'i zhags pa yang yang dag par gcod do/_/'khor ba'i rgyud las kyang bdag nyid 'da' bar byed do/_/mya ngan las 'das 
[\[91b.3\]]pa la yang sems yang dag par gtod do//_//'phags pa rgya cher rol pa zhes bya ba theg pa chen po'i mdo/_bam po dgu pa/_dge slong dag de la byang chub sems dpa' ni sngon gyi mtha' nyid nas kyang 'khor ba'i skyon shin tu rig pa yin/_'dus byas la bsam pa thag pa nas don du mi gnyer ba yin/_
[\[91b.4\]]nye bar len pa yongs su 'dzin pa thams cad don du mi gnyer ba yin/_sangs rgyas kyi chos don du gnyer ba yin/_mya ngan las 'das pa la mngon du phyogs pa yin/_'khor ba la rgyab kyis bltas pa yin/_de bzhin gshegs pa'i spyod yul la mngon du dga' ba yin/_bdud kyi spyod yul 
[\[91b.5\]]dang ma 'dres pa yin/_srid pa la 'bar bar skyon du mthong ba yin/_khams gsum pa las byung ba'i bsam pa can yin/_'khor ba'i skyon dang nyes dmigs dang 'byung ba la mkhas pa yin/_rab tu 'byung bar 'dod pa yin/_mngon par 'byung ba'i bsam pa can yin/_bden pa la gzhol ba yin/_bden pa la 'bab 
[\[91b.6\]]pa yin/_dben pa la bab pa yin/_dgon pa dang bas mthar mngon par dga' ba yin/_rab tu dben pas rab tu zhi bar 'dod pa yin/_bdag dang gzhan la phan par zhugs pa yin/_bla na med pa'i nan tan la dpa' ba yin/_'jig rten gyi don du 'dod pa yin/_phan par 'dod pa 
[\[91b.7\]]yin/_bde bar 'dod pa yin/_grub pa dang bde bar 'dod pa yin/_'jig rten la snying brtse ba can yin/_phan par 'dod pa can yin/_byams pa la gnas pa can yin/_snying rje chen po dang ldan pa yin/_bsdu ba'i dngos po la mkhas pa yin/_rtag tu yid yongs su mi skyo ba yin/_sems 
[\[92a\]]
[\[92a.1\]]can yongs su smin par bya ba dang 'dul ba la mkhas pa yin/_sems can thams cad la bu gcig pa dang 'dra bar sdug par sems pa yid la byed pa dang ldan pa yin/_dngos po thams cad la mi lta bar yongs su btang ba yin/_sbyin pa 'ged pa la dga' ba yin/_
[\[92a.2\]]lhug par gtong ba yin/_lag pa brkyang ba yin/_gtong ba la dpa' ba yin/_mchod sbyin byas pa yin/_bsod nams shin tu phun sum tshogs pa yin/_bsod nams kyi yo byad shin tu bzung ba yin/_dri ma dang ser sna dang bral ba yin/_sems kun tu ma bzung ba yin/_bla na med 
[\[92a.3\]]pa'i sbyin bdag chen po yin/_byin nas kyang rnam par smin pa la mi re ba yin/_sbyin pa la dpa' ba yin/_'dod pa dang /_'dod pa che ba dang /_chags pa dang /_zhe sdang dang /_rgyags pa dang /_nga rgyal dang /_gti mug dang /_ser sna la sogs pa nyon mongs pa'i 
[\[92a.4\]]dgra'i tshogs phyir rgol ba thams cad tshar gcad pa'i phyir mngon par byung ba yin/_thams cad mkhyen pa'i sems bskyed pa'i rgyun las mi g.yo ba yin/_gtong ba chen po'i sems kyi go cha shin tu bgos pa yin/_'jig rten la snying brtse ba can yin/_phan par 'dod pa can yin/_ya 
[\[92a.5\]]lad bgos pa yin/_go cha bgos pa yin/_sems can rab tu thar bar bya ba la dmigs pa yin/_snying rje chen po'i stobs dang rnam par gnon pa dang /_pha rol gnon pa dang ldan pa yin/_phyir mi ldog pa yin/_sems can thams cad la sems mnyam pa yin/_gtong ba'i lag 
[\[92a.6\]]cha can yin/_sems can gyi bsam pa dang re ba ji lta ba bzhin du tshim par byed pa yin/_byang chub kyi snod du gyur pa yin/_dus dang phyad par chos rtogs pa yin/_smon lam byang chub tu yongs su bsngos pa yin/_rgyal mtshan ma bsnyal ba yin/_'khor gsum yongs su dag pa'i 
[\[92a.7\]]sbyin pa yongs su gtong ba dang ldan pa yin/_ye shes mchog gi rdo rje'i mtshon cha sra ba dang ldan pa yin/_nyon mongs pa'i phyir rgol ba shin tu tshar gcod pa yin/_tshul khrims dang /_yon tan dang /_spyod pa la zhugs pa yin/_lus dang /_ngag dang /_yid kyi las kyi mtha' legs 
[\[92b\]]
[\[92b.1\]]par bsrungs pa yin/_kha na ma tho ba phra rab tsam la yang 'jigs par lta ba yin/_tshul khrims yongs su dag pa yin/_dri ma med cing dri ma dang bral la dri ma spangs pa'i sems dang ldan pa yin/_ngan du smras pa dang /_ngan du brjod pa'i tshig gi lam dang /_brgyad pa dang /_spyo ba dang /_smad 
[\[92b.2\]]pa dang /_bshung ba dang /_brdeg pa dang /_bsdigs pa dang /_bsad pa dang /_bcing ba dang /_gzung ba'i nyon mongs pa thams cad kyis sems ma brnyogs pa yin/_sems ma 'khrugs pa yin/_bzod pa dang des pa phun sum tshogs pa yin/_gnod par mi sems pa yin/_gnod pa 
[\[92b.3\]]mi byed pa yin/_gnod sems med pa'i sems dang ldan pa yin/_sems can thams cad la phan par bya ba'i brtson 'grus 'bar ba brtsams pa yin/_yi dam la brten pa yin/_dge ba'i chos thams cad yang dag par sgrub pa la phyir mi ldog pa yin/_dran pa dang ldan pa yin/_
[\[92b.4\]]shes bzhin can yin/_shin tu mnyam par bzhag pa yin/_sems ma g.yengs pa yin/_bsam gtan la rtse gcig tu yid la byed pa yin/_chos rab tu rnam par 'byed pa la mkhas pa yin/_snang ba thob pa yin/_mun pa mun gnag dang bral ba yin/_mi rtag pa dang sdug bsngal 
[\[92b.5\]]ba dang /_bdag med pa dang /_mi sdug pa'i rnam par sems yongs su bsgoms pa yin/_dran pa nye bar gzhag pa dang /_yang dag pa'i spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_byang chub kyi phyogs kyi chos 
[\[92b.6\]]thams cad shin tu yongs su sbyang ba byas pa'i yid la byed pa dang ldan pa yin/_zhi gnas dang lhag mthong gis shin tu dkar bar byas pa'i blo dang ldan pa yin/_rten cing 'brel bar 'byung bar lta ba yin/_bden pa rjes su rtogs pas gzhan gyi dring mi 'jog pa yin/_rnam par thar 
[\[92b.7\]]pa'i sgo gsum gyis rnam par rtse ba yin/_chos thams cad kyi tshul sgyu ma dang /_smig rgyu dang /_chu zla dang /_brag ca dang /_mig yor lta bur rtogs pa yin no/_/dge slong dag byang chub sems dpa' de ni de ltar rang bzhin gyis chos la gnas pa yin/_de ltar ye shes la gnas pa yin/_
[\[93a\]]
[\[93a.1\]]de ltar yon tan gyi che ba nyid la gnas pa yin/_de ltar sems can gyi don la brtson par gnas pa yin te/_phyogs bcu'i sangs rgyas kyi byin gyi rlabs kyi byin gyis brlabs pas sil snyan dang glu dbyangs las byung ba'i tshigs su bcad pa de dag gis rgya cher bskul ba 
[\[93a.2\]]dang /_de'i tshe sngon gyi byang chub sems dpa' srid pa tha ma par gyur pa rnams kyi btsun mo'i 'khor yongs su smin par bya ba'i phyir chos kyi sgo bzhi mngon du byed do/_/bzhi gang zhe na/_'di lta ste/_sbyin pa dang /_snyan par smra ba dang /_don bya ba dang /_don 'thun pa bsdu ba'i dngos po 
[\[93a.3\]]bzhi la sbyor ba sgrub pa rnam par dag pa zhes bya ba'i chos kyi sgo mngon du byed pa dang /_dkon mchog gsum gyi rigs yang dag par 'dzin pa'i bsam pa chud mi za ba'i thams cad mkhyen pa'i sems smon lam gyi stobs bskyed pa'i phyir mi ldog pa'i yul zhes bya ba'i chos kyi sgo mngon du byed pa 
[\[93a.4\]]dang /_sems can thams cad yongs su mi gtang ba'i lhag pa'i bsam pa snying rje chen po'i stobs la zhugs pa zhes bya ba'i chos kyi sgo mngon du byed pa dang /_byang chub kyi phyogs kyi chos thams cad kyi tshig rab tu dbye ba dang /_don la rnam par nges pa'i ye shes kyi tshogs kyi stobs kyi khyad par yang 
[\[93a.5\]]dag par sgrub pa bkod pa chen po zhes bya ba'i chos kyi sgo mngon du byed pa'o/_/byang chub sems dpas chos kyi sgo bzhi po de dag mngon du byas nas/_btsun mo'i 'khor thams cad yongs su smin par bya ba'i phyir de'i tshe/_rnam pa ji lta bu'i rdzu 'phrul mngon par 'du bya ba mngon par 'dus byas pas 
[\[93a.6\]]byang chub sems dpa'i mthus sil snyan dang glu dbyangs de dag las chos kyi sgo rnam pa 'di lta bu brgya stong 'byung ba de lta bu'i rdzu 'phrul mngon par 'du bya ba mngon par byed do/_/mos pa rgya chen dang ni bsam pa dang /_/lhag pa'i bsam dang srog chags snying rje bas/_/byang chub dam pa'i 
[\[93a.7\]]mchog tu sems skye zhes/_/de 'dra'i sgra dag sil snyan rnams las byung /_/dang zhing dad dang mos dang gus pa dang /_/nga rgyal med cing bla la 'dud pa dang /_/'dri dang dgi ba ci zhes tshol ba dang /_/rjes su dran pa bsgoms pa'i sgra byung ngo /_/sbyin dang dul dang sdom dang tshul khrims sgra/_/
[\[93b\]]
[\[93b.1\]]bzod pa'i sgra dang de bzhin brtson 'grus sgra/_/bsam gtan mngon par sgrub dang ting 'dzin sgra/_/shes rab dang ni thabs kyi sgra yang byung /_/byams pa'i sgra dang de bzhin snying rje'i sgra/_/dga' dang btang snyoms mngon par shes pa'i sgra/_/bsdu ba'i dngos po bzhi po rnam nges pas/_/sems can 
[\[93b.2\]]yongs su smin bya'i sgra yang byung /_/dran pa nye bar gzhag pa rab dbye sgra/_/yang dag spong dang de bzhin rdzu 'phrul dang /_/dbang po lnga dang stobs lnga rab dbye dang /_/byang chub yan lag sgra ni sil snyan byung /_/yan lag brgyad pa'i 'phags lam mchog dbye dang /_/zhi gnas sgra dang de 
[\[93b.3\]]bzhin lhag mthong dang /_/mi rtag pa dang sdug bsngal bdag med sgra/_/mi sdug sgra yang sil snyan rnams las byung /_/'dod chags bral sgra de bzhin dben pa'i sgra/_/zad pa shes pa'i sgra dang mi skye sgra/_/'gog pa'i sgra dang de bzhin gnas med sgra/_/mya ngan 'das pa'i sgra yang sil snyan 
[\[93b.4\]]byung /_/rdzogs pa'i byang chub sems dpa'i mthu yis na/_/snyil snyan dag las 'di 'dra'i sgra byung ste/_/sgra de thos nas bud med thams cad kyis/_/sems can mchog rab rjes bslabs byang chub smon/_/dge slong dag de ltar byang chub sems dpa' btsun mo'i 'khor gyi nang na 'dug pas bud 
[\[93b.5\]]med brgyad khri bzhi stong dang /_lha'i bu brgya stong mang po gang dag der 'dus par gyur pa dag kyang bla na med pa yang dag par rdzogs pa'i byang chub tu yongs su smin par byas par gyur to/_/de nas byang chub sems dpa' mngon par 'byung ba'i dus la bab pa dang /_dga' ldan gyi ris kyi lha'i 
[\[93b.6\]]bu khrel yod pa'i lha zhes bya ba bla na med pa yang dag par rdzogs pa'i byang chub las phyir mi ldog pa des mtshan mo mi nyal tsam na/_lha'i bu 'bum phrag sum cu rtsa gnyis kyis bskor cing mdun du bdar te byang chub sems dpa' la rim gro bya ba'i phyir khang [{]bzangs [,]bzang [}]ga la ba der song ste phyin nas nam 
[\[93b.7\]]mkha'i dkyil na 'dug ste/_byang chub sems dpa' la tshigs su bcad de smras pa/_shi 'pho ba ni shin tu bstan/_/skyes bu seng ges tshe yang bstan/_/btsun mo'i 'khor yang bstan pa mdzad/_/khyod kyis 'jig rten rjes 'thun mdzad/_/'jig rten chos ni rjes thob pas/_/lha mi mang 
[\[94a\]]
[\[94a.1\]]po yongs smin mdzad/_/mngon par 'byung ba'i blo dgongs pa'i/_/de yi dus la deng bab bo/_/ma grol bas ni dgrol mi nus/_/long bas lam yang ston mi nus/_/grol bas dgrol bar byed par nus/_/mig ldan long ba lam ston nus/_/sems can gang dag 'dod 
[\[94a.2\]]pas 'khol/_/khyim nor bu dang chung ma chags/_/de dag khyod kyi rjes slob cing /_/mngon par 'byung bar bzhed par mdzod/_/dbang phyug 'dod pas rtse ba dang /_/gling bzhi rin chen bdun spangs te/_/khyod ni mngon par 'byung rig nas/_/lha mir bcas pa'i 'jig rten mos/_/khyod ni 'dod 
[\[94a.3\]]la mi dgyes te/_/bsam gtan bde bas gnas mdzad kyang /_/lha mi brgya phrag mang po dag_/gnyid kyis log las sad par mdzad/_/dar la bab 'di shin tu 'da'/_/ri gzar 'bab chu mgyogs 'gro bzhin/_/dar la bab pa yal gyur nas/_/mngon par 'byung ba mdzes ma lags/_/
[\[94a.4\]]de slad thog mar gzhon pa'i tshe/_/dar bab dam par mngon byung ste/_/thugs dam nyams 'og chud mdzod la/_/lha mi don ni mdzad pa'i rigs/_/'dod pa'i yon tan mi ngoms te/_/dper na lan tshwa'i chu dang mtshungs/_/'phags pa rdul med 'jig rten 'das/_/shes rab gang ldan de dag 
[\[94a.5\]]ngoms/_/khyod 'dir rgyal po zas gtsang dang /_/yul 'khor rnams kyi yid 'ong sdug_/'dab ma brgya pa'i zhal 'dra ba/_/mngon par 'byung bar dgongs su gsol/_/nyon mongs gdung bas rab gdungs shing /_/'byung med bcing bas dam bcings rnams/_/dpa' bos myur du mtshungs med 
[\[94a.6\]]pa/_/thar lam zhi la dgong du gsol/_/khyod ni sman pa khams la mkhas/_/sems can yun ring na rnams la/_/chos kyi sman ni sbyor mdzad de/_/mya ngan 'das bde myur du khod/_/mig med mun pa gti mug glags/_/lta ba'i dra bas dkris pa yi/_/lha rnams dang ni mi yi 
[\[94a.7\]]mig_/shes rab sgron ma myur du sbyongs/_/byang chub thob par blta bya zhing /_/bla na med pa'i chos mnyan ces/_/lha dang lha min klu dag dang /_/gnod sbyin dri za mang po sdod/_/klu yi rgyal pos rang gi gnas/_/khyod kyi dpal gyis snang bar mthong /_/mchod pa dag ni mtha' yas 
[\[94b\]]
[\[94b.1\]]bgyid/_/de yi brtul zhugs bsam pa skongs/_/byang chub shing drung yid rdzogs la/_/lhung bzed bzhi ni dbul lo zhes/_/'jig rten skyong bzhi sder bcas pa/_/de dag khyod la sdod cing mchis/_/tshangs pa rab tu zhi spyod pa/_/byams ldan snying rje thob pa yang /_/bla med 'khor lo rab 
[\[94b.2\]]skor bar/_/mi dbang gsol snyam sdod cing mchis/_/byang chub bsnyen bkur byed pa'i lha/_/byang chub snying por gnas rnams kyang /_/byang chub rnam par 'tshang rgya ba/_/blta'o zhes te sdod cing mchis/_/byang chub sems dpa' btsun mo'i nang /_/bya ba ston pa gzhan yang mchis/_/de 
[\[94b.3\]]dag thog mar khyod gyur mdzod/_/de dag 'og tu lus sa re/_/dbyangs snyan cing ni dbyangs 'jam pa/_/mar me mdzad kyis lung bstan dgongs/_/yang dag de bzhin ma nor ba/_/rgyal ba'i sgra dbyangs bsgrag tu gsol/_/bskul ba'i le'u ste/_bcu gsum pa'o//_//
[\[94b.4\]]dge slong dag de ltar lha'i bu des byang chub sems dpa' bskul ma thag tu rgyal po zas gtsang ma la rmi lam 'di bstan to/_/rgyal po zas gtsang ma gnyid kyis log pa'i rmi lam du rmis pa/_byang chub sems dpa' mtshan mo mi nyal tsam na/_lha'i tshogs kyis bskor te mngon par 'byung zhing 
[\[94b.5\]]mngon par byung nas kyang rab tu byung ste/_gos ngur smrig gyon pa rmis so/_/de nas de sad pa dang /_rings pa rings par nyung rum la dris pa/_gzhon nu btsun mo'i 'khor gyi nang na 'dug gam/_des smras pa lha bzhugs so/_/de nas rgyal po zas gtsang ma 'di snyam du/_gzhon nu ni gdon mi 
[\[94b.6\]]za bar mngon par 'byung bar 'gyur te/_snga ltas su snang ba ni 'di dag yin snyam nas/_khong pa'i snying la mya ngan gyi zug rngus zug par gyur to/_/de yang 'di snyam du sems te/_bdag gi gzhon nu ni skyed mos tshal gyi sar yang nam yang 'gro bar mi 'gyur te/_bud med kyi tshogs kyi nang na mngon 
[\[94b.7\]]par dga' bas 'di nyid du chags par 'gyur te/_mngon par 'byung bar ni mi 'gyur ro snyam mo/_/de nas rgyal po zas gtsang ma gzhon nu'i longs spyod kyi phyir/_dpyid dang /_dbyar dang /_ston gyi dus ji lta ba bzhin du khang [{]bzangs [,]bzang [}]gsum byed du bcug go/_/de la dpyid sa gang yin pa de ni shin tu 
[\[95a\]]
[\[95a.1\]]bsil ba'o/_/dbyar sa gang yin pa de ni grang dro ran pa'o/_/dgun sa gang yin pa de ni rang bzhin gyis dro ba'o/_/khang [{]bzangs [,]bzang [}]re re'i gru skas rnams kyang mi lnga brgya lnga brgyas 'dzugs shing 'bebs so/_/de dag de ltar 'dzugs shing 'bebs pa na gzhon nu sus kyang ma tshor 
[\[95a.2\]]bar mngon par byung bar 'gyur du 'ong ngo zhes sgra dpag tshad phyed du grag pa byung ngo /_/ltas pa dang mtshan mkhan kun gyis kyang /_gzhon nu ni chab sgo bkra shis pa nas mngon par 'byung bar 'gyur ro/_/zhes lung bstan to/_/de nas rgyal pos bkra shis kyi sgo'i sgo 'phar chen po byed du 
[\[95a.3\]]bcug ste/_sgo 'phar re re yang mi lnga brgya lnga brgyas 'byed cing gcod do/_/de dag gi sgra yang dpag tshad phyed du grag go/_/de la 'dod pa'i yon tan mtshungs pa med pa yang sbyor ro/_/glu dang rol mo'i sgra dbyangs len pa dang /_gar byed pa'i na chung dag kyang rtag tu bzhag par gyur to/_/
[\[95a.4\]]dge slong dag de nas byang chub sems dpas kha lo sgyur ba la smras pa/_deng skyed mos tshal gyi sar 'gros shing rta myur du sbyor cig_/de nas kha lo sgyur ba rgyal po zas gtsang ma'i gan du song ste 'di skad ces smras so/_/lha gzhon nu skyed mos tshal gyi sar 'byung ngo zhes gsung ngo /_/de nas rgyal po 
[\[95a.5\]]zas gtsang ma 'di snyam du sems te/_bdag gis gzhon nu skyed mos tshal gyi sar nam yang ma phyung bas sa bzang po blta bar bya ba'i phyir bdag gis gzhon nu skyed mos tshal gyi sar phyung na 'on tang gzhon nu bud med kyi tshogs kyis bskor te dga' ba myong bar 'gyur bas/_mngon par mi 'byung ngo 
[\[95a.6\]]snyam mo/_/de nas rgyal po zas gtsang ma byang chub sems dpa' la byams pa dang /_rim gro byed pas da ste zhag bdun na gzhon nu sa bzang po blta ba'i phyir skyed mos tshal gyi sar 'byung gis/_der khyed kyis gzhon nu'i mig tu mi 'ong ba mthong bar mi 'gyur bar yid du mi 'ong ba thams cad ni 
[\[95a.7\]]sol cig_/yid du 'ong ba dang /_yul nyams dga' ba thams cad ni sbyor cig ces grong khyer du dril bsgrags so/_/de nas zhag bdun gyi nyin par grong khyer thams cad brgyan to/_/skyed mos tshal yang mdzes par byas te/_ras bcos bu kha dog tha dad pa'i bla re ni bres/_gdugs dang rgyal 
[\[95b\]]
[\[95b.1\]]mtshan dang /_ba dan gyis ni legs par brgyan to/_/byang chub sems dpa' lam gang nas 'gro ba'i lam de yang chag chag btab ste phyags nas/_spos chu'i chag chag btab ste/_me tog sil ma ni chal par bkram/_pog phor nas ni bdugs/_bum pa gang bas ni mdzes par byas/_
[\[95b.2\]]chu shing ljon pa ni bsgreng /_dar tha dad pa sna tshogs kyi bla re ni bres/_rin po che'i dril bu g.yer ka'i dra ba dang /_rgyan phreng dang chun po ni spyangs/_dpung bzhi'i bkod pa ni byas so/_/g.yog 'khor kyang gzhon nu'i btsun mo'i 'khor brgyan pa'i phyir brtson par gyur to/_/de nas byang chub sems 
[\[95b.3\]]dpa' bkod pa chen pos grong khyer gyi shar phyogs kyi sgo nas skyed mos tshal gyi sar byung ngo /_/de nas byang chub sems dpa' nyid kyi mthus gnas gtsang ma'i ris kyi lha'i bu rnams kyis mi rgan po gtugs pa/_'khogs pa/_lus las rtsa rgyus 'thon pa/_so rgal ba/_lus gnyer mas 
[\[95b.4\]]gang ba/_skra byi ba/_sgur ba gdung rten ltar dgu ba/_zhom pa/_'khar ba la rten pa/_mthu zad pa/_dar yal ba/_mid pa nas sgra ngar ngar po 'byung ba/_lus sgu bas 'khar ba la brten nas yan lag dang nying lag thams cad 'dar ba zhig lam kar bstan par gyur to/_/de nas byang chub 
[\[95b.5\]]sems dpas shes bzhin du kha lo sgyur ba la 'di skad ces smras so/_/kha lo sgyur ba mi rid nyam chung zhing /_/sha khrag skams la rgyus lpags nyi tshes dkris/_/mgo dkar so rgal lus ni rab skem la/_/'khar ba brten cing mi bder 'khyor 'gros su/_/kha lo sgyur bas smras pa/_lha cig mi 'di 
[\[95b.6\]]rga bas zil gyis non/_/dbang po nyams shing sdug bsngal brtson stobs nyams/_/gnyen gyi skye bos brnyas shing mgon med gyur/_/don bgyid mi nus nags khrod shing ltar bor/_/byang chub sems dpas smras pa/_'di yi chos 'di rigs kyi yin nam 'on tam ni/_/'gro ba 'di kun la yang 
[\[95b.7\]]'di srid de smros shig_/tshig 'di yang dag ji bzhin myur du smros shig dang /_/thos nas de bzhin don la 'dir ni tshul bzhin bsam/_/kha lo sgyur bas smras pa/_lha 'di rigs chos ma lags yul 'khor chos ma lags/_/skye bo kun gyi dar la bab pa rga bas 'joms/_/khyod kyi yab dang yum 
[\[96a\]]
[\[96a.1\]]dang nye du gnyen tshogs kyang /_/rga las mthar 'gro ba yi thabs ni gzhan ma mchis/_/byang chub sems dpas smras pa/_kha lo sgyur ba byis pa'i skye bo mi mkhas pa'i/_/blo ngan gzhon pas rgyags shing myos pas rga ma mthong /_/nga ni slar 'gro nga yi shing rta myur du sgyur/_/nga 
[\[96a.2\]]yang rga la gnas pas rtse dga' sa ci zhig bya/_/de nas byang chub sems dpa' shing rta'i mchog de slar bsgyur te phyir grong khyer du zhugs so/_/dge slong dag de ltar byang chub sems dpa' dus gzhan zhig na/_bkod pa chen pos grong khyer gyi lho phyogs kyi sgo nas skyed mos tshal gyi sar zhugs pa dang /_
[\[96a.3\]]des lam ka na mi nad kyis nyen pa/_dmu rdzing can lus nyam chung ba/_rang gi gcin[(]rkyag [,]skyag [)] tu bying ba/_mgon med pa/_skyabs med pa/_shin tu sha thang bar dbugs dbyung zhing brngub dgos pa zhig mthong ngo /_/mthong nas kyang yang byang chub sems dpas shes bzhin du kha lo sgyur ba la 'di skad 
[\[96a.4\]]ces smras so/_/kha lo sgyur ba mi rtsub lus kyi mdog ngan la/_/dbang po thams cad nyams shing dbugs dbyung rab tu dka'/_/yan lag kun skams lto bas dkrugs shing nyam thag gyur/_/rang gi gcin rtug smad pa'i gnas na 'dug 'di su/_/kha lo sgyur bas smras pa/_lha cig mi 'di 
[\[96a.5\]]shin tu nad kyis btab pa ste/_/nad kyi 'jigs pa nye bar mchis pas 'gum la thug_/nad med gzi brjid ma mchis stobs kyang rnam par nyams/_/mgon dang skyabs dang gling dang dpung gnyen ma mchis lags/_/byang chub sems dpas smras pa/_nad med pa yang rmi lam na ni rtse dang mtshungs/_/
[\[96a.6\]]nad kyi 'jigs pa 'di ltar shin tu mi bzad pa/_/skyes bu mkhas pas gnas 'di mthong nas ji lta bur/_/rtse la dga' dang sdug pa'i 'du shes bskyed par 'gyur/_/dge slong dag de nas byang chub sems dpa' shing rta'i mchog de slar bsgyur te phyir yang grong khyer du zhugs so/_/dge slong dag de 
[\[96a.7\]]ltar byang chub sems dpa' dus gzhan zhig na bkod pa chen pos grong khyer gyi nub phyogs kyi sgo nas skyed mos tshal gyi sar zhugs pa dang /_des lam ka na mi shi bar gyur pa/_khyogs la bzhag pa/_ras kyi bla re phub pa/_nye du'i tshogs kyis bskor te/_kun kyang ngu zhing skad phyung ste/_ngu la smre 
[\[96b\]]
[\[96b.1\]]sngags 'don cing skra bshig la mgo las sa 'thor zhing brang rdung la cho nge 'don cing phyi bzhin 'brang bar gyur pa mthong ngo /_/mthong nas kyang yang byang chub sems dpas shes bzhin du kha lo sgyur ba la 'di skad ces smras so/_/kha lo sgyur ba mi 'di khyogs la bzhag nas ni/_/mi dag skra bshig 
[\[96b.2\]]mgo la sa yis 'thor byed cing /_/sna tshogs dag gi tshig ni brjod la brang rdung bas/_/kun nas bskor ba byas te khyer ba su zhig yin/_/kha lo sgyur bas smras pa/_lha cig mi 'di 'dzam bu'i gling du gum pa ste/_/slan chad pha ma mchis brang bu rnams mthong mi 'gyur/_/longs spyod khyim 
[\[96b.3\]]dang mdza' gnyen tshogs rnams spangs nas ni/_/'jig rten pha rol mchis te slan chad gnyen mi mthong /_/byang chub sems dpas smras pa/_rga bas gnod par 'gyur ba'i gzhon pa cir mi rung /_/sna tshogs nad kyis gnod 'gyur nad med cir mi rung /_/ring du mi gson gson pa mkhas la 
[\[96b.4\]]cir mi rung /_/rga la chags pa skyes bu mkhas la cir mi rung /_/gal te rga med nad med 'chi ba med gyur kyang /_/'on kyang phung po lnga 'dzin sdug bsngal che yin na/_/rga na 'chi ba rtag tu 'brang ba smos ci dgos/_/legs par slar zlog rab tu thar bar bya ba bsam/_/dge slong dag de nas byang chub 
[\[96b.5\]]sems dpa' shing rta mchog de slar bzlog ste/_phyir yang grong khyer du zhugs so/_/dge slong dag de ltar byang chub sems dpa' dus gzhan zhig na grong khyer gyi byang phyogs kyi sgo nas skyed mos tshal gyi sar zhugs pa dang /_byang chub sems dpa'i mthus lha'i bu de dag nyid kyis lam ka der dge 
[\[96b.6\]]slong zhig mngon par sprul pa dang /_byang chub sems dpas dge slong zhi ba/_dul ba yang dag par bsdams pa/_tshangs par spyod pa/_mig phab pa/_gnya' shing gang tsam du lta ba/_spyod lam mdzes pa phun sum tshogs pa/_'gro ba dang ldog pa mdzes pa phun sum tshogs pa/_mdun 
[\[96b.7\]]du lta ba dang /_g.yas g.yos su lta ba mdzes pa/_bskum pa dang smyang ba mdzes pa/_chos gos snam sbyar dang lhung bzed dang chos gos thogs pa mdzes pa zhig lam ka na 'dug pa de mthong ngo /_/mthong nas kyang byang chub sems dpas shes bzhin du kha lo sgyur ba la 'di skad ces smras so/_/
[\[97a\]]
[\[97a.1\]]kha lo sgyur ba skyes bu sems zhi rab zhi zhing /_/mig phab 'gro la gnya' shing gang tsam lta byed cing /_/ngur smrig gos gyon shin tu rab tu zhi bar spyod/_/lhung bzed thogs nas mi rgod ma khengs su zhig yin/_/kha lo sgyur bas smras pa/_lha cig mi 'di dge 
[\[97a.2\]]slong zhes ni bgyi ba lags/_/'dod pa'i dga' ba spangs shing shin tu dul bar spyod/_/bdag nyid zhi ba tshol zhing rab tu byung bar gyur/_/'dod chags zhe sdang bral bar bsod snyoms spyod cing rgyu/_/byang chub sems dpas smras pa/_'di ni dge bar legs smras nga yang 'dod pa 
[\[97a.3\]]ste/_/rab tu byung ba mkhas pa rnams kyis rtag tu bsngags/_/de ni bdag la phan zhing sems can gzhan la'ang phan/_/'tsho ba bde zhing nyams 'thun 'chi med 'bras bur 'gyur/_/dge slong dag de nas byang chub sems dpas shing rta mchog de slar bsgyur te phyir yang grong khyer du zhugs so/_/
[\[97a.4\]]dge slong dag de ltar byang chub sems dpa' la bskul ba rnam pa 'di lta bu 'di dag rgyal po zas gtsang mas mthong zhing thos nas/_byang chub sems dpa' yongs su bsrung ba'i phyir ra ba rgya chen po byed du bcug ste/_'obs kyang rkor bcug_/sgo gtan dam po yang 'dzugs su bcug_/srungs 
[\[97a.5\]]ma yang bkod/_dpa' bo rnams kyang sbran/_bzhon pa yang sta gon byas/_go cha yang gyon du bcug go/_/byang chub sems dpa' bsrung ba'i phyir/_grong khyer chen po'i sgo bzhi'i lam gyi sum mdo rnams su dpung chen po'i bkod pa bzhag ste/_byang chub sems dpa' mngon par byung nga re zhes de 
[\[97a.6\]]dag de srung du bcug go/_/btsun mo'i 'khor la yang res 'ga' tsam yang glu dbyangs kyi rgyun chad da re/_dga' ba dang rtse ba thams cad kyang sbyor cig_/ci nas kyang gzhon nu chags nas rab tu 'byung bar mi 'gyur ba dang /_mgu bar 'gyur bar bud med kyi sgyu yang ston cig ces bsgo'o/_/
[\[97a.7\]]de la 'di skad ces bya ste/_thab mo mos pa'i skyes bu lag na ral gri mtshon thogs sgo gar bkod/_/go bgos mi rta glang po shing rta mi bskyon glang po'i phreng ba'ang bkod/_/'obs dang shing thags dag dang rta babs phyir mthon po'ang byed du bcug_/sgo mo rgyang grags grag pa'i sgra 'byung ba yang 
[\[97b\]]
[\[97b.1\]]gtan pa dam po bcug_/shAkya'i tshogs rnams thams cad yid mi dga' zhing nyin mtshan srung bar byed/_/dpung chen de dag rnams kyang sgra skad chen po shin tu grag par byed/_/des pa 'di nas 'byung du 'ong zhes grong khyer 'khrugs shing yid sngangs skrag_/shAkya'i rigs skyes song 
[\[97b.2\]]na rigs 'di chad par mi 'gyur grang snyam byed/_/skye bo bud med dag la bsgo ba rtag tu glu dbyangs rgyun ma bcad/_/rtse bas dga' ba rnams kyi bsnyen bkur gyis shing yid kyang mgu bar gyis/_/bud med sgyu thabs spyod pa gang yin rnam pa du ma mang po ston/_/des pa 'gror mi 'gyur bar 
[\[97b.3\]]bsrung bar byos shing bgegs kyang rab tu byos/_/kha lo sgyur ba mchog de mngon par 'byung ba'i snga ltas 'di dag ste/_/ngang pa khrung khrung dag dang rma bya ri skegs dag dang ne tsho rnams/_/khang [{]bzangs [,]bzang [}]skar khung rta babs mchog dang yang thog khri la 'khod nas ni/_/dman zhing dman la mi 
[\[97b.4\]]dga' mi bde mgo smad sems shing sgra mi 'byin/_/rdzing dang rdzing chen dag gi pad ma dag kyang rnyis shing rnyis par gyur/_/shing ljon skams shing yal ga me tog lhags la me tog slar mi 'chags/_/pi bang gling bu rgyud gsum rgyud kyis brgyan pa de tshe glo bur chad/_/rnga dang rdza rnga dag kyang lag pas brdungs 
[\[97b.5\]]na 'chags cing sgra mi 'byung /_/grong khyer de dag thams cad 'khrugs par gyur cing shin tu gnyid kyis non/_/gang gi yid kyang gar byed pa dang glu len pa la dga' ba med/_/rgyal po'ang mchog tu rab tu yid dman gyur te sems khongs chud cing 'dug_/e ma ma rung shAka rigs rdzu 'phrul rgya chen 
[\[97b.6\]]mi tshig grang snyam byed/_/sa 'tsho ma dang rgyal bu mal gcig na ni nyal zhing 'khod pa'i tshe/_/nam phyed tsam na sa 'tsho ma yi rmi lam du ni 'di dag rmis/_/sa 'di thams cad rtse mor ldan pa'i ri dang bcas te g.yos par gyur/_/shing ljon rnams kyang rlung gis bskyod nas rtsa nas 'thon te sa la 
[\[97b.7\]]sgyel/_/nyi ma zla ba skar ma'i rgyan dang bcas te mkha' las sa la lhung /_/lag pa g.yon pas skra yang rab tu 'bal zhing cod pan lhung ba mthong /_/lag pa chad la de bzhin rkang pa'ang chad cing bdag ni sgren mor mthong /_/bdag gi mu tig do shal nor bu gser gyi 'og pag chad par mthong /_/
[\[98a\]]
[\[98a.1\]]nyal khri de yi rkang pa bzhi chag sa yi steng na nyal ba mthong /_/rgyal po'i gdugs kyi yu ba spras pa dpal ldan mdzes pa chag par mthong /_/rgyan rnams kun kyang rnam par 'thor cing chu yis khyer bar gyur pa dang /_/khyim thab rgyan yang gos dang cod pan bcas te mal 
[\[98a.2\]]steng 'thor bar mthong /_/grong khyer dag nas me sgron phyir byung grong khyer mun pas non pa dang /_/rin po che las byas pa'i dra ba mdzes pa'ang chad par gyur pa rmis/_/mu tig do shal 'phyang ba lhung nas rgya mtsho chen pos dkrugs pa dang /_/de yi tshe na ri yi rgyal po ri rab gnas nas g.yos pa rmis/_/
[\[98a.3\]]shAkya'i bu mo'i rmi lam du ni 'di 'dra 'di dag rmis gyur nas/_/de sad mig nas mchi ma zag cing rang gi khyo la 'di skad smras/_/lha cig rmi lam 'di 'dra rmis pa cir 'gyur ba ni bka' stsol cig_/bdag ni dran pa 'khrul cing mig kyang 'khrul la yid ni mya ngan non/_/de yis de thos ka la 
[\[98a.4\]]ping ka rnga sgra tshangs dbyangs sgra snyan pas/_/sa 'tsho ma la smras pa khyod ni rab tu dgar 'gyur sdig pa med/_/sems can gang dag bsod nams sngon spyad de dag rmi lam 'di 'dra rmi/_/sdug bsngal du mas nyen pa rmi lam 'di 'dra rmi ba ga la yod/_/khyod kyis sa ni rab tu g.yos pa dang /_/
[\[98a.5\]]ri rtser bcas te sa la lhung rmis pa/_/lha dang klu dang srin po 'byung po'i tshogs/_/kun gyis khyod mchod gtso mor byed par 'gyur/_/khyod kyis shing rnams rtsa nas 'thon rmis shing /_/lag pa g.yon pas skra 'bal rmis pa ni/_/sa 'tsho myur du nyon mongs dra ba bcad/_/'dus byas 
[\[98a.6\]]dag las lta ba'i dra ba 'byin/_/khyod kyis nyi zla sa la lhung rmis shing /_/skar ma rnams kyang lhung bar rmis pa ni/_/sa 'tsho myur du nyon mongs dgra bcom ste/_/khyod ni 'jig rten mchod pa bsngags par 'gyur/_/khyod kyis mu tig do shal 'thor rmis shing /_/lus kun chad dang sgren mo rmis 
[\[98a.7\]]pa ni/_/sa 'tsho myur du bud med lus spangs te/_/ring por mi thogs skyes pa'i lus su 'gyur/_/khyod kyis khri rkang chag par rmis pa dang /_/gdugs yu rin chen spras pa chag rmis pa/_/sa 'tsho myur du chu bo bzhi rgal cing /_/nga ni 'jig rten gdugs gcig 'gyur ba mthong /_/khyod kyis rgyan 
[\[98b\]]
[\[98b.1\]]rnams chus khyer rmis pa dang /_/nga yi gos dang cod pan khri steng rmis/_/sa mtsho myur du mtshan gyis brgyan nas ni/_/'jig rten kun gyis nga la bstod pa mthong /_/khyod kyis mar me brgya phrag bye ba dag_/grong khyer byung nas mun gnag gyur rmis pa/_/sa 'tsho myur du ma rig rmongs pa'i 
[\[98b.2\]]mun/_/'jig rten kun la shes rab snang byed 'gyur/_/khyod kyis mu tig do shal chad pa dang /_/gser gyi tsong tsong spras pa chad rmis pa/_/sa 'tsho myur du nyon mongs dra bcad de/_/'dus byas dag las 'du shes skud pa 'byin/_/sa 'tsho gang phyir nga la gus par ni/_/rtag tu rim gro 
[\[98b.3\]]mchog gis mchod byed na/_/khyod la ngan 'gro med cing mya ngan med/_/myur du dga' zhing mchog tu dga' ba 'thob/_/ngas ni sngon chad sbyin pa gya nom byin/_/tshul khrims bsrungs dang rtag tu bzod pa bsgoms/_/de bas nga la dad pa gang rnyed pa/_/de dag thams cad dga' zhing rab dga' 
[\[98b.4\]]rnyed/_/'khor bar bskal pa bye ba mtha' yas su/_/ngas ni byang chub lam mchog rnam par sbyangs/_/de bas nga la dad pa gang byed pa/_/de dag thams cad ngan song gsum po chad/_/dga' ba 'thob kyis mi dga' ma skyed cig_/tshim pa thob par gyis la mgu skyed cig_/dga' dang 
[\[98b.5\]]mchog tu dga' ba myur 'thob ste/_/khyod kyi rmi ltas bzang gis sa 'tsho nyol/_/sngon chad dge ba'i las ni gang dag bsags gyur pa/_/mi mchog rnams ni mngon par 'byung ba'i dus bab tshe/_/mtshan ma 'di dag bsod nams gzi brjid bsags pa dang /_/dpal gyi gzi brjid 
[\[98b.6\]]snying po can des rmi bar 'gyur/_/de ni rkang pa dag dang lag pa chen po yis/_/rgya mtsho chen po bzhi po dag gi chu dkrug dang /_/sa 'di thams cad sna tshogs mal char gyur pa dang /_/ri bo lhun po mchog kyang sngas su gyur pa rmi/_/rmi lam na ni 'od rab bkye bas 'jig rten na/_/
[\[98b.7\]]mun pa mun nag chen po rnam par bsal ba dang /_/sa las gdugs shig byung bas 'jig rten gsum khyab dang /_/'od kyis reg pas log lhung sdug bsngal rab zhi rmi/_/dkar nag srog chags bzhi zhig rkang pa ldag pa dang /_/kha dog bzhi pa'i bya 'ongs kha dog gcig sgyur 
[\[99a\]]
[\[99a.1\]]dang /_/mchog tu ngan pa smad pa ngan skyugs ri la yang /_/'dzegs nas 'gro yang de na gos pa med pa rmi/_/rmi lam na ni chu bo chu yis rab gang nas/_/srog chags bye ba khrag khrig mang po khyer ba las/_/der ni grur byas bsgral te gzhan dag bsgral nas ni/_/
[\[99a.2\]]de yis 'jigs med mya ngan med mchog thang bkod rmi/_/rmi lam na ni nad pa mang po nad btab pa/_/nad med gzi brjid bral zhing stobs kyang nyams rnams la/_/de ni sman par gyur nas rtsi sman mang byin pas/_/nad btab sems can khrag khrig mang po thar byed rmi/_/ri rab ngos la seng 
[\[99a.3\]]ge'i khri la 'dug nas ni/_/slob ma thal mo sbyar cing lha rnams phyag 'tshal la/_/bdag ni g.yul las rgyal zhing lha rnams nam mkha' las/_/kun tu dga' ba'i sgra sgrog par ni rmi lam rmi/_/bkra shis brtul zhugs bzang po yongs su rdzogs par yang /_/byang chub sems dpa' 
[\[99a.4\]]rmi lam rnam pa de dag rmi/_/de thos nas ni 'di ni ring por mi thogs par/_/mi dang lha yi lhar 'gyur snyam ste lha mi dga'/_/rmi lam gyi le'u ste/_bcu bzhi pa'o//_//dge slong dag de nas byang chub sems dpa' 'di snyam du sems te/_bdag gis rgyal po 
[\[99a.5\]]chen po zas gtsang ma la yang ma byas shing /_phas gnang ba med par mngon par 'byung ba 'di ni bdag la mi rigs te/_byas pa gzo ba ma yin par 'gyur ro snyam nas/_de mtshan mo mi nyal tsam na rang gi gnas kyi khang [{]bzangs [,]bzang [}]nas byung ste/_rgyal po zas gtsang ma'i khang [{]bzangs su [,]bzang du [}]phyin 
[\[99a.6\]]nas 'dug go/_/byang chub sems dpa' 'dug ma thag tu khang [{]bzangs [,]bzang [}]thams cad kyang 'od kyis gsal bar gyur to/_/de nas rgyal po sad pa dang /_'od de mthong ste mthong nas kyang myur ba myur bar nyung rum la smras pa/_kye nyung rum ci nyi ma shar tam/_gang gis na 'di 'od kyis rnam 
[\[99a.7\]]par mdzes/_nyung rum gyis smras pa/_lha da dung du dgung phyed kyang ma bas so/_/lha gzhan yang nyi ma'i 'od ni shing dang rtsig pa thal mi phyin/_/lus la gdung bar bgyid cing tsha bar rab tu bgyid/_/nang par dus na ngang pa dag dang rma bya dang /_/ne tsho khu byug ngur pa dag kyang rang sgra 'byin/_/
[\[99b\]]
[\[99b.1\]]'od 'di lha mi'i yid du mchi zhing bde ba ste/_/rab tu sim bgyid dge bgyid gdung bar bgyid ma lags/_/shing dang rtsig pa thal phyung sgrib pa yong ma mchis/_/yon tan ldan pa gcig cig deng ni 'dir byon nges/_/rgyal po de ni mi dga' phyogs bcur bltas pa dang /_/
[\[99b.2\]]sems can dag pa pad ma'i mig can de mthong nas/_/de ni mal nas ldang bar 'dod na ma nus te/_/rnam dag blo can dam pa pha la gus pa bskyed/_/de ni rgyal po'i mdun du 'dug nas 'di skad smras/_/lha cig bdag ni mngon par 'byung ba'i dus bab rigs/_/bgegs kyang ma 
[\[99b.3\]]mdzad mi dgyes pa yang ma mdzad cig_/rgyal po gnyen bcas yul 'khor bcas te bzod par gsol/_/rgyal po de ni mchi mas mig gang 'di skad smras/_/khyod ni phyir ldog pa yi dgos pa ci zhig yod/_/bdag la dam pa ci slong smros shig thams cad sbyin/_/bdag 
[\[99b.4\]]dang pho brang 'khor dang yul 'khor 'di phan thogs/_/de'i tshe byang chub sems dpas snyan pa'i tshig smras pa/_lha cig dam pa bzhi 'tshal de ni bdag la stsol/_/gal te stsal bar spyod na mnga' ni khyod la mchis/_/'on tang rtag tu khyim na gzims shing 'byung mi 'gyur/_/lha 
[\[99b.5\]]cig bdag ni rga bas tshugs par mi 'gyur zhing /_/rtag tu mdog bzang dar la bab par gnas pa dang /_/nad ma mchis pa thob cing nad kyis mi btab dang /_/tshe dpag ma mchis pa dang rgud par mi 'gyur 'tshal/_/rgyal pos tshig thos shin tu sdug bsngal nyam thag ste/_/gzhon 
[\[99b.6\]]nu gnas min slong bas bdag la mthu med do/_/bskal par gnas pa'i drang srong rnams kyang nam du yang /_/rga na 'chi ba'i 'jigs dang rgud las ma thar to/_/rga na 'chi ba'i 'jigs dang rgud par mi 'gyur ba/_/lha cig gal te mchog bzhi 'di dag mi stsol na/_/gzhan yang mchog 
[\[99b.7\]]cig gsol gyis rgyal po gsan du gsol/_/'di nas shi 'phos nying mtshams sbyor bar mi 'gyur mdzod/_/mi yi dam pa'i tshig ni de skad thos pa dang /_/sred pa bsrabs te bu la chags pa yongs su gcod/_/phan byed 'gro ba thar byed rjes su yi rang ngo /_/khyod kyi bsam pa rnams 
[\[100a\]]
[\[100a.1\]]ni yongs su rdzogs gyur cig_/dge slong dag de nas byang chub sems dpa' slar song ste/_rang gi khyim du phyin nas mal na 'dug pa dang /_de song ba'am 'ongs par sus kyang ma tshor ro/_/dge slong dag de'i nam nangs pa dang /_rgyal po zas gtsang mas shAkya'i tshogs 
[\[100a.2\]]thams cad bsogs te de'i lo rgyus rnams smos nas/_gzhon nu ni mngon par 'byung na da ji ltar bya zhes smras so/_/shAkya rnams kyis smras pa/_lha bsrung bar bgyi'o/_/de ci'i slad du zhe na/_shAkya'i tshogs 'di ni mang la/_de ni gcig pur gyur pas mthus mngon par 'byung ba'i nus pa de la ma 
[\[100a.3\]]mchis so/_/de nas shAkya de dag dang rgyal po zas gtsang mas shAkya gzhon nu 'thab chos sbyangs pa/_'os su gyur pa/_'phong bslabs pa/_tshan po che chen po'i stobs dang ldan pa lnga brgya byang chub sems dpa' bsrung ba'i phyir grong khyer gyi shar sgor bkod de/_byang chub sems dpa' 
[\[100a.4\]]bsrung ba'i phyir shAkya gzhon nu re re la yang 'khor shing rta lnga brgya lnga brgya dang /_shing rta re re la yang 'khor dpung bu chung lnga brgya lnga brgya bkod do/_/byang chub sems dpa' bsrung ba'i phyir/_de bzhin du grong khyer gyi lho dang nub dang byang gi sgor yang shAkya gzhon nu 'thab chos sbyangs pa 'os su 
[\[100a.5\]]gyur pa/_'phong bslabs pa tshan po che chen po'i stobs dang ldan pa lnga brgya lnga brgya dang /_shAkya gzhon nu re re la yang 'khor shing rta lnga brgya lnga brgya dang /_shing rta re re la yang 'khor dpung bu chung lnga brgya lnga brgya bkod do/_/byang chub sems dpa' bsrung ba'i phyir shAkya rgan rabs rgan rabs 
[\[100a.6\]]rnams kyang lam gyi bzhi mdo dang /_sum mdo dang /_lam po che mang po thams cad na gdod cing 'khod do/_/rgyal po zas gtsang ma yang shAkya gzhon nu lnga brgyas bskor cing mdun gyis bltas te/_rta dang glang po che dag la zhon nas rang gi khyim sgo na mel tshe byed do/_/skye dgu'i bdag mo 
[\[100a.7\]]chen mo gau ta mIs kyang rang gi bran mo'i tshogs la smras pa/_mar me dri ma med pa bus la nor bu thams cad rgyal mtshan rtse mor thogs/_/mu tig rgyan phreng rnams kyang spyangs la khyim 'di kun tu 'od kyis snang bar byos/_/glu dbyangs dag kyang sbyor la do mod g.yel ba med par mel tshe dam du gyis/_/
[\[100b\]]
[\[100b.1\]]gzhon nu ci nas ma tshor bar ni 'gro bar mi 'gyur tshul du bsrung ba gyis/_/go bgos lag na lag cha ral gri dang /_/mdung thung mda' dang mtshon cha rtse gnyis thogs/_/sdug pa'i bu ni bsrung bar bya ba'i phyir/_/kun kyang rab tu bsgrim pa chen po gyis/_/sgo kun chod la gtan par 
[\[100b.2\]]dam du chud/_/sgo 'phar sra ba rked par gtan chug la/_/dus la ma bab par ni sgo ma dbye/_/sems can dam pa 'di ni shor ta re/_/nor bu do shal mu tig do shal thogs/_/me tog zla gam seng ge shing lo ris/_/ska rags sor gdub rna rgyan chings shing thogs/_/rkang 
[\[100b.3\]]gdub dag kyang shin tu legs par thogs/_/lha mi phan pa glang po dregs bzhin 'gro/_/gal te blo bur mngon par byung da re/_/ci nas mi bde rnyed par ma gyur par/_/de lta de ltar nan tan cher gyis shig_/bud med gang dag mdung thung thogs pa dag_/dri ma med pa mal na 'dug pa 
[\[100b.4\]]bskor/_/ci nas gnyid kyis log par ma gyur par/_/phye ma leb bzhin mig gis bsrung bar gyis/_/rgyal bu 'di ni bsrung bar bya ba'i phyir/_/khyim 'dir rin po che yi dra ba bres/_/gling bu dag kyang rab tu 'bud cing long /_/do mod rdul dang bral ba bsrung ba gyis/_/phan tshun gcig la 
[\[100b.5\]]gcig ni sbron byos te/_/do mod ma nyal shin tu bsrung ba gyis/_/rgyal srid dang ni yul 'khor spangs nas su/_/khyim nas mngon du 'byung bar gyur ta re/_/'di ni mngon par byung bar gyur na go/_/rgyal po'i pho brang 'di kun nyams mi dga'/_/rgyal po'i rigs rgyud yun ring gnas pa 
[\[100b.6\]]yang /_/rgyal po'i rigs dang rgyud ni chad par 'gyur/_/dge slong dag de nas gnod sbyin gyi sde dpon lnga rtsen la sogs pa gnod sbyin gyi sde dpon chen po nyi shu rtsa brgyad dang /_'phrog ma'i bu lnga brgya rnams gcig tu 'dus nas 'di skad ces smras te/_grogs po dag do mod byang chub 
[\[100b.7\]]sems dpa' mngon par 'byung gis khyed cag de la mchod pa byed pa'i las la spro bgyis shig_/rgyal po chen po bzhi yang lcang lo can gyi pho brang du zhugs nas gnod sbyin gyi 'khor chen po la smras pa/_grogs po dag do mod byang chub sems dpa' mngon par 'byung gis khyed kyis 
[\[101a\]]
[\[101a.1\]]bcibs pa'i rkang lag nas theg la 'byung bar gyis shig_/gnod sbyin gyi 'khor gyis smras pa/_sku ni sred med bu yi stobs ldan rdo rje lta bur mi phyed sra la lci/_/sems can kun gyi dam pa de ni brtson 'grus stobs ldan g.yo ba mi mnga' ste/_/ri yi dam pa lhun po 
[\[101a.2\]]chen po rmang nas phyung ste nam mkhar gzung nus kyi/_/rgyal po'i yon tan lhun po ri lci bsod nams ye shes gnas pa sus kyang gang du bkur mi nus/_/rnam thos kyi bus smras pa/_mi gang nga rgyal 'gying ba de la ston pa lci/_/gang dag dga' gus gnas pa de dag yang bar tshor/_/
[\[101a.3\]]bsam pa thag pas brtson par byos la gus pa yis/_/bya yis sha kham bzhin du yang bar shes par gyis/_/kho bo mdun nas 'gro yis khyed cag rnams kyis bcibs pa theg_/byang chub sems dpa' mngon par 'byung tshe bsod nams mang po [{]stsogs[,]sogs[}]/_/dge slong dag de nas lha'i dbang 
[\[101a.4\]]po brgya byin gyis sum cu rtsa gsum gyi lha rnams la smras pa/_kye grogs po dag do mod byang chub sems dpa' mngon par 'byung gis de la khyed thams cad mchod pa'i las la spro bar gyis shig_/de na lha'i bu zhi ba'i blo gros zhes bya ba des 'di skad ces smras so/_/bdag gis ni ser 
[\[101a.5\]]skya'i gnas kyi grong khyer chen po'i skyes pa dang /_bud med dang khye'u dang bu mo thams cad gnyid kyis log par bgyi'o/_/lha'i bu rtse ba bkod pa zhes bya ba des 'di skad ces smras so/_/bdag gis ni rta dang glang po che dang /_bong bu dang /_rnga mo dang /_ba lang dang /_ma he dang /_skyes 
[\[101a.6\]]pa dang /_bud med dang /_khye'u dang /_bu mo rnams kyi sgra mi grag par bgyi'o/_/lha'i bu bkod pa'i blo gros zhes bya ba des 'di skad ces smras so/_/bdag gis ni nam mkha'i dkyil du shing rta chen po bdun rin po che'i stegs bus 'khor bar bskor ba nor bu rin po che me shel gyi 'od 'bar ba/_
[\[101a.7\]]gdugs dang /_rgyal mtshan dang /_ba dan bsgreng ba/_me tog sna tshogs chal par bkram pa/_pog phor nas bdug spos sna tshogs kyis bdugs pa dag byang chub sems dpa' lam gang nas 'byung ba'i lam der bkod par bgyi'o/_/klu'i rgyal po sa srung gi bu zhes bya bas 'di skad 
[\[101b\]]
[\[101b.1\]]ces smras so/_/bdag gis bdag nyid kyi sna la khang pa brtsegs pa dpag tshad sum cu rtsa gnyis pa bgyis te der lha'i bu mo dag bkod la sil snyan dang /_glu dbyangs len du stsal cing glu dang rol mo'i dbyangs sgra chen pos byang chub sems dpa' la rim gro dang bsnyen bkur bgyid cing mchi bar 
[\[101b.2\]]bgyi'o/_/lha'i dbang po brgya byin nyid kyis 'di skad ces smras so/_/kho bos ni sgo dbye'o/_/lam mtshon par bya'o/_/lha'i bu chos spyod kyis 'di skad ces smras so/_/bdag gis ni btsun mo'i 'khor rnams mi sdug par bstan par bgyi'o/_/lha'i bu yang dag skul pos smras pa/_
[\[101b.3\]]bdag gis ni byang chub sems dpa' gzims mal nas bzhengs par gsol bar bgyi'o/_/de na klu'i rgyal po chu lha dang /_klu'i rgyal po gzi can dang /_klu'i rgyal po rgya mtsho dang /_klu'i rgyal po ma dros pa dang /_klu'i rgyal po dga' bo dang nye dga' bos 'di skad ces smras so/_/bdag 
[\[101b.4\]]cag gis ni byang chub sems dpa' la mchod pa'i las kyi phyir dus kyi rjes su 'brang ba'i tsan dan gyi sprin mngon par sprul te/_tsan dan sbrul gyi snying po'i phye ma'i char dbab po/_/dge slong dag de ltar lha dang /_klu dang /_gnod sbyin dang /_dri za rnams kyis rnam pa 'di lta bu'i bsam pa 
[\[101b.5\]]nges par bsams te brtsams so/_/byang chub sems dpa' chos sems pa la zhugs pa/_glu dbyangs len pa'i khang [{]bzangs [,]bzang [}]na mal bde ba la 'dug pa/_btsun mo'i 'khor gyi nang na 'dug pa ni sngon gyi sangs rgyas kyi spyod pa rnam par sems shing sems can la phan pa bya ba rjes su sems la/_
[\[101b.6\]]sngon gyi smon lam gyi tshig bzhi mngon du byed do/_/bzhi gang zhe na/_sngon nga rang byung gi bdag po 'dod cing thams cad mkhyen pa nyid don du gnyer ba na/_go cha 'di lta bu bgos par gyur te/_sems can sdug bsngal ba dag mthong nas kye ma'o bdag gis 'jig rten gnas pa bcings te 
[\[101b.7\]]'khor ba'i btson ra chen por bcug pa la 'khor ba'i btson ra dral te/_bcings pa bkrol ba'i sgra bsgrag go/_/sred pa'i zhags pa dang /_sgrog dam pos bcings pa'i sems can rnams kyang rab tu dgrol lo zhes bya ba sngon gyi smon lam gyi tshig dang po 'di mngon du gyur to/_/kye ma'o 
[\[102a\]]
[\[102a.1\]]bdag gis 'jig rten ma rig pa'i mun pa mun gnag thibs po chen por zhugs pa mi shes pa'i ling tog dang rab rib kyis mig bsgribs pa shes rab kyi mig dang bral ba/_ma rig pa dang gti mug gis ldongs pa la chos kyi snang ba chen po bya zhing ye shes kyi sgron ma yang nye 
[\[102a.2\]]bar bsgrubs la/_rnam par thar pa'i sgo gsum shes pa'i mig sman ri lu dang sman thabs dang shes rab dang /_ye shes dang ldan pa btang ste/_ma rig pa'i mun pa mun gnag dang /_gti mug gi mun pa dang /_rab rib dang /_ling tog dang /_rnyog pa thams cad bsal nas shes rab kyi 
[\[102a.3\]]mig rnam par sbyang ngo zhes bya ba sngon gyi smon lam gyi tshig gnyis pa 'di mngon du gyur to/_/kye ma'o bdag gis 'jig rten nga rgyal gyi rgyal mtshan bsgreng ba/_ngar 'dzin pa dang /_nga yir 'dzin pa la mngon par zhen pa/_bdag dang bdag gir 'dzin pa dang ldan pa'i yid can/_'du shes 
[\[102a.4\]]dang /_sems dang /_lta ba phyin ci log gis phyin ci log tu gyur pa bzung ba ngan pas zin pa la 'phags pa'i lam bstan te/_nga'o snyam pa'i nga rgyal bsnyal bar bya'o zhes bya ba sngon gyi smon lam gyi tshig gsum pa 'di mngon du gyur to/_/kye ma'o bdag gis 'jig rten rnam par ma zhi ba/_
[\[102a.5\]]thags 'khrugs pa lta bur gyur pa/_dru gu 'dzings pa lta bur gyur pa/_'ong ba dang 'gro bar gyur pa/_'jig rten 'di nas 'jig rten pha rol dang /_'jig rten pha rol nas 'jig rten 'dir kun tu rgyug cing 'khor la 'khor ba las mi ldog pa mgal me'i 'khor lo lta bur gyur pa la nye bar zhi 
[\[102a.6\]]bar byed pa'i shes rab kyis chog par byed pa'i chos kyang bstan to zhes bya ba sngon gyi smon lam gyi tshig bzhi po 'di mngon du gyur te/_sngon gyi smon lam gyi tshig bzhi po de dag mngon du gyur to/_/skad cig de la lha'i bu chos spyod dang /_gnas gtsang ma'i ris kyi lha'i bu rnams kyis btsun mo'i 
[\[102a.7\]]'khor mi sdug par bsgyur te/_mi sdug par gnas pa dang /_smad pa'i gzugs su bstan nas nam mkha' la 'khod de/_byang chub sems dpa' la tshigs su bcad de smras pa/_de nas lha'i bu rdzu 'phrul che rnams kyis/_/pad ma rgyas pa yangs pa'i spyan la smras/_/dur khrod dbus 
[\[102b\]]
[\[102b.1\]]'dir bzhugs par gyur lags na/_/khyod ni ji ltar dgyes pa skye bar 'gyur/_/lha yi dbang phyug rnams kyis de bskul nas/_/yud tsam btsun mo'i 'khor la lta zhing rtog_/bltas nas smad par gyur pa de dag mthong /_/dur khrod gnas par gyur pa bden snyam byed/_/byang chub sems dpas 
[\[102b.2\]]thams cad dang ldan pa'i bud med kyi tshogs la rnam par bltas pa dang /_kha cig ni gos lhung bar gyur/_kha cig ni skra zhig_/kha cig ni rgyan brul/_kha cig ni cod pan lhung /_kha cig ni phrag pa mi sdug par gyur/_kha cig ni lus rnam par 'khrugs/_kha cig ni bzhin mi sdug par gnas/_
[\[102b.3\]]kha cig ni mig gyur/_kha cig ni kha chu zag_/kha cig ni sngur/_kha cig ni lud pa lu/_kha cig ni rgod/_kha cig ni brdol/_kha cig ni so 'khrig_/kha cig ni bzhin mdog gyur/_kha cig ni gzugs mi sdug par gyur te/_lag pa ring por gyur/_kha cig ni rkang pa phral/_kha cig ni mgo phyung /_
[\[102b.4\]]kha cig ni mgo g.yogs/_kha cig ni bzhin gyi dbyibs gyur/_kha cig ni lus ma rungs par gyur/_kha cig ni lus sgren mor gyur/_kha cig ni lus bskums shing sngur/_kha cig ni rdza rnga la 'khyud nas lus gan rkyal du 'gyel/_kha cig ni pi bang dang rgyud gsum pa'i steng du lag pa brkyang /_
[\[102b.5\]]kha cig ni gling bu la sos 'debs/_kha cig ni rol mo'i cha byad kim pa la dang /_na ku la dang /_khar ba'i sil khrol dang /_pheg la 'dzin/_kha cig ni mig 'dzums shing 'byed la 'gyur/_kha cig ni kha gdangs par gyur te/_de ltar sa la mi sdug par gnas par gyur pa'i btsun mo'i 
[\[102b.6\]]'khor la lta zhing byang chub sems dpa' dur khrod kyi 'du shes skyed do/_/de la 'di skad ces bya ste/_'jig rten mgon des de mthong yid byung ste/_/snying rjes shugs phyung nas ni 'di skad smras/_/e ma skye dgu dag ni sdug bsngal gyur/_/srin mo'i tshogs la dga' ba ji ltar rnyed/_/'dod 
[\[102b.7\]]pa'i yon tan yod min yon tan 'dzin/_/gti mug mun pas rab bsgribs blo gros ngan/_/dper na bya ni bya rgyar chud pa bzhin/_/nam yang 'byung ba rnyed par 'gyur ma yin//_//'phags pa rgya cher rol pa zhes bya ba theg pa chen po'i mdo/_bam po bcu pa/_
[\[103a\]]
[\[103a.1\]]de nas byang chub sems dpas chos snang ba'i sgo 'dis yang btsun mo'i 'khor la rtog cing snying rje chen po'i smre bas sems can gyi phyir smre ste/_'di na byis pa de dag ni gsod pa ste/_bsad pa'i gnas su gsad par bya ba gsod pa dang mtshungs so/_/'di na byis pa de dag 
[\[103a.2\]]ni chags pa ste/_ngan skyugs kyis gang ba'i snod ri mo can rnams la mi mkhas pa chags pa dang mtshungs so/_/'di na byis pa de dag ni 'bying ba ste/_glang po che chur bying ba dang mtshungs so/_/'di na byis pa de dag ni btsas pa ste/_btson ra'i nang gi btson btsas pa dang mtshungs so/_/'di na 
[\[103a.3\]]byis pa de dag ni mngon par dga' ba ste/_phag mi gtsang ba la dga' ba dang mtshungs so/_/'di na byis pa de dag ni chags pa ste/_khyi keng rus la chags pa dang mtshungs so/_/'di na byis pa de dag ni rab tu lhung ba ste/_phye ma leb mar me'i me lcer lhung ba dang mtshungs so/_/'di na byis pa 
[\[103a.4\]]de dag ni thogs pa ste/_spre'u rnyong la thogs pa dang mtshungs so/_/'di na byis pa de dag ni yongs su bzung ba ste/_nya rgyas zin pa dang mtshungs so/_/'di na byis pa de dag ni yongs su gtubs pa ste/_sha 'tshong gi gnas kyi lug dang mtshungs so/_/'di na byis pa de dag ni btsugs pa ste 
[\[103a.5\]]sdig pa byed pa gsal shing gi rtse mo la btsugs pa dang mtshungs so/_/'di na byis pa de dag ni 'dam du 'bying zhing thogs pa ste/_glang po che rgan po 'dam du song ba dang mtshungs so/_/'di na byis pa de dag ni phongs pa ste/_rgya mtsho chen por gru'i snam bu zhig pa dang mtshungs so/_/'di na byis 
[\[103a.6\]]pa de dag ni rab tu lhung ba ste/_dmus long g.yang sa chen por lhung ba dang mtshungs so/_/'di na byis pa de dag ni yongs su zad par 'gyur ba ste/_sa'i steng gi mtshams su song ba'i chu dang mtshungs so/_/'di na byis pa de dag ni du ba 'thul ba ste/_bskal pa zad pa'i sa chen po dang 
[\[103a.7\]]mtshungs so/_/'di na byis pa de dag ni 'khor ba ste/_rdza mkhan gyi 'khor lo'i shugs dang mtshungs so/_/'di na byis pa de dag ni 'brog rtsol ba ste/_dmus long ri la phyin pa dang mtshungs so/_/'di na byis pa de dag ni btags shing 'khor ba ste/_khyi ltong gis btags pa dang mtshungs 
[\[103b\]]
[\[103b.1\]]so/_/'di na byis pa de dag ni rnyis pa ste/_dpyid kyi rtswa dang nags tshal dang mtshungs so/_/'di na byis pa de dag ni yongs su nyams pa ste/_zla ba mar gyi ngo'i zla ba dang mtshungs so/_/'di dag ni byis pa rnams la zab ste/_klu la nam mkha' lding dang mtshungs so/_/'di dag ni byis pa rnams 
[\[103b.2\]]la 'cha' ba ste/_gru bo che la chu srin chen po dang mtshungs so/_/'di dag ni byis pa rnams la 'joms pa ste/_'dron po la chom po mang po dang mtshungs so/_/'di dag ni byis pa rnams la 'jig pa ste/_shing sA la la rlung mar chen po dang mtshungs so/_/'di dag ni byis pa rnams la gsod pa ste/_
[\[103b.3\]]skye bo la sbrul mig gdug pa dang mtshungs so/_/byis pa rnams ni ro myang ba'i 'du shes kyis chod pa ste/_ral gri'i so sbrang rtsis bskus pas chod pa bzhin no/_/'di dag ni byis pa rnams khyer ba ste/_shing gi phung po chu bo'i chus khyer ba dang mtshungs so/_/'di dag ni byis pa rnams la rtsed pa ste/_
[\[103b.4\]]byis pa chung ngu rang gi gcin rtug la rtse ba dang mtshungs so/_/'di dag ni byis pa rnams kun tu sgyur ba ste/_glang po che la lcags kyu dang mtshungs so/_/'di dag ni byis pa rnams la slu ba ste/_g.yon can gyis byis pa'i rang bzhin can dag brid pa bzhin no/_/'di dag ni byis pa de dag gi dge ba'i rtsa 
[\[103b.5\]]ba zad par byed pa ste/_rgyan po la dga' ba'i nor dang mtshungs so/_/'di dag gis byis pa rnams 'chos pa ste/_srin mo rnams kyis tshong ba 'chos pa dang mtshungs so/_/byang chub sems dpas rnam pa sum cu rtsa gnyis po 'di dag gis btsun mo'i 'khor la yongs su brtag pa byas nas/_lus 
[\[103b.6\]]la mi gtsang ba'i 'du shes rnam par sgom/_mi 'thun pa'i 'du shes nye bar sgrub/_smad pa'i 'du shes skyed/_rang gi lus la yang de dang 'dra bar rnam par sgom/_lus kyi nyes dmigs yang dag par mthong /_lus la lus su mngon par zhen pa las skyod/_sdug pa'i 'du shes rnam par 
[\[103b.7\]]'jig_/mi sdug pa'i 'du shes 'jug par byed/_'og gi rkang pa'i mthil nas steng gi klad pa man chad mi gtsang ba las byung ba dang /_mi gtsang ba las gyur pa dang /_rtag tu mi gtsang ba zag par mthong ngo /_/de'i tshe tshigs su bcad pa 'di dag kyang smras so/_/lus kyi zhing las 
[\[104a\]]
[\[104a.1\]]skyes shing sred pa'i chu las byung ba 'jig tshogs ming du btags/_/mchi ma rdul dang mchil mas brlan la gcin gyis bsgyur cing khrag gi thigs pas gang /_/zhag dang rnag dang lgang ba dang ni klad rgyas dag dang sdig pa rnams kyis gang /_/rtag tu ngan skyugs zag cing 
[\[104a.2\]]kun kyang dri ma rnam pa sna tshogs tha dad pa/_/pags pa so dang skra dang spu yis bsgyur cing pags pas g.yogs la spu dang ldan/_/rgyu ma mchin pa mtsher pa chu ser kha chu 'di dag bsags pa nyam chung ba/_/rkang dang chu rgyus dag gis sbrel te 'khrul 'khor 'dra zhing sha yis mdzes par 
[\[104a.3\]]byas/_/sna tshogs nad kyis gang zhing mya ngan khyab la bkres dang skom pas kun tu nyen/_/skye ba po dag lus ni bu ga mang zhing 'chi dang rga ba'i gnas gyur pa/_/mthong nas mkhas pa su zhig rang gi lus la dgra dang mtshungs par sems mi 'gyur/_/de ltar byang chub sems dpa' lus 
[\[104a.4\]]la lus su song ba'i dran pas gnas par gyur to/_/nam mkha'i dkyil na 'khod pa'i lha'i bu rnams kyis lha'i bu chos spyod la 'di skad ces smras so/_/grogs po don grub 'di ni btsun mo'i 'khor la rnam par lta zhing 'dzum yang ston/_/sems ni mi dga' mig ni phyir zhing lta na phyi 
[\[104a.5\]]shol byed dam ci/_/yang na 'di ni rgya mtsho'i zabs dang mtshungs te 'di tshad gzung bar mi nus so/_/yang na chags pa med pa 'di yul rnams la yid chags par ni mi 'gyur grang /_/lha rnams kyis bskul ba yi yi dam brjed par ma gyur grang /_/lha'i bu chos spyod kyis smras pa/_de 
[\[104a.6\]]skad smra ci dgos/_'di sngon byang chub kyi phyir spyod pa na yang mngon par 'byung ba dang /_gtong ba la rnam pa de lta bur chags pa med par gyur pa de khyed la mngon sum du gyur pa yin na/_da srid pa tha ma pa la gnas pa chags par mi 'gyur ba lta smos kyang ci dgos/_dge slong dag de 
[\[104a.7\]]nas byang chub sems dpa' nges par byas pa/_yid byung bar gyur pa/_blo brtul ba/_tshul du shis shing [{]rings [,]ring [}]thabs med par skyil mo krung bshig ste/_glu dbyangs len pa'i khang [{]bzangs [,]bzang [}]na shar phyogs su lta zhing 'dug nas lag pa g.yas pas rin po che'i dra ba smad de khang [{]bzangs [,]bzang [}]
[\[104b\]]
[\[104b.1\]]kyi steng du song nas sor mo bcu thal mo sbyar te/_sangs rgyas thams cad bsams nas sangs rgyas thams cad la phyag 'tshal te/_nam mkha'i dkyil du bltas pa dang des mthong ba/_nam mkha'i dkyil na lha'i dbang po mig stong dang ldan pa lha brgya stong gis bskor cing /_me tog dang /_
[\[104b.2\]]spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_me tog gi rna rgyan dang /_rin po che'i do shal gyi chun po thogs te/_lus btud nas byang chub sems dpa' la phyag 'tshal zhing 'dug pa mthong ngo /_/'jig rten 
[\[104b.3\]]skyong ba bzhi yang gnod sbyin dang /_srin po dang /_dri za dang /_klu'i tshogs kyis bskor cing go cha sra ba bgos/_ya lad bgos te/_ral gri dang /_mda' gzhu dang /_mdung thung dang /_mtshon rtse gnyis pa dang /_rtse gsum pa lag na thogs shing tshul du shis par nor bu'i cod pan dang /_
[\[104b.4\]]gtsug phud 'phyang bar byang chub sems dpa' la phyag 'tshal zhing 'dug pa mthong ngo /_/lha'i bu nyi ma dang zla ba gnyis kyang glo g.yas g.yos na 'dug par mthong ngo /_/skar ma'i bdag po rgyal yang nam phyed na shar bar mthong ngo /_/mthong nas kyang byang chub sems dpas 'dun pa la smras pa/_
[\[104b.5\]]nga yi bkra shis 'di ni don kun grub/_/do mod gdon mi za bar don grub kyis/_/'dun pa phyi shol ma byed la gor du/_/rta rgyal rgyan gyis brgyan pa'ang nga la byin/_/de nas 'dun pas tshig de thos nas/_yid mi dga' zhing 'di skad ces smras so/_/smin ma ring zhing pad ma'i 'dab ma rgyas 
[\[104b.6\]]'dra'i spyan mnga' mi yi seng ge ston ka'i zla ba nya ba lta bu dang /_/me tog ku mu da dang zla ba dang ni dga' ba'i pad ma'i rdzing bu sar par 'jam pa'i pad ma rgyas 'dra'i zhal/_/sbyang pa'i gser dang nyi ma shar ma thag dang zla ba dri med gzi dang mar blugs me yi 'od 'phro nor bu glog 'od 'bar ba'i 
[\[104b.7\]]gzi brjid can/_/glang po rgyags pa 'gying ba'i glang po'i stobs can ba lang khyu mchog [{]ri dgas [,]ri dwags [}]rgyal dang ngang pa'i stabs can stabs mdzes shin tu zhabs legs gang du bzhud/_/byang chub sems dpas smras pa/_'dun pa gang gi don du nga yis sngon chad lag pa rkang pa mig dang 
[\[105a\]]
[\[105a.1\]]de bzhin mgo dang lus btang zhing /_/chung ma dang ni phangs pa'i rgyal srid nor gser gos dang rin chen gang ba'i shing rta glang po rlung mgyogs shugs ldan rta pho rtsal mchog ldan pa btang /_/bskal pa bye ba khrag khrig mang nas tshul khrims ngas bsrungs bzod pa 
[\[105a.2\]]yongs bsgoms brtson 'grus stobs dang bsam gtan shes rab dag_/de lta mod kyi byang chub zhi ba shis pa thob nas rga shi'i rgya mor chud pa'i sems can nga yis yongs su dgrol ba'i dus la bab/_/'dun pas smras pa/_jo jo khyod bltam ma thag tu blta ba'i phyir bram ze ltas 
[\[105a.3\]]mkhan rnams la bstan na/_de dag gis khyod rgyal po zas gtsang ma'i spyan sngar lha khyod kyi rgyal po'i pho brang 'phel bar 'gyur ro zhes lung bstan ces bdag gis thos so/_/smras pa/_ji lta bur 'gyur/_smras pa gzhon nu 'di ni bsod nams brgya mtshan ldan/_/khyod kyi bu 
[\[105a.4\]]btsas bsod nams gzi brjid can/_/de ni gling bzhi'i dbang phyug 'khor los sgyur/_/nor bdun dang ni rab tu ldan par 'gyur/_/gal te 'jig rten sdug bsngal bltas nas ni/_/btsun mo'i 'khor spangs mngon par byung 'gyur na/_/byang chub rga shi med pa'i gnas thob ste/_/
[\[105a.5\]]chos kyi chu yis skye dgu 'di tshim byed/_/jo jo lung bstan pa 'di ni mchis te/_'di ma mchis pa ni ma lags mod kyi 'on kyang phan par 'tshal ba bdag gi tshig gsan par gsol/_smras pa/_ci zhig_/smras pa/_lha cig gang gi don du 'di na kha cig brtul zhugs dang dka' 
[\[105a.6\]]thub rnam pa du ma rtsom ste/[ {]ri dgas [,]ri dwags [}]kyi pags pa dang /_ral pa'i thor tshugs dang /_rtswa dang shing shun gyon pa dang /_sen mo dang /_skra dang /_ag tsom ring por 'jog pa dang /_lus la gdung ba dang /_yongs su gdung ba rnam pa du ma spro bar bgyid de/_bdag cag 
[\[105a.7\]]ji ltar lha dang mi'i phun sum tshogs pa 'thob par 'gyur zhes brtul zhugs dang dka' thub drag po rtsom mo/_/jo jo phun sum tshogs pa de ni khyod kyis brnyes lags te/_rgyal srid 'byor cing rgyas la bde zhing lo legs te/_nyams dga' zhing mi dang skye bo mang pos gang ba 'di 
[\[105b\]]
[\[105b.1\]]dang /_skyed mos tshal dam pa mchog me tog dang 'bras bu rnam pa sna tshogs kyis brgyan pa/_bya'i tshogs sna tshogs sgra skad yid du 'ong ba 'byin pa 'di dag dang /_rdzing me tog ud pa la dang /_pad ma dang /_ku mu da dang /_pad ma dkar pos mdzes par gyur pa/_ngang pa dang /_rma bya 
[\[105b.2\]]dang /_khu byug dang /_ngur pa dang /_khrung khrung dang /_ngang skya sgra skad 'byin pa/_shing a mra dang /_mya ngan 'tshang dang /_tsam pa ka dang /_ku ra ba ka dang /_ke sa ra la sogs pa shing me tog chags pa sna tshogs kyis 'gram 'khor ba/_rin po che'i shing sna tshogs kyi phreng gis 
[\[105b.3\]]legs par brgyan pa/_mig [{]mangs [,]mang [}]ris su bkod pa/_rin po che sna tshogs kyi stegs bus bskor ba/_rin po che'i dra ba bres pa/_dus ji lta ba bzhin du yongs su spyad pa/_dgun dang /_dbyar dang /_ston dang /_dpyid gnas bde ba rnams dang /_khang [{]bzangs [,]bzang [}]chen po chos dang /_
[\[105b.4\]]chos bzang dang /_bde ba dang /_mya ngan bral ba la sogs pa rnam par rgyal ba'i khang pa lta bu ston ka'i sprin 'dra ba/_gangs ti se lta bu stegs bu dang /_sgo gang dang /_rta babs dang /_skar khung dang /_bsil khang dang /_khang pa brtsegs pa dang /_khyams kyis legs par 
[\[105b.5\]]brgyan pa/_rin po che'i dril bu g.yer ka'i dra ba sgra 'byung ba 'di dag dang /_btsun mo'i 'khor dang rol mo'i cha byad rgyud gcig pa dang /_pi bang dang /_khar rnga dang /_gling bu dang /_khar ba'i sil khrol dang /_pheg dang /_kim pa la dang /_na ku la dang /_sgra snyan dang /_rdza rnga 
[\[105b.6\]]dang /_pa Ta ha dang /_glu dang /_gar dang /_rol mo'i dbyangs sgra dang /_glu dbyangs sbyar ba legs par bslabs pa dgod pa dang /_'jo ba dang /_rtse ba dang /_dga' ba dang /_tshul du shis pa dang /_spyod pa mdzes pa 'di dang ni ldan la/_lha khyod kyang dar ni ma yol te/_gzhon 
[\[105b.7\]]pa thor bu dar la bab pa/_lus 'jam pa/_lang tsho la bab pa/_dbu skra gnag pa/_'dod pa la ma rol pa lags kyis/_sum cu rtsa gsum pa'i bdag po mig stong dang ldan pa lha'i bdag po lta bur re shig dgyes par rol la/_slad kyis bgres nas mngon par 'byung bar mdzod 
[\[106a\]]
[\[106a.1\]]cig_/de'i tshe tshigs su bcad pa 'di yang smras so/_/sum cu rtsa gsum 'jig rten lha dbang ltar/_/dgyes pa'i cho ga mkhyen pa dgyes par rol/_/slad kyis bgres par gyur nas brtul zhugs dang /_/dka' thub dag ni yang dag brtsam par mdzod/_/
[\[106a.2\]]byang chub sems dpas smras pa/_'dun pa mi dgos te/_'dod pa 'di dag ni mi rtag pa/_mi brtan pa/_ther zug ma yin pa/_'gyur ba'i chos can/_myur du 'gro ba/_g.yo ba/_ri gzar po'i chu'i shugs dang 'dra ba/_zil pa'i thigs pa ltar ring du mi gnas pa/_lag pa 
[\[106a.3\]]bcangs pa stongs pas byis pa brid pa ltar snying po med pa/_chu shing gi snying po ltar mthu med pa/_snod so ma btang ba ltar mthar 'jig pa/_ston ka'i sprin ltar skad cig byung nas med par 'gyur ba/_nam mkha'i glog ltar ring du mi gnas pa/_dug dang bcas pa'i snod ltar 'gyur ba'i 
[\[106a.4\]]sdug bsngal can/_'khri shing ma lu ta ltar mi bde ba 'byin pa/_byis pa'i blo can rnams kyis 'dod par bya ba/_chu'i chu bur lta bur myur du 'gyur ba'i chos can/_smig rgyu ltar 'du shes phyin ci log las byung ba/_sgyu ma ltar sems phyin ci log gis rnam par bsgrubs pa/_rmi lam 
[\[106a.5\]]ltar lta ba phyin ci log gis yongs su zin pa/_rgya mtsho dgang dka' ba ltar ngoms mi shes par byed pa/_tshwa chu ltar skom par byed pa/_sbrul gyi mgo ltar reg par bya dka' ba/_g.yang sa chen po ltar mkhas pa rnams kyis yongs su spangs pa/_shes rab can rnams kyis 
[\[106a.6\]]'jigs pa dang bcas pa dang /_rtsod pa dang bcas pa dang /_nyes pa dang bcas pa dang /_skyon dang bcas par shes nas rnam par spangs pa/_rig pa rnams kyis smad pa/_'phags pa rnams kyis bshungs pa/_mkhas pa rnams kyis ma bsngags pa/_mi mkhas pa 
[\[106a.7\]]rnams kyis yongs su bzung ba/_byis pa rnams kyis bsten pa yin no/_/de'i tshe tshigs su bcad pa 'di yang smras so/_/mkhas pa rnams kyis sbrul gyi mgo bzhin spangs/_/ngan skyugs snod bzhin mi gtsang rnam par spangs/_/'dun pa dge ba thams cad 
[\[106b\]]
[\[106b.1\]]'jig byed par/_/'dod pa shes nas nga ni dga' mi skye/_/de'i tshe 'dun pa zug rngus zug pa bzhin du skad phyung ste/_ngu zhing de nas mig nas mchi ma zag la/_sdug bsngal bzhin tshig 'di skad ces smras so/_/lha cig gang gi don du 'di na kha cig brtul zhugs rnam pa mang po 
[\[106b.2\]]rtsom ste [{]ri dgas [,]ri dwags [}]pags pa 'chang /_/skra dang sen mo ag tsom ring du 'jog cing de bzhin shing shun gyon la yan lag skams shing brtul zhugs gnas/_/sred dang ni ldam ldum dag dang drus ma 'bras za kha cig spyi'u tshugs 'dug dang ba lang brtul zhugs gnas/_/ji ltar bdag 
[\[106b.3\]]cag 'gro ba'i gtso bo khyad 'phags 'khor los sgyur ba mchog dang de bzhin 'jig rten skyong ba dang /_/brgya byin rdo rje 'chang dang 'thab bral lha dbang 'phrul bar 'gyur snyam tshangs pa'i 'jig rten bsam gtan bde ba 'dod/_/mi yi dam pa khyod kyi rgyal srid 'di ni shin tu 'byor cing rab tu 
[\[106b.4\]]rgyas la shin tu lo legs pa/_/de bzhin kun dga'i ra ba dag dang skyed mos tshal dang khang [{]bzangs [,]bzang [}]mthon po rnam par rgyal ba'i khang pa mtshungs/_/bud med 'di dag rnams kyang pi bang dang ni gling bu dag dang glu dang rol mo'i dbyangs sgra len cing mchis/_/dga' bar bgyid dang gar dang glu 
[\[106b.5\]]dbyangs sbyar ba shin tu bslabs pa 'di dag spyod cing des pa ma bzhud cig_/byang chub sems dpas smras pa/_'dun pa nyon cig 'dod pa'i rgyus ni sngon gyi tshe rabs dag na bcings dang btsas dang brdegs dang bsdigs pa sdug bsngal brgya dag ngas ni bzod byas 'dus byas rnams la nga yis 
[\[106b.6\]]yid byung byas ma gyur/_/sngon chad bag med dbang du song zhing gti mug dkrugs la lta ba'i dra bas dkrigs shing mun gyur chos 'di mi shes pa las byung ste bdag tu 'du shes 'dzin dang tshor ba po las 'das/_/dngos po 'di dag thams cad g.yo zhing 'gyur la mi rtag sprin dang mtshungs 
[\[106b.7\]]shing glog dang 'dra ste zil pa'i thigs pa 'dra zhing gsob gsog snying po med la bdag yod ma yin stong par gyur pa ste/_/nga yi yid ni yul la chags pa med kyis 'dun pa rta rgyal dam pa bsngags ldan nga byin ngas sngon bsams pa'i bkra shis rdzogs kyis thams cad zil gnon chos kun 
[\[107a\]]
[\[107a.1\]]dbang phyug chos rgyal thub par 'gyur/_/'dun pas smras pa/_pad ma 'dab ma rgyas pa 'dra ba'i mig ldan zhing /_/do shal nor bu rin chen sna tshogs rnams kyis brgyan/_/mkha' la sprin tshogs dag las byung ba'i glog 'dra ba/_/mal na rnam par mdzes 
[\[107a.2\]]pa 'di la mi gzigs sam/_/pi ldir dang ni khar rnga dag dang sgra snyan dang /_/rdza rnga dag dang gling bu glu dbyangs len pa dang /_/bya bang rma bya ka la ping ka sgra 'byin pa/_/mi'am ci yi khyim 'dra 'di yang dor lags sam/_/su ma na dang ud pa la dang pAr shi ka_/tsam pa ka dang dri 
[\[107a.3\]]mchog phreng ba me tog brgyus/_/dus kyi a ga ru mchog bdug pas rab bdugs dang /_/byug pa dam pa de dag la yang mi gzigs sam/_/shin tu dri bda' dri ldan ro bro gya nom dang /_/skyu rum dag dang bshos gtsang shin tu legs sbyar dang /_/skyems kyi ro yang kha ra bcas par 
[\[107a.4\]]rab sbyar ba/_/'di la'ang mi gzigs par ni lha khyod gang du bzhud/_/grang ba'i dus na byug pa dro ba dam pa dang /_/tsha ba'i dus na tsan dan sbrul gyi snying po dang /_/ka shi pa yi na bza' bzang po mang po dang /_/de dag la yang mi gzigs lha khyod gang du bzhud/_/lha yul dag na lha rnams 
[\[107a.5\]]dag ni ci 'dra bar/_/'dod pa'i yon tan lnga po 'di dag rab 'byor pa/_/dga' zhing bde dang ldan la dgyes par rol mdzod de/_/de nas shAkya'i dam pa nags tshal bzhud par mdzod/_/byang chub sems dpas smras pa/_'dun pa ngas ni bskal pa mtha' yas dpag tu med 
[\[107a.6\]]par gzugs dang sgra dang dri dang ro dang reg dang mi dang lha yi 'dod pa rnam pa sna tshogs spyad kyang ngoms par gyur pa med/_/rgyal po'i sras mchog gyur te dbang phyug byas shing gang tshe gling bzhi dag tu 'khor los sgyur ba'i rgyal por gyur nas rin chen sna bdun ldan zhing bud med dag gi nang na 'dug 
[\[107a.7\]]pa dang /_/sum cu rtsa gsum dbang dang 'thab bral rab kyi lha dbang byas shing de dag nas ni shi 'phos 'dir 'ongs sprul pa'i lha yi nang na yid 'ong dpal ldan dam pa nga yis sngon chad spyad/_/lha yi gnas su dbang sgyur bdud kyi dbang po byas shing 'dod pa 'byor pa mchog la spyad kyang ngoms 
[\[107b\]]
[\[107b.1\]]ma gyur na da ci dman pa 'di la bsten pas nga ngoms 'gyur ram de ni gnas min no/_/gzhan yang 'dun pa nga ni sdug bsngal mya ngan dgon pa'i 'khor bar gnas pa nyon mongs gdug pas dkrugs shing nyam ngas rtag tu khyer te mgon med skyabs med cing /_/gti mug ma rig mun pa 
[\[107b.2\]]dag na rga dang na dang 'chi ba'i 'jigs pa dag gis nyen la skye ba'i sdug bsngal dgra yis kun tu gnod cing rnam par gnod pa'i 'gro ba 'di bltas nas/_/ngas 'dir chos kyi gru bzang gtong dang tshul khrims brtul zhugs bzod pa brtson 'grus stobs can dag gi shing tshogs bsogs 
[\[107b.3\]]te sbyar nas lhag pa'i bsam pa snying po ldan pa rdo rje lta bus brtan por gzungs btab sbyar/_/gru der nga nyid zhugs nas bdag nyid rgal te bdag gis 'gro ba mtha' yas pa dag 'khor ba'i chu bo 'da' bar che ba khro ba'i dba' rlabs ldan pa 'dod chags 'dzin khri glong 'khyil dgra 
[\[107b.4\]]yis rnam par dkrugs pa rgal bar dka' las bsgral lo snyam ste nga sems de 'dra'o/_/de phyir srid 'tsho dgrar bcas lta ba'i 'dzin khri dang /_/nyon mongs srin po yod pa 'di las bdag rgal te/_/bdag nyid rgal bar gyur nas 'gro ba mtha' yas pa/_/rga med shi med zhi ba'i 
[\[107b.5\]]thang la dgod par bya/_/de'i tshe 'dun pa de bas kyang rab tu ngu zhing 'di skad ces smras so/_/lha de ltar nges par mdzad dam/_byang chub sems dpas smras pa/_'dun pa nga yis nges par byas pa nyon/_/sems can dgrol phyir phan par bya phyir brtson/_/mi g.yo las kyang mi 
[\[107b.6\]]g.yo gnod pa med/_/ri rgyal lhun po lta bur brtan mi g.yo/_/'dun pas smras pa/_jo jo'i nges pa ci 'dra ba zhig lags/_byang chub sems dpas smras pa/_rdo rje'i gnam lcags dgra sta mdung thung mda' char dang /_/lcags bskol glog gi tshogs ltar rab tu 'bar ba 
[\[107b.7\]]dang /_/ri rtse kun tu 'bar ba mgo steng rab 'bab kyang /_/nga ni khyim la 'dod pa'i phyir yang mi skyed do/_/de'i tshe lha'i bu nam mkha' la 'khod pa dag gis ca co dang ga zha'i sgra brgya stong phyung ste/_me tog gi char yang phab nas tshigs su bcad pa 'di dag smras so/_/yul rnams la 
[\[108a\]]
[\[108a.1\]]ni yid kyang ma chags shing /_/sems can dag pa snying rje snying brtser ldan/_/blo gros mchog ldan rgyal gyur rgyal gyur cig_/mgon po 'gro la mi 'jigs sbyin mdzad pa/_/mkha' la rdul gnag du ba mjug [{]rings [,]ring [}]dag_/mi chags bzhin du skyes mchog 
[\[108a.2\]]thugs mi chags/_/dri med yul gyi bde bas mi gos te/_/chu las pad ma ji ltar 'phags pa bzhin/_/dge slong dag de nas lha'i bu zhi ba'i blo gros dang /_lha'i bu rtse ba bkod pas/_byang chub sems dpa'i nges pa rig nas ser skya'i gnas kyi grong khyer chen po'i skyes pa dang /_
[\[108a.3\]]bud med dang /_khye'u dang /_bu mo thams cad gnyid kyis log par byas so/_/sgra thams cad kyang mi grag par byas so/_/dge slong dag de nas byang chub sems dpas grong khyer gyi skye bo thams cad gnyid kyis log par rig_/nam gyi gung la bab par rig_/skar ma'i bdag 
[\[108a.4\]]po rgyal dang ldan par rig_/da kho na mngon par 'byung ba'i dus la bab par rig nas 'dun pa la smras pa/_'dun pa dang skyo bar ma byed par rta bsngags ldan legs par brgyan te ma thogs par nga la byin/_byang chub sems dpas tshig de skad smras ma thag tu/_de nas skad cig de 
[\[108a.5\]]nyid la rgyal po chen po bzhis/_byang chub sems dpa'i tshig thos nas/_rang rang gi gnas nas byung ste/_byang chub sems dpa' la mchod pa'i las kyi phyir rang rang gi bkod pas rings pa rings par yang ser skya'i gnas kyi grong khyer chen por 'ongs so/_/de na dri za'i bdag po 
[\[108a.6\]]rgyal po chen po yul 'khor srung ni dri za bye ba khrag khrig brgya stong phrag du ma dag dang lhan cig tu sil snyan dang glu dbyangs sna tshogs len cing shar phyogs nas 'ongs par gyur te/_'ongs nas kyang ser skya'i gnas kyi grong khyer chen po la bskor ba byas te/_ji ltar 'ongs pa'i 
[\[108a.7\]]shar phyogs nyid du gnas nas byang chub sems dpa' la phyag 'tshal zhing 'dug go/_/rgyal po chen po 'phags skyes po ni grul bum mu tig gi do shal sna tshogs lag na 'phyang ba/_nor bu rin po che sna tshogs thogs pa/_spos chu sna tshogs kyis gang ba'i bum pa thogs pa bye ba 
[\[108b\]]
[\[108b.1\]]khrag khrig brgya stong phrag du ma dag dang lhan cig tu lho phyogs nas 'ongs par gyur te/_'ongs nas kyang ser skya'i gnas kyi grong khyer chen po la bskor ba byas te/_ji ltar 'ongs pa'i lho phyogs nyid du gnas nas/_byang chub sems dpa' la phyag 'tshal zhing 'dug go/_/rgyal po chen 
[\[108b.2\]]po mig mi bzang ni klu mu tig gi do shal sna tshogs lag na 'phyang ba/_nor bu rin po che sna tshogs thogs pa/_spos kyi phye ma dang me tog gi char gyi sprin kun nas slong ba'i rlung dal zhing dri zhim pa sna tshogs gtong ba bye ba khrag khrig brgya stong phrag du ma dag dang lhan cig tu nub phyogs 
[\[108b.3\]]nas 'ongs par gyur te/_'ongs nas kyang ser skya'i gnas kyi grong khyer chen po la bskor ba byas te/_ji ltar 'ongs pa'i nub phyogs nyid du gnas nas/_byang chub sems dpa' la phyag 'tshal zhing 'dug go/_/rgyal po chen po lus ngan ni gnod sbyin nor bu rin po che skar 
[\[108b.4\]]ma'i 'od zer thogs pa/_lag na mar me thogs pa/_sgron ma 'bar ba lag na thogs pa/_mda' gzhu dang /_ral gri dang /_mdung thung dang /_mtshon rtse gnyis pa dang /_rtse gsum pa dang /_'khor lo dang /_mtshon rtse gcig pa dang /_'phang mdung la sogs pa mtshon 
[\[108b.5\]]cha sna tshogs thogs pa/_go cha dang ya lad sra ba bgos pa bye ba khrag khrig brgya stong phrag du ma dag dang lhan cig tu byang phyogs nas 'ongs par gyur te/_'ongs nas kyang ser skya'i gnas kyi grong khyer chen po la bskor ba byas te/_ji ltar 'ongs pa'i byang phyogs nyid du gnas nas/_byang 
[\[108b.6\]]chub sems dpa' la phyag 'tshal zhing 'dug go/_/lha'i dbang po brgya byin yang sum cu rtsa gsum pa'i lha/_lha'i me tog dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_me tog gi rna rgyan dang /_
[\[108b.7\]]rgyan thogs pa rnams dang /_lhan cig tu 'ongs par gyur te/_'ongs nas kyang ser skya'i gnas kyi grong khyer chen po la bskor ba byas te/_ji ltar 'ongs pa'i steng gi bar snang la 'khor dang bcas te/_byang chub sems dpa' la phyag 'tshal zhing 'dug go/_/dge slong dag de ltar 
[\[109a\]]
[\[109a.1\]]'dun pas byang chub sems dpa'i tshig thos nas/_mig mchi mas gang zhing byang chub sems dpa' la 'di skad ces smras so/_/jo jo khyod ni dus mkhyen pa/_tshod mkhyen pa/_ran pa mkhyen pa lags na/_da ltar ni bzhud pa'i dus dang tshod ma lags na/_
[\[109a.2\]]ci'i slad du bka' de skad stsal/_byang chub sems dpas smras pa/_'dun pa da ni dus la bab po/_/smras pa/_jo jo gang gi dus la bab/_byang chub sems dpas smras pa/_sems can rnams kyi don ni tshol ba na/_/byang chub rga shi med pa'i gnas thob nas/_/'gro ba dgrol 
[\[109a.3\]]zhes nga yis yun ring nas/_/smon lam btab pa de yi dus la bab/_/'di la 'di ni chos nyid de/_de la 'di skad ces bya'o/_/sa bla ba dang bar snang de bzhin skyong /_/lha dbang brgya byin rang gi phyogs dang bcas/_/'thab bral lha dang dga' ldan 'phrul dga' dang /_/gzhan 
[\[109a.4\]]'phrul dbang byed lha rnams brtson par gyur/_/klu rgyal chu lha dang ni gzi can dang /_/ma dros pa dang de bzhin rgya mtsho yang /_/mi mchog mngon par byung ba'i dus bab pas/_/de dag rnams kyang mchod phyir brtson par gyur/_/gang dag gzugs na spyod pa'i lha rnams dang /_/
[\[109a.5\]]rtag tu bsam gtan spyod yul rab zhi spyad/_/de dag rnams kyang 'jig rten gsum mchod pa/_/mi mchog de la mchod phyir mngon par brtson/_/sngon spyad spyod tshe grogs por gyur pa yi/_/byang chub sems dpa' phyogs bcur lhags pa yang /_/rgyal ba mngon par 'byung ba lta 
[\[109a.6\]]byed cing /_/rjes su 'thun pas mchod pa bya snyam byed/_/gsang ba'i bdag po bdag nyid chen po de/_/rdo rje 'bar thogs nam mkha'i dkyil na gnas/_/lus la go bgos stobs brtson rtsal dang ldan/_/gsang ba lag na rdo rje 'bar ba thogs/_/lha'i bu nyi ma zla ba de gnyis 
[\[109a.7\]]kyang /_/g.yas dang g.yon na rab tu gnas par gyur/_/sor mo bcu yi thal mo sbyar byas te/_/mngon par 'byung la rjes su rtog par byed/_/skar ma rgyal de 'khor dang bcas pa yang /_/rang gi lus ni rgya chen sprul byas te/_/mi yi dam pa de yi mdun 'dug nas/_/yid du 'ong 
[\[109b\]]
[\[109b.1\]]ba'i sgra ni rab 'byin te/_/skar ma rgyal ldan bzhud pa'i dus la bab/_/do mod khyod dge bkra shis thams cad grub/_/bdag kyang khyod dang thabs cig mchi bar bgyi/_/'dod chags sel ba bar chad 'byung mi 'gyur/_/lha'i bu yang dag bskul pos bskul byas pa/_/stobs 
[\[109b.2\]]dang brtson 'grus 'phags pa myur du bzhengs/_/sdug bsngal nyen pa'i sems can thams cad sgrol/_/da ni mngon par 'byung ba'i dus la bab/_/lha rnams bye ba stong phrag mang po yang /_/yid 'ong me tog char pa 'bebs shing lhags/_/de ni skyil mo krung bcas mchog la 
[\[109b.3\]]'dug_/lha yis bskor cing mdzes la gzi brjid 'bar/_/grong khyer na ni skyes pa bud med khye'u dang bu mo gang yod pa/_/de dag thams cad yid dal gyur nas nyal te spyod lam rnams las nyams/_/rta dang glang po ba lang ne tsho khrung khrung rma bya ri skegs rnams/_/de dag rnams 
[\[109b.4\]]kyang yid dal myur du nyal te de dag gzugs mi mthong /_/shAkya'i bu gang rdo rje sra ba mtshon cha rtse gnyis thogs bkod dang /_/glang chen rta dang shing rta rta babs mchog drung bkod pa de dag nyal/_/rgyal po rgyal bu rgyal po'i skye bo kun kyang gnyid kyis log par gyur/_/bud med tshogs 
[\[109b.5\]]rnams gnyid log gos bral gcer bur gyur kyang yang ma tshor/_/de ni tshangs dbyangs yid du 'ong tshig ka la ping ka'i sgra dbyangs kyis/_/nam phyed 'das te nam gyi gung la bab nas 'dun pa de la smras/_/'dun pa rta pho bsngags ldan bzang po legs brgyan legs par nga la byin/_/gal te nga la byams par 
[\[109b.6\]]sems na bgegs ma byed par myur du byin/_/'dun pas tshig thos mchi mas mig gang rang gi jo bo de la smras/_/sems can kha lo sgyur mchog gar bzhud bcibs pas ci zhig bgyi/_/dus mkhyen cing ni tshod mkhyen chos spyod gang du'ang gshegs pa'i dus ma lags/_/khyod kyi sgo bkum 
[\[109b.7\]]gtan pa dam stsal su yang chab sgo 'byed mi 'gyur/_/brgya byin gyi ni yid kyi sems pa'i dbang gis sgo yang bye bar gyur/_/'dun pas de 'dra mthong nas dga' zhing sdug bsngal de ni mchi ma 'khor/_/kyi hud bdag grogs su yod ji ltar bya zhing phyogs ni gar brgyug snyam/_/gzi brjid 
[\[110a\]]
[\[110a.1\]]ldan pas drag shul can gyi tshig smras brgya byin 'ba' zhig thos/_/yan lag bzhi ldan dpung dang bcas pa 'di yang 'di na ci zhig byed/_/rgyal po rgyal bu rgyal po'i skye bo de dag rnams kyis 'di ma tshor/_/bud med tshogs kyang gnyid log lha rnams kyis ni grags 
[\[110a.2\]]ldan gnyid log byas/_/kyi hud 'di yis sngon chad bsams pa'i smon lam thams cad grub gyur cig_/lha stong bye ba de dag dga' ba'i yid kyis 'dun pa de la smras/_/'dun pa rta mchog bsngags ldan legs par phul cig 'dren pa skyo mi bya/_/lha dang lha min dag gis rnga dung 
[\[110a.3\]]rdza rnga rol mo khrag khrig byas/_/'on kyang lhas bsnyal ba yi grong khyer mchog 'di sad par yong ma gyur/_/'dun pa bar snang dri ma med la lha yi 'od rab mdzes la ltos/_/khyod kyis byang chub sems dpa' bye ba mang po mchod phyir gang lhags ltos/_/bde sogs khyim thab brgya 
[\[110a.4\]]byin dpung bskor sgo na mdzes par 'dug pa dang /_/lha dang lha min mi 'am ci tshogs gang dag mchod phyir lhags la ltos/_/'dun pa des kyang lha tshig de thos bsngags ldan rta pho de la smras/_/sems can kha lo sgyur mchog 'di bzhud khyod ni rta skad sgrogs shing shog_/de yis dbyar 
[\[110a.5\]]gyi kha dog can de rmig pa gser gyis brgyan byas nas/_/yid mi dga' bzhin yon tan rgya mtsho mnga' ba'i bcibs par dbul ba byas/_/mtshan mchog mnga' zhing phan mdzad khyod kyi chibs 'di rigs bzang dge ba lags/_/khyod kyis sngon chad gang bgos smon lam de grub gyur 
[\[110a.6\]]cig gshegs su gsol/_/gang dag bgegs bgyid zhi bar gyur cig dgongs pa'i brtul zhugs grub gyur cig_/'gro ba kun la bde dang mtho ris pa dang zhi ba sbyin gyur cig_/de ni gang tshe mal nas langs tshe sa 'di thams cad rnam drug g.yos/_/rta rgyal dam pa zla ba nya ba'i dkyil 
[\[110a.7\]]'khor 'dra ba de la zhon/_/skyong ba'i lag pa rnam dag pad ma dri med 'dra bas rta mchog bteg_/brgya byin tshangs pa de gnyis de yi mdun na lam ni 'di zhes ston/_/de yis gsal ba dri ma med pa'i 'od btang sa rnams snang bas gsal/_/de tshe ngan song kun zhi sems can bde ldan 
[\[110b\]]
[\[110b.1\]]nyon mongs gnod pa med/_/me tog char bab sil snyan bye ba sgra byung lha dang lha min bstod/_/thams cad dga' dang ldan nas grong khyer mchog la bskor ba byas te dong /_/skyes bu chen po song bas grong khyer dam pa'i lha yang yid ni dman par gyur nas 'ongs/_/mdun du 'dug nas snying 
[\[110b.2\]]rjer ngu ba'i yid ldan de yis pad ma 'dra ba'i bzhin la smras/_/khyod bral sgren mor mi mdzes sa 'di grong khyer thams cad mun pas kun tu dkrugs par gyur/_/do mod khyod kyis khab 'di spangs na bdag la dga' bde bgyid pa 'di na 'ga' ma mchis/_/slan chad bya tshogs rnams kyis sgra 
[\[110b.3\]]dag dang /_/grags pa mtha' yas khyod ni sad bgyid pa'i/_/btsun mo'i 'khor gyi gling bu snyan pa dang /_/bkra shis sgra dang glu sgra thos mi 'gyur/_/nyon mongs bcom pa khyod ni gshegs gyur na/_/gdugs mtshan khyod la mchod pa bgyid pa yi/_/lha dang grub tshogs slan 
[\[110b.4\]]chad mthong mi 'gyur/_/lha yi dri yang slan chad snom mi 'gyur/_/phreng ba btags nas zhag lon gyur pa ltar/_/khyod kyis do mod pho brang de bzhin spangs/_/khyod bzhud slan chad gzi brjid dpal ma mchis/_/gar la lta ba bzhin du bdag la gda'/_/grong khyer kun gyi byin dang 
[\[110b.5\]]stobs phrogs te/_/'di ni dgon pa 'dra zhing mdzes ma lags/_/gang gis sa 'dir 'khor lo stobs can du/_/lung bstan drang srong tshig ni deng [{]brdzun [,]rdzun [}]gyur/_/bsod nams sdong po chen po khyod byung na/_/sa 'dir shAkya'i stobs ni stobs ma mchis/_/rgyal po'i pho brang 'khor 
[\[110b.6\]]'dir gdung yang 'chad/_/shAkya'i tshogs 'di bsam pa rab tu nyams/_/dri med dri bral khyod ni gar bzhud par/_/bdag kyang khyod dang lhan cig mchi bar bgyi/_/'on kyang thugs brtse thugs rje bskyed nas ni/_/khyod kyis pho brang 'di la gzigs su gsol/_/blo gros ldan pa khyim 
[\[110b.7\]]la bltas nas ni/_/snyan pa'i nga ros 'di skad tshig smras te/_/skye 'chi mthar 'byin ma thob bar du ni/_/nga yis ser skya'i grong khyer 'jug mi bya/_/rga shi med pa'i gnas mchog 'chi med pa/_/byang chub dam pa nga yis ma thob par/_/nga ni ser skya'i gnas su mngon phyogs te/_/
[\[111a\]]
[\[111a.1\]]'greng 'dug nyal dang 'chag par mi bya'o/_/gang tshe 'gro ba'i gtso bo pa/_/byang chub sems dpa' de byung zhing /_/de ni mkha' las 'gro ba'i tshe/_/lha yi bu mo rnams kyis bstod/_/'di ni sbyin pa'i gnas chen yin/_/'di ni bsod nams zhing chen yin/_/
[\[111a.2\]]'di ni bsod nams 'dod pa'i zhing /_/'chi med 'bras bu sbyin mdzad pa/_/sems can rnams la thugs rje bas/_/'di yis bskal pa bye mang du/_/sbyin dang dul dang sdom pa yis/_/'dis ni byang chub yang dag bsgrubs/_/'di yi tshul khrims yongs su dag_/brtul 
[\[111a.3\]]zhugs bzang zhing spyod ma nyams/_/'dod pa dag dang longs spyod rnams/_/don du mi gnyer tshul khrims srung /_/sems can yongs su bskyab pa'i phyir/_/'di ni rtag tu bzod pa gsung /_/yan lag nying lag gcad gyur kyang /_/khro ba mi mnga' sdang mi mnga'/_/'di ni 
[\[111a.4\]]rtag tu brtson 'grus ldan/_/bskal pa bye bar skyo mi mnga'/_/'di yis byang chub yang dag bsgrubs/_/mchod sbyin dag ni bye ba mdzad/_/'di rtag bsam gtan bsam gtan pa/_/thugs ni zhi zhing rab tu zhi/_/nyon mongs thams cad bsregs nas ni/_/sems can 
[\[111a.5\]]bye ba 'grol bar 'gyur/_/'di ni shes rab chags mi mnga'/_/rtog dang rnam par rtog ldan las/_/grol zhing thugs ni rnam grol te/_/rang byung ba yi rgyal bar 'gyur/_/'di ni rtag tu byams thugs ldan/_/thugs rje yi ni pha rol byon/_/dga' dang btang snyoms bsam 
[\[111a.6\]]gtan pa/_/tshangs pa'i lam gyi cho ga mkhyen/_/'di ni shin tu lha yi lha/_/lha rnams kyis ni mchod pa'i 'os/_/thugs dge dag cing dri ma bral/_/yon tan khrag khrig pha rol byon/_/'jigs pas nyen pa rnams kyi skyabs/_/mig med rnams kyi sgron ma ste/_/gnod pa rnams 
[\[111a.7\]]kyi skyabs kyang lags/_/ring nas na ba'i sman pa lags/_/rgyal po dam pa chos kyi rgyal/_/dbang po lta bur spyan stong mnga'/_/tshangs pa lta bur rang byung gyur/_/lus dang sems ni rab sbyangs pa/_/brtan zhing shes rab rab tu mang /_/dpa' zhing thugs ni 'dod 
[\[111b\]]
[\[111b.1\]]chags bral/_/nyon mongs 'joms pas dpa' bo ste/_/ma rgyal dgra las rgyal ba lags/_/seng ge lta bur bsnyengs pa spangs/_/glang po lta bur rab dul thugs/_/khyu mchog lta bur tshogs kyi gtso/_/bzod de 'khrug pa rab tu spangs/_/zla ba lta bur rab tu gsal/_/nyi 
[\[111b.2\]]ma lta bur snang ba mdzad/_/sgron ma lta bur gsal mdzad pa/_/skar ma lta bur mun pa bral/_/pad ma lta bur chags mi mnga'/_/me tog lta bur khrims dri gda'/_/ston pa lhun po ltar mi g.yo/_/dog sa lta bur gsos su gyur/_/rin chen 'byung gnas ltar mi 'khrugs/_/'di 
[\[111b.3\]]ni phung po'i bdud las rgyal/_/'di ni 'chi bdag bdud las rgyal/_/'di ni lha yi bdud kyang bcom/_/'di ni ded dpon chen po ste/_/lam ngan dag na gnas rnams la/_/yan lag brgyad pa lam gyi mchog_/ring por mi thogs ston par 'gyur/_/rga shi nyon mongs 'joms pa 
[\[111b.4\]]po/_/mun pa rab rib rnam par grol/_/sa dang lha yul grags pa yi/_/rang byung rgyal bar byon pa lags/_/skyes bu mchog gi gzugs mnga' ba/_/dpag tu med la bstod pas bstod/_/khyod la bstod pa'i bsod nams des/_/smra ba'i seng ge 'dra bar shog_/dge slong 
[\[111b.5\]]dag de ltar byang chub sems dpa' mngon par byung nas shAkya'i yul dang /_kau ta'i yul dang /_gyad yul las 'das te me ne ya'i yul gyi grong rdal rjes su dpag pa zhes bya ba nas dpag tshad drug tu byang chub sems dpa' phyin pa dang nam nangs par gyur to/_/de nas byang chub 
[\[111b.6\]]sems dpa' rta bsngags ldan las babs te sa la 'dug nas/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po'i tshogs chen po slar bkye'o/_/slar bkye nas kyang de 'di snyam du sems te/_
[\[111b.7\]]rgyan 'di dag dang rta bsngags ldan yang 'dun pa'i lag tu gtad de slar gtang ngo snyam mo/_/de nas byang chub sems dpas 'dun pa la bos te 'di skad ces smras so/_/'dun pa khyod song la rgyan 'di dag dang rta bsngags ldan khyer te slar log shig_/sa phyogs gang nas 'dun pa slar log 
[\[112a\]]
[\[112a.1\]]pa der mchod rten brtsigs te/_deng sang du yang mchod rten de la 'dun pa slar log pa'i mchod rten zhes grags pa yin no/_/yang byang chub sems dpa' 'di snyam du sems te/_ji ltar na gtsug phud kyang yod la rab tu byung ba zhes bya bar yang 'gyur snyam nas 
[\[112a.2\]]des ral gris gtsug phud bcad de bar snang la bor ba dang /_de sum cu rtsa gsum pa'i lha rnams kyis mchod pa'i phyir blangs te/_deng sang du yang sum cu rtsa gsum pa'i lha rnams gtsug phud kyi dus ston byed do/_/der mchod rten yang byas te/_deng sang mchod rten de gtsug phud 
[\[112a.3\]]blangs pa'i mchod rten zhes ming du chags so/_/yang byang chub sems dpa' 'di snyam du sems te/_rab tu byung yang gos ka shi pa gyon pa ji ltar rung gis gal te nags tshal gyi gnas nas tshul dang 'thun pa'i gos shig rnyed na ni legs so snyam du bsams pa dang /_de nas 
[\[112a.4\]]gnas gtsang ma'i ris kyi lha rnams 'di snyam du sems te/_byang chub sems dpa' la ngur smrig dgos par gyur to snyam mo/_/de na lha'i bu gcig cig lha'i gzugs mi mngon par byas te/_rngon pa'i gzugs lta bus gos ngur smrig bgos nas byang chub sems dpa'i mdun du 
[\[112a.5\]]phyin to/_/de nas byang chub sems dpas de la 'di skad ces smras so/_/gal te grogs po khyod kyis gos ngur smrig rnams kho bo la byin na/_kho bo'i gos ka shi pa 'di rnams kyang khyod la sbyin no/_/des smras pa/_gos 'di dag kyang khyod la mdzes la/_'o ni rnams kyang kho bo la 
[\[112a.6\]]mdzes so/_/byang chub sems dpas smras pa/_kho bos khyod la bslang ngo /_/de nas lha'i bu rngon pa'i gzugs lta bu des gos ngur smrig rnams byang chub sems dpa' la byin te/_gos ka shi pa rnams kyang blangs so/_/de nas lha'i bu des mos pa bskyed de lag pa gnyi gas gos 
[\[112a.7\]]de dag blangs nas spyi bo la bzhag ste/_de dag la mchod pa dang bkur sti bya ba'i phyir de nyid nas lha'i 'jig rten du song ngo /_/de yang 'dun pas mthong bar gyur nas des mchod rten brtsigs te/_deng sang du yang mchod rten de ngur smrig blangs pa zhes ming du chags so/_/gang gi tshe 
[\[112b\]]
[\[112b.1\]]byang chub sems dpas gtsug phud bcad nas/_gos ngur smrig rnams bgos pa de'i tshe/_lha'i bu brgya stong dag dga' zhing mgu la tshim zhing yi rangs te/_mchog tu rab tu dga' nas/_dga' ba dang yid bde ba skyes te/_kye grogs po dag gzhon nu don grub rab tu byung ngo /_/kye 
[\[112b.2\]]grogs po dag gzhon nu don grub rab tu byung ngo /_/de ni bla na med pa yang dag par rdzogs pa'i byang chub mngon par rdzogs par sangs rgyas nas chos kyi 'khor lo bskor bar 'gyur te/_sems can skye ba'i chos can grangs med pa dag skye ba las yongs su 'grol bar 'gyur ba nas/_rga ba dang /_
[\[112b.3\]]'chi ba dang /_na ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dag las sems can rnams yongs su bkrol te/_'khor ba'i rgya mtsho'i pha rol tu bsgral nas/_bde ba 'jigs pa med pa/_mya ngan med pa/_gnod pa 
[\[112b.4\]]med pa/_zhi ba/_rdul dang bral ba/_'chi ba med pa'i chos kyi dbyings la 'god par 'gyur ro zhes nas/_a la la zhes bya ba dang /_ca co dang ga zha'i sgra skad phyung bar gyur to/_/sgra de yang gcig nas gcig tu brgyud nas 'og min gyi gnas kyi bar du grag par gyur to/_/de nas btsun 
[\[112b.5\]]mo'i 'khor rnams kyis gzhon nu ma mthong nas/_dpyid dang dgun dang dbyar gnas pa'i khang [{]bzangs [,]bzang [}]rnams dang /_khri rnams dang /_khyim rnams su tshol zhing gang gi tshe ma rnyed pa de'i tshe gcig tu 'dus nas/_bya ku ra ra mo bzhin du ngud mo 'thon par gyur to/_/de na bud med kha cig ni 
[\[112b.6\]]shin tu mya ngan gyis nyam thag nas/_kha cig ni kyi hud bu zhes 'dzer cing ngu'o/_/kha cig ni kyi hud ming po zhes 'dzer cing ngu'o/_/kha cig ni kyi hud khyim thab ces 'dzer to/_/kha cig ni rje bo zhes 'dzer to/_/kha cig ni sdug pa'i tshig sna tshogs smra'o/_/kha cig ni lus rdeb cing 
[\[112b.7\]]ngu'o/_/kha cig ni mgo 'bal lo/_/kha cig ni gcig gi gdong du gcig lta zhing ngu'o/_/kha cig ni mig bsgyur cing ngu'o/_/kha cig ni lag pa brla la rdeb cing ngu'o/_/kha cig ni brang rdung zhing ngu'o/_/kha cig ni lag pa dpung par rdeb cing ngu'o/_/kha cig ni mgor rdung zhing ngu'o/_/
[\[113a\]]
[\[113a.1\]]kha cig ni mgo la sa 'thor zhing ngu'o/_/kha cig ni skra 'jig cing ngu'o/_/kha cig ni skra 'bal zhing ngu'o/_/kha cig ni lag pa bstod de bsgreng nas cho de 'don to/_/kha cig ni [{]ri dgas [,]ri dwags [}]mo dug mdas phog pa bzhin du glo bur du rgyug cing ngu'o/_/kha cig ni gdong gos 
[\[113a.2\]]kyis g.yogs shing ngu'o/_/kha cig ni chu shing rlung mar gyis bskyod pa bzhin du lus 'khyor zhing ngu'o/_/kha cig ni sa la sgyel te ma shi tsam du gyur to/_/kha cig ni nya chu nas bton pa bzhin du sa la 'gre ldog cing ngu'o/_/kha cig ni shing rtsa nas phyung ba bzhin du blo bur du sa la sgyel nas ngu'o/_/
[\[113a.3\]]sgra de yang rgyal pos thos nas shAkya rnams la smras pa/_ci'i phyir btsun mo'i 'khor na sgra chen po 'di grag_/shAkya rnams kyis shes nas smras pa/_rgyal po chen po gzhon nu btsun mo'i 'khor na mi gda' zhes gda'o/_/rgyal pos smras pa/_myur du grong khyer gyi sgo rnams chod la nang 
[\[113a.4\]]du gzhon nu tshol cig_/de dag gis phyi nang du btsal kyang ma rnyed nas skye dgu'i bdag mo chen mo gau ta mI smre sngags 'don te/_sa la 'gre ldog cing rgyal po zas gtsang ma la 'di skad ces smras so/_/rgyal po chen po bdag bu dang myur du sprad du gsol/_de nas rgyal pos phyogs bzhir pho 
[\[113a.5\]]nya rta pa bkye ste/_khyed deng la gzhon nu ma rnyed kyi bar du slar ma ldog shig_/mtshan mkhan dang ltas mkhan rnams kyis kyang byang chub sems dpa' ni bkra shis kyi chab sgo nas mngon par 'byung ngo /_/zhes lung bstan nas de dag bkra shis kyi sgor dong ba dang /_lam gyi bar zhig na me tog 
[\[113a.6\]]gi char 'bab par mthong ngo /_/de nas de dag 'di snyam du sems te/_gzhon nu ni lam 'di nas byung ngo snyam nas de dag cung zad cig pha zad du song ba dang /_lha'i bu byang chub sems dpa'i gos ka shi pa rnams mgo la thogs te 'gro ba de mthong nas de dag 'di snyam du sems te/_'di dag ni 
[\[113a.7\]]gzhon nu'i gos ka shi pa rnams yin na/_gos 'di dag gi phyir 'dis gzhon nu bsad de 'di dag khyer bar ma gyur tam snyam mo/_/de nas yang de dag gis de'i phyi bzhin du 'dun pa rta bsngags ldan dang rgyan rnams thogs te 'ong ba mthong ngo /_/de nas de dag phan tshun du smras pa/_kye 
[\[113b\]]
[\[113b.1\]]'dun pa rta bsngags ldan khrid de 'ong gis de la ma dris kyi bar du hur 'dums ma byed cig ces smras nas/_de dag gis 'dun pa la dris pa/_kye 'dun pa gos ka shi pa 'di dag gi phyir mi 'dis gzhon nu bkrongs par ma gyur grang /_'dun pas smras pa/_de lta ni ma yin te 'dis kyang gzhon nu 
[\[113b.2\]]la gos ngur smrig rnams phul lo/_/gzhon nus kyang na bza' ka shi pa 'di rnams 'di la byin no/_/de nas lha'i bu des de dag mchod pa'i phyir gos de rnams lag pa gnyi gas spyi bo la thogs te/_de nyid nas lha'i 'jig rten du song ngo /_/de dag gis yang 'dun pa la dris pa/_'di 
[\[113b.3\]]la ji snyam du sems/_kho bo cag shAkya gzhon nu zlog tu dong na nus sam/_des smras pa mi nus so/_/gzhon nu ni brtson 'grus dang brtul ba brtan pa yin te/_nga bla na med pa yang dag par rdzogs pa'i byang chub mngon par rdzogs par sangs ma rgyas kyi bar du nga ser skya'i gnas kyi grong khyer 
[\[113b.4\]]chen por mi 'jug go zhes de skad gsung bas phyir mi ldog ste/_gzhon nus ji skad gsungs pa de de bzhin du 'gyur ro/_/de ci'i phyir zhe na/_gzhon nu ni brtson 'grus dang brtul ba brtan pas slar mi ldog go/_/de nas 'dun pa rta bsngags ldan dang rgyan rnams khyer te btsun mo'i 'khor gyi 
[\[113b.5\]]nang du phyin to/_/de nas ring ba zhig lon pa dang /_rgyan de dag shAkya gzhon nu bzang po dang /_ming chen dang /_ma 'gags pas bteg pa dang /_sred med kyi bu chen po ltar mkhregs pa dang /_sred med kyi bu phyed ltar mkhregs pa'i rgyan de rnams de dag gis ma theg go/_/gang gi tshe de dag 
[\[113b.6\]]gang gis kyang theg par ma nus pa de'i tshe/_skye dgu'i bdag mo chen mo gau ta mI 'di snyam du sems te/_bdag gis ji srid du rgyan 'di dag mthong ba de srid du bdag gi snying la mya ngan du 'gyur gyis/_bdag gis rgyan 'di dag rdzing du dor ro snyam mo/_/de nas skye dgu'i bdag mo 
[\[113b.7\]]chen mo gau ta mIs rgyan de dag rdzing du bor te/_deng sang du yang rgyan gyi rdzing zhes ming du chags so/_/de la 'di skad ces bya ste/_gang tshe byang chub sems dpa' mkhas pa dpa' bo byung /_/de tshe ser skya'i grong khyer ba dag mtha' dag sad/_/kun gyi snying la gzhon nu mal na nyal snyam 
[\[114a\]]
[\[114a.1\]]sems/_/mgu zhing rab tu dga' nas phan tshun tshig kyang smra/_/sa 'tsho ma dang de bzhin btsun mo'i 'khor rnams sad/_/mal du ltas na byang chub sems dpa' ma mthong nas/_/kyi hud bdag bslus byang chub sems dpa' gar bzhud ces/_/rgyal po'i 
[\[114a.2\]]khyim du ngud mo'i sgra yang byung bar gyur/_/rgyal pos sgra de thos nas sa la sgyel gyur te/_/e ma nga yi bu gcig pa zhes ngud mo phyung /_/de nas de la bum pa'i chu blugs khrus byas nas/_/shAkya mang po dag gis de ni dbugs kyang phyung /_/sa 'tsho ma yang mal nas sa la lhung bar gyur/_/
[\[114a.3\]]skra rnams 'bal zhing rgyan rnams dag kyang bkrol bar gyur/_/sdug pa kun dang bral ba ring por mi thogs shes/_/'dren pas bdag la sngon gsungs kye ma legs par gsungs/_/gzugs ni gzugs bzang shin tu dri med yan lag spras/_/gsal zhing rnam dag 'gro ba rnams kyi 
[\[114a.4\]]yid 'ong sdug_/dpal yon ldan pa bsngags pa lha mis mchod pa'i 'os/_/bdag ni mal du bor te khyod ni gang du bzhud/_/yon tan mnga' ba'i byang chub sems dpa' ma mthong bar/_/skom yang mi 'tshal rgyags pa rnams kyis rgyags mi bgyi/_/sa la nyal zhing ral pa rnams kyang 
[\[114a.5\]]thogs par bgyi/_/khrus bgyi spangs te brtul zhugs dka' thub spyad par bgyi/_/skyed mos tshal kun lo ma me tog 'bras ma mchis/_/rnam dag se mo do yang mun rdul phyag dar 'dra/_/mi mchog dam pa khyod kyis spangs par gang gyur pa'i/_/grong khyer khyim rnams mdzes pa ma 
[\[114a.6\]]lags 'brog dang mtshungs/_/kyi hud glu dbyangs rab tu snyan pa'i sgra skad can/_/kyi hud lhug lhug pa yi rgyan thogs btsun mo'i 'khor/_/kyi hud gser gyi dra bas khyab pa'i bar snang yang /_/yon tan ldan dang bral bas phyin chad mi blta'o/_/sru mo de yang shin tu sdug bsngal thob gyur 
[\[114a.7\]]cing /_/shAkya'i bu mo ma ngu shig ces dbugs kyang 'byin/_/nga ni 'jig rten dag na rga shi mthar byed ces/_/mi mchog dam pa des ni sngon yang smras pa yin/_/drang srong chen po dge ba stong dag spyad pa de/_/nam phyed nas ni dpag tshad drug tu song gyur nas/_/'dun pa de la rta mchog dang 
[\[114b\]]
[\[114b.1\]]ni rgyan rnams gtad/_/'dun pa 'di dag khyer la ser skya'i grong song shig_/yab dang yum dag la yang nga yi tshig gis ni/_/gzhon nu song gis slar zhing thugs ngan ma mdzad cig_/byang chub sangs rgyas nas ni slar 'dir mchi bar bgyi/_/chos rnams gsan nas thugs kyang 
[\[114b.2\]]zhi bar 'gyur zhes smros/_/'dun pa ngu bzhin 'dren pa la ni slar smras pa/_/'dun pa legs ldan byang chub sems dpa' gar khrid ces/_/mi mchog gnyen gyi tshogs rnams bdag la rdeg 'gyur gyis/_/bdag la nus pa ma mchis stobs dang mthu ma mchis/_/byang chub sems 
[\[114b.3\]]dpas slar smras 'dun pa ma 'jigs shig_/nga yi gnyen gyi tshogs rnams dga' bar gyur nas ni/_/khyod la ston pa'i 'du shes rtag tu bsgom gyur te/_/nga la byams pa bzhin du khyod la'ang byams par 'gyur/_/'dun pa rta mchog dang ni rgyan rnams khyer nas su/_/mi mchog dam 
[\[114b.4\]]pa de yi skyed mos tshal du phyin/_/skyed mos tshal gyi srungs ma dga' ba'i shugs skyes nas/_/kun tu dga' ba'i sgra ni shAkya rnams la smras/_/gzhon nu 'di yi rta mchog dang ni 'dun pa yang /_/skyed mos tshal du phyin gyis thugs ngan ma mdzad cig_/rgyal pos de skad thos nas 
[\[114b.5\]]shAkyas bskor nas ni/_/rab tu dga' ba'i shugs skyes skyed mos tshal du phyin/_/sa 'tshos byang chub sems dpa' blo gros brtan rig nas/_/tshig de la ni yid ma ches te dgar ma gyur/_/gzhon nu byang chub ma thob bar du phyir 'dir yang /_/byon cing ldog par 'gyur ba de ni gnas 
[\[114b.6\]]ma yin/_/rgyal pos rta mchog dang ni 'dun pa de mthong nas/_/ngud mo btab ste sa yi steng du 'gyel bar gyur/_/kyi hud nga'i bu glu dang rol mo sgra dbyangs mkhas/_/rgyal srid thams cad bor te khyod ni gang du song /_/'dun pa khyod kyis nga la 'dir ni legs par smros/_/byang chub 
[\[114b.7\]]sems dpa' gar song sbyor ba ci 'dra zhig_/sgo ni su yis phye zhing gang gis khrid par gyur/_/lha tshogs rnams kyis de la mchod pa ji ltar byas/_/'dun pas smras pa rgyal po'i dbang po bdag la gson/_/dgung phyed grong khyer byis pa rgan po gnyid log nas/_/byang chub sems dpa' 
[\[115a\]]
[\[115a.1\]]'jam dbyangs bdag la 'di skad du/_/'dun pa rta rgyal nga la myur du byin zhes gsung /_/bdag gis skyes pa'i tshogs dang bud med tshogs kyang bslang /_/de dag log cing rab tu log pas tshig ma thos/_/bdag ni ngu zhing bdag gis chibs kyi rgyal po phul/_/
[\[115a.2\]]phan pa mdzad pa gang du dgyes par gshegs zhes bgyis/_/brgya byin gyis ni 'khrul 'khor ldan pa'i chab sgo phye/_/'jig rten skyong ba bzhis ni chibs kyi rkang lag bteg_/dpa' bo bcibs nas stong gsum lam rnams rab tu g.yos/_/nam mkha' shin tu yangs pa 'di las 
[\[115a.3\]]gshegs gyur te/_/'od ni rab tu btang bas mun pa mun nag bsal/_/me tog bab cing sil snyan brgya dag sgra yang byung /_/lha dang de bzhin lha yi bu mo rnams kyis bstod/_/nam mkha' las ni lha tshogs rnams kyis bskor te gshegs/_/'dun pa rta mchog dang ni rgyan 
[\[115a.4\]]rnams khyer nas su/_/de ni ngu zhing btsun mo'i 'khor du phyin pa dang /_/sa 'tshos 'dun pa de dang rta mchog mthong gyur nas/_/rab tu brgyal bar gyur te sa yi steng du sgyel/_/bud med tshogs mang thams cad rab tu brtson par ni/_/chu dag blangs shing shAkya'i bu mo 'khru bar byed/_/mya ngan 
[\[115a.5\]]rnyed pas 'chi ba'i dus byed gyur du 'ong /_/phangs pa gnyis dang bral bar 'gyur du 'ong snyam byed/_/shAkya'i bu mo sdug bsngal gyur pa mthu bskyed nas/_/rta yi rgyal po rta mchog de yi mgul nas 'jus/_/sngon chad dga' bas rtse ba dag kyang dran byas nas/_/mya ngan gyur cing sna 
[\[115a.6\]]tshogs tshig kyang rab tu smra/_/kyi hud bdag gi dga' skyed kyi hud bdag gi mi mchog dri med zla ba'i zhal mnga' ba/_/kyi hud bdag gi gzugs mchog gzugs can kyi hud bdag gi mtshan mchog dri med gzi brjid ldan/_/kyi hud bdag gi yan lag ma smad legs par 'khrungs pa 
[\[115a.7\]]rim gyis 'phags pa mnyam med pa/_/kyi hud bdag gi yon tan mchog ldan lha mis mchod pa thugs rje chen po mchog ldan pa/_/kyi hud bdag gi stobs ldan sred med bu yi mthu dang ldan pa dgra yi tshogs bcom pa/_/kyi hud bdag gi shin tu 'jam dbyangs ka la ping ka'i sgra skad tshangs 
[\[115b\]]
[\[115b.1\]]dbyangs snyan ldan pa/_/kyi hud bdag gi grags pa mtha' yas bsod nams brgyas 'phags bsod nams rgya chen mnga' ba po/_/kyi hud bdag gi bsngags pa mtha' yas yon tan tshogs brgyan drang srong tshogs rnams dga' mdzad pa/_/kyi hud bdag gi nags mchog bung ba sgra 'byin 
[\[115b.2\]]lum bi ni der bltam pa legs bltam pa/_/kyi hud bdag gi sgra grags lha mi rnams kyis mngon par mchod pa'i ye shes sdong po che/_/kyi hud bdag gi ro bro dam pa bim pa'i sgros can pad ma'i spyan mnga' gser mdog 'dra/_/kyi hud bdag gi shin tu rnam dag tshems ldan ba zho ba 
[\[115b.3\]]mo lta bu'i tshems ldan pa/_/kyi hud bdag gi shangs legs smin legs smin mtshams bar na dri med mdzod spu gnas pa po/_/kyi hud bdag gi dpung mgo rab zlum gzhu 'dra'i rked pa e ne'i byin pa rked pa zlum/_/kyi hud bdag gi glang po'i sna 'dra brla ldan phyag zhabs rnam dag mdzes 
[\[115b.4\]]pa'i sen mo can/_/de yi rgyan rnams 'di dag bsod nams dag gis byas pa rgyal po rab tu dga' byed pa/_/kyi hud bdag gi glu dang dbyangs sgra dam pa me tog byug pa bzang po'i dus bzang ba/_/kyi hud bdag gi me tog spos rnams glu len dag dang btsun mo'i 'khor ni dga' byed pa/_/
[\[115b.5\]]kyi hud bsngags ldan legs skyes nga yi khyim thab grogs po yin na khyod kyis gang du khrid/_/kyi hud 'dun pa snying rje med pa mi yi dam pa bzhud tshe sgron cing slong ma phod/_/do mod grong khyer dam pa 'di nas mi yi kha lo sgyur ba thugs rje ldan gshegs te/_/phan pa mdzad pa 'di ni gshegs 
[\[115b.6\]]zhes skabs der tshig gcig tsam zhig ci yi phyir ma smras/_/phan pa mdzad pa ji ltar gshegs shing rgyal po'i pho brang 'di nas su yi phyung ba byas/_/gang gi phyogs gshegs nags tshal gel ba'i lha mo de yi grogs su gyur pa dpal yon ldan/_/'dun pa kho mo shin tu sdug 
[\[115b.7\]]bsngal gter bstan nas ni mig phyung 'dra bas mig byin cig_/'dun pa rgyal ba kun gyis pha dang ma dag mchod pa'i 'os zhes rtag tu bsngags mdzad na/_/de dag rnams kyang spangs te byung na bud med 'dod pa'i dga' ba 'di lta smos ci dgos/_/kyi hud sdug pa rnams dang bral ba gar la 
[\[116a\]]
[\[116a.1\]]lta ba'i rang bzhin 'dra ste rtag ma yin/_/byis pa 'du shes kyis bzung lta ba phyin ci log pas skye dang 'chi 'pho gnas par gyur/_/de yis sngon chad rga shi ldan pa'i 'dus byas dag la grogs po 'ga' yang med ces bstan/_/khyod kyi dgongs pa yongs su rdzogs 
[\[116a.2\]]nas shing mchog drung du byang chub dam pa mchog thob gyur/_/rdul med byang chub sangs rgyas nas ni grong khyer dam pa 'dir ni slar yang gshegs su gsol/_/'dun pa de yang mchog tu yid mi dga' zhing sa 'tsho ma yi tshig ni thos gyur nas/_/de ni nga ro 'thon cing tshig tu smras pa sa 
[\[116a.3\]]'tsho ma khyod bdag tshig legs par gson/_/nam gyi gung thun bud med tshogs rnams thams cad rab tu gnyid kyis log ste dben gyur pa/_/de yi tshe na bsod nams brgyas 'phags de yis bdag la bsngags ldan nga la byin zhes gsung /_/de skad tshig thos nas ni de ma thag tu 
[\[116a.4\]]bdag gis khyod ni gzims mal gzims la bltas/_/de tshe khyod kyi sdug pa 'di ni gshegs kyis sa 'tsho bzhengs zhes sgra skad chen po phyung /_/lha yis tshig de bkag par gyur pas bud med rnams las 'ga' tsam zhig kyang sad ma gyur/_/bdag ni rab tu ngu zhing rta yi rgyal 
[\[116a.5\]]po brgyan pa bgyis nas mi mchog de la phul/_/bsngags ldan drag shul can gyi gzi ldan sgra byung de yi sgra ni rgyang grags tsam tu grags/_/'on kyang lha yis gnyid kyis log par bgyis pas grong khyer pa las 'ga' yang sad ma gyur/_/gser dang dngul dang nor bu rnams kyis 
[\[116a.6\]]g.yogs pa'i sa la bsngags ldan rkang lag rab tu brdabs/_/de las snyan dang 'jigs dang mdzes pa'i sgra byung 'on kyang mi las 'ga' tsam sad ma gyur/_/de yi bar skabs skar ma rgyal dang ldan gyur zla ba skar ma dag kyang mkha' la gnas/_/mkha' las lha rnams bye ba thal 
[\[116a.7\]]mo sbyar te btud nas phyag kyang rab tu 'tshal/_/gnod sbyin srin po tshogs rnams nye bar gnas shing 'jig rten skyong ba rdzu 'phrul che ldan bzhis/_/pad ma'i ze ba lta bur rnam dag dri med lag pas bsngags ldan gyi ni rkang lag bteg_/bsod nams gzi brjid brgyas 'phags de yang 
[\[116b\]]
[\[116b.1\]]ku mu da dang par sha lta bu de la bcibs/_/sa ni rnam pa drug tu rab tu g.yos shing sangs rgyas zhing rnams dri med 'od kyis khyab/_/bde sogs khyim thab brgya byin lha yi gtso bo nyid kyis de tshe chab sgo dbye ba bgyis/_/de ni bye ba khrag khrig lha yis mdun du bdar te lha dang klu yis mchod 
[\[116b.2\]]nas gshegs/_/bsngags ldan gyis ni 'du shes tsam gyis de na 'jig rten mgon po mkha' las bkur bar shes/_/lha dang lha ma yin tshogs dbang por bcas pa de dag bcibs te bde bar gshegs pa gshegs/_/lha yi bu mo glu dbyangs mkhas pa rnams kyang byang chub 
[\[116b.3\]]sems dpa'i yon tan rab brjod cing /_/de dag bsngags ldan la yang stobs 'thud byed cing snyan la yid du 'ong ba'i sgra yang 'byin/_/bsngags ldan 'jig rten 'dren pa myur ba myur bar khyer la skyo ba mi dga' ma skyed cig_/'jig rten mgon po mnyes par byas na khyod la 'jigs dang ngan song 
[\[116b.4\]]ngan 'gro med par 'gyur/_/lha rnams re re zhing yang bdag la 'jig rten mgon po bcibs par mngon du dga' bar gyur/_/yul sa 'di na bye ba lha yi rkang pa dag gis non par ma gyur cung zad med/_/bsngags ldan nam mkha'i skabs na sna tshogs spras shing mdzes pa'i lam gnas rin 
[\[116b.5\]]chen stegs bu ni/_/rnam pa sna tshogs dag gis brgyan cing lha yi bdug pa snying po mchog bdug sa 'di la ltos/_/bsngags ldan dge ba'i las 'dis sum cu rtsa gsum lha gnas shin tu legs par sprul pa der/_/lha yi bu mos bskor cing mdun gyis bltas la lha yi 'dod pa'i 
[\[116b.6\]]dga' bas dga' bar gyis/_/legs pa sa 'tsho ma khyod phyir zhing ma bshums dgyes par mdzod cing mchog tu dgyes par mdzod/_/mi mchog byang chub brnyes nas lha yis mdun du bdar ba ring por mi thogs gzigs par 'gyur/_/sa 'tsho mi rnams gang dag legs pa'i las 
[\[116b.7\]]bgyis de dag rtag tu bshums par bgyi ma lags/_/de ni bsod nams gzi brjid brgyas 'phags lags kyis dgyes par mdzod la bshum mo ma mdzad cig_/rgyal po mngon par byung ba de na lha dang mis mchod pa yi bkod pa gang lags pa/_/bkod pa de ni sa 'tsho bdag 
[\[117a\]]
[\[117a.1\]]gis dgung bdun bar du brjod kyang rdzogs par brjod mi nus/_/khyod kyis 'gro la phan mdzad pa la bsnyen bkur mdzad pas brnyes mchog bsam gyis mi khyab brnyes/_/bdag gis bsams na khyod kyang mi yi dam pa de ni ci 'dra de 'drar 'gyur snyam bgyid/_/
[\[117a.2\]]mngon par 'byung ba'i le'u ste [{]bcwa [,]bco [}]lnga pa'o//_//'phags pa rgya cher rol pa zhes bya ba theg pa chen po'i mdo/_bam po bcu gcig pa/_dge slong dag de ltar byang chub sems dpa'i byin gyi rlabs kyis 'dun pas rgyal po zas gtsang ma dang /_
[\[117a.3\]]shAkya'i bu mo sa 'tsho ma dang /_btsun mo'i 'khor thams cad dang /_shAkya'i tshogs thams cad kyi mya ngan bsang ba'i gtam smras so/_/dge slong dag de ltar byang chub sems dpas lha'i bu rngon pa'i gzugs lta bu la gos ka shi pa rnams byin nas de la gos ngur smrig rnams 
[\[117a.4\]]blangs te/_/'jig rten dang 'thun par bya ba dang /_sems can la snying brtse ba dang /_sems can yongs su smin par bya ba'i phyir bdag nyid rab tu byung ngo /_/de nas byang chub sems dpa' bram ze'i rigs ldan gyi gnas ga la ba der song ba dang /_des byang chub sems dpa' 
[\[117a.5\]]gnas par bya ba dang /_zas la 'gron du bos so/_/de nas byang chub sems dpa' bram ze pad ma'i gnas su song ba dang /_des kyang byang chub sems dpa' gnas par bya ba dang /_zas la 'gron du bos so/_/de nas bram ze'i drang srong nam gru'i gnas su song ba dang /_des 
[\[117a.6\]]kyang de bzhin du byang chub sems dpa' 'gron du bos so/_/de bzhin du gdul ba'i be con can gyi bu 'od ldan gyis kyang byang chub sems dpa' 'gron du bos te/_dge slong dag de ltar byang chub sems dpa' rim gyis grong khyer chen po yangs pa can du phyin to/_/de'i tshe sgyu rtsal 
[\[117a.7\]]shes kyi bu ring 'phur nyan thos kyi dge 'dun chen po dang /_slob ma sum brgya dang lhan cig tu/_grong khyer yangs pa can du gnas bcas shing gnas te/_de slob ma dag la ci'ang med pa'i skye mched kyi brtul zhugs dang 'thun pa'i chos ston pa des byang chub sems dpa' rgyang 
[\[117b\]]
[\[117b.1\]]ring po nas 'ong ba mthong nas ngo mtshar du gyur te slob ma rnams la smras pa/_kye 'di'i gzugs la ltos shig_/de dag gis smras pa/_de bzhin du de la blta bar bgyis te 'di ni ya mtshan che'o/_/dge slong dag de nas nga sgyu rtsal shes kyi bu ring 'phur ga la ba der song ste/_sgyu 
[\[117b.2\]]rtsal shes kyi bu ring 'phur la 'di skad ces smras so/_/kye sgyu rtsal shes kyi bu ring 'phur khyod las bdag gis tshangs par spyad pa spyod do/_/des smras pa/_kye gau ta ma dad pa'i rigs kyi bus gang la spyad na tshegs chung ngus kun shes pa thob par 'gyur ba'i chos bstan pa de lta 
[\[117b.3\]]bu la spyod cig_/dge slong dag ngas 'di snyam du sems te/_nga la mos pa yang yod/_nga la brtson 'grus kyang yod/_dran pa yang yod/_ting nge 'dzin kyang yod/_shes rab kyang yod kyis/_chos de nyid thob par bya ba dang /_mngon du bya ba'i phyir bdag gcig pu bag yod 
[\[117b.4\]]pa dang /_brtun pa dang dben par gnas par bya'o snyam nas/_dge slong dag de nas nga gcig pu bag yod pa dang /_brtun pa dang /_dben par gnas nas/_tshegs chung ngus chos de khong du chud cing mngon du gyur to/_/dge slong dag de nas nga sgyu rtsal shes kyi bu ring 'phur 
[\[117b.5\]]ga la ba der song ste/_'di skad ces smras so/_/kye ring 'phur khyod kyis chos 'di tsam zhig khong du chud cing mngon du gyur tam/_des smras pa/_kye gau ta ma de de bzhin no/_/ngas smras pa/_kye kho bos kyang chos de mngon du byas shing khong du chud do/_/des smras pa/_kye gau ta 
[\[117b.6\]]ma de bas na chos gang kho bos shes pa de khyod kyis shes la gang khyod kyis shes pa de yang kho bos shes te/_de bas na bdag cag gnyi gas slob ma'i tshogs 'di la bstan to/_/dge slong dag de nas sgyu rtsal shes kyi bu ring 'phur gyis nga la mchod pa dam pas mchod de/_nga slob ma 
[\[117b.7\]]rnams la yang don 'thun par byed du bcug go/_/dge slong dag ngas 'di snyam du bsams te/_ring 'phur gyi chos 'di ni nges par 'byung ba ma yin te/_de byed pa yang dag par sdug bsngal zad par nges par 'byung ba ma yin gyis/_bdag gis de las lhag pa zhig btsal zhing 
[\[118a\]]
[\[118a.1\]]spyad do snyam mo/_/dge slong dag de nas nga ji srid dga' ba'i bar du grong khyer yangs pa can du gnas nas/_yul ma ga d+hAr yul rgyu zhing yul ma ga d+hA'i rgyal po'i khab kyi grong khyer chen po ga la ba der song ste/_ri'i rgyal po skya bo ga la ba der song nas/_ri'i rgyal po skya bo 
[\[118a.2\]]de'i ngos la nga gcig pu gnyis su med cing grogs med par lha bye ba khrag khrig brgya stong phrag du mas bsrungs shing gnas so/_/de nas nga nang par sham thabs dang chos gos bgos/_lhung bzed thogs te chu dron can gyi sgo nas rgyal po'i khab kyi grong khyer chen por 'gro ba dang /_ldog pa 
[\[118a.3\]]dang /_mdun du lta ba dang /_g.yas g.yon du lta ba dang /_bskum pa dang brkyang ba mdzes pa dang /_snam sbyar dang /_thang ba dang /_lhung bzed dang /_chos gos 'dzin pa mdzes pa dang /_dbang po ma g.yengs pa dang /_sprul pa bzhin du yid phyi rol tu ma byung ba dang /_'bru 
[\[118a.4\]]mar gyis gang ba'i snod thogs pa bzhin gnya' shing gang tsam du lta zhing bsod snyoms kyi phyir zhugs so/_/de nas rgyal po'i khab kyi mi rnams kyis nga mthong nas ngo mtshar du gyur te/_ci 'di tshangs pa yin nam/_lha'i dbang po brgya byin nam/_'on te rnam thos kyi bu'am/_'on 
[\[118a.5\]]te ri'i lha 'ga' zhig yin nam snyam mo/_/de la 'di skad ces bya ste/_de nas gzi brjid mtha' yas dri med ldan/_/byang chub sems dpa' bdag nyid rab byung ste/_/sems ni zhi zhing spyod lam rab dul bar/_/ri yi rgyal po skya bo'i ngos la gnas/_/byang chub sems dpas nam nangs 
[\[118a.6\]]shes nas ni/_/mchog tu blta na mdzes par sham thabs bgos/_/lhung bzed thogs te dma' ba'i yid kyis su/_/de ni rgyal po'i khab tu bsod snyoms zhugs/_/gser gyi sa le sbram bzhin rab dul la/_/sum cu rtsa gnyis mtshan gyi go bgos pa/_/skyes pa'i tshogs dang bud 
[\[118a.7\]]med kyis mthong na/_/su yang lta bas ngoms par mi 'gyur ro/_/srang dag rin chen gos dang 'brus kyang brgyan/_/gang gi mthus ni grong khyer kun mdzes pa'i/_/sngon chad ma mthong sems can 'di su zhes/_/skye bo sel cing de yi phyi bzhin 'brang /_/bud med stong dag khang pa'i steng 
[\[118b\]]
[\[118b.1\]]'dug cing /_/de bzhin sgo dang de bzhin skar khung dang /_/srang dag bkang ste khyim ni stong byas nas/_/de dag las gzhan med par mi mchog lta/_/skyes bu mchog gi gzugs la lta ba'i tshe/_/nyo dang 'tshong ba dag kyang mi byed cing /_/chang dad can yang chang ni mi 'thung la/_/khyim 
[\[118b.2\]]dang srang na 'dug par mi dga'o/_/rings par mi zhig rgyal po'i khab song ste/_/de dga' rgyal po gzugs can snying po la/_/grong 'dir tshangs pa bdag nyid bsod snyoms spyod/_/lha khyod brnyes pa dam pa brnyes zhes zer/_/kha cig brgya byin lha yi rgyal zhes zer/_/gzhan dag 
[\[118b.3\]]'thab bral lha yi bu zhes zer/_/de bzhin yongs su dga' ldan 'phrul dga' dang /_/gzhan dag rab 'phrul lha yi bu zhes zer/_/kha cig nyi ma zla ba de bzhin du/_/sgra gcan stobs ldan thags [{]bzangs [,]bzang [}]ris zhes zer/_/kha cig dag ni tshig kyang 'di skad du/_/ri rgyal skya la 
[\[118b.4\]]'dug pa 'di yin zer/_/rgyal pos tshig ni de dag thos gyur nas/_/yid ni mchog tu dga' zhing skar khung 'dug_/shin tu sbyangs pa'i gser ltar dpal 'bar ba/_/byang chub sems dpa' sems can mchog mthong ngo /_/rgyal po gzugs can snying pos mi de la/_/bsod 
[\[118b.5\]]snyoms byin la gar song ltos shes bsgo/_/ri yi mchog la de ni song mthong nas/_/kha cig ri yi ngos la de mchis smras/_/gzugs can snying pos nam nangs zhes nas ni/_/mi dbang skye bo mang pos yongs bskor te/_/ri yi rgyal po skya bo'i drung du song /_/ri de dpal ni rab tu 'bar 
[\[118b.6\]]bar mthong /_/bzhon pa las ni babs te rkang gis song /_/ji ltar lhun po bzhin du mi g.yo zhing /_/rtswa bting steng na skyil mo krung 'dug pa'i/_/byang chub sems dpa' mchog tu gus pas mthong /_/rgyal pos rkang par mgo bos phyag byas te/_/rnam pa sna tshogs dag gi gtam 
[\[118b.7\]]byas nas/_/khyod la rgyal srid kun gyi phyed sbyin gyis/_/'dod pa'i yon tan 'di spyod ma 'phyan smras/_/byang chub sems dpas 'jam po'i tshig smras pa/_/sa yi bdag po yun [{]rings [,]ring [}]tshe srungs shig_/kho bos rgyal srid sdug pa bor nas su/_/re ba med par zhi phyir rab tu byung /_/
[\[119a\]]
[\[119a.1\]]gzhon nu thor bu dar la bab dang ldan/_/lus kyi kha dog mdzes shing shugs ldan na/_/nor mang dag dang bud med tshogs bzhes te/_/bdag gi rgyal srid 'dir bzhugs 'dod pa spyod/_/ma ga d+hA'i rgyal pos byang chub sems dpa' la smras pa/_bdag khyod 
[\[119a.2\]]mthong bas mchog tu dga'/_/bdag gi rgyal srid kun gyi grogs mdzod cig_/bdag ni khyod la mnga' 'bul 'dod pa spyod/_/nags tshal stong pa dag tu ma bzhugs shig_/slan chad sa gnas rtswa steng ma bzhugs shig_/khyod kyi sku ni mchog tu rab tu gzhon/_/
[\[119a.3\]]bdag gi rgyal srid 'dir bzhugs 'dod pa spyod/_/byang chub sems dpas 'jam zhing gya gyu med/_/dga' 'gyur phan zhing snying brtse'i tshig smras pa/_/rgyal po khyod ni rtag tu bkra shis gyur/_/kho bo 'dod pa'i yon tan mi 'dod do/_/'dod pa dug 'dra nyes pa mtha' 
[\[119a.4\]]yas ldan/_/sems can dmyal dang [{]yi dgas [,]yi dwags [}]dud 'gror ltung /_/mkhas pas smad cing 'dod pas 'phags ma yin/_/kho bos ngar snabs rul pa bzhin du bor/_/'dod pa shing gi 'bras bu bzhin du ltung /_/ji ltar sprin dang char pa bzhin du 'gro/_/mi brtan 'gyur 
[\[119a.5\]]la ji ltar rlung bzhin 'gro/_/dge ba thams cad rnam par 'thor zhing slu/_/de bzhin 'dod pa mi rnyed phyir yang gdung /_/rnyed du zin kyang chog par 'dzin mi 'gyur/_/gang tshe dbang med ma rung rab gyur pa/_/de tshe 'dod pa sdug bsngal drag chen bskyed/_/rgyal po lha yi 
[\[119a.6\]]'dod pa gang yin dang /_/mi yi 'dod pa bzang po gang yin pa'i/_/'dod pa thams cad mi gcig gis thob kyang /_/de la chog pa med de yang tshol lo/_/rgyal po gang dag zhi zhing dul gyur pa/_/'phags pa zag med chos kyis 'du shes gang /_/shes rab mkhas pas 
[\[119a.7\]]chog pa de legs chog_/'dod pa'i yon tan chog pa cung zad med/_/rgyal po 'dod pa dag la bsten byas shing /_/sngan chad 'dus byas pa yi mtha' ma med/_/ji ltar mi dag lan tshwa'i chu 'thungs bzhin/_/'dod pa bsten na phyir zhing sred pa 'phel/_/rgyal po lus 
[\[119b\]]
[\[119b.1\]]la yang ltos de mi brtan/_/snying po med de sdug bsngal 'khrul 'khor bzhin/_/bu ga dgu yi sgo nas rtag tu 'dzag_/rgyal po kho bo 'dod pa'i 'dod chags med/_/kho bos 'dod pa mang dang de bzhin du/_/blta na sdug pa'i bud med stong bor te/_/mchog zhi byang chub dam pa thob 
[\[119b.2\]]'dod nas/_/kho bo srid pa mi dga' nges par 'byung /_/ma ga d+hA yi rgyal pos der smras pa/_/dge slong phyogs ni gang dang gang nas byon/_/gang du khyod skyes yab yum gang na bzhugs/_/rgyal rigs lags sam bram ze'am rgyal po lags/_/dge slong khur gyi 'du shes 
[\[119b.3\]]med na gsungs/_/byang chub sems dpas de la 'di skad smras/_/rgyal po shAkya rnams kyi ser skya'i grong /_/mchog tu 'byor cing rgyas pa thos gyur tam/_/kho bo'i pha yi ming ni zas gtsang yin/_/yon tan 'dod pas kho bo der rab byung /_/ma ga d+hA yi rgyal pos 'di skad 
[\[119b.4\]]smras/_/khyod mthong legs par mthong ste legs pa lags/_/gang las khyod skyes bdag kyang de'i slob ma/_/'dod chags bral ba 'dod par spyan drangs pa/_/thugs nas bdag la bzod pa mdzad du gsol/_/gang tshe khyod kyis byang chub brnyes gyur tshe/_/chos rjes bdag la 
[\[119b.5\]]chos kyi bgo bsha' mdzod/_/rang byung bdag gi yul na bzhugs pa ni/_/bdag gis mchog tu rnyed pa rab rnyed do/_/de nas kyang ni rkang par phyag byas te/_/rgyal pos shin tu gus par bskor byas nas/_/mi dbang rang gi skye bos yongs bskor te/_/slar yang rgyal po'i khab tu 
[\[119b.6\]]zhugs par gyur/_/'jig rten mgon po ma ga d+hA yi grong zhugs te/_/ji srid 'dod par zhi ba'i yid kyis 'dug_/lha dang mi rnams kyi ni don byas nas/_/mi dbang nai ran dza na'i chu 'gram song /_/gzugs can snying po 'ongs pa'i le'u zhes bya ba ste bcu drug pa'o//_//
[\[119b.7\]]dge slong dag yang de'i tshe rangs byed kyi bu lhag spyod rgyal po'i khab kyi grong khyer chen por gnas bcas nas slob ma'i tshogs chen po slob ma bdun brgya dang lhan cig tu gnas te/_de de dag la 'du shes med 'du shes med min gyi brtul zhugs dang 'thun pa'i chos ston to/_/dge slong 
[\[120a\]]
[\[120a.1\]]dag byang chub sems dpa' rangs byed kyi bu lhag spyod tshogs dang ldan pa tshogs can/_tshogs kyi slob dpon/_grags pa mngon par 'dod pa/_skye bo mang pos mchod pa/_mkhas pa/_kun gyis shes pa mthong ngo /_/mthong nas kyang de 'di snyam du sems te/_
[\[120a.2\]]rangs byed kyi bu lhag spyod 'di tshogs dang ldan pa/_tshogs can/_tshogs kyi slob dpon/_grags pa mngon par 'dod pa/_skye bo mang pos mchod pa/_mkhas pa kun gyis shes pa yin na/_gal te bdag de'i drung du song ste/_brtul zhugs dang dka' thub ma brtsams na ni/_
[\[120a.3\]]'di bdag la khyad par du 'phags pa'i 'du shes kyang mi skyed la/_mngon sum gyi shes pas kyang shes par mi 'gyur ba dang /_'dus byas zag pa dang bcas pa nye bar len pa dang bcas pa'i bsam gtan dang /_ting nge 'dzin dang snyoms par 'jug pa dag kyang sun phyung bar ma 
[\[120a.4\]]gyur gyis/_gang gis na de la bsam gtan gyi spyod yul dag dang snyoms par 'jug pa'i dmigs pa dag mngon sum du 'gyur ba dang /_'jig rten pa'i ting nge 'dzin dag kyang 'byung ba ma yin par bstan par 'gyur ba de lta bu'i thabs shig bstan par bya'am/_bdag rangs 
[\[120a.5\]]byed kyi bu lhag spyod kyi drung du song ste/_bdag gi ting nge 'dzin gyi yon tan gyi khyad par bstan pa'i phyir de'i slob mar khas blangs la/_'dus byas kyi ting nge 'dzin snying po med par bstan par bya'am snyam mo/_/dge slong dag de nas byang chub sems dpas don de'i dbang du byas te/_
[\[120a.6\]]rangs byed kyi bu lhag spyod ga la ba der song nas phyin pa dang /_rangs byed kyi bu lhag spyod la 'di skad ces smras so/_/grogs po khyod kyi ston pa ni su zhig_/sus chos bstan pa kun shes/_de skad ces smras pa dang /_rangs byed kyi bu lhag spyod kyis byang chub sems dpa' la 'di skad 
[\[120a.7\]]ces smras so/_/grogs po kho bo la ston pa gang yang med de/_'on kyang kho bo rang gis 'di yang dag par khong du chud do/_/byang chub sems dpas smras pa/_khyod kyis ci khong du chud/_smras pa/_'du shes med 'du shes med min skye mched kyi snyoms par 'jug pa'i lam mo/_/byang 
[\[120b\]]
[\[120b.1\]]chub sems dpas smras pa/_bdag gis khyod las ting nge 'dzin gyi lam gyi gdams ngag dang rjes su bstan pa thob par 'tshal lo/_/smras pa/_de ltar bya'o zhes bya ba nas gdams ngag byin pa'i bar du'o/_/de nas byang chub sems dpa' phyogs gcig tu song ste skyil mo krung bcas 
[\[120b.2\]]nas 'dug go/_/'dug ma thag tu byang chub sems dpa'i bsod nams kyi khyad par dang /_ye shes kyi khyad par dang /_sngon spyad pa legs par spyad pa'i 'bras bu'i khyad par dang /_ting nge 'dzin thams cad la 'dris pa'i khyad par dang /_de sems la dbang sgyur ba'i phyir bsam 
[\[120b.3\]]gtan la sogs pa'i 'jig rten pa'i snyoms par 'jug pa brgya stong thams cad rnam pa dang bcas/_bye brag dang bcas par mngon sum du gyur to/_/de nas byang chub sems dpa' dran pa dang shes bzhin du stan las langs te/_rangs byed kyi bu lhag spyod ga la ba der song nas phyin pa 
[\[120b.4\]]dang /_rangs byed kyi bu lhag spyod la 'di skad ces smras so/_/grogs po 'du shes med 'du shes med min skye mched kyi lam las gong na gzhan 'ga' zhig yod dam/_des smras pa/_med do/_/de nas byang chub sems dpa' 'di snyam du sems te/_lhag spyod 'ba' zhig la dad 
[\[120b.5\]]pa yod pa dang /_brtson 'grus dang /_dran pa dang /_ting nge 'dzin dang /_shes rab yod pa ma yin gyi/_bdag la yang dad pa dang /_brtson 'grus dang /_dran pa dang /_ting nge 'dzin dang /_shes rab yod do snyam mo/_/de nas byang chub sems dpas rangs byed kyi bu lhag spyod 
[\[120b.6\]]la 'di skad ces smras so/_/grogs po khyod gang du nges par byung ba'i chos de kho bos kyang khong du chud do/_/des smras pa/_de bas na 'dong khyod dang kho bos tshogs 'di dag la rjes su bslab bo zhes byang chub sems dpa' don 'thun pa dang /_slob dpon gyi gnas su bzhag go/_/byang chub 
[\[120b.7\]]sems dpas smras pa/_grogs po lam 'di ni yid 'byung bar 'gyur ba ma yin/_'dod chags dang bral bar 'gyur ba ma yin/_'gog par 'gyur ba ma yin/_nye bar zhi bar 'gyur ba ma yin/_mngon par shes par 'gyur ba ma yin/_rdzogs par byang chub par 'gyur ba ma yin/_
[\[121a\]]
[\[121a.1\]]dge sbyong nyid du 'gyur ba ma yin/_mya ngan las 'das par 'gyur ba ma yin no/_/dge slong dag de ltar byang chub sems dpas lhag spyod slob ma dang bcas pa 'dun par byas nas/_de tsam gyis chog go zhes bya ba nas chog par byas te song ba'i bar du'o/_/de'i 
[\[121a.2\]]tshe lnga sde bzang po rangs byed kyi bu lhag spyod las tshangs par spyad pa spyod pa de dag 'di snyam du sems te/_bdag cag gis 'di'i phyir yun ring por btsal cing brtson par byas kyang mtha' dang mu khong du chud par ma nus kyi/_dge sbyong gau ta mas tshegs chung ngus khong du chud cing mngon du 
[\[121a.3\]]byas la de de yang mi 'dod cing /_de las gong du tshol ba las the tshom med par de ni 'jig rten gyi ston par 'gyur ro/_/gang des mngon du byed par 'gyur ba de bdag cag la yang 'ged par 'gyur ro snyam mo/_/de ltar dpyad nas lnga sde bzang pos rangs byed kyi bu lhag spyod kyi drung nas dong ste/_
[\[121a.4\]]byang chub sems dpa'i phyi bzhin 'brang ngo /_/dge slong dag de ltar byang chub sems dpa' ji srid dga' ba'i bar du rgyal po'i khab tu gnas nas lnga sde bzang po dang lhan cig tu yul ma ga d+hAr yul rgyu zhing song song ngo /_/yang de'i tshe rgyal po'i khab dang /_ri ga yA'i bar na tshogs gzhan 
[\[121a.5\]]dag cig dus ston byed de/_tshogs de dag gis kyang byang chub sems dpa' lnga sde bzang po dang lhan cig tu gnas par bya ba dang /_zas la 'gron du bos so/_/dge slong dag de nas byang chub sems dpa' yul ma ga d+hAr yul rgyu zhing yul ma ga d+hA'i ri ga yA ga la ba der song ste/_der phyin 
[\[121a.6\]]par gyur to/_/ri ga yA'i rtse mo der byang chub sems dpas spong ba'i phyir gnas te/_de der gnas pa'i tshe/_sngon ma thos pa dang /_sngon mi shes pa'i dpe gsum mngon du gyur to/_/gsum gang zhe na/_dge sbyong dang bram ze gang la la 'dod pa dag las lus dben par mi gnas 'dod pa 
[\[121a.7\]]dag las sems dben par mi gnas shing /_de dag gi 'dod pa la dga' ba dang /_'dod pa la chags pa dang /_'dod pa la 'dun pa dang /_'dod pa la brkam pa dang /_'dod pa la yongs su gdung ba dang /_'dod pa la zhen pa gang yin pa de ni nye bar zhi ba ma yin la/_de dag bdag 
[\[121b\]]
[\[121b.1\]]nyid kyis gnod pa byed cing lus la gdung bar byed pas/_sdug bsngal gyi tshor ba drag po mi bzad pa tsha ba myong ste/_'on kyang de dag mi'i chos bla ma las mchog tu gyur pa/_'phags pa ye shes mthong ba'i khyad par mngon du byed mi nus so/_/'di lta ste dper na skyes bu zhig me 'dod la 
[\[121b.2\]]shing rlon pa'i gtsub stan dang /_shing rlon pa'i gtsub shing thogs la chur bcug ste gtsubs na des me phyin par mi nus so/_/de bzhin du dge sbyong dang /_bram ze de dag 'dod pa rnams las lus dben par mi gnas/_'dod pa rnams las sems dben par mi gnas te/_de dag gi 'dod 
[\[121b.3\]]pa la dga' ba dang /_'dod pa la sred pa dang /_'dod pa la 'dun pa dang /_'dod pa la brkam pa dang /_'dod pa la yongs su gdung ba dang /_'dod pa la brgyal ba dang /_'dod pa la zhen pa gang yin pa de ni nye bar zhi ba ma yin gyi/_de dag bdag nyid kyis gnod par byed cing /_lus la 
[\[121b.4\]]gdung bar byed pas/_sdug bsngal gyi tshor ba drag po mi bzad pa tsha ba myong mod kyi 'on kyang de dag mi'i chos bla ma las mchog tu gyur pa 'phags pa ye shes mthong ba'i khyad par mngon du byed mi nus so snyam ste/_'di ni byang chub sems dpa' la dpe mngon du gyur pa dang po'o/_/yang 
[\[121b.5\]]de 'di snyam du sems te/_gang dge sbyong dang /_bram ze 'di dag 'dod pa rnams las lus dang sems dben par gnas kyang /_de dag gi 'dod pa la dga' ba zhes bya ba nas me tshol ba zhes bya ba'i bar du thams cad snga ma bzhin du sbyar te/_des shing rlon pa'i gtsub stan thogs la 
[\[121b.6\]]thang la bzhag ste/_shing rlon pa'i gtsub shing gis gtsubs na des me phyin par mi nus so/_/de bzhin du gang dge sbyong dang bram ze 'di dag ces bya ba nas thams cad snga ma bzhin du sbyar te/_mi'i chos bla ma las mchog tu gyur pa 'phags pa ye shes mthong ba'i khyad par mngon du bya 
[\[121b.7\]]bar mi nus so snyam ste/_'di ni sngon ma thos shing mi shes pa'i dpe mngon du gyur pa gnyis pa'o/_/gzhan yang gang dge sbyong dang /_bram ze 'di dag 'dod pa rnams las lus dang sems dben par gnas shing /_de dag gi 'dod pa la dga' ba zhes bya ba nas/_thams cad de bzhin du 
[\[122a\]]
[\[122a.1\]]sbyar te de dag gi de ni nye bar zhi ba yin te/_de dag bdag nyid kyis gnod pa byed cing lus la gdung bar byed pas sdug bsngal gyi tshor ba drag po mi bzad pa myong mod kyi 'on kyang de dag mi'i chos bla ma las mchog tu gyur pa/_'phags pa ye shes mngon du mthong ba'i khyad 
[\[122a.2\]]par mngon du bya bar nus so/_/'di lta ste dper na skye bu zhig me 'dod cing 'od 'dod pa dang /_'od tshol bar gyur la/_des shing skam po'i gtsub stan dang /_gtsub shing thogs shing thang la bzhag ste gtsubs na/_des me dbyung ba dang 'od 'bar bar byed nus so/_/de bzhin 
[\[122a.3\]]du gang dge sbyong dang bram ze 'di dag ces bya ba nas/_tshor ba myong zhes bya ba'i bar du snga ma bzhin te/_'on kyang de mi'i chos bla ma las mchog tu gyur pa 'phags pa ye shes mthong ba'i khyad par mngon du bya bar nus so snyam ste/_'di ni sngon ma thos shing sngon mi shes pa'i dpe 
[\[122a.4\]]gsum pa'o/_/dge slong dag de nas byang chub sems dpa' de 'di snyam du sems te/_bdag kyang da ltar 'dod pa rnams las lus dben par gnas/_'dod pa rnams las sems dben par gnas la/_bdag gi 'dod pa la dga' ba zhes bya ba nas thams cad snga ma bzhin du 
[\[122a.5\]]sbyar te/_bdag gi de yang nye bar zhi ba yin la bdag nyid kyis gnod par byas shing lus la gdung bar byed pas sdug bsngal zhes bya ba nas tshor ba myong zhes bya ba'i bar du snga ma bzhin du sbyar te/_'on kyang bdag mi'i chos bla ma las mchog tu gyur pa 'phags pa ye shes mthong ba'i khyad par 
[\[122a.6\]]mngon du bya bar nus so snyam mo/_/dge slong dag de ltar byang chub sems dpa' ji srid dga' ba'i bar du ga yA'i rir ga yA'i rtse mo la gnas te/_rkang gis yul rgyu zhing sde dpon gyi grong lteng rgyas ga la ba der song ste phyin pa dang /_de na klung nai ran dza na chu gsal ba 'bab stegs bde 
[\[122a.7\]]ba/_shing dang shing gel pa mdzes pa dag gis brgyan pa nye 'khor na spyod yul gyi grong yod pa mthong ste/_de la byang chub sems dpa' yid shin tu dga' bar gyur nas 'di snyam du sems te/_e ma'o sa phyogs 'di ni mnyam shing nyams dga' ba/_nang du yang dag 'jog 
[\[122b\]]
[\[122b.1\]]dang 'thun pa ste/_rigs kyi bu spong ba don du gnyer ba la ni 'dis chog go/_/bdag kyang spong ba don du gnyer ba yin gyis bdag 'di nyid du gnas par bya'o snyam mo/_/dge slong dag de ltar byang chub sems dpa' 'di snyam du sems te/_bdag ni 'dzam bu'i gling 'dir snyigs ma lnga'i 
[\[122b.2\]]dus la bab cing sems can rnams dman pa la mos pa dang /_mu stegs can gyi sdes gang ba dang /_lta ba sna tshogs la zhugs pa dang /_lus la ril por 'dzin pa la zhen pa'i tshe 'ongs te/_blun po dag gdung bas yongs su gdung ba rnam pa sna tshogs kyis dag pa tshol zhing ston pa 'di lta 
[\[122b.3\]]ste/_sngags spyod pa dang lag pa la ldag pa dang /_mi slong ba dang /_mi smra ba dang /_rtsa ba du ma za ba dang /_sha dang nya mi za ba dang /_dbyar mi 'byung ba dang /_chang dang /_phub ma dang /_chu yongs su spangs pa dang /_khyim gcig dang /_gsum dang /_lnga dang bdun nas zas len pa dang /_
[\[122b.4\]]rtsa ba dang /_'bras bu dang /_nya lcibs dang /_rtswa ku sha dang /_lo ma dang /_ba lang gi lci ba dang /_ba'i gcin dang /_'o thug dang /_zho dang /_mar dang /_bu ram dang /_ma brtags pa za zhing 'thung ba dang /_bya ngang pa dang /_phug ron gyis zos te bor ba bkrus te za ba dang /_grong 
[\[122b.5\]]dang dgon pas 'tsho ba dang /_ba lang gi brtul zhugs dang /[ {]ri dgas [,]ri dwags [}]dang /_khyi dang /_phag dang /_spre'u dang /_glang po che'i brtul zhugs dang /_'greng ba dang /_mi smra ba dang /_dpa' bo'i tshul du 'dug pa dang /_kham gcig za ba dang /_kham bdun gyi bar du za ba dang /_zas 
[\[122b.6\]]lan gcig za ba dang /_nyin zhag gcig za ba dang /_bzhi dang lnga dang drug gi skabs skabs su za ba dang /_zla ba phyed dang /_zla ba gcig za bar byed pa dang /_zla ba la lta ba dang /_bya rgod dang /_'ug pa'i gshog pa thogs pa dang /_shing leb dang /_rtswa mun dza dang /_zar ma'i shun pa 
[\[122b.7\]]dang /_rtswa dUr ba dang /_gres ma dang /_rnga bal gyi la ba dang /_ra bal gyi la ba dang /_skra'i la ba dang /_ko lpags gyon pa dang /_gos gsher ba dang /_stegs bu'i steng dang /_chu'i nang na nyal ba dang /_thal ba dang /_rdo dang /_gyo mo dang /_shing leb dang /_tsher ma dang /_rtswa dang /_
[\[123a\]]
[\[123a.1\]]gtun shing gi steng du nyal ba dang /_mgo thur du bstan pa dang /_tsog tsog por 'dug pa dang /_thang la nyal ba dang /_gos gcig dang /_gos gnyis dang /_gsum dang bzhi dang /_lnga dang /_drug dang /_bdun dang /_gos mang po srel ba dang /_gcer 
[\[123a.2\]]bur 'dug pa dang /_'khru ba dang /_mi 'khru ba'i cho ga can dang /_skra dang /_sen mo dang /_ag tsom ring por 'jog pa dang /_ral pa'i thor tshugs 'chang ba dang /_rgya shug dang /_til dang /_'bras 'bru gcig za ba dang /_thal ba dang /_snag tsa dang /_me tog spyad spyad pa dang 
[\[123a.3\]]rdul 'thul ba dang /_rdul nag po dang /_phyag dar dang /_rdzab kyis lus la skud pa dang /_ba spu dang /_mi'i thod pa dang /_skra dang /_sen mo dang /_tshal bu'i smad g.yogs dang /_rdzab dang /_keng rus thogs pa dang /_chu dron po dang /_'bras kyi khu ba 
[\[123a.4\]]la bar btsags pa dang /_khrud ma 'thung ba dang /_mdag ma dang /_tshon rtsi dang /_gos ngur smrig dang /_khar ba gsum dang /_mgo 'dreg pa dang /_ril ba dang /_mi'i thod pa dang /_khri'i zur shing 'chang bas blun po rnams dag par khong du chud do/_/du ba rngub pa dang /_
[\[123a.5\]]me rngub pa dang /_nyi ma la lta ba dang /_gdung ba lnga byed pa dang /_rkang pa gcig dang /_lag pa gcig bstod pa dang /_rkang pa gcig btsugs pa dang /_gnas gcig na 'dug pas dka' thub la sogs pa dang /_phub ma la sogs pa dang /_mdag ma bsregs pa dang /_
[\[123a.6\]]bum pa bsregs pa dang /_rdo bsregs pa dang /_me 'bar bar 'jug pa dang /_zas mi za ba dang /_mya ngan dang /_'bab stegs su song ste shi bas sdug pa'i 'gro ba tshol lo/_/rab bsngags zhes bya ba dang /_gzhi mi 'grib pa zhes bya ba dang /_gzhi srung zhes bya ba dang /_gzhi 
[\[123a.7\]]tshugs zhes bya ba dang /_smon lam dang /_bstod pa dang /_sbyin sreg dang /_dbab pa dang /_sngags kyi bzlas brjod dang /_klag pa 'dzin cing byed pas dag par khong du chud do/_/bdag dag par sems shing de dag la rten te/_'di lta ste tshangs pa dang /_dbang po dang /_gu lang dang /_
[\[123b\]]
[\[123b.1\]]khyab 'jug dang /_lha mo dang /_gzhon nu dang /_ma mo dang /_ka t+ya'i bu dang /_zla ba dang /_nyi ma dang /_rnam thos kyi bu dang /_chu lha dang /_nor can gyi bu dang /_tha skar gyi bu dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 
[\[123b.2\]]'phye chen po dang /_srin po dang /_'byung po dang /_grul bum dang /[ {]yi dgas [,]yi dwags [}]dang /_'khor dang /_tshogs dang /_mtshun dang /_sha za dang /_lha'i drang srong dang /_rgyal po'i drang srong dang /_tshangs pa'i drang srong dag la phyag 'tshal zhing de dag la snying por 'du shes so/_/sa dang /_chu 
[\[123b.3\]]dang /_me dang /_rlung dang /_nam mkha' la yang rten/_ri dang /_ri sul dang /_klung dang /_chu mig dang /_mtsho dang /_mtshe'u dang /_rdzing dang /_rgya mtsho dang /_lteng ka dang /_khron pa dang /_rdzing bu dang /_shing dang /_shing gel pa dang /_'khri shing dang /_rtswa dang /_sdong dum dang /_
[\[123b.4\]]lhas dang /_dur khrod dang /_bzhi mdo dang /_sum mdo dang /_srang dag la yang rten to/_/khang pa dang /_ka ba dang /_rdo ba dang /_tho ba dang /_ral gri dang /_gzhu dang /_dgra sta dang /_mda' dang /_mdung thung dang /_rtse gsum pa dag la'ang phyag 'tshal lo/_/zho dang /_mar dang /_
[\[123b.5\]]yungs kar dang /_nas dang /_shing bal gyi phreng ba dang /_rtswa dUr ba dang /_nor bu dang /_gser dang /_dngul la sogs pa la bkra shis par 'dzin te/_gzhan mu stegs can 'di dag 'khor bas 'jigs skrag nas rnam pa de lta bu dag byed cing rten to/_/'di na kha cig bdag cag 
[\[123b.6\]]gi mtho ris dang thar pa yang 'di lta bu dag las 'grub po snyam du sems te/_de ltar log pa'i lam du song bas skyabs ma yin pa la skyabs su 'du shes shing /_bkra shis ma yin pa la bkra shis par 'du shes la/_dag pa ma yin pa la dag par sems kyis bdag gis 
[\[123b.7\]]ci nas kyang phas kyi rgol ba thams cad tshar bcad par 'gyur ba dang /_sems can las dang bya ba chud zos pa rnams kyi las dang bya ba chud mi za ba bstan par bya ba dang /_gzugs na spyod pa'i lha bsam gtan spyod yul pa rnams la bsam gtan gyi khyad par bstan pas 
[\[124a\]]
[\[124a.1\]]'dun par byed pa de lta bu'i brtul zhugs dang /_dka' thub kyi khyad par brtsam mo snyam mo/_/dge slong dag de ltar byang chub sems dpas de snyam du bsams nas lo drug tu brtul zhugs dang dka' thub shin tu drag po shin tu spyad par dka' ba/_
[\[124a.2\]]shin tu bya bar dka' ba'i dka' ba spyad par brtsams so/_/ci'i phyir dka' ba spyad pa zhes bya zhe na/_de ni spyad par dka' ba ste/_de bas na dka' ba spyad pa zhes bya ste/_byang chub sems dpa' srid pa tha ma pa gang bsam gtan mkha' khyab la snyoms par zhugs pa 
[\[124a.3\]]ma gtogs par sems can gyi ris na mi'am mi ma yin pa sus kyang dka' ba spyad pa de lta bu spyod par nus pa med do/_/ci'i phyir mkha' khyab ces bya zhe na/_de dang po nyid du bsam gtan bzhi pa la snyoms par 'jug pa'i tshe/_dbugs phyi nang du rgyu ba nye bar 'gog kun 
[\[124a.4\]]tu 'gog ste/_bsam gtan de ni rtog pa med/_rnam par rtog pa med/_g.yo ba med/_sems pa med/_'gyur ba med cing thams cad du rjes su song ba/_thams cad la mi rten pa ste/_bsam gtan de la sngon slob pa'am/_mi slob pa'am/_rang sangs rgyas sam/_
[\[124a.5\]]spyod pa la zhugs pa'i byang chub sems dpa' sus kyang snyoms par ma zhugs so/_/mkha' zhes bya ba ni nam mkha' ste/_khyab par mi byed pa byed pa med pa/_rnam par mi 'thor ba ste/_des thams cad khyab par byed pas na/_bsam gtan de nam mkha' dang mnyam pa ste/_
[\[124a.6\]]de bas na mkha' khyab ces bya'o/_/dge slong dag de nas byang chub sems dpa' 'jig rten pa rnams la ngo mtshar yang dag par bstan par bya ba dang /_mu stegs can rnams kyi rgyags pa gzhil ba dang /_phas kyi rgol ba rnams tshar gcod pa dang /_lha rnams 'dun par bya ba dang /_
[\[124a.7\]]sems can chad pa dang /_rtag par smra ba/_las dang bya ba chud zos pa rnams las dang bya ba la gzud pa dang /_bsod nams kyi 'bras bu brjod pa dang /_ye shes kyi 'bras bu yang dag par bstan pa dang /_bsam gtan gyi yan lag rnam par dbye ba dang /_lus kyi stobs dang /_
[\[124b\]]
[\[124b.1\]]mthu yang dag par bstan pa dang /_sems kyi dpa' ba yang dag par bskyed pa'i phyir/_byi dor ma byas pa'i sa tha mal pa la skyil mo krung bcas te 'dug go/_/'dug nas rang gi lus sems kyis tshar bcad cing gzir to/_/dge slong dag de nas nga dgun gyi tshes brgyad pa'i nub mo 
[\[124b.2\]]de ltar lus tshar bcad cing gzir bas/_mchan khung nas kyang rngul byung ste zags/_dpral ba nas kyang rngul byung ste zags nas sa la lhung ste zil par chags nas dro zhing rlangs pa byung ngo /_/'di lta ste dper na skyes bu stobs dang ldan pas skyes bu shin tu nyam chung ba zhig mgrin 
[\[124b.3\]]pa nas bzung ste btsir ba de bzhin du dge slong dag lus 'di sems kyis tshar bcad cing gzir na mchan khung nas kyang rngul byung zhing zags/_dpral ba nas kyang rngul byung zhing zags nas sa la lhung ste/_zil par chags nas dro zhing rlangs pa byung ngo /_/dge slong dag de nas 
[\[124b.4\]]ngas 'di snyam du sems te/_bdag gis bsam gtan mkha' khyab la bsam gtan du bya'o snyam nas/_dge slong dag de nas ngas bsam gtan mkha' khyab la bsam gtan du byas pa dang /_kha dang sna nas dbugs phyi nang du rgyu ba 'gags par gyur te/_rna ba'i bu ga gnyis nas 
[\[124b.5\]]sgra drag po chen po byung ngo /_/'di lta ste dper na/_sbud pa bus pa'i tshe sgra drag po dang /_sgra chen po byung ba de bzhin du dge slong dag kha dang sna nas dbugs phyi nang du rgyu ba 'gags par gyur pa dang /_rna ba'i bu ga gnyis nas sgra drag po dang /_sgra chen po byung ngo /_/dge slong dag de 
[\[124b.6\]]nas ngas 'di snyam du bsams te yang bdag gis bsam gtan mkha' khyab la bsam gtan du bya'o snyam pa dang /_de nas nga'i kha dang sna dang rna ba 'gags par gyur to/_/de dag 'gags pa dang /_rlung gong du mgo'i thod pa la gnod par gyur to/_/dge slong dag 'di lta ste dper 
[\[124b.7\]]na skyes bu zhig gis mdung thung rtul pos mgo'i thod pa la btab pa de bzhin du dge slong dag kha dang sna dang rna ba'i dbugs phyi nang du rgyu ba 'gags pa dang gong du mgo'i thod pa la gnod par gyur to/_/der lha'i bu gcig gis byang chub sems dpa' na ba de mthong nas 'di skad ces smras so/_
[\[125a\]]
[\[125a.1\]]kye ma'o kyi hud gzhon nu don grub 'di 'chi ba'i dus byas so/_/gzhan zhig gis 'di skad ces smras so/_/'di 'chi ba'i dus byas pa ma yin gyi dgra bcom pa bsam gtan la gnas pa rnams kyi tshul ni de lta bu'o zhes smras nas/_de'i tshe tshigs su bcad pa 'di dag 
[\[125a.2\]]smras so/_/mi yi dbang po shAkya'i sras po 'di/_/brnag pa ma rdzogs don kyang ma mdzad cing /_/'jig rten gsum po sdug bsngal mgon med par/_/mdzad nas dgon 'dir grongs par mi 'gyur grang /_/kyi hud sems can snying po thugs dam brtan/_/mgon pos sngan chad bdag 
[\[125a.3\]]cag dga' ldan du/_/dam chos mchod sbyin la ni 'gron du bos/_/sems can dag khyod dam bcas de ga re/_/de nas lha de sum cu rtsa gsum gyi lha'i nang du song ste lha mo sgyu 'phrul la gzhon nu ni 'chi ba'i dus byas so zhes don de brjod do/_/de nas lha mo sgyu 'phrul lha'i bu mo'i tshogs 
[\[125a.4\]]kyis bskor nas/_nam phyed tsam na klung nai ran dza na'i 'gram ga la ba dang /_byang chub sems dpa' ga la ba der song ba dang /_des byang chub sems dpa' lus skams shing 'chi ba'i dus byas pa dang 'dra ba mthong ngo /_/mthong nas mchi mas brnangs shing ngus nas/_de'i tshe tshigs 
[\[125a.5\]]su bcad pa 'di dag smras so/_/lum bi ni zhes bya ba'i tshal du nga bu btsas pa'i tshe/_/seng ge bzhin du 'dzin pa med par gom bdun khyod nyid song /_/phyogs bzhir bltas shing 'di ni nga yi skye ba tha ma zhes/_/khyod kyis tshig snyan smras pa de yang khyod la yong ma rdzogs/_/'jig rten 
[\[125a.6\]]sangs rgyas 'gyur zhes drang srong nag pos bstan pa yi/_/de yi lung bstan pa yang nyams la mi rtag des ma mthong /_/bus ni yid dga' 'khor los sgyur ba'i dpal yang ma myong la/_/byang chub kyang ni rjes su ma thob tshul du shi bar gyur/_/bu phyir su la bsgrub phyir sdug bsngal su yi 
[\[125a.7\]]gan du mdud/_/bdag gi bu gcig cung zad gson pa'i srog ni su yis sbyin/_/byang chub sems dpas smras pa/_shin tu snying rje bar ni ngu byed cing /_/skra yang bshig la mdzes pa rnams bor ba/_/shin tu bu yi smre sngags 'don byed la/_/sa steng 'dug cing 'greng ba 'di su 
[\[125b\]]
[\[125b.1\]]zhig/_/lha mo sgyu 'phrul gyis smras pa/_/bdag gis zla ba bcu bar du/_/rdo rje 'dra ba mngal du bcangs/_/bu de'i ma ni bdag yin te/_/rab tu sdug bsngal rnam par smre/_/de nas byang chub sems dpa' ma'i dbugs 'byin cing smras pa/_bu la byams pa khyod kyi ngal ba 'bras bu 
[\[125b.2\]]yod par byas/_ma 'jigs shig_/sangs rgyas par bya ba'i phyir yongs su btang ba ni don yod pa ste/_drang srong nag pos bstan pa yang mngon du gsal bar bya'o/_/mar me mdzad kyis lung bstan pa yang mngon du gsal bar bya'o/_/sa ni rnam brgyar 'thor bar 'gyur yang srid/_/
[\[125b.3\]]rin chen rtse mo lhun po chur 'phyo srid/_/nyi zla skar tshogs sa la ltung 'gyur srid/_/so so'i skye bo yin yang nga mi 'chi/_/de phyir 'di la mya ngan khyod ma byed/_/ring por mi thogs byang chub sangs rgyas mthong /_/lha mo sgyu 'phrul gyis thos ma thag tu rab tu dga' ste ba spu g.yos nas byang chub 
[\[125b.4\]]sems dpa' la me tog man dA ra bas gtor te/_lan gsum bskor ba byas nas/_lha'i sil snyan dkrol zhing /_rang gi gnas ga la ba der song ngo /_dge slong dag ngas 'di snyam du bsams te/_dge sbyong dang bram ze gang dag kha cig zas chung ngus dag par sems pa yod kyis/_
[\[125b.5\]]ngas kyang zas chung ngu la nan tan bya'o snyam mo/_/dge slong dag ngas mngon par shes te/_zas su rgya shug 'bru gcig pu kho na ste gnyis su med par zos so/_/dge slong dag khyed kyi blo 'di snyam du de'i tshe'i rgya shug che ba snyam du sems par gyur na de ltar mi blta ste de'i tshe'i rgya shug kyang 
[\[125b.6\]]'di nyid tsam mo/_/dge slong dag ngas zas su rgya shug 'bru gcig pu kho na ste gnyis su med pa zos pas lus shin tu nyam chung zhing rid par gyur to/_/dge slong dag 'di lta ste dper na ldum bu a si ta ka'i tshigs pa dang /_ka li ka'i tshigs pa ci 'dra bar nga'i yan lag dang nying 
[\[125b.7\]]lag rnams kyang de 'dra bar gyur to/_/'di lta ste dper na srog chags kar ka ta ka'i rtsib logs ci 'dra bar nga'i rtsib logs kyang de 'dra bar gyur to/_/'di lta ste dper na bzhon pa'i bres khang ngam/_glang po'i bres khang rnying pa ngos gnyis zhigs pa ni gdung rten gyi bar snang 
[\[126a\]]
[\[126a.1\]]zhing mngon no/_/de bzhin du nga'i rtsib logs gnyis ka nas lus kyi nang snang zhing mngon no/_/'di lta ste dper na lan bur blas pa ni mthon dman dang mnyam pa dang mi mnyam par gyur to/_/de bzhin du nga'i sgal tshigs kyang mthon dman dang mnyam pa dang mi 
[\[126a.2\]]mnyam par gyur to/_/'di lta ste dper na kub kha bo gzhon nur bcad pa ni rnyis pa dang /_kun tu rnyis pa dang rtsum rtsum por 'gyur ro/_/de bzhin du nga'i mgo yang rnyis pa dang kun tu rnyis pa dang rtsum rtsum por gyur to/_/'di lta ste dper na sos ka'i zla ba tha ma la khron pa'i skar ma dma' 
[\[126a.3\]]bar song ste tshegs chen pos snang bar 'gyur ro/_/de bzhin du nga'i mig gi 'bras bu yang khung du song ste tshegs chen pos snang bar gyur to/_/'di lta ste dper na nga'i rkang pa'am rnga mo'i rkang pa ci 'dra bar nga'i mchan khung dang lto dang brang la sogs pa yang de 'dra bar gyur to/_/dge slong dag de 
[\[126a.4\]]nas nga gang gi tshe lag pas lto ba la byug go snyam na sgal tshigs nyid la reg go/_/ldang ngo snyam nas langs na yang de bzhin du sgur por gyur te 'gyel to/_/sha thang ste langs nas rdul gyis lus yog pa lag pas phyis pa dang /_ba spu rul ba thams cad lus las lhags so/_/gang 
[\[126a.5\]]sngon nga kha dog mdzes shing 'jam par gyur pa de yang 'di ltar bdag nyid spong ba rtsub por btang bas med par gyur to/_/nga'i spyod yul gyi grong na gnas pa'i skye bo nyen kor ba rnams kyang nga la 'di ltar/_e ma'o dge sbyong gau ta ma ni gnag go/_/e ma'o dge sbyong gau ta ma ni sngo bsangs so/_/
[\[126a.6\]]e ma'o dge sbyong gau ta ma ni nya mang ku ra'i mdog 'dra'o/_/sngon 'di'i mdog mdzes pa gsal bar gyur pa de yang med par gyur to snyam du shes so/_/dge slong dag ngas 'di snyam du bsams te bdag gis de bas kyang zas chung ngu la nan tan bya'o snyam mo/_/dge slong dag ngas mngon par 
[\[126a.7\]]shes te/_ngas zas su 'bras 'bru gcig pu kho na ste/_gnyis su med pa zos so/_/dge slong dag khyod 'di snyam du de'i tshe'i 'bras che ba snyam du sems par gyur na de ltar mi blta ste/_de'i tshe 'bras kyang 'di nyid tsam mo/_/dge slong dag ngas zas su 'bras 'bru gcig zos pas 
[\[126b\]]
[\[126b.1\]]lus myur du snga ma bzhin du gyur te/_e ma'o dge sbyong gau ta ma nya mad ku ra'i mdog 'dra'o/_/sngon 'di'i mdog mdzes pa gsal bar gyur pa de yang med par gyur to zhes bya ba'i bar du'o/_/dge slong dag ngas 'di snyam du bsams te/_bdag gis de bas kyang zas chung ngu nyid la nan 
[\[126b.2\]]tan bya'o snyam mo/_/dge slong dag ngas mngon par shes te/_ngas zas su til 'bru gcig pu kho na ste gnyis su med pa zos pa nas/_de'i kha dog 'jam po med par gyur to zhes bya ba'i bar du'o/_/dge slong dag ngas 'di snyam du bsams te/_dge sbyong dang bram ze gang dag kha cig 
[\[126b.3\]]zas mi za bas dag par sems te/_bdag gis kyang thams cad kyi thams cad du zas mi za bar nan tan bya'o snyam nas/_dge slong dag de nas zas mi za bar 'dug go/_/dge slong dag ngas zas ma zos pas lus shin tu skams shing nyam chung ba dang rid par gyur to/_/'di lta ste dper na 
[\[126b.4\]]ldum bu a si ta ka'i tshigs pa dang /_ka li ka'i tshigs pa bas kyang nyis 'gyur dang /_sum 'gyur dang /_bzhi 'gyur dang /_lnga 'gyur dang /_bcu 'gyur gyis nga'i yan lag dang /_nying lag skems par gyur te/_'di lta ste rtsib logs ni srog chags kar ka ta ka'i rtsib logs 
[\[126b.5\]]dang /_bzhon pa'i bres khang lta bur gyur to/_/sgal tshigs ni lan bu blas pa lta bur gyur to/_/mgo'i thod pa ni ku ba kha bo lta bur gyur to/_/mig gi 'bras bu ni khron pa'i skar ma lta bur gyur to/_/dge slong dag nga legs par ldang ngo snyam nas lus kyis bskyod na/_sgur por gyur 
[\[126b.6\]]te 'gyel to/_/sha thang ste langs nas rdul gyis lus yog pa/_lag pas phyis pa dang /_ba spu rul pa thams cad lus las lhags so/_/gang sngon nga kha dog mdzes shing 'jam par gyur pa de yang 'di ltar bdag nyid spong ba rtsub por btang ba'i phyir med par gyur to/_/nga'i spyod 
[\[126b.7\]]yul gyi grong na gnas pa'i skye bo nyen kor ba rnams kyang /_'di ltar e ma'o dge sbyong gau ta ma ni gnag go/_/e ma'o dge sbyong gau ta ma ni sngo bsangs so/_/e ma'o dge sbyong gau ta ma ni nya mad ku ra'i mdog 'dra'o/_/sngon 'di'i kha dog mdzes pa gsal bar gyur pa de yang med 
[\[127a\]]
[\[127a.1\]]par gyur to snyam du shes so/_/de'i tshe rgyal po zas gtsang ma yang nyin re zhing byang chub sems dpa'i drung du pho nya gtong ngo /_/dge slong dag de ltar na byang chub sems dpa' snga ma bzhin du 'jig rten du bya ba rmad du byung ba bstan pa dang /_bya ba nyams pa'i sems can rnams las dang 
[\[127a.2\]]bya ba la gzud pa dang /_bsod nams kyi tshogs rnams brjod pa dang /_ye shes chen po'i yon tan bstan pa dang /_bsam gtan gyi yan lag rnams rnam par dbye ba'i phyir til 'bru gcig dang /_rgya shug 'bru gcig dang /_'bras 'bru gcig gis lo drug gi bar du dka' ba spyod pa 
[\[127a.3\]]bstan te yid dman pa med do/_/byang chub sems dpa' lo drug gi bar du skyil mo krung bcas nas/_ji ltar 'dug pa bzhin du gnas te/_spyod lam nyams pa med do/_/nyi mas bab nas kyang grib ma la ma song ngo /_/grib ma las kyang nyi ma la ma song ngo /_/rlung dang nyi ma dang char pa'i 
[\[127a.4\]]skyabs ma btsal to/_/sha sbrang dang /_sbrang bu dang /_sdig sbrul ma bskrad do/_/bshang ba dang /_gci ba dang /_mchil ma dang /_snabs ma bor ro/_/bskum pa dang /_smyang ba ma byas so/_/glos phab pa'am/_khas buba'am/_gan rkyal ma yin par gnas pas gnas so/_/sprin chen 
[\[127a.5\]]po dang /_yul ngan chen po dang /_char pa dang /_ser ba dang /_ston dang /_dpyid dang /_dgun gang yin pa de dag gis kyang byang chub sems dpa'i lus la ma phog go/_/tha na byang chub sems dpas lag pas kyang ma bskyabs so/_/dbang po yang ma bkag go/_/dbang po'i yul yang ma blangs 
[\[127a.6\]]so/_/gang dag der 'ong ba grong gi gzhon nu'am/_grong gi gzhon nu ma'am/_ba lang rdzi'am/_phyugs rdzi'am/_rtswa thun nam/_shing thun nam/_lci thun de dag kyang byang chub sems dpa' la rdul khrod kyi 'dre yin pa snyam du sems shing de la rtsen te/_de las sa skud do/_/der byang chub sems 
[\[127a.7\]]dpa' lo drug po de dag gis lus ngan pa dang /_god pa dang rid par gyur te/_de'i rna ba gnyis su rtswa 'am shing bal bcug nas sna'i bu ga gnyis su 'byin to/_/sna'i bu ga gnyis su bcug nas rna ba'i bu ga gnyis su 'byin to/_/rna ba'i bu ga gnyis su bcug nas khar 'byin to/_/khar 
[\[127b\]]
[\[127b.1\]]bcug nas rna ba dang sna'i bu gang 'byin to/_/snar bcug nas rna ba dang /_sna dang khar 'byin to/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po gang dag byang chub sems dpa'i yon tan mngon sum du 
[\[127b.2\]]gyur pa de dag nyin mtshan du gnas shing byang chub sems dpa' la mchod pa byed do/_/smon lam yang 'debs so/_/de na byang chub sems dpa' lo drug gi bar du dka' ba spyod pa ston cing lha dang mi khrag khrig phrag bcu gnyis tshang ba dag theg pa gsum la yongs su smin par byas so/_/
[\[127b.3\]]de la 'di skad ces bya ste/_byang chub sems dpa' khyim byung ba/_/yon tan dag dang ldan pa de/_/sems can don dang phan pa'i phyir/_/thabs dang ldan pa'i bsam pa skyes/_/snyigs ma lnga yi dus kyi tshe/_/chos dma' mos pa'i 'jig rten po/_/las dang bya bor 'jig rten du/_/
[\[127b.4\]]'dzam bu'i gling 'dir skyes par gyur/_/mu stegs tshogs kyis rab tu gang /_/ltad mo dang ni ltas su lta/_/lus la gnod pa bya ba byed/_/byis pa de dag dag par sems/_/g.yang sa me dang mya ngam 'jug_/sgren mo sa dang lci bas skud/_/lus ni yongs su gdung ba'i phyir/_/gdung ba lnga 
[\[127b.5\]]la brtson dang ldan/_/lag pa brkyang ste rgyu ba dang /_/mi mkhas kha cig lag pa ldag_/bum pa khar gzhong las mi len/_/sgo dang ka bas chod mi len/_/gang na khyi yod pa nas min/_/'dug ce'am tshur shog ces las min/_/khyim nas kha zas gcig len pas/_/bdag 
[\[127b.6\]]ni dag par 'gyur snyam sems/_/mar dang 'bru mar bu ram zho/_/nya dang sha dang 'o ma spong /_/ldam ldum sre da pad ma'i rtsa/_/gzegs dang ba lang lci ba za/_/rtsa ba 'bras bu lo ma za/_/ku sha tshal bu la ba lpags/_/srel byed kha cig sgren mor rgyu/_/glen pa 'di bden gzhan 
[\[127b.7\]{]brdzun [,]rdzun [}]snyam/_/lag pa sgreng bar byed pa dang /_/skra bsgreng ral pa bsgreng ba dag_/lam las rab tu rnam par nyams/_/lam min gnas shing bde 'gro 'dod/_/rtswa dang gtun shing thal bar nyal/_/tsher mar nyal zhing tsog pur 'dug_/kha cig rkang pa gcig pus 'greng /_/
[\[128a\]]
[\[128a.1\]]gdong bstod nyi dang zla la lta/_/chu mig mtsho dang lteng ka dang /_/rgya mtsho chu bo nyi zla dang /_/shing dang ri yi rtse mo dang /_/rdza dang sa la phyag kyang 'tshal/_/glen pa de dag gnod mang gis/_/lus ni yongs su skom par byed/_/log par lta dang ldan pa 
[\[128a.2\]]dag_/myur du ngan song rnams su ltung /_/nga ni dka' thub brtul zhugs dang /_/dka' spyad gang zhig lha dang mis/_/spyad par nus pa ma yin pa'i/_/dka' spyad drag po rtsom snyam sems/_/bsam gtan gang zhig rang rgyal gyis/_/blta bar nus pa ma yin pa'i/_/rdo rje 
[\[128a.3\]]lta bur brtan gnas pa/_/mkha' khyab bsam gtan bsam gtan byed/_/mu stegs brtul zhugs ngan pa yis/_/dga' ba'i lha mi 'di na yod/_/de dag yongs su smin bya'i phyir/_/dka' spyad brtul zhugs drag po brtsams/_/sa steng ci yang ma bting bar/_/skyil mo krung 
[\[128a.4\]]ni bcas te 'dug_/rgya shug til dang 'bras 'bru gcig_/za ba'i cho ga rnam par ston/_/dbugs dbyung rngub pa rnam par spangs/_/stobs dang ldan pa g.yo ba med/_/lo drug bar du bsam gtan mchog_/nam mkha' khyab la bsam gtan byed/_/rtog dang rnam 
[\[128a.5\]]par rtog med pa/_/g.yo ba med cing sems rgyu med/_/nam mkha'i khams su khyab pa yi/_/mkha' khyab bsam gtan bsam gtan byed/_/de ni nyin las grib mar ram/_/grib las nyi mar song ma byas/_/lhun po lta bur mi g.yo ba'i/_/mkha' khyab bsam gtan bsam 
[\[128a.6\]]gtan byed/_/rlung dang char dang sha sbrang dang /_/sdig sprul sbrang bu skyob mi byed/_/rnam par ma 'khrugs spyod pa yis/_/mkha' khyab bsam gtan bsam gtan byed/_/bdag nyid gcig pu'i don gyi phyir/_/mkha' khyab bsam gtan byed pa min/_/gzhan du snying rje sems kyis 
[\[128a.7\]]ni/_/'jig rten don mang ched du bsgom/_/grong gi byis pa ba lang rdzi/_/shing thun dag dang rtswa thun dag/_/de la rdul khrod 'dre snyam sems/_/de la sa yis skud byed cing /_/mi gtsang ba yang 'thor bar byed/_/de dag gnod pa mang byed kyang /_/g.yo ba med cing 'khrugs 
[\[128b\]]
[\[128b.1\]]med par/_/mkha' khyab bsam gtan bsam gtan byed/_/mtho ba med cing dma' ba med/_/lus ma bsrungs par chos ma reg_/bshang ba mi byed gci mi byed/_/sgra yis mi 'jigs gzhan mi lta/_/sha dang khrag rnams skams gyur te/_/lags pa rtsa rgyus rus pa lus/_/
[\[128b.2\]]sgal tshigs dag ni lto bar snang /_/lan bu blas pa ci bzhin no/_/gang dag lhag par byas lha dang /_/lha min gnod sbyin dri za klu/_/yon tan ldan pa mngon sum bas/_/nyin dang mtshan du mchod pa byed/_/ji ltar mkha' 'dra'i sems ldan 'di/_/mkha' khyab bsam gtan bsam 
[\[128b.3\]]gtan byed/_/de 'drar bdag cag myur gyur ces/_/smon lam dag kyang 'debs par byed/_/snying rje'i blo yis 'jig rten gyi/_/don mang phyir byed ma gtogs par/_/bdag phyir ma yin bde blos min/_/bsam gtan ro ni myang phyir min/_/phas kyi rgol ba rab tu bcom/_/mu 
[\[128b.4\]]stegs blo nyams zil gyis mnan/_/mgo reg byang chub ga la yod/_/byang chub bskal mang rnyed dka' zhes/_/'od srung la ni tshig smras pa'i/_/las dang bya ba rab tu bstan/_/skye bo dag ni dga' bya'i phyir/_/mkha' khyab bsam gtan bsam gtan byed/_/lha mi khrag 
[\[128b.5\]]khrig bcu gnyis tshang /_/theg pa gsum la rab tu btul/_/de yi ched du blo gros bzang /_/mkha' khyab bsam gtan bsam gtan byed/_/dka' ba spyad pa'i le'u zhes bya ba ste/_bcu bdun pa'o//_//dge slong dag bdud sdig can yang byang chub sems 
[\[128b.6\]]dpa' lo drug gi bar du dka' ba spyad pa spyod pa'i tshe phyi bzhin 'brang ste/_glags bltas skabs btsal kyang nam yang glags cung zad kyang ma rnyed do/_/de glags ma rnyed nas yi chad de yid la gcags bzhin du song ngo /_/de la 'di skad ces bya ste/_dgon pa nyams ni dga' ba dang /_/nags 
[\[128b.7\]]tshal gel pa sgra med dang /_/lteng rgyas kyi ni shar phyogs na/_/chu klung nai ran dza na der/_/spong ba'i phyir ni brtson par byas/_/rtag tu mthu rtsal brtan pa po/_/grub dang bde ba thob bya'i phyir/_/brtson pas rab tu rtul de la/_/bdud ni 'jam zhing snyan pa'i tshig_/smra bar byed cing 
[\[129a\]]
[\[129a.1\]]'ongs par gyur/_/kye srog gces kyis 'tsho bar gyis/_/gson na chos ni spyod par 'gyur/_/gson tshe bya ba gang yod pa/_/de dag byas na mya ngan med/_/khyod ni mdog nyams dman par gyur/_/khyod ni shi la thug cing 'dug_/'chi ba'i cha ni stong 
[\[129a.2\]]snyed tsam/_/cha gcig tsam cig gson par zad/_/sbyin pa dag ni rtag tu byin/_/me yi sbyin sreg sbyin sreg byos/_/'on kyang bsod nams chen por 'gyur/_/spong ba yis ni ci zhig bya/_/spong ba'i lam ni sdug bsngal te/_/sems dul ba ni bya dka' zhes/_/de tshe bdud kyis 
[\[129a.3\]]de skad tshig_/byang chub sems dpa' de la smras/_/de skad smra ba'i bdud de la/_/byang chub sems dpas 'di skad smras/_/sdig can myos pa'i rtsa lag po/_/khyod ni rang gi don phyir 'ongs/_/nga la bsod nams chud zad kyang /_/don du gnyer ba med do bdud/_/gang dag bsod 
[\[129a.4\]]nams don du gnyer/_/de la de skad smra ba'i rigs/_/'tsho ba'i mtha' ni 'chi yin pas/_/mi 'chi snyam du nga mi sems/_/tshangs par spyod la gzhol gyur pas/_/phyir ldog par ni mi bya'o/_/chu klung dag gi chu rgyun kyang /_/rlung gis rnam par skems byed na/_/spangs pa nyid kyi 
[\[129a.5\]]khrag tsam lta/_/'di yis ci phyir skams mi 'gyur/_/khrag ni skams par gyur pa dang /_/de yi 'og tu sha skams 'gyur/_/sha ni zad par gyur pa dang /_/phyir zhing sems ni dang bar 'gyur/_/phyir zhing 'dun dang brtson 'grus dang /_/ting nge 'dzin kyang gnas par 
[\[129a.6\]]'gyur/_/nga ni de ltar gnas pas na/_/tshor ba dam pa thob gyur kyang /_/lus dang srog la mi lta ste/_/sran thub dag par gyur la ltos/_/nga la 'dun pa yod gyur cing /_/brtson 'grus dang ni shes rab yod/_/nga yi brtson 'grus bskyod nus pa/_/'jig rten de ni ngas ma 
[\[129a.7\]]mthong /_/srog chad shi ba ches bla ste/_/'tsho ba ngan pa de lta min/_/g.yul ngor shi ba legs pa ste/_/pham nas gson pa de lta min/_/sdar ma dpung las mi rgyal te/_/dpa' bo dpung las rgyal bar 'gyur/_/rgyal yang de ni rlom sems med/_/bdud khyod las ni myur rgyal 
[\[129b\]]
[\[129b.1\]]bya/_/'dod pa khyod kyi dang po'i dpung /_/mi dga' ba ni gnyis pa yin/_/khyod kyi gsum pa bkres dang skom/_/sred pa dpung tshogs bzhi pa yin/_/rmugs dang gnyid ni lnga pa ste/_/'jigs pa drug par brjod pa yin/_/khyod kyi the tshom bdun pa ste/_/khro dang 'chab pa brgyad 
[\[129b.2\]]pa yin/_/'thob dang tshigs bcad bkur sti dang /_/log par grags pa gang thob dang /_/bdag la stod par byed pa dang /_/gzhan la smod par byed pa dang /_/de dag nag po'i rtsa lag tu/_/lhung ba'i bdud kyi dpung yin no/_/dge sbyong bram ze kha cig ni/_/'di na glags 
[\[129b.3\]]lta 'khod par snang /_/khyod dpung gang yin lhar bcas kyis/_/'jig rten 'di ni rab 'dul ba/_/so btang ma byas snod chus bzhin/_/shes rab kyis ni de dag gzhig_/dran pa legs par nyer bzhag ste/_/shes rab legs par bsgoms byas nas/_/shes bzhin du ni spyod 
[\[129b.4\]]par bya/_/blo ngan khyod kyis ci byar yod/_/de skad ces smras pa dang /_bdud sdig can sdug bsngal zhing yid mi bde ste/_yi ma rangs nas yid la gcags bzhin du de nyid du mi snang bar gyur to//_//'phags pa rgya cher rol pa zhes bya ba theg pa chen po'i mdo/_
[\[129b.5\]]bam po bcu gnyis pa/_dge slong dag de nas byang chub sems dpa' 'di snyam du sems te/_dge sbyong dang bram ze gang dag kha cig 'das pa dang /_ma 'ongs pa dang da ltar byung ba'i dus na bdag la gnod pa byed pa dang /_lus la gdung ba byed de/_sdug bsngal drag po tsha ba mi bzad pa/_
[\[129b.6\]]yid du mi 'ong ba'i tshor ba myong bar byed pas de dag shin tu sdug bsngal ba myong ngo snyam mo/_/dge slong dag ngas 'di snyam du bsams te/_spyod pa 'di dang bsgrub pa 'dis mi'i chos bla ma las mchog tu gyur pa/_'phags pa ye shes mthong ba'i khyad par gang yang mngon du ma byas te 'di ni byang chub kyi 
[\[129b.7\]]lam ma yin/_lam 'di ni ma 'ongs pa'i skye ba dang /_rga ba dang 'chi ba 'byung ba nub par byed pa ma yin te/_byang chub kyi lam ma 'ongs pa'i skye ba dang /_rga ba dang 'chi ba'i sdug bsngal 'byung ba nub par byed pa gzhan zhig yod do snyam mo/_/dge slong dag ngas 'di snyam du bsams te/_ngas 
[\[130a\]]
[\[130a.1\]]pha'i skyed mos tshal du shing 'dzam bu'i grib ma la 'dug ste/_'dod pa rnams las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang /_bde ba can bsam gtan dang 
[\[130a.2\]]po nas bsam gtan bzhi pa'i bar du bsgrubs te gnas pa de byang chub kyi lam yin te skye ba dang /_rga ba dang na ba dang 'chi ba'i sdug bsngal 'byung ba rnams nub par 'gyur ba yin snyam nas/_de byang chub kyi lam yin no snyam ste/_nga'i rnam par shes pa de'i rjes su 'brang bar gyur to/_/ngas 
[\[130a.3\]]'di snyam du bsams te/_'di ltar nyam chung bar gyur pas ni lam de mngon par rdzogs par byang chub par bya mi nus so/_/gal te nga 'di ltar lus ngan cing nyam chung bzhin du mngon par shes pa dang /_ye shes kyi stobs kyis byang chub kyi snying por song na ni ngas phyi ma'i skye bo la snying brtse 
[\[130a.4\]]ba byas par mi 'gyur te/_'di yang byang chub kyi lam ma yin gyis/_ngas kha zas rags pa zos la lus kyi mthu stobs bskyed de/_de nas gdod byang chub kyi snying por 'gro'o snyam mo/_/dge slong dag de na lha'i bu gang dag nga la mos pa de dag gis nga'i sems kyi yongs su rtog pa 
[\[130a.5\]]sems kyis shes nas/_nga ga la ba der 'ongs te nga la 'di skad ces smras so/_/skyes bu dam pa zhal zas rags pa ma gsol cig_/bdag cag gis ba spu'i khung bur mdangs stsal bar bgyi'o/_/dge slong dag ngas 'di snyam du bsams te/_bdag ni zas mi bza' bar bdag nyid kyis 
[\[130a.6\]]dam bcas la/_bdag gi spyod yul gyi grong na gnas pa'i skye bo nyen kor ba rnams kyis kyang /_'di ltar dge sbyong gau ta ma ni zas mi za ba yin par yang shes te/_nga la mos pa'i lha'i bu 'di dag gis nga'i ba spu'i khung bur mdangs bcug par gyur na/_ngas shin tu [{]brdzun [,]rdzun [}]smras par gyur 
[\[130a.7\]]to snyam ste/_de nas byang chub sems dpas [{]brdzun [,]rdzun [}]smra ba spang ba'i phyir lha'i bu de dag gi tshig ma mnyan par kha zas rags pa bza' bar sems btud do/_/dge slong dag de ltar byang chub sems dpas lo drug gi bar du brtul zhugs dang dka' thub nyams su blangs nas/_stan de las langs 
[\[130b\]]
[\[130b.1\]]te/_kha zas rags pa 'di lta ste bu ram gyi dbu ba dang /_mon sran sde'u yi khu bcud dang /_ha re nu kha'i khu bcud dang /_zan dang /_'bras chan dang /_'dren mar bza'o zhes tshig tu brjod do/_/dge slong dag de nas lnga sde bzang po dag 'di snyam du sems te/_dge sbyong gau ta mas lam 
[\[130b.2\]]'di dang bsgrub pa 'dis mi'i chos bla ma las mchog tu gyur pa 'phags pa ye shes mthong ba'i khyad par gang yang mngon du byed ma nus na kha zas rags pa 'di zos te/_bsod nyams la sbyor ba dang ldan par gnas pas ci nus te mi gsal ba byis pa yin no snyam du bsams nas byang 
[\[130b.3\]]chub sems dpa'i gan nas song ste/_grong khyer bA rA Na sIr song nas drang srong lhung ba [{]ri dgas [,]ri dwags [}]kyi nags su gnas so/_/de na byang chub sems dpa' thog ma nyid du dka' ba spyad pa spyod pa na grong pa'i bu mo gzhon nu bcus blta ba dang phyag bya ba'i phyir bsnyen bkur byas so/_/lnga sde 
[\[130b.4\]]bzang po de dag gis kyang rim gro byas shing rgya shug 'bru gcig dang /_'bras 'bru gcig dang /_til 'bru gcig dbul ba yang phul lo/_/grong pa'i bu mo bcu ni bu mo stobs ldan ma zhes bya ba dang /_stobs sbed ma dang /_shin tu sdug dang /_sde las rnam par rgyal dang /_a ti 
[\[130b.5\]]mug ta ka'i phreng ba can dang /_mdzes ma dang /_rdza byed ma dang /_skra lcang lo rgyas dang /_ral bu can dang /_legs skyes ma zhes bya ba ste/_gzhon nu ma de dag gis byang chub sems dpa'i tshod ma'i rnam pa de dag thams cad byas te phul lo/_/byang chub sems dpas kyang de dag zos 
[\[130b.6\]]nas rim gyis spyod yul gyi grong du bsod snyoms spyad pas mdog dang /_gzugs dang /_stobs dang ldan par gyur to/_/de tshun chad byang chub sems dpa' la dge sbyong mdzes pa/_dge sbyong chen po zhes 'dzer to/_/dge slong dag de na byang chub sems dpa' dang po nyid du dka' 
[\[130b.7\]]ba spyad pa spyod pa na byang chub sems dpas brtul zhugs dang /_dka' thub nyams 'og tu chud par bya ba dang /_lus rtas par bya ba'i phyir grong pa'i bu mo legs skyes mas nyin gcig bzhin du/_bram ze brgyad brgya zan byin zhing 'di skad du bdag gi zas zos pas byang chub sems 
[\[131a\]]
[\[131a.1\]]dpa' bla na med pa yang dag par rdzogs pa'i byang chub mngon par rdzogs par 'tshang rgya bar shog shig ces smon lam yang btab bo/_/dge slong dag lo drug 'das nas/_ngas 'di snyam du bsams te/_gal te bdag gis 'doms yog 'ga' zhig rnyed na re stes snyam 
[\[131a.2\]]mo/_/dge slong dag de'i tshe grong pa'i bu mo legs skyes ma'i bran mo grub ma zhes bya ba zhig shi nas de sha na'i ras kyis dkris te/_dur khrod du bor bar gyur pa'i phyag dar khrod pa de ngas mthong nas/_ngas phyag dar khrod pa de blang ba'i phyir rkang pa g.yon pas mnan te/_dgus nas lag pa 
[\[131a.3\]]g.yas pa brkyang pa dang /_de nas sa bla'i lhas bar snang gi lha rnams la sgra bsgrags pa/_grogs po dag 'di ltar rgyal po chen po'i rigs su skyes pa 'khor los sgyur ba'i rgyal srid bor te/_phyag dar khrod pa la sems btud pa ngo mtshar te/_grogs po dag 'di ni rmad du 
[\[131a.4\]]byung ba'o/_/bar snang gi lha rnams kyis sa bla'i lha rnams kyi sgra thos nas rgyal chen bzhi'i ris kyi lha rnams la sgra bsgrags so/_/rgyal chen bzhi'i ris pas kyang sum cu rtsa gsum pa la'o/_/sum cu rtsa gsum pas kyang 'thab bral ba la'o/_/'thab bral bas kyang dga' ldan 
[\[131a.5\]]pa la'o/_/dga' ldan pas kyang 'phrul dga' ba la'o/_/'phrul dga' bas kyang gzhan 'phrul dbang byed pa la'o/_/gzhan 'phrul dbang byed pas kyang tshangs ris pa'i bar du'o/_/skad cig de dang /_thang cig de dang /_yud tsam de la grogs po dag 'di ltar rgyal po chen po'i 
[\[131a.6\]]rigs su skyes pa/_'khor los sgyur ba'i rgyal srid bor te/_phyag dar khrod pa la sems btud pa ngo mtshar te/_'di ni rmad du byung ba'o zhes sgra gcig dang /_brjod pa gcig 'og min gyi gnas kyi bar du grags par gyur to/_/de nas byang chub sems dpas yang 'di snyam du bsams te/_
[\[131a.7\]]bdag gis phyag dar khrod pa ni rnyed na/_gal te chu zhig rnyed na re stes snyam mo/_/de nas de nyid du lhas lag pa sa la brdabs pa dang /_der rdzing bu zhig byung bar gyur te/_deng sang du'ang lag pa brdabs pa'i rdzing zhes grags so/_/de nas yang byang chub sems dpas 'di snyam du bsams 
[\[131b\]]
[\[131b.1\]]te/_bdag gis chu ni rnyed na/_gal te phyag dar khrod pa 'di bkru ba'i rdo leb cig rnyed na re stes snyam pa dang /_skad cig de nyid la brgya byin gyis der rdo leb bzhag nas/_de la byang chub sems dpas phyag dar khrod pa de bkrus so/_/de nas lha'i rgyal po brgya byin gyis byang chub sems 
[\[131b.2\]]dpa' la 'di skad ces smras so/_/skyes bu dam pa 'di kho bo la stsol cig dang kho bos bkru'o/_/de nas byang chub sems dpas rab tu byung ba ni bdag nyid kyis bya bar bstan pa'i phyir brgya byin la ma byin par bdag nyid kyis bkrus so/_/de lus ngal te chad nas rdzing nas 'byung snyam pa 
[\[131b.3\]]dang /_bdud sdig can phrag dog gi chos dang ldan pas rdzing bu gang ba mthon po zhig sprul to/_/rdzing de'i 'gram na shing sgrub byed ces bya ba chen po zhig yod do/_/byang chub sems dpa' 'jig rten dang 'thun par bya ba dang /_lha mo la phan gdags pa'i phyir shing de'i lha mo la smras pa/_lha 
[\[131b.4\]]mo shing gi yal ga smod cig_/des kyang shing yal ga smad nas byang chub sems dpa' de la 'jus te byung ngo /_/byung nas kyang shing sgrub byed de'i drung du phyag dar khrod pa chos gos snam sbyar du byas nas drubs te/_deng sang du'ang de phyag dar khrod pa drubs pa zhes ming du grag go/_/de nas gnas 
[\[131b.5\]]gtsang ma'i ris kyi lha'i bu 'od dri ma med pa zhes bya ba des/_lha'i gos ngur smrig gi tshon du btsos pa rung ba dge sbyong gi tshul dang 'thun pa dag byang chub sems dpa' la phul lo/_/byang chub sems dpas kyang de dag blangs te/_snga dro sham thabs dang chos gos bgos nas spyod yul 
[\[131b.6\]]gyi grong du phyogs pa dang /_de na lha rnams kyis lteng rgyas kyi sde dpon gyi grong na dga' byed ces bya ba'i grong mi zhig yod pa'i bu mo legs skyes ma la nam phyed tsam na smras pa/_khyod kyis gang gi phyir mchod sbyin byas pa de brtul zhugs de nyams 'og tu chud nas de kha zas rags pa bzang 
[\[131b.7\]]po bza' bar sems kyis/_sngon khyod kyis bdag gi zas zos nas byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar shog shig ces smon lam btab pa gang yin pa'i khyod kyi bya ba de gyis shig_/dge slong dag de nas grong mi 
[\[132a\]]
[\[132a.1\]]dga' byed kyi bu mo legs skyes mas lha de dag gi tshig de thos nas myur ba myur bar ba stong gi 'o ma lan bdun du snying khur byas pa bzang po mchog tu 'gyur ba snying po can blangs te/_blangs nas kyang 'o ma de 'bras sar pa sar pa dag dang /_phru ba sar par blugs nas thab sar 
[\[132a.2\]]bar btsugs te/_kha zas de sgrub bo/_/de sgrub pa na snga ltas 'di dag snang ste/_'o ma de'i nang na dpal be'u dang /_bkra shis pa dang /_g.yung drung 'khyil pa dang /_pad ma dang /_sdong ris la sogs pa bkra shis rnams snang ngo /_/de nas des 'di snyam du bsams te/_ltas 
[\[132a.3\]]'di lta bu 'di dag snang ba las na/_byang chub sems dpas zas zos nas byang chub 'thob par 'gyur du the tsom med do snyam pa dang /_rgya mtsho pa shes shing cho ga shes pa'i mtshan mkhan phyogs der phyin par gyur nas/_des kyang bdud rtsi 'thob pa nyid du lung bstan to/_/de nas legs skyes 
[\[132a.4\]]mas thug pa de tshos pa dang thang la bzhag ste/_me tog gis gtor/_spos chus gtor nas gus par stan bting ste/_bran mo gong ma zhes bya ba la smras pa/_gong ma song la bram ze bos shig_/ngas ni 'o thug sbrang rtsi can 'di blta'o/_/jo mo legs so zhes de'i ltar mnyan nas/_shar 
[\[132a.5\]]phyogs logs su song ba dang /_des byang chub sems dpa' mthong ngo /_/de bzhin du lho phyogs logs su song na yang byang chub sems dpa' mthong ngo /_/de bzhin du nub dang byang phyogs logs su song na yang de dang der des byang chub sems dpa' mthong ngo /_/de'i tshe na 
[\[132a.6\]]gnas gtsang ma'i ris kyi lha'i bu rnams kyis gzhan mu stegs can thams cad tshar bcad par gyur pas 'ga' tsam yang mi snang ngo /_/de nas de slar log ste jo mo la 'di skad ces smras so/_/gang dang gang du mchis kyang de dang de na dge sbyong mdzes pa gda' ba las/_dge sbyong ngam 
[\[132a.7\]]bram ze gzhan ni 'ga' yang mi gda'o/_/legs skyes mas smras pa/_de nyid bram ze yin te/_de'i phyir 'di brtsams kyis/_gong ma song la de nyid bos shig_/jo mo legs so zhes smras te/_gong ma song nas byang chub sems dpa'i rkang pa gnyis la gtugs te legs skyes 
[\[132b\]]
[\[132b.1\]]ma zhes bgyi bas spyan 'dren to zhes smras so/_/dge slong dag de nas byang chub sems dpa' grong pa'i bu mo legs skyes ma'i khyim du song ste stan bting ba la 'dug go/_/dge slong dag de nas grong pa'i bu mo legs skyes mas 'o thug sbrang rtsi can gyis gser gyi snod chen po bkang ste/_
[\[132b.2\]]byang chub sems dpa' la phul lo/_/de nas byang chub sems dpas 'di snyam du bsams te/_legs skyes mas kha zas 'di lta bu 'di byin pa 'di bdag gis deng zos te/_the tsom med par bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam mo/_/de nas 
[\[132b.3\]]byang chub sems dpas zas de blangs nas grong pa'i bu mo legs skyes ma la 'di skad ces smras so/_/che zhe gser gyi snod chen po 'di ji ltar bya/_des smras pa/_khyod snoms shig_/byang chub sems dpas smras pa/_kho bo la ni snod 'di lta bu mi dgos so/_/legs skyes mas smras 
[\[132b.4\]]pa/_ci dgyes su mdzod cig_/bdag ni snod ma mchis par su la yang zas mi stsol to/_/de nas byang chub sems dpas zas de thogs te/_lteng rgyas nas byung nas dro la bab pa dang /_klu'i klung chu bo nai ran dza na'i ngogs su song ste/_zas dang chos gos rnams phyogs gcig tu 
[\[132b.5\]]bzhag nas/_byang chub sems dpa' lus bsil bar bya ba'i phyir klung nai ran dza na'i nang du zhugs so/_/dge slong dag byang chub sems dpa' khrus byed pa'i tshe/_lha'i bu brgya stong du ma dag 'di lta ste/_byang chub sems dpa' la mchod pa'i las kyi phyir lha'i a ga ru dang /_tsan 
[\[132b.6\]]dan gyi phye ma dang /_byug pa dag klung du ldugs shing lha'i me tog kha dog sna tshogs dag kyang chu'i nang du 'thor ro/_/de'i tshe klung chen po nai ran dza na lha'i spos rnams dang /_me tog rnams kyis gang bar gyur te 'bab bo/_/byang chub sems dpa' spos chu gang gis khrus byas par gyur pa de 
[\[132b.7\]]lha'i bu bye ba khrag khrig brgya stong dag gis blangs te mchod rten du bya ba dang /_mchod par bya ba'i phyir rang rang gi gnas su khyer ro/_/byang chub sems dpa'i skra dang ag tshom gang yin pa de dag kyang grong pa'i bu mo legs skyes mas bkra shis pa yin no snyam nas/_mchod rten du bya 
[\[133a\]]
[\[133a.1\]]ba dang /_mchod par bya ba'i phyir khyer ro/_/byang chub sems dpa' klung nas byung nas 'dug par 'dod de gling la lta'o/_/de nas klung nai ran dza na'i klu'i bu mo gang yin pa de sa'i 'og nas byung ste/_yid las byung ba'i seng ge'i khri byang chub sems dpa' la phul nas/_
[\[133a.2\]]byang chub sems dpa' de la 'dug ste/_grong pa'i bu mo legs skyes ma la snying brtse ba nye bar bzung nas/_ji tsam dgos par 'o thug sbrang rtsi can de 'thungs so/_/'thungs nas kyang gser gyi snod chen po de la ma chags par chur bor ro/_/bor ma thag tu klu'i rgyal po rgya mtshos 
[\[133a.3\]]mchod pa'i 'os yin no zhes dad pa dang gus pa bskyed de blangs nas rang gi gnas su song ngo /_/de nas mig stong pa grong khyer 'jig pa nam mkha' lding gi gzugs su sprul nas kha rdo rje'i mchur bsgyur te/_klu'i rgyal po rgya mtsho las gser gyi snod chen po de dbrog tu brgal na ma nus 
[\[133a.4\]]nas rang gi gzugs kyis gus par byas te/_bslangs nas mchod rten du bya ba dang /_mchod par bya ba'i phyir sum cu rtsa gsum gyi gnas su khyer ro/_/khyer nas kyang snod chen po'i dge 'dun gyi dus ston byas te/_deng sang du'ang sum cu rtsa gsum pa'i lha rnams lo gcig bzhin du 
[\[133a.5\]]snod chen po'i dus ston byed do/_/seng ge'i khri de yang klu'i bu mo de nyid kyis mchod rten du bya ba dang /_mchod par bya ba'i phyir khyer ro/_/dge slong dag byang chub sems dpas zas rags pa zos ma thag tu byang chub sems dpa'i bsod nams kyi stobs dang /_shes rab kyi stobs 
[\[133a.6\]]kyis skad cig de nyid la lus la snga ma'i kha dog bzang po rgyas pa dang /_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_'od 'dom gang ba yang byung bar gyur to/_/de la 'di skad ces bya ste/_lo drug bar du brtul zhugs nyams 'og chud byas 
[\[133a.7\]]bcom ldan blo gros 'di snyam sems/_/gal te bdag ni 'di ltar rid bzhin bsam gtan mngon shes ye shes stobs ldan pa/_/shing gi rgyal po'i drung du song ste thams cad mkhyen nyid 'tshang rgyar bya na ni/_/de dag na yang bdag gis phyi ma'i skye bo dag la snying brtse ma byas 'gyur/_/
[\[133b\]]
[\[133b.1\]]bsod nams ngan ngon tsam dang ldan pa'i lha mi 'di dag ngan pas ye shes tshol/_/de dag lus ni nyam chung gyur na bdud rtsi 'tshang rgya byed par mi nus pas/_/kha zas rags pa dam pa zos te lus kyi mthu stobs bskyed pa byas na ni/_/shing gi rgyal po'i drung du song ste thams cad mkhyen nyid 'tshang 
[\[133b.2\]]rgyar bya bar bsams/_/grong pa'i bu mo sngon chad spyod pa spyad pa legs skyes ma zhes bya ba de/_/'dren pa brtul zhugs grub par shog ces de lta'i yid kyis rtag tu mchod sbyin byed/_/de ni lha yis bskul ba thos nas de tshe 'o thug sbrang rtsi can blangs te/_/klung gi 'gram du song nas 
[\[133b.3\]]dga' ba'i yid kyis nai ran dza na'i ngogs na 'dug_/bskal pa stong du spyod pa spyad cing dbang po zhi la rab tu zhi ba de/_/lha dang klu yi tshogs dang drang srong dag gis bskor te nai ran dza na ra 'ongs/_/pha rol brgal nas sems can sgrol ba blo gros ldan pa khrus byar bsams nas ni/_/
[\[133b.4\]]thub pa dag pa dri med 'jig rten snying brtse phyir ni klung du zhugs te 'khru/_/bye ba phrag stong lha dag dga' ba'i yid kyis spos rnams dang ni phye ma dag_/klung du 'thor zhing sems can dam pa bkru ba'i don du chu la gang bar byed/_/byang chub sems dpa' dri med nges pa bkrus te ngogs na 
[\[133b.5\]]'dug par shes gyur nas/_/lha stong rab tu dga' ste sems can dag pa bkrus pa'i chu de mchod phyir khyer/_/ngur smrig bzang po dri ma med pa'i gos dag lha yi bu yis de la byin/_/rung ba dag dang sham thabs bgos nas bcom ldan 'das ni chu klung ngogs na 'dug_/klu yi bu mo dga' 
[\[133b.6\]]zhing rab tu mgu ba'i yid kyis seng ge'i khri yang bshams/_/de la 'jig rten dag gi mig byed yid kyang rab tu zhi ba de 'dug nas/_/blo gros ldan pa legs skyes ma des gser gyi snod du kha zas blugs te byin/_/rkang par phyag 'tshal nas ni de dag kha lo sgyur ba bdag gis gsol zhes 
[\[133b.7\]]byas/_/blo gros ldan pas ji tsam dgos par zas kyang zos nas snod ni chur bor te/_/de ni grong khyer 'jig pa lha yi bla mas bdag gis mchod par bya zhes khyer/_/gang tshe rgyal bas kha zas rags pa dam pa zos pa de yi skad cig la/_/de yi lus kyi stobs dang gzi brjid dag dang dpal 
[\[134a\]]
[\[134a.1\]]yang snga mkho bzhin du gnas/_/legs skyes ma dang lha rnams dag la chos gtam byas nas don kyang mang du byas/_/seng ge ngang pa'i stabs dang glang po'i dbang po'i 'gros kyis byang chub shing drung chas/_/nai ran dza na'i le'u zhes bya ba ste/[ {]bcwa [,]bco [}]brgyad pa'o//_//
[\[134a.2\]]dge slong dag de ltar byang chub sems dpa' klung nai ran dza nar khrus byas te/_zas zos nas lus kyi mthu stobs bskyed de/_bdud las rnam par rgyal bar bya ba'i phyir rnam pa bcu drug dang ldan pa'i sa phyogs shing gi rgyal po byang chub chen po'i drung ga la ba der skyes bu chen po'i stabs gang yin 
[\[134a.3\]]pa'i stabs des song ste/_mi bskyod pa'i stabs dang /_dbang po'i mchod sdong lta bu'i stabs dang /_ri'i rgyal po lhun po ltar shin tu brtan pa'i stabs dang /_mi dngom pa ma yin pa'i stabs dang /_ya yo med pa'i stabs dang /_'tshe ba med pa'i stabs dang /_rings pa ma yin pa'i 
[\[134a.4\]]stabs dang /_sdod pa med pa'i stabs dang /_'khrugs pa med pa'i stabs dang /_'khyor pa med pa'i stabs dang /_'drud pa med pa'i stabs dang /_zhum pa med pa'i stabs dang /_ha cang mi sdod pa'i stabs dang /_mi g.yos pa'i stabs dang /_rtab rtab po med pa'i stabs dang /_
[\[134a.5\]]tshul du shis pa'i stabs dang /_dri ma med pa'i stabs dang /_dge ba'i stabs dang /_zhe sdang med pa'i stabs dang /_gti mug med pa'i stabs dang /_chags pa med pa'i stabs dang /_seng ge'i stabs dang /_dad pa'i rgyal po'i stabs dang /_klu'i rgyal po'i stabs dang /_sred med 
[\[134a.6\]]kyi bu'i stabs dang /_sa la mi reg pa'i stabs dang /_rtsibs stong dang ldan pa'i 'khor lo'i ri mo sa la snang ba'i stabs dang /_sor mo dra bas 'brel cing sen mo zangs lta bu'i stabs dang /_so sgra 'byin pa'i stabs dang /_ri rdob pa'i stabs dang /_mthon dman mnyam par byed pa'i 
[\[134a.7\]]rkang mthil gyi stabs dang /_dra ba'i bar nas 'od dang 'od zer phyung nas sems can la reg na bde 'gror 'gro ba'i stabs dang /_pad ma dri ma med pa la gom pa 'dor ba'i stabs dang /_sngon dge ba legs par spyad pa'i 'gros kyi stabs dang /_sngon gyi sangs rgyas seng ge'i khri la bzhud pa'i 
[\[134b\]]
[\[134b.1\]]stabs dang /_rdo rje ltar bsam pa brtan zhing mi phyed pa'i stabs dang /_ngan song ngan 'gro thams cad gcod pa'i stabs dang /_bde ba thams cad skyed pa'i stabs dang /_thar pa'i lam ston pa'i stabs dang /_bdud kyi stobs stobs med par byed pa'i stabs dang /_ngan pa'i tshogs can gyi 
[\[134b.2\]]tshogs phas kyi rgol ba chos dang 'thun pas tshar gcad pa'i stabs dang /_mun pa'i ling thog dang /_nyon mongs pa sel ba'i stabs dang /_'khor ba'i phyogs phyogs med par byed pa'i stabs dang /_brgya byin dang /_tshangs pa dang /_dbang phyug chen po dang /_'jig rten skyong ba 
[\[134b.3\]]rnams zil gyis gnon pa'i stabs dang /_stong gsum gyi stong chen po na dpa' bo gcig pu'i stabs dang /_rang byung zil gyis [(]mnon [,]gnon [)]pa'i stabs dang /_thams cad mkhyen pa'i ye shes thob par byed pa'i stabs dang /_dran pa dang blo gros kyi stabs dang /_bde 'gror 'gro ba'i 
[\[134b.4\]]stabs dang /_rga ba dang 'chi ba rab tu zhi bar byed pa'i stabs dang /_zhi ba rdul med pa/_bdud kyi 'jigs pa med pa/_mya ngan las 'das pa'i grong khyer du 'gro ba'i stabs te/_de 'dra ba'i stabs kyis byang chub sems dpa' byang chub kyi snying por chas so/_/dge slong dag de ltar klung 
[\[134b.5\]]nai ran dza na dang /_byang chub kyi snying po'i bar der rlung gi sprin gyi lha'i bu rnams kyis lam phyag dar byas par gyur to/_/char sprin rnams kyis spos chus chag chag btab bo/_/me tog kyang chal mar bkram mo/_/stong gsum gyi stong chen po'i 'jig rten gyi khams 'di na shing ji snyed 
[\[134b.6\]]yod pa de dag thams cad kyang shing byang chub ga la ba de logs su rtse mo 'dud par gyur to/_/gang dag de'i nyin par btsas pa'i byis pa de dag kyang byang chub kyi snying po logs su mgo bstan te nyal lo/_/stong gsum gyi stong chen po'i 'jig rten gyi khams 'di na ri rab la sogs pa ri gang 
[\[134b.7\]]dag yod pa de dag thams cad kyang byang chub kyi snying po ga la ba de logs su 'dud par gyur to/_/klung nai ran dza na nas bzung ste/_byang chub kyi snying po'i bar der 'dod pa na spyod pa'i lha'i bu rnams kyis kha tshon rgyang grags tsam tshun chad kyi lam mngon par bkod par gyur to/_/lam de'i 'gram 
[\[135a\]]
[\[135a.1\]]g.yas g.yos su'ang rin po che sna bdun gyi stegs bu 'phang du shing ta la bdun tsam du mtho ba/_steng du rin po che'i dra ba bres pa/_lha'i gdugs dang /_rgyal mtshan dang /_ba dan gyis legs par brgyan par sprul to/_/mda' rgyang gang tsam/_mda' rgyang gang tsam gyi 
[\[135a.2\]]zhing rin po che sna bdun gyi shing ta la stegs bu de bas mtho ba mngon par sprul te/_shing ta la thams cad rin po che brgyus pas phan tshun 'brel bar 'dug go/_/shing ta la gnyis gnyis kyi bar du rdzing spos chus yongs su gang ba gser gyi bye ma bdal ba/_me tog ud pa la dang /_pad 
[\[135a.3\]]ma dang /_ku mu da dang /_pad ma dkar po la sogs pas gang ba/_rin po che'i stegs bus bskor ba/_nor bu rin po che bai dU r+yas them skas brgyan pa/_chu sreg dang /_bya gar dang /_ngang pa dang /_ngur pa dang /_khrung khrung dang /_rma bya sgra 'byin pa'i rdzing dag byas so/_/lam de na lha'i bu mo 
[\[135a.4\]]brgyad khri ni spos chus chag chag 'debs so/_/lha'i bu mo brgyad khri ni me tog sil ma lha'i dri bsung dang ldan pa 'thor ro/_/shing ta la thams cad kyi mdun logs su rin po che'i mkha' rten bzhag go/_/rin po che'i mkha' rten thams cad la lha'i bu mo tsan dan dang /_a ga ru'i phye ma'i phur ma 
[\[135a.5\]]thogs pa dang /_dus kyi rjes su 'brang ba'i bdug pa'i pog phor thogs pa brgyad khri 'khod par gyur to/_/rin po che'i mkha' rten thams cad la lha'i bu mo lha'i glu dbyangs len pa lnga khri 'khod par gyur to/_/dge slong dag de ltar byang chub sems dpa' zhing rnams ni rab tu skyod/_'od zer 
[\[135a.6\]]bye ba khrag khrig brgya stong ni 'byin/_sil snyan brgya stong ni sgrogs/_me tog mang po'i char chen po ni 'bebs/_gos brgya stong gi g.yab mo ni 'dor/_rnga bo che brgya stong ni rdung /_rta dang glang po che dang /_glang khyu ba rnams ni sgra 'byin/_bya ne tso dang /_ri skegs dang /_khu byug dang /_
[\[135a.7\]]ka la ping ka dang /_shang shang te'u dang /_ngang pa dang /_ngur pa dang /_khrung khrung dang /_rma bya brgya stong ni bskor ba byed/_bkra shis brgya stong ni 'bul zhing lam gyi bkod pa rnam pa de lta bu des/_byang chub sems dpa' byang chub kyi snying por song ngo /_/gang gi nub mo byang chub 
[\[135b\]]
[\[135b.1\]]sems dpa' byang chub mngon par rdzogs par byang chub par 'dod par gyur pa de nyid kyi nub mo stong gsum gyi stong chen po'i bdag po tshangs pa dbang sgyur zhes bya ba des tshangs pa'i 'khor chen po de la bos te/_'di skad ces smras so/_/grogs po dag shes par gyis shig_/byang chub 
[\[135b.2\]]sems dpa' sems dpa' chen po go cha chen po mnabs pa/_dam bcas pa chen po ma bor ba/_go cha sra ba mnabs pa/_thugs yongs su mi skyo ba/_byang chub sems dpa'i spyod pa thams cad tshar phyin pa/_pha rol tu phyin pa thams cad kyi pha rol tu byon pa/_byang chub sems dpa'i sa 
[\[135b.3\]]thams cad la mnga' dbang brnyes pa/_byang chub sems dpa'i bsam pa thams cad kyi bya ba shin tu mkhyen pa/_sems can thams cad kyi dbang po'i rjes su zhugs pa/_de bzhin gshegs pa'i gsang ba thams cad la shin tu zhugs pa bdud kyi las kyi lam thams cad las yang dag par 
[\[135b.4\]]'das pa/_dge ba'i rtsa ba thams cad la gzhan gyi dring mi 'jog pa/_de bzhin gshegs pa thams cad kyis byin gyis brlabs pa/_sems can thams cad la rab tu thar pa'i lam ston pa/_ded dpon chen por gyur pa/_bdud kyi dkyil 'khor thams cad 'joms par mdzad pa/_
[\[135b.5\]]stong gsum na dpa' bo gcig pur gyur pa/_chos kyi sman thams cad yang dag par bsgrubs pa/_sman pa'i rgyal po chen po rnam par grol ba'i thabs thob pa/_chos kyi rgyal po chen po shes rab kyi 'od chen po gtong ba/_tog chen po'i rgyal po 'jig rten gyi chos brgyad kyis ma gos pas 
[\[135b.6\]]pad ma chen po lta bu/_chos thams cad kyi gzungs ma bsnyel ba/_rgya mtsho chen po dang 'dra ba/_rjes su chags pa dang khong khro ba dang bral ba/_mi g.yo ba/_mi bskyod pa/_ri rab chen po lta bu/_shin tu dri ma med pa/_shin tu yongs su dag pa/_shin tu dkar ba'i blo dang ldan pa/_nor 
[\[135b.7\]]bu rin po che chen po dang 'dra ba/_chos thams cad la dbang bsgyur ba/_sems las su rung ba/_tshangs pa chen po lta bu'i byang chub sems dpa' de bdud kyi sde rab tu 'dul ba dang /_bla na med pa yang dag par rdzogs pa'i byang chub tu mngon par rdzogs par byang chub par bzhed pa dang /_
[\[136a\]]
[\[136a.1\]]stobs bcu dang /_mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par mdzad pa dang /_chos kyi 'khor lo chen po bskor ba dang /_seng ge'i sgra chen po bsgrag pa dang /_chos kyi sbyin pas sems can thams cad tshim par mdzad pa 
[\[136a.2\]]dang /_sems can thams cad kyi chos kyi mig rnam par sbyang ba dang /_phas kyi rgol ba thams cad chos dang 'thun pas tshar gcad pa dang /_sngon dam bcas pa yongs su rdzogs pa kun tu bstan pa dang /_chos thams cad la dbang phyug gi mnga' dbang brnyes par mdzad pa'i phyir byang chub 
[\[136a.3\]]kyi snying por bzhud kyis/_de la grogs po dag khyed byang chub sems dpa' la mchod pa dang /_rim gro bya ba'i las thams cad la spro bar gyis shig_/de nas tshangs pa chen po dbang sgyur gyis de'i tshe tshigs su bcad pa 'di dag smras so/_/gang gi bsod nams dag dang gzi brjid 
[\[136a.4\]]dpal gyis byams dang snying rje dga' ba dang /_/btang snyoms dang ni bsam gtan dag dang de bzhin mngon shes tshangs pa'i lam snang ba/_/bskal pa stong du spyod pa spyad pa de ni byang chub shing drung chas par gyur/_/thub pa de la bsam pa'i brtul zhugs sgrub par byed pa'i mchod pa 
[\[136a.5\]]legs par bya/_/de la skyabs su song na ngan 'gro'i 'jigs dang mi phrad mi khom mi 'gyur te/_/lha yi nang du 'dod pa'i bde ba rnyed nas tshangs pa'i gnas yangs 'gro bar 'gyur/_/lo drug bar du dka' ba spyad pa spyad nas 'di ni byang chub shing drung bzhud/_/kun kyang 
[\[136a.6\]]dga' zhing rab tu mgu ba'i yid kyis de la mchod pa legs par gyis/_/de ni stong gsum rgyal po dbang phyug dam pa chos kyi dbang phyug rgyal po ste/_/brgya byin tshangs pa nyi zla'i grong khyer dag na de dang mnyam pa gang yang med/_/gang btsas tshe na zhing rnams bye ba khrag khrig rnam pa drug tu 
[\[136a.7\]]g.yos gyur pa/_/de ni de ring bdud kyi dpung las rgyal bar mdzad phyir shing chen mchog drung bzhud/_/gang gi spyi gtsug tshangs pa'i gnas 'dir gnas kyang blta bar nus pa ma yin zhing /_/gang gi sku la mtshan rab dam pa ldan zhing sum cu rtsa gnyis legs brgyan la/_/gang gi gsung 'dir 
[\[136b\]]
[\[136b.1\]]yid du 'ong zhing snyan la rnar 'thad tshangs dbyangs sgra snyan cing /_/gang gi thugs ni rab zhi khro dang bral ba de la mchod pa byed du 'dong /_/gang dag blo gros brgya byin tshangs pa'i gnas su bsam gtan bde bas 'da' bya dang /_/nyon mongs 'ching ba'i 'khri shing kun dang dra ba de dag gcod par byed 
[\[136b.2\]]'dod dang /_/gzhan las ma thos par ni rang rgyal byang chub zhi ba 'chi med 'thob 'dod dang /_/gal te sa gsum dag na sangs rgyas nyid 'dod de dag 'dren pa mchod par gyis/_/gang gis rgya mtshor bcas pa'i sa dang de bzhin rin po che rnams mtha' yas dang /_/khang [{]bzangs [,]bzang [}]skar khung bsil 
[\[136b.3\]]khang mang ldan pa dang zung du sbrel dang bzhon pa dang /_/me tog phreng ba shin tu mdzes pas brgyan pa skyed mos tshal gyis rab brgyan dang /_/rkang lag mgo dang mig rnams yongs su btang ba de ni byang chub snying por zhugs/_/dge slong dag de ltar stong gsum gyi tshangs pa chen po de skad cig de la stong 
[\[136b.4\]]gsum gyi stong chen po'i 'jig rten gyi khams 'dir phyin te/_lag mthil ltar mnyam par gyur pa/_gyo mo dang rdo med pa dang /_nor bu dang /_mu tig dang /_bai dUr+ya dang /_dung dang /_man shel dang /_byu ru dang /_gser dang /_dngul mang ba/_rtswa sngo zhing 'jam la g.yas su 'khyil cing g.yung 
[\[136b.5\]]drung 'khyil pa ka tsa lin di ka'i gos ltar reg na bde ba dag gis stong gsum gyi stong chen po'i 'jig rten gyi khams khyab pa 'dir phyin to/_/de'i tshe rgya mtsho chen po thams cad sa lta bur gyur kyang chu na rgyu ba'i sems can rnams la gnod pa cung zad kyang med do/_/'jig rten gyi khams de ltar brgyan pa 
[\[136b.6\]]'di phyogs bcu'i brgya byin dang /_tshangs pa dang /_'jig rten skyong ba rnams kyis mthong nas byang chub sems dpa' la mchod pa'i las kyi phyir sangs rgyas kyi zhing brgya stong legs par brgyan to/_/byang chub sems dpa' la mchod pa'i las kyi phyir byang chub sems dpa' rnams kyis kyang lha'i dang mi'i las 
[\[136b.7\]]shin tu 'das pa'i mchod pa bkod pa rnams kyis phyogs bcu'i sangs rgyas kyi zhing dpag tu med pa brgyan par gyur to/_/sangs rgyas kyi zhing de dag thams cad kyang bkod pa'i rgyan sna tshogs kyis brgyan pas sangs rgyas kyi zhing gcig lta bur snang bar gyur to/_/'jig rten gyi bar dag dang /_
[\[137a\]]
[\[137a.1\]]ri nag po dang /_khor yug dang /_khor yug chen po dag kyang mi snang bar gyur to/_/sangs rgyas kyi zhing de dag thams cad ni byang chub sems dpa'i 'od kyis gsal bar snang ngo /_/byang chub kyi snying po yongs su skyong ba'i lha'i bu bcu drug yod de/_/'di lta ste/_lha'i bu 
[\[137a.2\]]ud ka li zhes bya ba dang /_lha'i bu mud ka li zhes bya ba dang /_skye dgu'i bdag po dang /_dpa' stobs dang /_dpung rgyan stobs dang /_rab brtan dang /_sa 'dzin dang /_snang byed dang /_dri ma med dang /_chos kyi dbang phyug dang /_chos kyi tog dang /_'gro grub dang /_mig thogs pa med 
[\[137a.3\]]dang /_bkod pa chen po dang /_tshul khrims rnam dag dri ldan dang /_pad ma'i 'od de/_lha'i bu bcu drug po de dag ni byang chub kyi snying po yongs su skyong ba dag ste/_thams cad kyang phyir mi ldog pa'i bzod pa thob pa sha stag go/_/de dag gis kyang byang chub sems dpa' la mchod pa bya ba'i phyir 
[\[137a.4\]]byang chub kyi snying po brgyan te/_dpag tshad brgyad cu khor yug tu rin po che sna bdun gyi stegs bu rim pa bdun gyis ni bskor/_shing ta la'i phreng ba rim bdun dang /_rin po che'i dril bu g.yer ka'i dra ba rim bdun dang /_rin po che brgyus pa rim pa bdun gyis ni bskor/_'dzam 
[\[137a.5\]]bu'i chu bo'i gser gyi glegs bam rin po che thams cad kyis spras pa dag dang /_gser gyi tsong tsong dag dang /_'dzam bu'i chu bo'i gser gyi pad ma dag gis ni khebs par byas/_snying po mchog gi spos kyis ni bdugs/_rin po che'i dra ba ni bres so/_/phyogs bcu'i 
[\[137a.6\]]'jig rten gyi khams tha dad pa dag na shing sna tshogs mngon par 'phags pa/_bzang ba mngon du mchod pa/_lha yul ba dang /_mi yul ba gang dag na yod pa de dag thams cad kyang byang chub kyi snying po der snang bar gyur to/_/phyogs bcu dag na chu nas skye ba dang /_thang las skye ba'i 
[\[137a.7\]]me tog rnam pa sna tshogs gang dag yod pa de dag thams cad kyang byang chub kyi snying po der snang bar gyur to/_/phyogs bcu'i 'jig rten gyi khams tha dad pa dag na/_byang chub sems dpa' gang dag bsod nams dang /_ye shes kyi tshogs tshad med pa'i bkod pa dag gis byang chub kyi 
[\[137b\]]
[\[137b.1\]]snying po brgyan par byed pa de dag kyang byang chub kyi snying po der snang bar gyur to/_/de ltar lha'i bu byang chub kyi snying po yongs su skyong ba dag gis byang chub kyi snying por bkod pa de 'dra ba dag sprul par gyur te/_de dag lha dang /_klu dang /_gnod sbyin dang /_dri za dang /_lha ma yin dag gis mthong 
[\[137b.2\]]nas rang rang gi gnas la dur khrod tsam gyi 'du shes skyed par gyur to/_/bkod pa de dag mthong nas shin tu ngo mtshar cher 'dzin te/_e ma'o bsod nams kyi rnam par smin pa'i rgyu 'thun pa bsam gyis mi khyab pa legs so zhes ched du brjod pa'ang ched du brjod do/_/byang chub kyi shing gi lha mo bzhi yod de 
[\[137b.3\]]'di lta ste/_'od ma dang /_snyan ldan dang /_yid [{]bzangs [,]bzang [}]dang /_mdangs ldan ma ste/_byang chub kyi shing gi lha mo bzhi po de dag gis kyang byang chub sems dpa' la mchod pa bya ba'i phyir byang chub kyi shing rtsa ba phun sum tshogs pa/_sdong po phun sum tshogs pa/_yal ga dang /_lo ma dang /_
[\[137b.4\]]me tog dang /_'bras bu sna tshogs phun sum tshogs pa/_khrun dang sboms phun sum tshogs pa mdzes pa/_blta na sdug pa/_shin tu 'gel ba/_'phang du shing ta la bdun srid tsam du mtho ba/_de dang 'tsham par 'gel ba/_bkra ba/_blta na sdug pa/_yid du 'ong ba/_rin po che sna bdun 
[\[137b.5\]]gyi stegs bu rim bdun gyis bskor ba/_rin po che'i shing ta la'i phreng ba rim pa bdun dang /_rin po che'i dril bu g.yer ka'i dra ba rim pa bdun dang /_rin po che brgyus pa'i phreng ba rim pa bdun gyis kun nas bskor cing phyi rim bskor ba/_shing yongs 'du sa brtol dang 'dra ba/_mig gis blta 
[\[137b.6\]]bas mi ngoms pa bskyed do/_/gang du byang chub sems dpa' 'dug nas byang chub mngon par rdzogs par byang chub par 'dod pa'i sa phyogs de ni stong gsum gyi stong chen po'i 'jig rten gyi khams kyi rdo rje'i dkyil te/_sra ba/_snying po yod pa/_mi phyed pa/_rdo rje'i rang bzhin du gnas par 
[\[137b.7\]]gyur pa'o/_/dge slong dag de ltar byang chub sems dpa' byang chub kyi snying por 'gro ba na lus las rnam pa 'di lta bu'i 'od 'gyed de/_'od des ngan song thams cad zhi bar gyur to/_/mi khom pa thams cad bcad par gyur to/_/ngan 'gro'i tshor ba thams cad bskams par gyur to/_/sems can 
[\[138a\]]
[\[138a.1\]]gang dag dbang po ma tshang ba de dag ni dbang po yongs su rdzogs pa thob par gyur to/_/nad kyis btab pa rnams ni nad sos par gyur to/_/mi bde ba thams cad ni bde ba thob par gyur to/_/'jigs pas nyen pa rnams ni dbugs phyin pa thob par gyur to/_/bcing bas bcings pa rnams 
[\[138a.2\]]ni bcings pa las grol bar gyur to/_/sems can dbul po rnams ni longs spyod dang ldan par gyur to/_/nyon mongs pas gdungs pa rnams ni yongs su gdung ba med par gyur to/_/bkres pa rnams ni lto 'grangs par gyur to/_/skom pa rnams ni skom pa med par gyur to/_/sbrum ma rnams ni 
[\[138a.3\]]bde bar btsas par gyur to/_/zhum pa nyam chung ba rnams ni stobs phun sum tshogs par gyur to/_/de'i tshe sems can gang la yang 'dod chags dang zhe sdang dang /_gti mug dang /_khro ba dang /_chags pa dang /_tha ba dang /_gnod sems dang /_phrag dog gi gnod pa med par gyur to/_/
[\[138a.4\]]de'i tshe sems can gang yang 'chi ba med/_'pho ba med/_skye ba med do/_/de'i tshe sems can thams cad byams pa'i sems dang /_phan pa'i sems dang ldan zhing gcig la gcig pha mar 'du shes bskyed par gyur to/_/de la 'di skad ces bya ste/_mnar med pa la thug pa'i bar/_/dmyal ba 
[\[138a.5\]]mi bzad snang ba yi/_/sems can rnams kyi sdug bsngal zhi/_/bde ba'i tshor ba thob par 'gyur/_/dud 'gro'i skye gnas sems can rnams/_/phan tshun gnod byed ji snyed pa/_/thub chen 'od kyis reg pas na/_/de dag byams pa'i sems kyang skyes/_/[{]yi dgas [,]yi dwags [}]'jig rten [{]yi dgas [,]yi dwags [}]
[\[138a.6\]]rnams/_/bkres skom nyen pa ji snyed pa/_/byang chub sems dpa'i gzi brjid kyis/_/de dag zas skom rnyed par gyur/_/mi khom thams cad chad gyur cing /_/ngan 'gro rnams kyang skams par gyur/_/sems can thams cad bder gyur te/_/lha yi bde bas rab tu tshim/_/mig dang rna ba 
[\[138a.7\]]med pa dang /_/gzhan yang gang dag dbang po nyams/_/de dag dbang po kun rdzogs shing /_/yan lag thams cad mdzes par gyur/_/'dod chags zhe sdang la sogs pa'i/_/nyon mongs rnams kyis sems can gang /_/gnod gyur de tshe nyon mongs kun/_/zhi bar gyur te bde dang ldan/_/
[\[138b\]]
[\[138b.1\]]smyos pa dag ni dran ldan zhing /_/dbul po dag kyang nor dang ldan/_/nad kyis btab pa nad sos shing /_/bcing bas bcings pa grol bar gyur/_/ser sna med cing dgra med de/_/gnod sems dang ni rtsod pa dag_/phan tshun byed pa med gyur te/_/de tshe byams pa'i sems su gnas/_/pha dang 
[\[138b.2\]]ma dag bu gcig la/_/ji ltar phangs par sems pa ltar/_/de bzhin sems can phan tshun du/_/de tshe bu phangs bzhin du sems/_/byang chub sems dpa'i 'od dra yis/_/phyogs bcu'i phyogs ni kun tu yang /_/gang gA'i bye ma'i grangs snyed kyi/_/zhing rnams bsam gyis mi khyab 
[\[138b.3\]]gsal/_/ri bo nag po rnams dang ni/_/khor yug dag kyang mi snang gyur/_/rgya chen zhing rnams de dag kun/_/gcig po ji bzhin de ltar snang /_/lag mthil lta bur gyur pa ste/_/byang chub sems dpa' mchod pa'i phyir/_/zhing rnams thams cad legs brgyan pas/_/thams cad rin 
[\[138b.4\]]chen nyid du snang /_/byang chub snying po'i rim gro pa/_/lha ni de ltar bcu drug yod/_/dpag tshad brgyad cu'i sa khyon nang /_/byang chub snying po brgyan par gyur/_/zhing rnams bye ba mtha' yas na/_/bkod pa chen po gang yod pa/_/byang chub sems dpa'i gzi brjid kyis/_/de dag thams cad der 
[\[138b.5\]]yang snang /_/lha dang klu dang gnod sbyin dang /_/mi'am ci dang lto 'phye che/_/rang rang gzhal med khang rnams la/_/dur khrod tsam du shes par gyur/_/'dir ni bkod pa de mthong nas/_/lha dang mi rnams ngo mtshar gyur/_/bsod nams gang gi rgyu 'thun 'dir/_/phun sum 'di 'dra 'di legs 
[\[138b.6\]]'tshar/_/lus dang ngag dang yid rnams kyis/_/brtson par byed pa med par yang /_/de yi yid la 'dod pa dang /_/bsam pa thams cad rab tu 'grub/_/ji ltar bsam pa gzhan dag kyang /_/sngon spyod tshe na rdzogs gyur pa/_/las de'i rnam par smin pa yis/_/'di 'dra'i phun sum tshogs 
[\[138b.7\]]'di byung /_/byang chub shing gi lha mo bzhis/_/lha yi shing ni yongs 'du ba/_/de bas khyad par 'phags pa yis/_/byang chub snying por brgyan par byas/_/byang chub snying po'i bkod pa gang /_/lha yis mngon par 'dus byas pa/_/yon tan de dag tshig gis ni/_/thams cad brjod par yong 
[\[139a\]]
[\[139a.1\]]mi nus/_/dge slong dag de ltar byang chub sems dpa'i lus las 'od phyung ba rnam par dag pa/_dri ma med pa/_lus dang sems tshim par byed cing dga' bskyed pa/_nyon mongs pa thams cad sel ba/_sems can la dga' ba dang /_bde ba dang /_dad pa dang /_mchog tu 
[\[139a.2\]]dga' ba thams cad skyed pa des klu'i rgyal po nag po'i gnas snang bar byas par mthong nas/_de'i tshe klu'i rgyal po nag po rang gi 'khor gyi mdun du 'dug ste tshigs su bcad pa 'di dag smras so/_/gang phyir bdag gi gnas 'di gser gyi 'od kyis brgyan par lha der gyur pa las/_/ji ltar 
[\[139a.3\]]'khor ba 'jig gi 'od mdzes mthong zhing gser zhes bya ba mthong ba dang /_/ji ltar 'od srung chos kyi rgyal po skyon med pa yi dri med 'od mthong ltar/_/mtshan mchog ldan zhing phan mdzad ye shes 'od ldan pa zhig 'byung du the tshom med/_/sngon chad nyes par byas pa'i las kyis bdag gi 
[\[139a.4\]]khyim ni shin tu mun pas gang /_/khyim 'di na ni nyi ma zla ba dag gis rgya cher 'od kyang yong mi snang /_/me dang nor bu dag dang dri med glog dang skar ma rnams kyi 'od mi snang /_/brgya byin 'od dang tshangs pa'i 'od dang lha min rnams kyi 'od kyang mi snang na/_/de ring khyim 'di'i nang du nyi ma'i 'od 'dra ba yi 
[\[139a.5\]]dge bas mdzes gyur la/_/sems kyang dga' bskyed cing lus kyang bde bar gyur la lus ni bsil gyur te/_/lus kyi steng du bye tshan 'bab pa de yang bdag la bsil bar gyur pa las/_/bskal pa bye ba mang por spyad pa byang chub shing drung bzhud par shin tu gsal/_/klu yi me tog mdzes dang 
[\[139a.6\]]bzang la dri zhim gos dang mu tig do shal dang /_/rgyan dang gdu bu dag dang phye ma rnams dang bdug pa mchog rnams myur thogs la/_/glu dbyangs dag dang rol mo'i dbyangs sgra sna tshogs gyis shig rnga dang rdza rnga bzang /_/brdung zhing 'gro bla kun gyis mchod 'os phan pa mdzad la mchod pa byed du 'deng /_/
[\[139a.7\]]de ni langs te klu yi bu mo rnams dang lhan cig phyogs bzhir bltas pa dang /_/de nas ri bo lhun po lta bur gzi brjid rnams kyis legs par brgyan pa zhig_/lha dang lha min bye ba dag dang tshangs pa'i dbang dang gnod sbyin rnams kyis bskor/_/dga' ba'i yid kyis de la mchod byed shul ni 
[\[139b\]]
[\[139b.1\]]'di zhes ston cing 'dong ba mthong /_/klu yi rgyal de rab tu dga' zhing mgu nas 'jig rten mchog la mchod byas te/_/gus dang bcas pas de yi rkang pa gnyis la phyag 'tshal thub pa'i mdun du 'dug_/klu yi bu mo rnams kyang dga' zhing mgu ba'i yid kyis thub la mchod pa byed/_/me tog rnams 
[\[139b.2\]]dang spos dang byug pa dag kyang 'thor zhing sil snyan rnams kyang byed/_/klu yi rgyal po rab tu dga' nas thal sbyar yang dag yon tan rnams kyis bstod/_/'dren pa 'jig rten dam pa dgung zla nya ba'i zhal 'dra mthong bar gyur pa legs/_/bdag gis sngon chad drang srong rnams kyi mtshan ma mthong ba 
[\[139b.3\]]khyod kyang de 'dra ste/_/de ring khyod kyis bdud kyi dpung rnams bcom ste bzhed pa'i go 'phang brnyes par 'gyur/_/gang gi don du sngan chad dul dang sbyin dang bsdams shing bdog pa kun btang la/_/gang gi don du dul dang tshul khrims byams dang snying rje ba dang bzod pa bsgoms/_/gang gi don du brtson 
[\[139b.4\]]'grus brtan dang bsam gtan dgyes dang shes rab 'bar mdzad pa/_/khyod kyi smon lam de dag thams cad rab tu rdzogs nas de ring rgyal bar 'gyur/_/ji ltar ljon shing lo ma me tog 'bras bur bcas pa byang chub shing la 'dud/_/ji ltar bum pa chab kyis gang ba stong dag khyod la bskor ba 
[\[139b.5\]]rab bgyid cing /_/ji ltar tsa sha'i tshogs rnams rab tu dga' ste snyan pa'i sgra skad 'byin pa dang /_/ji ltar ngang pa khrung khrung tshogs kyang mkha' la mchi zhing tshul du shis ldan par/_/dang ba'i yid kyis drang srong la ni bskor ba bgyid las de ring dgra bcom 'gyur/_/ji ltar gser gyi kha dog lta 
[\[139b.6\]]bur mdzes pa'i 'od rnams zhing ni brgyar mchis te/_/ji ltar ngan song mtha' dag zhi bar bgyid cing skye dgu'i sdug bsngal thar bgyid dang /_/ji ltar nyi ma zla ba'i gnas kyi rgyun tshad bser ma'ang dal bus ldang ba las/_/srid pa gsum du skye dang rga ba thar mdzad pa yi ded dpon de ring 'gyur/_/ji ltar lha 
[\[139b.7\]]rnams 'dod pa'i dga' ba spangs te khyod la mchod du lhags pa dang /_/tshangs dang tshangs pa'i mdun na 'don dang lha rnams bsam gtan bde ba spangs pa dang /_/gang yang srid pa gsum na dbang phyug dam pa mchis pa thams cad 'dir lhags las/_/srid pa gsum du skye rga thar ba mdzad pa'i sman 
[\[140a\]]
[\[140a.1\]]pa'i rgyal po de ring byon/_/ji ltar lha rnams dag gis phyag dar bgyis pa'i shul de nas ni khyod gshegs la/_/bcom ldan 'khor ba 'jig dang gser zhes bgyi dang 'od srung dag kyang de nas gshegs/_/ji ltar pad ma bzang po dri ma ma mchis rnam dag dog sa brtol byung ste/_/
[\[140a.2\]]de la stobs chen ldan pa zhabs kyi gom pa 'dor las de ring dgra bcom 'gyur/_/bye ba khrag khrig stong phrag du ma'i gang gA klung gi bye ma snyed kyi bdud/_/de dag rnams kyis byang chub shing drung nas ni khyod la bskyod pa'am g.yos ma nus/_/mchod sbyin khrag khrig phrag stong rnam pa du ma gang gA 
[\[140a.3\]]klung gi bye ma snyed/_/khyod kyis mdzad cing 'gro la phan phyir spyad pa des na 'dir ni rnam par mdzes/_/rgyu skar zla bar bcas shing skar ma nyi mar bcas pa mkha' las sar ltung gda'/_/ri mchog chen po rang gi gnas nas g.yo zhing rgya mtsho skams par 'gyur yang gda'/_/skyes bu mkhas 
[\[140a.4\]]pa la las khams bzhi po dag re re nas ni ston nus gda'/_/khyod ni shing gi rgyal po'i drung du gshegs nas byang chub ma thob bzhengs mi gda'/_/gang gi slad du kha lo sgyur ba mthong zhing mchod bgyis yon tan brjod pa dang /_/byang chub tu yang spro bas bdag gis rnyed pa 'phel ba rgya chen rnyed 
[\[140a.5\]]par gyur/_/bur bcas bdag dang klu yi bu mo thams cad skye gnas 'di las thar gyur cing /_/glang po dregs pa'i stabs su bzhud pa khyod kyi stabs des bdag cag mchi bar bgyi/_/dge slong dag de ltar klu'i rgyal po nag po'i chung ma dam pa gser 'od ces bya ba klu'i bu mo rin po che'i 
[\[140a.6\]]gdugs sna tshogs thogs pa dang /_sil snyan sna tshogs thogs pa dang /_mu tig gi do shal sna tshogs thogs pa dang /_nor bu rin po che sna tshogs thogs pa dang /_lha'i dang mi'i phreng ba brgyus pa sna tshogs thogs pa dang /_pog phor sna tshogs thogs pa dang /_sil snyan dang glu 
[\[140a.7\]]dbyangs sna tshogs len pa rab tu mang pos yongs su bskor cing mdun du bdar te/_byang chub sems dpa'i gan du 'dong zhing rin po che'i me tog sna tshogs mngon par gtor te tshigs su bcad pa 'di dag gis kyang bstod do/_/'khrul pa mi mnga' mi bsnyengs mi 'dzem bag mi tsha/_/ma zhum mi 
[\[140b\]]
[\[140b.1\]]dman rab tu dgyes par gdul dka' ba/_/ma chags mi sdang ma rmongs brkam pa mi mnga' ba/_/chags bral rnam grol drang srong khyod la phyag 'tshal lo/_/sman pa zug rngu bral ba gdul ba 'dul mdzad pa/_/'gro ba sdug bsngal rnams las thar mdzad sman pa mchog_/gnas dang skyabs ma mchis 
[\[140b.2\]]shing dman pa mkhyen nas ni/_/'jig rten gsum 'dir gnas dang skyabs su khyod byung ngo /_/ji ltar lha tshogs rab tu dad cing dgar gyur te/_/me tog char pa chen po mkha' las 'bebs pa dang /_/'di dag ji ltar gos chen 'thor bar bgyid pa las/_/de ring rgyal bar 'gyur gyis rab tu 
[\[140b.3\]]dgyes par mdzod/_/shing dbang drung du gshegs la bsnyengs pa mi mngar bzhugs/_/bdud kyi sde las rgyal mdzod nyon mongs dra ba drol/_/sngon gyi rgyal dbang rnams kyis ji ltar sangs rgyas ltar/_/byang chub zhi ba dam pa mchog tu 'tshang rgyar mdzod/_/khyod kyis gang gi don du bskal pa bye 
[\[140b.4\]]mang du/_/'gro ba sgrol ba'i don du dka' ba spyad pa mdzad/_/khyod kyis dgongs pa rdzogs te dus la da bab kyis/_/shing dbang drung du gshegs te byang chub mchog reg mdzod/_/dge slong dag de nas byang chub sems dpas 'di snyam du bsams te/_sngon gyi de bzhin gshegs pa de dag ci 
[\[140b.5\]]zhig la bzhugs nas bla na med pa yang dag par rdzogs pa'i byang chub mngon par rdzogs par sangs rgyas snyam mo/_/de nas des yang 'di snyam du bsams te/_rtswa bting nas bzhugs so snyam mo/_/de nas gnas gtsang ma'i ris kyi lha'i tshogs brgya stong bar snang la 'khod pa dag gis byang 
[\[140b.6\]]chub sems dpa'i sems kyi yongs su rtog pa sems kyis shes nas tshig 'di skad ces smras so/_/de de bzhin no/_/skyes bu dam pa de de bzhin te/_sngon gyi de bzhin gshegs pa de dag rtswa bting ba la bzhugs nas bla na med pa yang dag par rdzogs pa'i byang chub mngon par rdzogs par sangs 
[\[140b.7\]]rgyas so/_/dge slong dag byang chub sems dpas lam gyi g.yas rol na rtswa 'tshong bkra shis pa zhes bya ba rtswa sngo ba/_'jam pa/_shin tu gzhon pa/_nyams dga' ba/_lcang lor 'khril bar 'dug pa/_g.yas su 'khyil ba/_rma bya'i mgrin pa lta bu/_ka tsa lin da'i gos ltar reg na 
[\[141a\]]
[\[141a.1\]]bde ba/_dri rab tu zhim pa/_kha dog dang ldan pa/_yid du 'ong ba dag brnga zhing 'dug pa mthong ngo /_/mthong nas kyang byang chub sems dpas lam bor te/_rtswa 'tshong bkra shis pa ga la ba der song nas phyin pa dang /_rtswa 'tshong bkra shis pa la snyan pa'i tshig gis smras te/_tshig 
[\[141a.2\]]de ni kun shes par byed pa dang /_rnam par shes par byed pa dang /_rnam par gsal ba dang /_mi chod pa dang /_chags par byed pa dang /_snyan cing 'jebs pa dang /_mnyan par 'os pa dang /_snum pa dang /_go bar byed pa dang /_skul ba dang /_tshim par byed pa dang /_dga' bar byed pa 
[\[141a.3\]]dang /_mi rtsub pa dang /_sha sha bo ma yin pa dang /_mi brlang ba dang /_mi brkam pa dang /_'jam pa dang /_snyan pa dang /_rnar bde ba dang /_lus dang sems shin tu dga' bar byed pa dang /_'dod chags dang zhe sdang dang gti mug dang 'thab pa dang /_rnyog pa sel ba dang /_ka la ping ka'i 
[\[141a.4\]]sgra skad lta bu dang /_bya ku na la dang /_shang shang te'u la sogs pa sgra 'byin pa'i nga ro lta bu dang /_rnga bo che dang /_glu dbyangs kyi sgra skad kyi nga ro dang ldan pa dang /_gnod pa med pa dang /_bden pa dang /_gsal ba dang /_yang dag pa dang /_tshangs pa'i sgra skad bsgrags pa'i gdangs lta bu dang /_
[\[141a.5\]]rgya mtsho'i sgra'i shugs lta bu dang /_ri rdob pa'i sgra lta bu dang ldan pa dang /_lha'i dbang po dang /_lha ma yin gyi dbang pos mngon par bstod pa dang /_zab pa dang /_gting dpag dka' ba dang /_bdud kyi stobs stobs med par byed pa dang /_phas kyi rgol ba'i smra ba 'joms pa dang /_seng 
[\[141a.6\]]ge'i sgra'i shugs lta bu dang /_rta dang glang po che'i sgra 'byin pa'i nga ro lta bu dang /_klu sgra sgrog pa lta bu dang /_'brug zer ba'i sgra lta bu dang /_phyogs bcu'i sangs rgyas kyi zhing thams cad rgyas par 'gengs pa dang /_'dul ba'i sems can thams cad tshim par byed pa dang /_rtab rtab 
[\[141a.7\]]por ma yin pa dang /_'tshe ba med pa dang /_mi shol pa dang /_'tsham pa dang /_rigs pa dang /_dus su smra ba dang /_dus las mi yol ba dang /_chos brgya stong legs par brgyus pa dang /_mnyen pa dang /_thogs pa med pa dang /_rgyun chad pa med pa'i spobs pa dang ldan pa dang /_
[\[141b\]]
[\[141b.1\]]skad cig gis skad thams cad sgrogs pa dang /_bsam pa thams cad shes par byed pa dang /_bde ba thams cad skyed pa dang /_thar pa'i lam yang dag par ston pa dang /_lam gyi tshogs smra ba dang /_'khor las mi 'da' ba dang /_'khor thams cad tshim par byed pa dang /_sangs 
[\[141b.2\]]rgyas thams cad kyis gsungs pa dang 'thun pa ste/_byang chub sems dpas de lta bu'i tshig gis rtswa 'tshong bkra shis pa la tshigs su bcad de smras pa/_bkra shis rtswa dag nga la myur du byin/_/de ring nga la rtswas ni don chen 'gyur/_/dpung dang bcas pa'i bdud ni bcom nas su/_/byang chub 
[\[141b.3\]]dam pa zhi ba reg par 'gyur/_/gang gi ched du nga yis bskal stong du/_/sbyin dang dul dang sdom dang gtong byas dang /_/tshul khrims brtul zhugs dka' thub rab spyad pa/_/de ni de ring nga yis thob par 'gyur/_/bzod pa'i stobs dang de bzhin brtson 'grus stobs/_/bsam gtan stobs 
[\[141b.4\]]dang de bzhin shes rab stobs/_/bsod nams dang ni mngon shes rnam thar stobs/_/de ni de ring nga la 'grub par 'gyur/_/shes rab stobs dang thabs kyi stobs dag dang /_/rdzu 'phrul dang ni chags med byams pa'i stobs/_/so so yang dag rig dang bden pa'i stobs/_/de ni de ring nga la 
[\[141b.5\]]'grub par 'gyur/_/de ring nga la rtswa sbyin byas na ni/_/khyod la bsod nams stobs ni mtha' yas te/_/de ni khyod kyi ngan pa'i rgyur mi 'gyur/_/khyod kyang ston pa bla na med par 'gyur/_/bkra shis pas ni 'dren pa'i tshig snyan rab tu mdzes thos nas/_/dga' zhing mgu la yid rangs rab tu dga' 
[\[141b.6\]]ba'i yid kyis ni/_/rtswa 'jam gzhon zhing bzang la reg par ldan pa spar gang thogs/_/mdun du 'dug nas rab tu dga' ba'i sems kyis 'di skad smras/_/gal te rtswa yis byang chub go 'phang dam pa 'chi med pa/_/mchog gyur zhi ba blta dka' sngon gyi rgyal ba'i lam 'thob na/_/yon tan chen 
[\[141b.7\]]po'i rgya mtsho grags pa dpag med khyod bzhes shig_/bdag gis go 'phang dam pa 'chi med thog mar 'tshang rgyar bgyi/_/byang chub sems dpas smras pa/_brtul zhugs dka' thub rnam mang bya dka' bskal mang ma spyad par/_/bkra shis rtswa mchog bting bas byang chub 'di ni 'thob mi 'gyur/_/
[\[142a\]]
[\[142a.1\]]gang tshe blo gros ldan pa shes rab bsod nams thabs kyis 'phags/_/de nas rgyal ba thub pas rdul med 'gyur zhes lung ston to/_/bkra shis gal te byang chub skye bo gzhan la sbyin nus na/_/srog chags bsdu ba byas te sbyin par yid gnyis khyod ma za/_/gang tshe 
[\[142a.2\]]nga yis byang chub thob shes bdud rtsi rnam par dbyes/_/khyod 'ongs chos kyi dam pa nyon dang rdul dang bral bar 'gyur/_/'dren pas shin tu mchog tu 'jam pa'i rtsa ni spar gang blangs/_/seng ge ngang pa'i stabs kyis chas nas sa ni rab tu g.yos/_/lha klu tshogs rnams thal mo sbyar te rab tu 
[\[142a.3\]]dga' yid kyis/_/deng 'dis bdud dpung bcom nas bdud rtsi reg par 'gyur snyam sems/_/dge slong dag de ltar byang chub sems dpa' byang chub kyi shing drung du 'gro ba na lha'i bu rnams dang /_byang chub sems dpa' rnams kyis byang chub sems dpa' deng 'dir 'dug nas byang 
[\[142a.4\]]chub thob par 'gyur zhing mngon par rdzogs par 'tshang rgya bar 'gyur snyam ste/_byang chub kyi shing brgyad khri brgyan par gyur to/_/de nas byang chub kyi shing kha cig ni me tog gi rang bzhin can la 'phang du dpag tshad brgya pa yang yod/_byang chub kyi shing kha cig ni spos kyi rang bzhin can la 'phang du 
[\[142a.5\]]dpag tshad stong pa yang yod/_byang chub kyi shing kha cig ni tsan dan gyi rang bzhin can la 'phang du dpag tshad 'bum pa yang yod/_byang chub kyi shing kha cig ni gos kyi rang bzhin can la 'phang du dpag tshad lnga 'bum pa yang yod/_byang chub kyi shing kha cig ni rin po che'i rang bzhin can la 'phang du 
[\[142a.6\]]dpag tshad 'bum phrag bcu pa yang yod/_byang chub kyi shing kha cig ni rin po che thams cad kyi rang bzhin can la 'phang du dpag tshad bye ba khrag khrig brgya stong pa yang yod do/_/byang chub kyi shing de dag thams cad kyi drung na yang ji ltar 'dug pa'i seng ge'i khri lha'i ras bcos bu sna tshogs bting ba 
[\[142a.7\]]bshams par gyur to/_/byang chub kyi shing kha cig gi drung du ni pad ma'i khri stan bshams par gyur to/_/kha cig gi drung du ni spos kyi khri stan no/_/kha cig gi drung du ni rin po che rnam pa sna tshogs kyi khri stan no/_/byang chub sems dpa' ni rol pa bkod pa zhes bya ba'i ting nge 'dzin la snyoms par zhugs 
[\[142b\]]
[\[142b.1\]]te/_byang chub sems dpa'i ting nge 'dzin rol pa bkod pa 'di la byang chub sems dpa' snyoms par zhugs ma thag tu de nas skad cig de nyid la byang chub sems dpa' mtshan dang dpe byad bzang pos legs par brgyan pa'i lus kyis byang chub kyi shing drung gi seng ge'i khri de dag thams cad la 'dug 
[\[142b.2\]]par kun tu snang ste/_byang chub sems dpa' dang /_lha'i bu so so'i yid la yang byang chub sems dpa' ni bdag nyid kyi seng ge'i khri la snyoms par zhugs shing 'dug gi gzhan gyi khri la ni ma yin par shes so/_/ji ltar de dag gis shes pa de bzhin du byang chub sems dpa'i ting nge 'dzin 
[\[142b.3\]]rol pa bkod pa 'di nyid kyi mthus sems can dmyal ba pa dang /_dud 'gro'i skye gnas pa dang /_gshin rje'i 'jig rten pa thams cad dang /_lha dang mi thams cad dang /_'gro ba thams cad du skyes pa'i sems can thams cad kyis kyang byang chub sems dpa' byang chub kyi shing drung na seng ge'i 
[\[142b.4\]]khri la 'dug par mthong ngo /_/de lta mod kyi 'on kyang dman pa la mos pa'i sems can rnams kyi blo gros yongs su tshim par bya ba'i phyir byang chub sems dpa' rtswa spar gang thogs te/_byang chub kyi shing ga la ba der song nas phyin pa dang /_byang chub kyi shing la lan bdun bskor ba byas te/_bdag nyid 
[\[142b.5\]]kyis rtswa'i rtse mo ni nang du bstan/_rtsa ba ni phyir bstan nas/_rtswa'i gding ba kun nas bzang po bting ste/_seng ge lta bu dang /_dpa' bo lta bu dang /_stobs lta bu dang /_brtan pa lta bu dang /_brtson 'grus lta bu dang /_mthu lta bu dang /_glang po lta bu dang /_dbang phyug lta bu dang /_rang byung lta 
[\[142b.6\]]bu dang /_ye shes can lta bu dang /_bla na med pa lta bu dang /_khyad par lta bu dang /_mngon par 'phags pa lta bu dang /_grags pa lta bu dang /_brjod pa lta bu dang /_sbyin pa lta bu dang /_tshul khrims lta bu dang /_bzod pa lta bu dang /_brtson 'grus lta bu dang /_bsam gtan lta bu dang /_shes rab 
[\[142b.7\]]lta bu dang /_ye shes lta bu dang /_bsod nams lta bu dang /_bdud phyir rgol ba bcom pa lta bu dang /_tshogs lta bur skyil mo krung bcas nas rtswa bting ba de la shar phyogs su bltas te 'dug nas/_lus drang por bsrang ste/_dran pa mngon du bzhag nas 'di 'dra ba'i yi dam brtan po byas so/_/
[\[143a\]]
[\[143a.1\]]stan 'dir bdag gi lus ni skams kyang rung /_/pags pa rus pa sha rnams zhig kyang rung /_/bskal mang rnyed dka' byang chub ma thob par/_/stan 'di las ni lus bskyod mi bya'o/_/byang chub kyi snying por bzhud pa'i le'u zhes bya ba ste/_bcu dgu pa'o//_//
[\[143a.2\]]'phags pa rgya cher rol pa zhes bya ba theg pa chen po'i mdo/_bam po bcu gsum pa/_dge slong dag de ltar byang chub sems dpa' byang chub kyi snying po la 'dug pa dang /_'dod pa na spyod pa'i ris drug gi lha rnams byang chub sems dpa' la bar chad byed pa mi 'byung grang snyam ste/_shar 
[\[143a.3\]]phyogs logs su gnas par gyur to/_/de bzhin du lho dang nub dang /_byang phyogs kyang lha rnams kyis yongs su bsrungs par gyur to/_/dge slong dag de ltar byang chub sems dpa' byang chub kyi snying po la 'dug pa de'i tshe byang chub sems dpa' skul ba zhes bya ba'i 'od byung nas 'od des phyogs 
[\[143a.4\]]bcu kun tu grangs med dpag tu med pa/_chos kyi dbyings kyis klas pa/_nam mkha'i mthas gtugs pa'i sangs rgyas kyi zhing thams cad snang bar gyur to/_/de nas shar phyogs na de bzhin gshegs pa dri ma med pa'i 'od kyi sangs rgyas kyi zhing 'jig rten gyi khams dri ma med par byang chub 
[\[143a.5\]]sems dpa' sems dpa' chen po bde ba bkod pa zhes bya ba 'od des bskul bas byang chub sems dpa' bgrang ba las 'das pa dag gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas/_byang chub sems dpa' 
[\[143a.6\]]la mchod pa'i las kyi phyir de'i tshe rdzu 'phrul gyi mngon par 'du bya ba de lta bu byas te/_rdzu 'phrul mngon par 'du bya ba de byas pas phyogs bcur nam mkha'i mthas gtugs pa'i sangs rgyas kyi zhing thams cad 'khor gyi khyams bai dUr+ya sngon po dag las byas pa zhig tu bstan to/_/'gro ba lngar skyes pa'i 
[\[143a.7\]]sems can thams cad kyi mdun du yang byang chub sems dpa' byang chub kyi snying po la 'dug par bstan to/_/sems can de dag kyang phan tshun du sor mo gcig gis byang chub sems dpa' ston cing sems can tshul du shis pa'i gzugs 'di lta bu dang ldan pa 'di su zhig_/'di ltar rnam par mdzes 
[\[143b\]]
[\[143b.1\]]pa'i sems can 'di su zhig ces 'dzer to/_/sems can de dag gi mdun du byang chub sems dpa' des byang chub sems dpa' rnams kyang sprul te/_de na byang chub sems dpa'i gzugs de dag gis tshigs su bcad pa 'di smras so/_/ci yang med pa'i 'dod chags zhe sdang rnyog pa gang yin 
[\[143b.2\]]bag chags bcas bton pa/_/gang gis lus las 'od phyung phyogs bcu'i 'od rnams thams cad 'od ni med par byas/_/gang gis bsod nams ting 'dzin ye shes tshogs ni bskal pa mang por kun spel ba/_/shAkya thub pa thub pa chen po dam pa 'di ni phyogs rnams kun tu 
[\[143b.3\]]mdzes/_/de nas lha phyogs na de bzhin gshegs pa rin chen 'od 'phro'i sangs rgyas kyi zhing 'jig rten gyi khams rin po che bkod par byang chub sems dpa' sems dpa' chen po rin po che'i gdugs brtsegs pa kun tu ston pa zhes bya ba 'od des bskul bas byang chub sems dpa' 
[\[143b.4\]]bgrang ba las 'das pa dag gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas byang chub sems dpa' la mchod pa'i las kyi phyir rin po che'i gdugs gcig gis thams cad dang ldan pa'i 'khor gyi khyams 
[\[143b.5\]]de bkab bo/_/de na brgya byin dang /_tshangs pa dang /_'jig rten skyong ba dag phan tshun 'di skad 'dzer te/_gang gi phyir rin po che'i gdugs bkod pa rnam pa 'di lta bu 'di snang bar gyur pa 'di su'i 'bras bu zhes 'dzer to/_/de nas rin po che'i gdugs de las tshigs su bcad pa 'di byung ngo /_
[\[143b.6\]]gang gis rin po che dang spos gdugs stong phrag bye ba khrag khrig dag_/byams pa'i yid kyis do zla med par bzhugs dang mya ngan 'das la phul/_/de yis mtshan mchog ldan pa phan mdzad sred med bu yi mthu ldan pa/_/yon tan mnga' ba byang chub shing drung gshegs pa de la mchod pa 
[\[143b.7\]]byas/_/de nas nub phyogs na de bzhin gshegs pa me tog gi phreng ba nags tshal gyi phreng ba me tog kun tu rgyas pa mngon par mkhyen pa'i sangs rgyas kyi zhing 'jig rten gyi khams me tog tsam pa ka'i kha dog tu byang chub sems dpa' sems dpa' chen po dbang po'i dra ba can zhes bya ba 'od 
[\[144a\]]
[\[144a.1\]]des bskul bas byang chub sems dpa' bgrang ba las 'das pa dag gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas byang chub sems dpa' la mchod pa'i las kyi phyir rin po 
[\[144a.2\]]che'i dra ba gcig gis thams cad dang ldan pa'i 'khor gyi khyams de bkab bo/_/de na phyogs bcu'i lha dang /_klu dang /_gnod sbyin dang /_dri za dag phan tshun du 'di skad 'dzer te/_'od kyi bkod pa rnam pa 'di lta bu 'di su'i yin zhes 'dzer to/_/de nas rin po che'i dra ba de las tshigs 
[\[144a.3\]]su bcad pa 'di byung ngo /_/rin chen 'byung gnas 'jig rten gsum dga' rin chen tog_/rin chen dam pa rin chen grags pa de chos dgyes/_/dkon mchog gsum po rgyun mi 'chad pa'i brtson 'grus brnyes/_/byang chub mchog brnyes 'gyur te de yi mchod pa 'di/_/de nas byang 
[\[144a.4\]]phyogs na de bzhin gshegs pa nyi zla zil du rlag par byed pa'i 'od dang ldan pa'i sangs rgyas kyi zhing 'jig rten gyi khams nyi ma 'khor bar byang chub sems dpa' sems dpa' chen po bkod pa'i rgyal po zhes bya ba 'od des bskul bas byang chub sems dpa' bgrang ba las 'das pa dag 
[\[144a.5\]]gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas byang chub sems dpa' la mchod pa'i las kyi phyir phyogs bcu'i 'jig rten gyi khams thams cad kyi sangs rgyas kyi zhing gi yon tan bkod pa ji snyed pa de snyed 'khor 
[\[144a.6\]]gyi khyams der kun tu bstan to/_/de na byang chub sems dpa' kha cig 'di skad 'dzer te/_bkod pa rnam pa 'di lta bu 'di su'i yin zhes 'dzer to/_/de nas bkod pa de dag thams cad las tshigs su bcad pa 'di byung ngo /_/gang gis bsod nams ye shes shin tu mang pos lus ni rnam 
[\[144a.7\]]sbyangs shing /_/gang gis brtul zhugs dka' thub dag dang bden pa'i chos kyis ngag sbyangs la/_/gang gis khrel yod mos pa byams dang de bzhin snying rjes sems sbyangs pa/_/de ni shing rgyal drung gshegs shAkya khyu mchog de la mchod pa byed/_/de nas shar lho'i phyogs mtshams 
[\[144b\]]
[\[144b.1\]]na de bzhin gshegs pa yon tan gyi rgyal po snang ba'i sangs rgyas kyi zhing 'jig rten gyi khams yon tan gyi 'byung gnas su byang chub sems dpa' sems dpa' chen po yon tan gyi blo gros zhes bya ba 'od des bskul bas byang chub sems dpa' bgrang ba las 'das pa dag gis yongs su bskor 
[\[144b.2\]]cing mdun du bdar te/_byang chub kyi snying po ga la ba dang /_byang chub sems dpa' ga ba der song ste phyin nas/_byang chub sems dpa' la mchod pa'i las kyi phyir 'khor gyi khyams der yon tan gyi bkod pa thams cad dang ldan pa'i khang pa brtsegs pa mngon par sprul te khang pa brtsegs pa de 
[\[144b.3\]]las tshigs su bcad pa 'di byung ngo /_/gang gi yon tan dag gis lha dang lha min dang /_/gnod sbyin lto 'phye che dag rtag tu yon tan bgos/_/yon tan can de yon tan ldan pa'i rgyal rigs skyes/_/yon tan rgya mtsho byang chub shing gi drung na bzhugs/_/de nas lho nub kyi phyogs mtshams 
[\[144b.4\]]na de bzhin gshegs pa rin chen srog shing gi sangs rgyas kyi zhing 'jig rten gyi khams rin po che 'byung bar byang chub sems dpa' sems dpa' chen po rin po che 'byung ba zhes bya ba 'od des bskul bas byang chub sems dpa' bgrang ba las 'das pa dag gis yongs su bskor cing mdun du bdar te/_
[\[144b.5\]]byang chub kyi snying po ga la ba dang /_byang chub sems dpa' ga la ba der song ste phyin nas/_byang chub sems dpa' la mchod pa'i las kyi phyir 'khor gyi khyams der rin po che'i mkha' rten grangs med dpag tu med pa mngon par sprul te/_rin po che'i mkha' rten de dag las tshigs su 
[\[144b.6\]]bcad pa 'di byung ngo /_/gang gis rgya mtshor bcas pa'i sa dang de bzhin rin chen rnam dag dang /_/khang [{]bzangs [,]bzang [}]skar khung bsil khang mchog dang zung dang bzhon pa mkha' rten brgyan/_/me tog phreng ba mdzes dang 'dun sa dag dang skyed mos tshal rnams dang /_/rkang pa lag pa mgo dang 
[\[144b.7\]]mig btang ba de byang chub snying por 'dug_/de nas nub byang gi phyogs mtshams na de bzhin gshegs pa 'brug sgra rgyal po'i sangs rgyas kyi zhing 'jig rten gyi khams sprin dang ldan par byang chub sems dpa' sems dpa' chen po sprin brtsegs 'brug bsgrags dbyangs zhes bya ba 'od des bskul 
[\[145a\]]
[\[145a.1\]]bas byang chub sems dpa' bgrang ba las 'das pa dag gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas/_byang chub sems dpa' la mchod pa'i las kyi phyir dus kyi rjes su 'brang 
[\[145a.2\]]ba'i a ga ru'i sprin mngon par sprul te 'khor gyi khyams der tsan dan sbrul gyi snying po'i phye ma'i char mngon par phab bo/_/dus kyi rjes su 'brang ba'i sprin gyi dkyil 'khor de las kyang tshigs su bcad pa 'di byung ngo /_/rig dang rnam par grol ba'i 'od kyi chos kyi sprin gyis srid gsum thams cad 
[\[145a.3\]]khyab/_/dam chos 'dod chags bral ba bdud rtsi mya ngan 'das pa thob byed char pa 'bebs/_/'dod chags nyon mongs 'ching ba'i 'khri shing thams cad bag chags bcas te gcod par 'gyur/_/bsam gtan rdzu 'phrul stobs dang dbang po'i me tog rgyas pa dad par byed pa 'byin/_/de nas byang shar gyi 
[\[145a.4\]]phyogs mtshams na de bzhin gshegs pa rin po che'i gdugs mngon par 'phags pa snang ba'i sangs rgyas kyi zhing 'jig rten gyi khams gser gyi dra bas khebs pa na byang chub sems dpa' sems dpa' chen po gser gyi dra bas brgyan pa zhes bya ba 'od des bskul bas byang chub 
[\[145a.5\]]sems dpa' bgrang ba las 'das pa dag gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas byang chub sems dpa' la mchod pa'i las kyi phyir khang pa brtsegs pa de dag thams cad dang /_rin po che'i 
[\[145a.6\]]mkha' rten rnams su byang chub sems dpa'i gzugs mtshan sum cu rtsa gnyis kyis legs par brgyan pa dag mngon par sprul te/_byang chub sems dpa'i gzugs de dag thams cad kyang lha dang mi'i me tog gi phreng ba thogs shing byang chub sems dpa' ga la ba de logs su lus 
[\[145a.7\]]btud nas me tog gi phreng ba spyangs te tshigs su bcad pa 'di smras so/_/gang gis sangs rgyas khrag khrig sngon bstod cing /_/gus dang bcas pas dad pa che bskyed la/_/tshangs pa'i sgra dbyangs snyan pa'i tshig smras pa/_/byang chub snying por byon la mgos phyag 'tshal/_/de nas 'og 
[\[145b\]]
[\[145b.1\]]gi phyogs na de bzhin gshegs pa kun tu gzigs kyi sangs rgyas kyi zhing 'jig rten gyi khams kun tu rnam par bltas par byang chub sems dpa' sems dpa' chen po rin po che'i snying po zhes bya ba 'od des bskul bas byang chub sems dpa' bgrang ba las 'das pa dag gis yongs su 
[\[145b.2\]]bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas byang chub sems dpa' la mchod pa'i las kyi phyir bai dUr+ya'i 'khor gyi khyams der 'dzam bu'i gling gi gser gyi pad ma rnams mngon du byung bar bstan to/_/pad ma de 
[\[145b.3\]]dag gi snying po la bud med lus phyed snang ba/_kha dog dang gzugs phun sum tshogs pa/_rgyan thams cad kyis brgyan pa bstan te/_lag pa g.yas g.yon na mgul gdub dang /_gdu bu dang /_dpung rgyan dang /_gser skud dang /_mu tig gi do shal la sogs pa rgyan rnam pa 
[\[145b.4\]]mang po thogs shing me tog dang dar gyi lda ldi spyangs nas byang chub kyi snying po ga la ba dang /_byang chub sems dpa' ga la ba de logs su lus btud de tshigs su bcad pa 'di smras so/_/gang zhig rtag tu sangs rgyas nyan thos dang /_/rang rgyal dag dang bla ma rnams la 'dud/_/khrims 
[\[145b.5\]]ldan rtag dran dga' la nga rgyal med/_/yon tan ldan pa de la 'dud pa byos/_/de nas steng gi phyogs na de bzhin gshegs pa tshogs kyi dbang po'i sangs rgyas kyi zhing 'jig rten gyi khams tshogs kyi dam par byang chub sems dpa' sems dpa' chen po nam mkha' mdzod ces bya ba 'od des 
[\[145b.6\]]bskul bas byang chub sems dpa' bgrang ba las 'das pa dag gis yongs su bskor cing mdun du bdar te/_byang chub kyi snying po ga la ba dang /_byang chub sems dpa' ga la ba der song ste phyin nas/_byang chub sems dpa' la mchod pa'i las kyi phyir nam mkha'i dkyil na 'dug bzhin 
[\[145b.7\]]du phyogs bcu'i sangs rgyas kyi zhing thams cad na sngon ma mthong ma thos pa'i me tog dang /_bdug pa dang /_spos dang /_phreng ba dang /_byug pa dang /_phye ma dang /_bdug spos dang /_gos dang /_rgyan dang /_gdugs dang /_rgyal mtshan dang /_ba dan dang /_rnam par rgyal ba'i khang 
[\[146a\]]
[\[146a.1\]]pa dang /_rin po che dang /_nor bu dang /_gser dang /_dngul dang /_mu tig dang /_rta dang /_glang po che dang /_shing rta dang /_dpung bu chung dang /_bzhon pa dang /_shing ljon pa dang /_lo ma dang /_me tog dang /_'bras bu dang /_khye'u dang /_bu mo dang /_lha dang /_klu 
[\[146a.2\]]dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_'jig rten skyong ba dang /_mi dang /_mi ma yin pa ji snyed yod pa de dag thams cad nam mkha'i dkyil nas char chen po mngon par 
[\[146a.3\]]phab ste/_thams cad dga' ba dang /_bde ba skyed kyi sems can gang la yang 'jigs pa'am gnod par mi byed do/_/de bzhin du sbyar te de la 'di skad ces bya'o/_/phyogs bcu de dag rnams nas rgyal ba'i sras po gang /_/phan par byed pa mchod par byang chub lhags gyur pa/_/
[\[146a.4\]]'gro la phan pa de dag rnams kyi bkod rim dang /_/rtsal dang rim pa mdzes pa dag gi dpe tsam nyon/_/kha cig do shal khrag khrig rab tu spyangs byas te/_/nam mkha' las ni 'brug ltar shin tu sgrogs shing lhags/_/kha cig mkha' las me tog gzhal med khang ston cing /_/
[\[146a.5\]]cod pan rin chen thogs la gtsug phud 'phyang zhing lhags/_/kha cig stong pa mtshan med smon med mchog brjod cing /_/sa las seng ge lta bur shin tu sgrogs shing lhags/_/kha cig sngon chad ma mthong me tog mdzes 'thor zhing /_/khyu mchog ci 'dra de 'drar shin tu sgrogs shing 
[\[146a.6\]]lhags/_/kha cig rang gi lus kyi kha dog stong ston cing /_/rma bya lta bur mkha' las shin tu sgrogs shing lhags/_/kha cig bde gshegs sras kyi yon tan phreng brjod cing /_/zla ba lta bur mkha' las shin tu rgyas shing lhags/_/kha cig nyi ma lta bur 'od zer rab 'gyed de/_/bdud 
[\[146a.7\]]kyi gnas rnams thams cad mog mog byed cing lhags/_/bsod nams tshogs bsags kha cig dbang po'i mchod sdong 'dra'i/_/dri med tog thogs byang chub snying po der yang lhags/_/kha cig mkha' las nor bu rin chen dra ba 'thor/_/zla ba zla [{]bzangs [,]bzang [}]thang skyes rnam mdzes 
[\[146b\]]
[\[146b.1\]]man dA ra/_/par sha tsam pa ka dang sna ma'i me tog phreng /_/byang chub sems dpa' shing rgyal drung na bzhugs la 'thor/_/kha cig rkang pa gnyis kyis sa ni rab bskyod la/_/sa bskyod nas kyang skye bo dga' bar byed cing lhags/_/kha cig ri bo lhun po lag na thogs byed la/_/bar 
[\[146b.2\]]snang gnas te me tog skon bu 'thor zhing lhags/_/kha cig rgya mtsho bzhi po mgo la thogs nas ni/_/sa la spos chu 'thor te chag chag 'debs shing lhags/_/kha cig rin chen mchod sdong sna tshogs thogs nas ni/_/rgyang ring 'dug ste byang chub sems dpa' ston cing lhags/_/
[\[146b.3\]]kha cig tshangs pa lta bur zhi ba'i gzugs bsgyur te/_/yid zhi rab zhi gnas shing bsam gtan bsam gtan pa/_/de dag ba spu dag las byams dang snying rje dang /_/dga' dang btang snyoms tshad med yid 'ong sgra 'byin lhags/_/kha cig brgya byin lha ltar stong phrag khrag khrig gi_/
[\[146b.4\]]lha rnams dag gis mdun du bdar nas lhags gyur cing /_/de dag byang chub shing drung phyin nas thal sbyar te/_/brgya byin thogs pa'i nor bu rin chen sna tshogs 'thor/_/kha cig phyogs bzhi dag gi skyong ba ji lta bar/_/dri za srin po mi'am ci yis yongs bskor te/_/glog ltar 
[\[146b.5\]]gsal ba'i me tog char pa 'bebs shing lhags/_/dri za mi'am ci yi skad kyis brtan pa bstod/_/kha cig me tog rgyas pa'i ljon shing 'bras bur bcas/_/me tog bcas shing mchog gi dri ni rab 'byin la/_/lo mar sangs rgyas sras po lus phyed gnas thogs lhags/_/btud 
[\[146b.6\]]nas sa yi snying por me tog rnams kyang 'thor/_/kha cig pad ma ud pa la pad ma dkar po rgyas/_/pad ma'i snying por sum cu rtsa gnyis mtshan ldan gnas/_/de 'drar me tog rgyas pa'i rdzing bu thogs te lhags/_/chags med yid ldan byang chub sems dpa' mkhas la bstod/_/kha 
[\[146b.7\]]cig lhun po lta bur lus chen bsgyur te lhags/_/bar snang gnas nas rang gi lus kyang rab tu 'dor/_/bor ma thag tu me tog phreng ba rnams su gyur/_/stong gsum dag gi rgyal ba'i zhing rnams khebs par byed/_/kha cig mig gnyis sreg pa'i bskal pa lta bu dang /_/de bzhin 
[\[147a\]]
[\[147a.1\]]chags pa dang ni 'jig par ston cing lhags/_/de dag lus las chos kyi sgo mo mang grag ste/_/de dag thos pas sems can khrag khrig sred pa spong /_/kha cig mchu ni bim pa 'dra la bzhin mdzes shing /_/kha bzhin rdzogs la mi'am ci 'dra'i sgra sgrogs lhags/_/do 
[\[147a.2\]]shal sna tshogs legs brgyan bu mo chas pa 'dra/_/de la lta bas lha yi tshogs rnams ngoms mi 'gyur/_/kha cig rdo rje lta bur mi phyed lus can de/_/rkang pas 'og gi chu yi phung po 'bog cing lhags/_/nyi ma 'dra zhing zla ltar bzhin rgyas snang byed la/_/'od byed nyon mongs skyon rnams 
[\[147a.3\]]bcom pa kha cig lhags/_/kha cig rin po ches brgyan lag na rin chen thogs/_/zhing mang bye ba stong dag khebs par byed cing lhags/_/sems can mang la phan dang bde dang tshim bya'i phyir/_/rin chen me tog dam pa dri zhim char pa 'bebs/_/kha cig gzungs chen rin po che yi mdzod gyur 
[\[147a.4\]]cing /_/ba spu rnams nas mdo sde khrag khrig rab brjod la/_/spobs par ldan zhing blo gros ldan la blo mchog ldan/_/rgyags zhing rab dregs skye bo rtogs par byed cing lhags/_/kha cig ri bo lhun po rnga ltar thogs nas ni/_/rab tu rdung zhing mkha' las yid 'ong sgra 'byin lhags/_/de yi 
[\[147a.5\]]sgra ni phyogs bcur bye ba'i zhing song ste/_/bdud rtsi ma thob ston pa do mod 'tshang rgyar sgrog_/byang chub kyi snying por bkod pa'i le'u zhes bya ba ste nyi shu pa'o//_//dge slong dag de ltar byang chub sems dpa' la mchod pa'i las kyi phyir/_byang chub sems 
[\[147a.6\]]dpa' dag gis byang chub kyi snying por bkod pa rnam pa de lta bu de dag mngon par byas par gyur to/_/byang chub sems dpa' nyid kyis kyang phyogs bcu dag gi sangs rgyas bcom ldan 'das 'das pa dang /_ma byon pa dang /_da ltar byung ba rnams kyi sangs rgyas kyi zhing thams cad na byang chub 
[\[147a.7\]]kyi snying po'i rgyan bkod pa ji snyed cig yod pa de dag thams cad byang chub kyi snying po der kun tu bstan to/_/dge slong dag de nas byang chub sems dpa' byang chub kyi snying po la 'dug nas 'di snyam du sems te/_'dod pa'i khams 'di'i bdag po dbang phyug dbang sgyur ba bdud sdig can de la 
[\[147b\]]
[\[147b.1\]]bdag gis ma sbran par bdag bla na med pa yang dag par rdzogs pa'i byang chub mngon par rdzogs par 'tshang rgya ba de ni bdag gi mi chas/_bdag gis bdud sdig can bskul bar bya'o/_/de las rnam par rgyal na 'dod pa na spyod pa'i lha la sogs pa thams cad tshar bcad par 'gyur ro/_/
[\[147b.2\]]'on tang bdud kyi 'khor na bdud kyi ris kyi lha'i bu sngon dge ba'i rtsa ba bskyed pa 'khod pa dag gis nga'i seng ge rnam par rol pa mthong na bla na med pa yang dag par rdzogs pa'i byang chub tu sems bskyed par 'gyur ro snyam mo/_/dge slong dag de nas byang chub sems dpas de ltar bsams nas 
[\[147b.3\]]de'i tshe smin mtshams kyi bar gyi mdzod spu nas bdud kyi dkyil 'khor thams cad 'joms par byed pa zhes bya ba'i 'od zer gcig phyung ste/_'od zer des stong gsum gyi stong chen po'i 'jig rten gyi khams 'di thams cad kyi bdud kyi gnas thams cad snang bar byas nas mog mog por byas te rab 
[\[147b.4\]]tu g.yos par byas par yang gyur to/_/stong gsum gyi stong chen po'i 'jig rten gyi khams 'di thams cad kyang snang ba chen pos yongs su khyab par gyur to/_/bdud sdig can gyis 'od de las rnam pa 'di lta bu'i sgra 'di yang thos so/_/sems can shin tu dag pa bskal mang spyod 
[\[147b.5\]]spyad pa/_/zas gtsang sras pos rgyal srid dag ni rab spangs te/_/phan byed de ni bdud rtsi mngon par 'dod pas byung /_/byang chub shing drung 'ongs kyis de ring bsgrim par gyis/_/de ni bdag kyang rgal la gzhan yang sgrol bar byed/_/de ni bdag nyid grol bas gzhan yang grol bar byed/_/de 
[\[147b.6\]]ni bdag kyang dbugs phyin gzhan dag dbugs kyang 'byin/_/yongs su mya ngan 'das nas gzhan dag mya ngan zlo/_/ngan song gsum po ma lus stongs par byed par 'gyur/_/lha mi rnams kyi grong khyer gang bar byed par 'gyur/_/phan pa byed pa de ni bdud rtsi thob gyur nas/_/bsam gtan 
[\[147b.7\]]mngon shes bdud rtsi bde mchog sbyin par 'gyur/_/gang tshe rang byung nyid kyis chos char mngon phab tshe/_/nag po'i rtsa lag khyod kyi grong khyer stongs byed 'gyur/_/stobs med pas kyang stobs med 'gyur te dpung nyams 'gyur/_/phyogs ni phyogs min ci bya gar 'gro shes mi 'gyur/_/dge 
[\[148a\]]
[\[148a.1\]]slong dag de ltar bdud sdig can bskul ba'i tshigs su bcad pa 'di dag gis bskul nas rmi lam rnam pa sum cu rtsa gnyis rmis so/_/rnam pa sum cu rtsa gnyis gang zhe na/_'di lta ste/_bdag gi gnas mun pas khyab par rmis pa dang /_rang gi gnas rdul gyis 
[\[148a.2\]]gang zhing gyo mo dang gseg mas gang bar rmis pa dang /_bdag nyid sngangs skrag nas phyogs phyogs su 'bros par rmis pa dang /_bdag cod pan dang bral zhing rna cha lhung bar rmis pa dang /_bdag mchu dang gre ba dang /_rkan skams par rmis pa dang /_bdag snying kun tu gdungs par rmis pa 
[\[148a.3\]]dang /_skyed mos tshal gyi lo ma dang /_me tog dang /_'bras bu rnams rnyis par rmis pa dang /_rdzing rnams skams te chu med par rmis pa dang /_ngang pa dang /_khrung khrung dang /_rma bya dang /_ka la ping ka dang /_ku na la dang /_shang shang te'u la sogs pa bya'i tshogs rnams 'dab gshog zegs par 
[\[148a.4\]]rmis pa dang /_rnga dang /_dung dang /_rdza rnga dang /_khar rnga dang /_rgyud gcig pa dang /_pi bang dang /_rgyud gsum pa dang /_pheg dang /_khar ba'i sil khrol la sogs pa rol mo'i cha byad rnams chag grugs te sa la lhung bar rmis pa dang /_'khor sdug pas kyang bdud spangs te ngo 'dzum 
[\[148a.5\]]gnag cing phyogs gcig tu dong nas sems shing 'khod par rmis pa dang /_chung ma'i dam pa phreng ba can yang mal nas sa la lhung ste lag pa gnyis mgo la rdeb par rmis pa dang /_bdud kyi bu gang dag shin tu brtson 'grus dang ldan pa dang /_shin tu stobs dang ldan pa dang /_shin tu 
[\[148a.6\]]gzi brjid dang ldan pa dang /_shin tu shes rab dang ldan pa de dag kyang byang chub sems dpa' byang chub kyi snying po mchog dam pa la 'dug pa la phyag 'tshal bar rmis pa dang /_bdag gi bu mo rnams kyang kyi hud yab/_kyi hud yab ces cho nge 'don par rmis pa dang /_bdag lus la gos dri ma 
[\[148a.7\]]can gyon par rmis pa dang /_bdag mgo rdul gyis gang la skya bo bseng bseng po dang /_nyam chung ba dang /_mdangs nyams par rmis pa dang /_bsil khang dang /_khang pa brtsegs pa dang /_skar khung dang /_rta babs rnams kyang rdul gyis gang nas rdib par rmis pa dang /_de'i sde dpon 
[\[148b\]]
[\[148b.1\]]gnod sbyin dang /_srin po dang /_grul bum dang /_dri za'i bdag po gang yin pa de dag thams cad kyang oms tshugs bcas te ngu zhing cho nges btab nas byer bar rmis pa dang /_'dod pa na spyod pa'i lha rnams kyi lha'i bdag po 'di lta ste/_yul 'khor srung dang /_'phags skyes po 
[\[148b.2\]]dang /_mig mi bzang dang /_rnam thos kyi bu dang /_brgya byin dang /_rab 'thab bral dang /_yongs su dga' ldan dang /_rab 'phrul dang /_dbang sgyur la sogs pa gang yin pa de dag thams cad kyang bdud la mi gus shing byang chub sems dpa' la phyogs par rmis pa dang /_
[\[148b.3\]]thab mo'i nang na de'i ral gri shugs nas ma phyin cing bdag mi shis pa'i sgra 'byin par rmis pa dang /_rang gi 'khor gyis bdag por bar rmis pa dang /_bkra shis kyi bum pa sgor lhung bar rmis pa dang /_bram ze mis byin gyi bu yang bkra mi shis pa'i sgra sgrogs par rmis pa dang /_sgo ba kun 
[\[148b.4\]]tu dga' byed kyang kun tu mi dga' ba'i sgra sgrogs par rmis pa dang /_nam mkha'i dkyil mun pas khebs par rmis pa dang /_'dod pa'i gnas na gnas pa'i dpal yang ngu bar rmis pa dang /_bdag gi dbang yang dbang med par gyur par rmis pa dang /_rang gi phyogs kyang phyogs 
[\[148b.5\]]ma yin par rmis pa dang /_nor bu dang mu tig gi dra ba rnams kyang chad cing rnam par chad nas 'brul bar rmis pa dang /_bdud kyi gnas thams cad kyang rab tu g.yos par rmis pa dang /_shing rnams kyang bcad cing ba gam yang lhung bar rmis pa dang /_bdud kyi sde bkod pa thams cad 
[\[148b.6\]]kyang khas sbub tu 'gyel bar rmis pa ste/_dge slong dag de ltar bdud sdig can gyi rmi lam du rnam pa sum cu rtsa gnyis po 'di lta bu rmis so/_/de sad pa dang /_'jigs skrag sngangs nas nang mi thams cad bsogs te/_dpung dang bcas pa dang /_'khor dang sde dpon dang /_sgo ba dang de 
[\[148b.7\]]dag 'dus par rig nas tshigs su bcad pa 'di dag smras so/_/bdud des rmi lam de dag mthong nas nyam thag ste/_/sde dpon bdud po seng ge za 'gram zhes bya dang /_/bu rnams dag dang 'khor rnams gang dag yin la smras/_/nag po'i rtsa lag de dag kun la yongs su dris/_/shAkya'i 
[\[149a\]]
[\[149a.1\]]nang du skyes pa mtshan mchog yan lag spras/_/lo drug bar du bya dka' brtul zhugs drag po spyad/_/byang chub shing drung 'ongs kyis rab tu sgrims shig ces/_/mdang sum bar snang las ni tshigs bcad de skad grag_/byang chub sems dpa' de nyid rnam par sangs 
[\[149a.2\]]rgyas nas/_/sems can bye ba khrag khrig mang po rnams rtogs byed/_/gang tshe bdud rtsi thob ste bsil ba'i dngos reg tshe/_/des ni nga gnas ma lus stong par byed par 'gyur/_/dpung chen rnams dang lhan cig der ni rab dong la/_/shing dbang drung 'dug dge sbyong gcig de gzhom par bya/_/
[\[149a.3\]]yan lag bzhi pa'i sde rnams myur du rab tu sgrims/_/gal te nga la sdug sems phyi shol ma byed cig_/dgra bcom rang sangs rgyas kyis 'jig rten gang gyur kyang /_/mya ngan 'da' bas bdag dpung nyam chung yong mi 'gyur/_/de yang gcig pu rgyal ba chos rgyal gyur na ni/_/bgrang las 
[\[149a.4\]]'das pa'i rgyal ba'i rigs ni gzhal mi 'chad/_/dge slong dag de nas bdud kyi bu ded dpon zhes bya bas bdud sdig can de la tshigs su bcad de smras pa/_yab cig ci nongs zhal gyur cing ni zhal mdog nyams/_/thugs kyang 'phar la khyod kyi yan lag nying lag 'dar/_/khyod kyis ci gsan ci 
[\[149a.5\]]gzigs myur du bka' stsol cig_/yang dag bsams nas de bzhin sbyar ba 'tshal bar bgyi/_/nga rgyal med bdud smras pa bu cig nga la nyon/_/ngas ni sdig pa'i rmi lam shin tu mi bzad rmis/_/de ring 'khor 'dir de kun ma lus smras na ni/_/khyed rnams brgyal te sa la rab tu 
[\[149a.6\]]sgyel bar 'gyur/_/ded dpon gyis smras pa/_gal te 'thab dus bab ste rgyal na nongs ma mchis/_/gal te der ni bcom par gyur na nongs dang bcas/_/gal te khyod kyi rmi lam de 'dra'i ltas lags na/_/bzhag na dge ste g.yul ngor yongs su bstangs mi 'gyur/_/bdud kyis 
[\[149a.7\]]smras pa/_brtsal ba grub pa'i skyes bu g.yul ngor grags par 'gyur/_/gal te brtan la brten te legs byas bdag cag rgyal/_/kho bo 'khor dang bcas pa mthong nas langs nas su/_/kho bo'i rkang par mgos phyag mi 'tshal des mi nus/_/ded dpon gyis smras pa/_
[\[149b\]]
[\[149b.1\]]rgya chen dpung bdog kyang ni shin tu mthu chung ste/_/stobs ldan dpa' bo gcig pu mchis na g.yul las rgyal/_/gal te srin bu me khyer stong gsum gang gyur kyang /_/nyi ma gcig pu'i zil du brlag ste 'od mi bgyid/_/gzhan yang gang la nga rgyal gti mug mchis la dpyod ma mchis/_/
[\[149b.2\]]mkhas dang mi 'thun bgyid pa de ni gso mi nus/_/dge slong dag de ltar bdud sdig can gyis ded dpon gyi tshig mnyan nas/_yan lag bzhi pa'i dpung chen po stobs che ba/_'thab mo la dpa' ba/_'jigs su rung ba/_spu zing zhes byed nus pa/_lha dang mi rnams kyis sngon ma 
[\[149b.3\]]mthong ma thos pa/_bzhin bsgyur ba rnam pa mang po bye ba khrag khrig brgya stong du ma bsgyur ba'i rnam pa dang ldan pa/_rkang lag sbrul brgya stong gis dkris pa dang ldan pa/_ral gri dang /_mda' gzhu dang /_mdung thung dang /_mda' bo che dang /_sta re dang /_rtse gsum kha gdeng dang /_bong ba dang /_
[\[149b.4\]]gtun shing dang /_be con dang /_zhags pa dang /_dbyug to dang /_'khor lo dang /_rdo rje dang /_rdo rje rtse gcig pa thogs pa dang /_lus la go cha bzang po bgos pa/_mgo dang /_rkang lag dang /_mig log par 'dug pa/_mgo dang /_mig dang /_gdong 'bar ba/_lto dang rkang lag 
[\[149b.5\]]dbyibs mi sdug pa/_bzhin gzi brjid drag po dang ldan pa/_shin tu bzhin bsgyur cing so gtsigs pa/_'jigs su rung bar mche ba gtsigs pa/_lce stug cing zheng che ba mang po 'phyang ba/_lce 'bar 'bur can re lde dang 'dra ba/_mig me dang sbrul nag po dug gis rgyas pa'i mig ltar dmar ba dag 
[\[149b.6\]]char bcug ste/_de la kha cig ni sbrul gdug skyug pa/_kha cig ni nam mkha' lding gis rgya mtsho nas phyung ba bzhin du lag mthil du sbrul gdug pa bzhag ste za/_kha cig ni mi'i sha dang /_khrag dang /_rkang lag dang /_mgo dang /_mkhal ma dang /_nang grol dang /_ngan skyugs la sogs pa za 
[\[149b.7\]]kha cig ni gzugs sngo bsangs dang /_kham pa po dang /_sngon po dang /_dmar po dang /_ser por 'dug ste/_'jigs su rung ba'i gzugs sna tshogs can/_kha cig ni mig zhigs pa dang /_mig khron pa lta bu dang /_mig phyung ba lta bu dang /_mig 'bar ba dang /_mig bzur ba/_mi sdug 
[\[150a\]]
[\[150a.1\]]pa/_kha cig ni mig log pa dang /_'bar ba dang /_mi sdug pa/_kha cig ni ri 'bar ba thogs te/_'gying zhing ri gzhan la zhon te 'ong /_kha cig ni shing rtsa thon byas te byang chub sems dpa'i logs su rgyug cing 'ong /_kha cig gi rna ba ni phag rna lta bu dang /_zhib ma lta bu 
[\[150a.2\]]dang /_glang po'i rna ba lta bu dang /_'phyang ba dang /_phag rna lta bur 'dug pa/_kha cig ni rna ba med pa/_kha cig ni keng rus mang po sprul nas lus rid cing gsus pa che la sna zhom pa/_gsus pa bum pa lta bur 'dug pa/_rkang pa mgo'i thod pa ltar 'dug pa/_pags pa dang /_sha dang 
[\[150a.3\]]khrag skams pa/_rna ba dang /_sna dang /_rkang lag dang /_mig dang /_mgo bcad pa/_kha cig ni khrag 'thung 'dod pas gcig la gcig mgo gcod pa/_kha cig ni sgra sha sha po dang /_sgra mi snyan pa dang /_'jigs su rung ba dang /_sgra rtsub pa dang ldan pa/_hu hu zhes bya ba dang /_mchi 
[\[150a.4\]]zhes bya ba dang /_hu lu hu lu zhes bya ba'i sgra 'byin pa dang /_spyugs pa len pa dang /_dge sbyong gau ta ma 'di shing dang chos te 'on cig ces zer ba dang /_'or cig ces zer ba dang /_rgyob cig ces zer ba dang /_rab tu rgyob cig ces zer ba dang /_chings shig ces zer ba dang /_zung shig ces 
[\[150a.5\]]zer ba dang /_chod cig ces zer ba dang /_gtubs shig ces zer ba dang /_gtogs shig ces zer ba dang /_bab bab tu 'or cig ces zer ba dag go/_/kha cig ni wa dang /_ce spyang dang /_phag dang /_bong bu dang /_ba lang dang /_glang po che dang /_rta dang /_rnga mo dang /_rkyang dang /_
[\[150a.6\]]ma he dang /_ri bong dang /_g.yag dang /_bse dang /[ {]ri dgas [,]ri dwags [}]ldang sko ska la sogs pa'i kha gdong sna tshogs 'jigs su rung ba sngangs par byed pa/_mi sdug pa dang ldan pa dag go/_/kha cig ni seng ge dang /_stag dang /_phag rgod dang /_dred dang /_spre'u dang /_gzig dang /_byi la dang /_ra 
[\[150a.7\]]dang /_lug dang /_sbrul dang /_ne'u le dang /_nya dang /_chu srin dang /_chu srin byis pa gsod dang /_rus sbal dang /_bya rog dang /_bya rgod dang /_'ug pa dang /_nam mkha' lding lta bu'i lus dang ldan pa dag go/_/kha cig ni gzugs mi sdug pa dag go/_/kha cig ni mgo gcig pa dang /_mgo 
[\[150b\]]
[\[150b.1\]]gnyis pa nas mgo brgya stong gi bar dang ldan pa dag go/_/kha cig ni mgo med pa'o/_/kha cig ni lag pa gcig pa nas lag pa brgya stong gi bar dang ldan pa dag go/_/kha cig ni lag pa med pa dag go/_/kha cig ni rkang pa gcig pa nas rkang pa brgya stong gi bar dang ldan pa dag go/_/kha cig 
[\[150b.2\]]ni rkang pa med pa dag go/_/kha cig ni rna ba dang /_kha dang /_sna dang /_mig dang /_lte ba'i khung bu nas sbrul gdug pa 'byin to/_kha cig ni ral gri dang /_mda' gzhu dang /_mdung thung dang /_rtse gsum kha gdeng dang /_dgra sta dang /_'khor lo dang /_mda' bo che dang /_rdo rje rtse gcig 
[\[150b.3\]]pa dang /_rdo rje dang /_bong ba dang /_mtshon rtse gcig pa la sogs pa mtshon cha sna tshogs gsor zhing gar byed la/_byang chub sems dpa' la sdigs mo byed do/_/kha cig ni mi'i sor mo bcad nas phreng bar brgyus te thogs so/_/kha cig ni keng rus dang /_thod pa dag phreng ba lta bur 
[\[150b.4\]]brgyus te thogs so/_/kha cig ni lus sbrul gdug pas dkris so/_/kha cig ni mgo la zhugs ling me can thogs te/_glang po dang /_rta dang /_rnga mo dang /_ba lang dang /_bong bu dang /_ma he la zhon no/_/kha cig ni spyi'u tshugs su 'dug la khab lta bu'i spu can dag go/_/kha cig 
[\[150b.5\]]ni ba lang dang /_bong bu dang /_phag rgod dang /_ne'u le dang /_ra dang /_lug dang /_byi la dang /_spre'u dang /_spyang ki dang /_ce spyang gi spu lta bu dang ldan la/_sbrul gdug pa skyug cing lcags kyi thu lum mid pa dang /_me 'byin pa dang /_lcags dang /_zangs 'bar ba'i char 'bebs 
[\[150b.6\]]pa dang /_lce 'bebs pa dang /_rdo rje'i lce 'bebs pa dang /_lcags kyi bye mtshan mo'i char 'bebs pa dang /_sprin nag po bsdus te rlung gi char 'bebs pa dang /_mda'i sprin bsdus te char du 'bebs pa dang /_mun gnag ston pa dang /_sgra 'byin cing byang chub sems dpa'i logs su 
[\[150b.7\]]rgyug pa dag go/_/kha cig ni zhags pa skor ba dang /_ri chen po rnyil bar byed pa dang /_rgya mtsho chen po 'khrugs par byed pa dang /_ri chen po las mchong ba dang /_ri'i rgyal po lhun po sgul ba dang /_rgyug pa dang /_'bros pa dang /_yan lag dang /_nying lag 'thor ba dang /_lus skor ba dang 
[\[151a\]]
[\[151a.1\]]gad mo cher rgod pa dang /_brang rdung ba dang /_brang la rdeb pa dang /_mgo gsig pa dang /_mgo 'bar zhing skra gyen du 'greng ba dang /_phan tshun shugs phyung ste rgyug cing wa'i mig lta bus byang chub sems dpa' la 'jigs par byed do/_/bud med rgan mo dag kyang ngu zhing 
[\[151a.2\]]byang chub sems dpa'i gan du lhags te/_'di skad du kyi hud bu/_kyi hud nga'i bu/_longs shig_/longs la myur du bros shig ces 'dzer to/_/srin mo'i gzugs dang /_sha za mo'i gzugs dang /[ {]yi dgas [,]yi dwags [}]long ba/_theng po/_rke ba/_bkres pas rid pa/_lag pa bsgreng 
[\[151a.3\]]ba/_kha gcus pa dag kyang ngu zhing 'jigs pa ston te/_sngangs par byed cing byang chub sems dpa'i mdun na rgyug go/_/bdud kyi dpung 'dus pa rnam pa de lta bu des dpag tshad brgyad cu khor khor yug tu gang bar gyur to/_/bdud gcig gi ji lta ba de bzhin du stong gsum gyi stong chen po bye ba phrag 
[\[151a.4\]]brgyar gtogs pa'i bdud sdig can rnams kyi dpung dag gis thad ka dang /_steng gang bar gyur to/_/de la 'di skad ces bya ste/_gnod sbyin grul bum lto 'phye chen po'i gzugs/_/srin po [{]yi dgas [,]yi dwags [}]sha za'i gzugs dang bcas/_/'jig rten mi sdug drag gzugs ji snyed pa/_/thams 
[\[151a.5\]]cad sgyu yis der ni sprul pa byas/_/mgo gcig mgo gnyis mgo gsum ldan pa nas/_/mgo stong bar du ldan bzhin gnod sbyin mang /_/lag gcig lag gnyis lag gsum ldan pa nas/_/lag stong bar du ldan pa rab tu mang /_/rkang gcig rkang gnyis rkang gsum ldan pa nas/_/
[\[151a.6\]]rkang stong bar du ldan pa gzhan yang mang /_/kha bzhin sngo la lus ni ser ba dang /_/kha bzhin ser la lus ni sngo ba dang /_/kha bzhin dkar la lus ni gnag pa dang /_/kha bzhin gnag la lus ni dkar ba dang /_/kha bzhin gzhan la lus kyang gzhan pa dang /_/de 'dra'i phyag brnyan dag gi 
[\[151a.7\]]dpung rnams lhags/_/stag dang sbrul dang phag gi gdong can dang /_/glang po rta dang bong bu rnga mo'i gdong /_/spre'u dang seng ge dred kyi gdong can dang /_/de 'dra'i kha gdong ldan pa'i dpung rnams lhags/_/ral pa brdzes la 'jigs pa'i gnod sbyin mang /_/lug mgo rus pa 'bar 'bur 
[\[151b\]]
[\[151b.1\]]lba ba can/_/lus ni mi yi khrag gis rab tu sbags/_/gnod sbyin de 'dra ba dag der yang lhags/_/rkang pa dag ni dgo ba'i rkang pa 'dra/_/mig gi 'bras bu spre'u'i mig dang mtshungs/_/mche ba dag ni glang po'i mche ba 'dra/_/kha gdong de 'dra'i dpung rnams der yang lhags/_/
[\[151b.2\]]lus kyi dbyibs ni chu srin 'dra ba ste/_/mig gi 'bras bu gnyis ni rab tu 'bar/_/rna ba dag ni ra yi rna ba 'dra/_/kha gdong de 'dra'i dpung rnams der yang lhags/_/kha cig dag ni lag na dbyig pa thogs/_/tho ba mdung thung rtse gsum lag na thogs/_/kha cig ri bo lhun po lag na 
[\[151b.3\]]thogs/_/'jigs su rung ba'i gzugs can gnod sbyin lhags/_/gshol thogs 'khor lo thogs shing mig sgyur dang /_/ri rtse chen po lag na thogs pa dang /_/rlung dang rdo dang gnam lcags rab 'bebs shing /_/gnod sbyin 'jigs su rung ba der yang lhags/_/rlung ni rab tu gtong 
[\[151b.4\]]zhing char yang 'bebs/_/brgya phrag stong gi glog kyang rab tu 'byin/_/'brug gi sgra yang sgrog cing shing ljon sgyel/_/byang chub shing gi lo ma tsam mi g.yo/_/char pa rab tu 'bebs shing rlung yang gtong /_/chu bo 'bebs shing chu yis sa yang gang /_/de ltar 'jigs su rung ba mtshan 
[\[151b.5\]]mo byung /_/de yi nub mo sems med shing yang sgyel/_/thams cad dbyibs mi sdug cing gzugs mi sdug_/'jigs pa'i gzugs ldan de dag mthong nas kyang /_/yon tan mtshan dang gzi brjid ldan pa po/_/lhun po lta bur sems ni g.yo ba med/_/sgyu ma 'dra zhing rmi lam mtshungs pa dang /_/
[\[151b.6\]]sprin dang 'dra bar chos rnams kun la rtog_/de ltar chos kyi tshul la rtog pas na/_/legs gnas bsam gtan byed cing chos la gnas/_/gang zhig nga dang nga yi snyam sems shing /_/dngos dang lus la yang dag mngon zhen pa/_/mi mkhas 'dzin par gnas des mthong nas ni/_/
[\[151b.7\]]'jigs par gyur cing bdag kyang rab tu myos/_/shAkya'i sras pos chos rnams rten byung ba/_/dngos po med pa'i ngo bo nyid du rtogs/_/nam mkha' lta bu'i sems dang rab tu ldan/_/dpung bcas g.yo sgyu mthong yang myos pa med/_/dge slong dag de ltar bdud sdig can gyi bu stong po de dag 
[\[152a\]]
[\[152a.1\]]gi nang nas ded dpon la sogs pa bdud kyi bu gang dag byang chub sems dpa' la mngon par dad pa de dag ni bdud kyi g.yas rol tu 'khod par gyur to/_/gang dag bdud kyi phyogs byed pa de dag ni bdud sdig can gyi g.yon rol tu 'khod par gyur to/_/de na bdud sdig 
[\[152a.2\]]can gyis rang gi bu de dag la smras pa/_yu bu cag ci 'dra ba'i dpung gis byang chub sems dpa' gdul bar bya/_de na g.yas rol nas bdud kyi bu ded dpon zhes bya bas pha la tshigs su bcad de smras pa/_klu yi dbang po gnyid log slong 'dod dang /_/glang po'i dbang po gnyid log 
[\[152a.3\]]slong 'dod dang /_/[{]ri dgas [,]ri dwags [}]rgyal po gnyid log slong 'dod pa/_/de ni mi dbang legs gnas slong bar 'dod/_/g.yon rol nas bdud kyi bu blo gros ngan pa zhes bya ba des 'di skad ces smras so/_/bltas pa tsam gyis snying yang rab tu 'gas 'gyur la/_/'jig rten dag na snying po ldan 
[\[152a.4\]]pa'i shing chen 'gas/_/bdag gi lta bas phog na 'gro ba 'chis phog ltar/_/'tsho bar 'gyur ba'i mthu ni de la ga la mchis/_/g.yas rol nas dbyangs snyan ces bya bas smras pa/_bltas pa tsam gyis shing yang 'gas na mi rnams la/_/bdag bsgrim ci dgos zhes smras snying po ga 
[\[152a.5\]]la yod/_/gal te bltas pas ri bo lhun po 'jig 'gyur yang /_/de yi mdun du khyod ni mig 'byed yong mi nus/_/gzhan yang mi gang rgya mtsho lag pa gnyis kyis rgal 'dod cing /_/de yi chu ni brngubs te 'thung bar nus 'gyur gyi/_/de yi kha bzhin dri ma med la mngon sum du/_/
[\[152a.6\]]lta ba de ni de bas sdug bsngal che zhes smras/_/g.yon rol nas lag brgya ba zhes bya bas smras pa/_bdag gi lus 'di lag pa brgya mchis pa/_/gcig gis kyang ni mda' brgya 'phang bgyis te/_/dge sbyong de yi lus ni dbug par bgyi/_/yab cig bder 'gyur ma shol khyod gshegs 
[\[152a.7\]]shig_/g.yas rol nas blo bzang po zhes bya bas smras pa/_ba spu rnams kyang ci phyir lag pa min/_/lag pa brgya dang khyad par ci zhig yod/_/lag pa re rer de ltar mdung yod kyang /_/de dag gis kyang de la ci mi nus/_/ci'i phyir zhe na/_des ni 'jig rten 'das pa'i byams pa bsgoms/_/
[\[152b\]]
[\[152b.1\]]byams ldan thub pa de yi sku la ni/_/dug dang mtshon dang me yis mi tshugs te/_/mtshon cha 'phangs pa thams cad me tog 'gyur/_/gzhan yang mkha' dang sa dang chu la stobs ldan gang /_/mi'am gnod sbyin ral gri dgra sta thogs/_/mi dbang bzod pa'i stobs ldan de drung phyin/_/stobs 
[\[152b.2\]]chen stobs ldan de kun stobs chung 'gyur/_/g.yon rol nas gzi brjid drag shul can zhes bya bas smras pa/_bdag ni de yi lus bzang gi/_/khong du zhugs te bsreg par bgyi/_/'brog gi me ltar chung ngu yis/_/rkang dang bcas pa'i shing yang bskam/_/g.yas rol nas mi [{]bzangs [,]bzang [}]
[\[152b.3\]]kyis smras pa/_khyod ni ri rab sa yi nang zhugs te/_/thams cad ma lus bsreg par nus gyur kyang /_/khyod dang 'dra ba gang gA'i bye snyed kyis/_/rdo rje'i thugs ldan de ni bsreg mi nus/_/gzhan yang ri bo thams cad 'gul yang srid/_/rgya mtsho chen po zad kyang srid/_/nyi zla sa la lhung yang 
[\[152b.4\]]srid/_/sa ni zhu bar 'gyur yang srid/_/'jig rten don du rtsom mdzad pa/_/thugs dam nges par mdzad pa po/_/byang chub dam pa ma thob par/_/shing chen drung nas bzhengs mi srid/_/g.yon rol nas lag [{]rings kyis [,]ring gis [}]bsgyings te smras pa/_khyod kyi gnas 'dir mchis bzhin du/_/
[\[152b.5\]]bdag gis sug pas nyi ma dang /_/zla ba skar ma rnams kyi gnas/_/thams cad rab tu mnye bar bgyi/_/rgya mtsho chen po bzhi po las/_/tshul du shis par chab kyang blang /_/yab cig dge sbyong de bzung ste/_/rgya mtsho'i pha rol dor bar bgyi/_/yab cig dpung 'di gzhag tu gsol/_/
[\[152b.6\]]khyod ni thugs ngan che ma mdzad/_/byang chub shing de drungs phyung ste/_/sug pas phyogs phyogs gtor bar bgyid/_/g.yas rol nas dad pa thob pas smras pa/_gal te khyod ni dregs bsgyings te/_/lha dang lha min dri zar bcas/_/sa dang ri dang rgya mtshor bcas/_/de dag lag pas 
[\[152b.7\]]phyir rlog kyang /_/khyod dang 'dra ba stong phrag ni/_/gang gA'i bye ma snyed rnams kyis/_/byang chub sems dpa' shes rab can/_/de yi ba spu g.yos mi nus/_/g.yon rol nas 'jigs byed kyis smras pa/_/dpung gi nang na bzhugs bzhin du/_/yab khyod ci slad rab tu bsnyengs/_/de 
[\[153a\]]
[\[153a.1\]]la dpung grogs ga la mchis/_/ci slad khyod 'dir de la bsnyengs/_/g.yas rol nas blo gros rtse gcig gis smras pa/_'jig rten dag na nyi zla dpung ma mchis/_/'khor los sgyur dang seng ge dpung ma mchis/_/byang chub sems dpa' 'di ni dpung ma mchis/_/
[\[153a.2\]]'on kyang gcig pus bdud ni gzhom par spyod/_/g.yon rol nas glags ltas smras pa/_mdung thung rtse gsum dbyug to ral gri rta/_/glang po shing rta rkang tang ma mchis pa/_/dge sbyong gcig pu mchis pa de bdag gis/_/do mod dgum gyis cung zad ma bsnyengs yab/_/g.yas rol 
[\[153a.3\]]nas bsod nams brgyan gyis smras pa/_sred med bu ltar mi phyed mi shigs sku dang ldan/_/bzod stobs go mnabs brtson 'grus brtan pa'i ral gri mda'/_/rnam par thar gsum bzhon pa shes rab gzhu lags yab/_/bsod nams stobs kyis de ni bdud kyi dpung las rgyal/_/g.yon 
[\[153a.4\]]rol nas phyir mi ldog pas smras pa/_'brog me rtswa la tshig pa phyir mi ldog_/lobs pas 'phangs pa'i mda' yang phyir mi ldog_/mkha' las rdo rje 'bab pa phyir mi ldog_/shAkya'i bu las ma rgyal bdag gnas med/_/g.yas rol nas chos 'dod kyis smras pa/_gsher ba'i rtswa dang 
[\[153a.5\]]phrad na me yang ldog_/brag gi rtse mor bab na mda' yang ldog_/rdo rje sar bab de nas gang du 'gro/_/zhi ba bdud rtsi ma thob de mi ldog_/ci'i phyir zhe na/_yab cig bar snang la ni ri mo bri bar nus kyang gda'/_/sems can ji snyed kun gyi sems ni gcig bsdur nus kyang gda'/_/yab 
[\[153a.6\]]cig nyi zla rlung ni zhags pas bcing du nus kyang gda'/_/byang chub sems dpa' byang chub snying po las ni bskyod mi nus/_/g.yon rol nas nye bar ma zhi bas smras pa/_lta ba'i gdug pa chen pos lhun po bsreg par bgyi/_/rgya mtsho chen po rnams kyi chab kyang bskam par bgyi/_/
[\[153a.7\]]bdag gis do mod de gnyis thal bar brlag par bgyi/_/yab cig byang chub dang ni dge sbyong gzigs su gsol/_/g.yas rol nas don grub kyis smras pa/_gal te dug gis 'di kun gang gyur la/_/stong gsum dam pa rab tu 'bar gyur kyang /_/yon tan 'byung gnas kyis 
[\[153b\]]
[\[153b.1\]]ni gzigs tsam gyis/_/dug ni dug ma yin par rab tu 'gyur/_/srid pa gsum na gdug pa drag po ni/_/'dod chags zhe sdang de bzhin gti mug ste/_/de dag de yi sku dang thugs la med/_/mkha' la rdzab dang rdul ni med pa bzhin/_/sku dang gsung dang thugs kyang rab tu dag_/
[\[153b.2\]]sems can kun la byams pa'i thugs dang ldan/_/de la mtshon dang dug gis yong mi tshugs/_/de bas yab cig thams cad bzlog tu gsol/_/g.yon rol nas dga' ba chags pas smras pa/_bdag gis sil snyan stong dag rab bgyis te/_/lha yi bu mo brgyan pa bye stong gis/_/
[\[153b.3\]]chags par bgyis te grong khyer mchog tu bkri/_/'dod la dga' bar khyod kyi dbang du bgyi/_/g.yas rol nas chos dgas smras pa/_de 'dir rtag tu chos la dgyes pas dgyes/_/bsam gtan dgyes shing bdud rtsi don la dgyes/_/sems can thar bar mdzad dang byams la dgyes/_/'dod 
[\[153b.4\]]chags dga' la de ni dgyes mi mdzad/_/g.yon rol nas rlung gi shugs zhes bya bas smras pa/_bdag gi shugs kyis nyi zla mid bgyis la/_/nam mkha' las ni rlung yang rab gtang zhing /_/yab cig do mod dge sbyong bzung nas ni/_/rlung gis phub ma bzhin du gtor bar bgyi/_/g.yas 
[\[153b.5\]]rol nas bdud kyi bu blo gros mi g.yo ba zhes bya ba des 'di skad ces smras so/_/ji ltar khyod kyi shugs mgyogs drag pa ltar/_/gal te lha dang mi rnams de 'drar gyur/_/de dag thams cad gcig tu 'dus pas kyang /_/zla med gang zag de la gnod mi nus/_/g.yon rol nas tshangs pa'i blo 
[\[153b.6\]]gros kyis smras pa/_de 'dra'i drag po phal cher gyur kyang ni/_/khyod kyi nga rgyal cung zad 'joms mi nus/_/bgyi ba thams cad mang pos 'grub lags na/_/gcig pus khyod la ci bgyi smos ci 'tshal/_/g.yas rol nas seng ge'i blo gros kyis smras pa/_sa la seng ge khyus 'khod sngon ma 
[\[153b.7\]]byung /_/lta ba'i gdug pa dag kyang khyus mi 'khod/_/gzi ldan bden pa pha rol gnon pa po/_/skyes bu khyu mchog rnams kyang khyus mi 'khod/_/g.yon rol nas thams cad du gdol pa zhes bya bas smras pa/_ji ltar khyod kyi sras po brtson 'grus dang /_/shugs dang stobs dang ldan pa sgra 
[\[154a\]]
[\[154a.1\]]sgrogs pa/_/tshig 'bar de 'dra yab kyis sngon gsan tam/_/myur du dge sbyong de ni gzhom du bzhud/_/g.yas rol nas seng ge sgra sgrogs zhes bya bas smras pa/_nags tshal dag gi khrod na wa mang pos/_/seng ge med pa de na sgra yang sgrogs/_/seng ges sgra bsgrags 
[\[154a.2\]]'jigs pa thos pa dang /_/skrag nas phyogs phyogs dag tu rab tu 'bros/_/de ltar bdud bu mi mkhas 'di dag kyang /_/mi mchog gsung ni ma thos de bar du/_/de dag spyi brtol byed cing byung rgyal smra/_/mi yi seng ges gsung bsgrags 'bros par 'gyur/_/g.yon rol nas nyes par 
[\[154a.3\]]bsam pa sems pas smras pa/_bdag gis gang bsams myur du 'dir 'grub na/_/de ni ci slad dpung tshogs 'di mi lta/_/gang phyir langs te myur du mi 'bros pas/_/de ni glen pa cho ga ma 'tshal ba/_/g.yas rol nas don legs par bsam pa sems pa zhes bya bas smras pa/_de ni mi 
[\[154a.4\]]glen pha rol gnon pa ste/_/khyed cag glen zhing shin tu ma bsdams pa/_/khyed kyis de yi mthu rtsal yong mi shes/_/de yi shes rab stobs kyis thams cad pham/_/bdud kyi bu ni gang gA'i bye ma snyed/_/khyed cag rnams kyis de 'dra'i mthu rtsal can/_/de yi ba spu gcig kyang g.yos mi nus/_/
[\[154a.5\]]gsad par bsams pa mi 'grub smos ci dgos/_/khyod ni de la yid kyis gnod ma sems/_/gus dang bcas par dad pa'i sems su gyis/_/'di ni srid gsum rgyal por gyur pas na/_/'thab mo ma byed par ni slar log shig_/de bzhin du sbyar te de ltar bdud kyi bu dkar po'i phyogs pa 
[\[154a.6\]]dang nag po'i phyogs pa stong du tshang ba de dag thams cad kyis so so nas bdud sdig can la tshigs su bcad de smras so/_/de nas bdud sdig can gyi sde dpon sde bzang po zhes bya ba des bdud sdig can la tshigs su bcad de smras pa/_/gang dag khyod kyi rjes 'brang brgya byin dang /_/skyong dang 
[\[154a.7\]]mi'am ci yi tshogs rnams dang /_/lha min dbang dang mkha' lding dbang po rnams/_/thal mo sbyar te de la phyag 'tshal na/_/khyod kyi rjes su 'brang ba ma lags pa/_/tshangs pa 'od gsal lha yi bu rnams dang /_/gnas gtsang ris kyi lha rnams de dag kun/_/de la phyag 
[\[154b\]]
[\[154b.1\]]'tshal ba ni smos ci 'tshal/_/khyod kyi sras po shes rab can/_/stobs dang ldan zhing yid gzhungs pa/_/de dag byang chub sems dpa' la/_/snying dang 'thun gyur phyag 'tshal lo/_/dpag tshad brgyad cur khyab pa yi/_/gnod sbyin la sogs bdud dpung 'di/_/phal cher rab tu dang 
[\[154b.2\]]yid kyis/_/kun kyang nyes pa med la lta/_/'jigs su rung zhing drag bsgyur ba/_/dpung tshogs mi bzad 'di gzigs nas/_/ngo mtshar ma gyur zhum mi mnga'/_/nges par do mod 'di rgyal 'gyur/_/gang na dpung 'di gnas pa der/_/wa dang 'ug pa sgra 'byin la/_/bya rog bong bu 
[\[154b.3\]]sgra 'byin pas/_/myur du slar ni ldog pa'i rigs/_/byang chub snying por gzigs su gsol/_/pa ta kun ta ngang pa dang /_/khu byug rma bya mngon skor bas/_/nges par do mod 'di rgyal 'gyur/_/gang na dpung 'di gnas pa der/_/rdul dang snag tsa'i char 'bab la/_/sa dkyil me tog char 
[\[154b.4\]]'bab pas/_/bdag gi tshig bzhin ldog pa'i rigs/_/gang na dpung 'di gnas pa de/_/shang shong gyur cing tsher mas gang /_/sa dkyil dri med gser gyur pas/_/shes rab can dag ldog pa'i rigs/_/gal te mi 'dod sngar rmis pa'i/_/rmi lam de dag mngon sum 'gyur/_/drang 
[\[154b.5\]]srong rnams kyi yul brlag pa/_/de bzhin dpung 'di thal bar rlog_/rgyal po 'gro ba drang srong mchog_/tshangs pas byin gyis khros byas pas/_/dan da ka yi nags tshal tshig_/lo mang zhig tu rtswa ma skyes/_/drang srong brtul zhugs spyod pa po/_/dka' thub ldan pa'i 'jig rten na/_/ji snyed 
[\[154b.6\]]'khod pa kun gyi mchog_/'byung po kun la mi 'tshe 'di/_/gang gi lus la mtshan rab 'bar/_/khyim nas kyang ni byung ba der/_/nyon mongs pham byas 'tshang rgya zhes/_/khyod kyis sngon chad ma gsan nam/_/rgyal sras rnams kyis mchod don du/_/'byor pa 'di 'dra 'di dag sprul/_/de bas 
[\[154b.7\]]nges par sems can mchog_/sbyin bsreg dam pa len par 'gyur/_/'di yi mdzod spu dri med pa/_/bye ba khrag khrig zhing du mdzes/_/de yis bdag cag mog mog bgyis/_/bdud dpung nges bcom gdon mi 'tshal/_/srid pa'i rtse gnas lha rnams kyis/_/de yi spyi gtsug bltar mi nus/_/nges 
[\[155a\]]
[\[155a.1\]]par gzhan gyis ma bstan par/_/thams cad mkhyen nyid thob par 'gyur/_/ji ltar lhun po khor yug dang /_/nyi zla brgya byin tshangs pa dang /_/shing ljon rnams dang ri mchog kun/_/sa dkyil phyag 'tshal bgyid las na/_/bsod nams stobs can shes rab stobs/_/ye shes stobs 
[\[155a.2\]]can bzod pa'i stobs/_/brtson 'grus stobs dang ldan pa de/_/bdud phyogs stobs med mdzad par nges/_/glang pos so ma btang snod dang /_/seng ges ji ltar wa bcom dang /_/nyi mas srin bu me khyer ltar/_/bde bar gshegs pas dpung bcom 'gyur/_/tshig de skad thos pa dang bdud kyi bu 
[\[155a.3\]]gzhan zhig shin tu khros nas mig dmar por gyur te smras pa/_khyod ni gcig pu de yi bsngags pa dag_/shin tu dpag tu med par rjod byed na/_/gcig pu des ni ci zhig bya bar nus/_/'jigs su rung ba'i dpung chen ma mthong ngam/_/de nas g.yas rol nas bdud kyi bu bdud rab tu 'joms pa zhes bya 
[\[155a.4\]]bas smras pa/_'jig rten nyi zla seng ge dang /_/'khor los sgyur la grogs byed med/_/byang chub bzhugs nas nges pa yi/_/byang chub sems dpa' grogs mi dgos/_/de nas byang chub sems dpas bdud mthu chung bar bya ba'i phyir gang mthong bas bdag gi dpung byang chub sems dpa'i kha'i nang du 
[\[155a.5\]]zhugs so snyam du sems shing bdud bros par gyur pa dang /_bros nas kyang ci yang ma yin no snyam nas yang slar log ste/_'khor dang bcas pas mtshon cha rnam pa sna tshogs byang chub sems dpa'i steng du 'phen cing /_ri rab tsam gyi ri de dag kyang byang chub sems dpa'i steng du 'phangs pa dang /_me 
[\[155a.6\]]tog gi bla re dang /_gzhal med khang du gyur te gnas pa dang /_gang dag mig gdug pa dang /_myur du gdug pa dang /_dbugs gdug pa rnams me lce gtong ba'i me'i dkyil 'khor de yang byang chub sems dpa' la 'od kyi dkyil 'khor lta bur gnas par bya ba'i phyir pad ma 'dab ma brgya pa 
[\[155a.7\]]rgyas pa lta bu'i bzhin bskyod do/_/de nas yang byang chub sems dpas lag pa g.yas pas mgo la byugs pa dang /_bdud kyis byang chub sems dpa'i lag na ral gri thogs par mthong nas lho phyogs su bros pa dang ci yang ma yin no snyam nas yang slar log go/_/slar log nas kyang byang chub 
[\[155b\]]
[\[155b.1\]]sems dpa'i steng du mtshon cha rnam pa sna tshogs ral gri dang /_mda' gzhu dang /_mdung thung dang /_mda' bo che dang /_dgra sta dang /_bong ba dang /_gtun shing dang /_rdo rje rtse gcig pa dang /_dbyug to dang /_'khor lo dang /_tho ba dang /_shing drungs phyung dang /_pha bong dang /_zhags pa dang /_lcags kyi thu lum 
[\[155b.2\]]shin tu 'jigs pa du ma 'phen te/_de dag kyang 'phangs ma thag tu me tog gi phreng ba dang /_me tog gi bla rer gyur te gnas so/_/me tog sil mar yang gyur nas sa la 'thor ba dang /_phreng ba'i chun por yang 'phyang bas byang chub kyi shing brgyan par gyur to/_/byang chub sems dpa'i bkod pa 'byor pa 
[\[155b.3\]]de dag mthong nas bdud sdig can phrag dog dang ser snas sems la gnod de/_byang chub sems dpa' la smras pa/_kye rgyal bu gzhon nu bzhengs/_bzhengs/_rgyal srid la spyod cig_/khyod kyi bsod nams de tsam gyis khyod kyis thar pa ga la 'thob/_/de nas byang chub sems dpas brtan la zab 
[\[155b.4\]]cing rgya che ba dang /_'jam zhing snyan pa'i tshig gis bdud sdig can la 'di skad ces smras so/_/sdig can khyod kyis ni gtan pa med pa'i mchod sbyin gcig gis 'dod pa'i dbang phyug thob tu zad do/_/ngas ni mchod sbyin bye ba khrag khrig brgya stong phrag du mas gtan pa med pa'i mchod sbyin byas so/_/
[\[155b.5\]]lag pa dang /_rkang pa dang /_mig dang /_mgo dag kyang bcad cing slong ba rnams la byin no/_/sems can rnams thar bar bya ba'i phyir khyim dang /_nor dang /_'bru dang /_mal cha dang /_gos dang /_'chag sa dang /_skyed mos tshal rnam pa du ma dag kyang slong ba rnams la byin no/_/de nas bdud sdig 
[\[155b.6\]]can gyis tshigs su bcad de byang chub sems dpa' la slar smras pa/_sngon chad kho bos mchod sbyin kha na ma tho med/_/gtan pa med pa byas pa khyod 'dir dpang du yod/_/khyod la 'di na dpang po gang yang yod min pas/_/smras kyang phan pa ci yod khyod ni pham par gyur/_/byang chub sems dpas 
[\[155b.7\]]smras pa/_sdig can sa 'di ni nga'i dpang yin no/_/de nas byang chub sems dpas bdud sdig can dang bdud kyi 'khor la byams pa dang snying rje sngon du 'gro ba'i sems kyis khyab par byas nas/_seng ge ltar mi 'jigs mi skrag la bag tsha ba med cing mi dman la ma zhum pa dang /_ma 'khrugs 
[\[156a\]]
[\[156a.1\]]pa dang /_ma rnyogs pa dang /_'jigs pa dang /_spu zing zhes byed pa med par lag mthil na dung dang /_rgyal mtshan dang /_nya dang /_bum pa dang /_bkra shis pa dang /_lcags kyu dang /_'khor lo'i mtshan ma yod pa/_sor mo bar dra bas 'brel ba/_sen mo 
[\[156a.2\]]shin tu mdzes shing zangs kyi mdog ltar 'dug pas brgyan pa/_'jam zhing mnyen la shin tu gzhon pa/_bskal pa dpag tu med par dge ba'i rtsa ba'i tshogs bsags pas grub pa'i lag pa g.yas pas lus thams cad la byugs nas tshul du shis par sa la brdabs te de'i tshe 
[\[156a.3\]]tshigs su bcad pa 'di yang smras so/_/sa 'di 'gro ba kun gyi gnas yin te/_/rgyu dang mi rgyu snyoms shing nye 'khon med/_/'di ni bdag gi dpang ste bdag [{]brdzun [,]rdzun [}]med/_/'di la khyod ni bdag gi dpang byos shig_/byang chub sems dpas sa chen po 'di la reg ma thag tu rnam pa 
[\[156a.4\]]drug tu g.yos/_rab tu g.yos/_kun tu rab tu g.yos so/_/chem chem/_rab tu chem chem/_kun tu rab tu chem chem mo/_/'di lta ste dper na/_yul ma ga d+hA'i brdab khar sgra 'byung zhing sgra rgyun ring ba de bzhin du sa chen po 'di yang byang chub sems dpa'i lag pas bsnun ma thag tu 
[\[156a.5\]]sgra byung zhing sgra rgyun ring du byung ngo //_//'phags pa rgya cher rol pa zhes bya ba theg pa chen po'i mdo/_bam po bcu bzhi pa/_de nas stong gsum gyi stong chen po'i 'jig rten gyi khams 'di na sa'i lha mo brtan ma zhes bya ba sa'i lha mo'i 'khor bye ba phrag brgya dang ldan pa 
[\[156a.6\]]gang yin pa des sa chen po thams cad g.yos par byas nas/_byang chub sems dpa' dang ha cang yang mi ring ba zhig tu sa brtol te/_lus rgyan thams cad kyis brgyan pa phyed phyung nas byang chub sems dpa' ga la ba de logs su lus btud de thal mo sbyar nas/_byang chub sems dpa' 
[\[156a.7\]]la 'di skad ces smras so/_/de de bzhin no/_/skyes bu chen po de de bzhin no/_/khyod kyis ji skad gsungs pa bzhin te/_'di ni bdag la mngon sum mo/_/de lta lags mod kyi/_'on gyis kyang bcom ldan 'das nyid lha dang bcas pa'i 'jig rten gyi dbang du gyur pa dang /_tshad mar gyur pa dam 
[\[156b\]]
[\[156b.1\]]pa lags so/_/sa'i lha mo chen mo brtan mas de skad ces smras nas/_rnam pa du mar bdud sdig can gyi glags ni med par byas/_byang chub sems dpa' la ni bstod de/_rang gi mthu rnam pa mang po bstan nas 'khor dang bcas te de nyid du mi snang bar gyur to/_/g.yon can dpung bcas sa sgra 
[\[156b.2\]]de thos nas/_/nags su seng ges sgra bsgrags was thos dang /_/bya rog rdo 'phangs mod la 'byer ba bzhin/_/sngangs skrag snying gas thams cad rab tu byer/_/de nas bdud sdig can sdug bsngal zhing yid mi bde ste/_yi ma rangs la skyengs bzhin du nga rgyal gyi zil gyis non pas ma song la phyir 
[\[156b.3\]]yang ma log cing bros kyang ma bros te phyir bltas nas yang dpung rnams la smras pa/_khyed lhan cig 'dus te cung zad cig sdod cig_/rnam pa 'di lta bu'i sems can rin po che glo bur du chud mi gzan par kho bos rjes su 'chags pas 'di bslang bar nus sam mi nus sad par bya'o/_/de nas 
[\[156b.4\]]bdud sdig can gyis rang gi bu mo rnams la smras pa/_bu mo khyed deng ste byang chub kyi snying por song la byang chub sems dpa' 'dod chags dang bcas pa'am/_'on te 'dod chags med/_ci gti mug can nam/_'on te shes rab can/_ci ldongs pa zhig gam/_'on te phyogs shes pa zhig gam/_'on 
[\[156b.5\]]te dpung gnyen med pa zhig gam/_dman pa zhig gam brtan pa zhig yin pa bgoms shig_/tshig de thos nas bdud kyi bu mo de dag byang chub kyi snying po ga la ba dang /_byang chub sems dpa' ga la ba der song ste phyin nas/_byang chub sems dpa'i mdun du 'khod de/_bud med kyi sgyu rnam pa sum cu 
[\[156b.6\]]rtsa gnyis nye bar bstan to/_/rnam pa sum cu rtsa gnyis gang zhe na/_'di lta ste/_de'i nang nas kha cig ni bzhin phyed 'gebs pa dang /_kha cig ni nu ma mkhrang zhing 'bur ba ston pa dang /_kha cig ni cung zad 'dzum pas so'i phreng ba ston pa dang /_kha cig ni lag pa brkyang ste bya rmyangs byed 
[\[156b.7\]]cing mchan khung ston pa dang /_kha cig ni shing thog bim pa ltar dmar ba'i mchu ston pa dang /_kha cig ni mig phyed btsums te byang chub sems dpa' la lta zhing /_bltas nas myur ba myur bar 'dzums pa dang /_kha cig ni nu ma phyed g.yogs te ston pa dang /_kha cig ni gos snyil bar byas 
[\[157a\]]
[\[157a.1\]]te/_gser gyi phag ska dang bcas pa'i rked pa ston pa dang /_kha cig ni gos du ku la srab mo gyon te/_gser gyi phag ska dang bcas pa'i rked pa ston pa dang /_kha cig ni rkang gdub sgra sil sil 'byin pa dang /_kha cig ni nu ma'i bar nas phreng ba gcig nye bar ston 
[\[157a.2\]]pa dang /_kha cig ni brla phyed tsam brdzes pa nye bar ston pa dang /_kha cig ni mgo dang phrag pa dag la bya 'dab sbed dang /_ne tso dang /_ri skegs 'dug par nye bar ston pa dang /_kha cig ni byang chub sems dpa' la mig zur gyis lta ba dang /_kha cig ni gos legs par bgos kyang 
[\[157a.3\]]bgo ma legs pa lta bur bcos pa dang /_kha cig ni rked pa dang /_gser gyi phag ska skyod pa dang /_kha cig ni 'khrul ba ltar 'chos shing sgeg ste phan tshun 'chag pa dang /_kha cig ni gar byed pa dang /_kha cig ni glu len pa dang /_kha cig ni bsgegs shing ngo tsha ba ltar yang 'chos 
[\[157a.4\]]pa dang /_kha cig ni chu shing rlung gis bskyod pa ltar brla sgul ba dang /_kha cig ni brjid pa'i sgra 'byin pa dang /_kha cig ni seng ras bgos te gser gyi phag ska dril bu can bcings nas dgod cing 'chag pa dang /_kha cig ni gos dang rgyan rnams sa la 'dor zhing ngo tsha ba ltar slar yang len 
[\[157a.5\]]pa dang /_kha cig ni gsang ba dang /_gsal ba'i rgyan thams cad nye bar ston pa dang /_kha cig ni lag pa spos kyis bskus pa ston pa dang /_kha cig ni mkhur ba bskus shing rna cha yang ston pa dang /_kha cig ni mgo yang g.yogs shing bzhin yang g.yogs la skad cig tsam 
[\[157a.6\]]gyis ston pa dang /_kha cig ni sngon rgod rgod pa dang /_dga' dga' ba dang /_rtse rtse ba phan tshun dran par byed cing yang ngo tsha ba ltar 'dug pa dang /_kha cig ni gzhon nu'i gzugs dang /_bu ma btsas pa'i gzugs dang /_na chung tshad la bab pa'i gzugs ston pa dang /_kha cig 
[\[157a.7\]]ni 'dod pa dang ldan pas byang chub sems dpa' la sgugs pa dang /_kha cig ni byang chub sems dpa' la me tog sil mas 'thor ba dag ste/_byang chub sems dpa'i mdun du 'dug nas byang chub sems dpa'i bsam pa la rtog cing gdong du yang blta ste/_'di ci chags pa'i dbang 
[\[157b\]]
[\[157b.1\]]pos blta 'am 'on te mig rgyang ring du blta 'am/_g.yo'am mi g.yo zhes bltas na/_byang chub sems dpa'i bzhin dag cing dri ma med la sgra gcan las thar ba'i zla ba'i dkyil 'khor lta bur 'dug pa dang /_nyi ma thog ma shar ba lta bu dang /_gser gyi mchod sdong lta bu dang /_
[\[157b.2\]]pad ma 'dab ma stong pa rgyas pa lta bu dang /_gtor bar bya ba gtor ba'i me lta bu dang /_lhun po ltar mi g.yo ba dang /_khor yug ltar mngon par 'phags pa dang /_dbang po shin tu bsrungs pa dang /_glang po ltar sems shin tu dul bar mthong ngo /_/de nas bdud kyi bu mo 
[\[157b.3\]]de dag gis byang chub sems dpa' shin tu chags par bya ba'i phyir glu dang gar du sbyar ba'i tshigs su bcad pa 'di dag smras so/_/dus kyi dam pa sos ka bzang la bab/_/zhugs shing me tog rgyas kyis dgyes par rol/_/khyod kyi gzugs ni gzugs bzang mdzes pa ste/_/
[\[157b.4\]]mtshan gyis spras pa'i dbang du bdag cag 'gyur/_/bdag cag skyes pa legs skyes dbyibs legs te/_/lha mi bde ba'i rkyen du bdag cag byung /_/byang chub rnyed dkas thugs ni slar sgyur la/_/myur du bzhengs te dar la bab pa spyod/_/khyod kyi ched du chas nas rab tu brgyan te lhags 
[\[157b.5\]]gyur pa/_/lha yi bu mo legs par brgyan pa 'di dag rnams la gzigs/_/gzugs 'di bltas nas shing rul lta bur srog tsam lus pa yang /_/chags par 'gyur na chags pas dga' ba su zhig chags mi 'gyur/_/skra 'jam shin tu dri zhim dri dang ldan/_/cod pan rna cha 'dab 
[\[157b.6\]]ris bzhin rgyas la/_/dpral ba legs shing legs byugs bzhin dang ldan/_/pad ma rgyas pa lta bur mig yangs legs/_/kha bzhin zla ba nya ba lta bu ste/_/shing tog bim pa smin 'dra'i mchu dang ldan/_/dung dang kun da kha ba dkar so ldan/_/sdug pa dga' la chags pa 
[\[157b.7\]]rnams la gzigs/_/nu ma shin tu mkhrang zhing rgyas la 'bur/_/lto ba'i rked na gnyer gsum shin tu mdzes/_/rked pa 'khor sa lta bur yangs shing mdzes/_/na chung shin tu mdzes la mgon po gzigs/_/glang po'i sna 'dra ba yi brla ldan zhing /_/lag pa gdu bus chal 
[\[158a\]]
[\[158a.1\]]par gang ba can/_/rked pa gser gyi phag ska rab mdzes brgyan/_/khyod kyi bran mo 'di la mgon po gzigs/_/ngang pa'i stabs ldan dal gyis mchi bgyid pa/_/'jam zhing yid 'ong 'dod ldan mdzes smra ba/_/rnam pa 'di ltar shin tu legs brgyan la/_/lha 
[\[158a.2\]]yi dga' ba rnams la shin tu mkhas/_/glu dang rol mo'i dbyangs sgra gar rab bslabs/_/dga' ba'i ched du mdzes pa'i gzugs can skyes/_/'dod la rab dga' gal te mi bzhed na/_/'jig rten dag na khyod ni shin tu bslus/_/mi glen nor gyi bde ba mi shes 'ga'/_/gter 
[\[158a.3\]]mthong nas ni 'bros par bgyid pa ltar/_/khyod kyang 'dod chags mi mkhyen rang lhags pa/_/na chung rnams la mi spyod de dang 'dra/_/dge slong dag de nas byang chub sems dpa' mig mi 'dzums par 'dzum dmul te/_bzhin gyi 'dzum phyung zhing /_dbang po rnam par ma 'khrugs pa dang /_
[\[158a.4\]]lus ma bcos pa dang /_brjid pa dang /_ma chags pa dang /_mi sdang ba dang /_ma rmongs pa dang /_ri'i dbang po ltar mi g.yo ba dang /_ma zhum pa dang /_ma gyur pa dang /_'dzem pa med pa/_blo shin tu legs par gnas pa dang /_nyon mongs pa rnams shin tu spangs pa'i phyir 
[\[158a.5\]]rang gi kha na las pa'i ye shes kyi sgo dang /_'jam zhing snyan pa'i tshig dang /_tshangs pa las lhag pa'i nga ro dang /_bya ka la ping ka'i sgra dbyangs dang /_snyan pa dang /_yid du 'ong bas bdud kyi bu mo de dag la tshigs su bcad pas slar smras pa/_'dod pa sdug bsngal mang po 
[\[158a.6\]{]stsogs [,]sogs [}]shing sdug bsngal rtsa ba ste/_/mi mkhas rnams la bsam gtan rdzu 'phrul dka' thub nyams par byed/_/bud med 'dod pa'i yon tan chog pa med ces mkhas pas smras/_/nga ni mi mkhas rnams la shes rab chog par byed par 'gyur/_/'dod pa bsten na srid pa phyir zhing rnam 
[\[158a.7\]]par 'phel 'gyur te/_/dper na mi 'ga' la la tshwa chu 'thungs par gyur pa bzhin/_/de la zhugs pa bdag gi don min gzhan gyi don kyang min/_/nga ni bdag gi don dang gzhan gyi don la spro ba yin/_/khyod kyi gzugs ni chu bur dag dang dbu ba mtshungs shing 'dra/_/sgyu ma'i tshon 
[\[158b\]]
[\[158b.1\]]ltar rang gi blo yis rnam par bsgrubs pa ste/_/rmi lam dag na rtse ba lta bur mi brtan mi rtag kyang /_/byis pa mi mkhas rnams kyi sems ni rtag tu rmongs par byed/_/mig ni chu yi chu bur mtshungs shing 'dra ste pags pas g.yogs/_/khrag brlang mkhrang zhing 'bur ba dper na nad 
[\[158b.2\]]kyi 'bras dang mtshungs/_/lto ni gcin dang phyi sa sogs te shin tu mi gtsang ba/_/sdug bsngal 'khrul 'khor las dang nyon mongs pa las yang dag byung /_/byis pa'i blo can dag ni rmongs gyur phyin ci log pa yis/_/lus gang la ni sdug par rtog pa mkhas pa de lta min/_/
[\[158b.3\]]sdug bsngal rtsa bar gyur pa'i 'khor bar yun ring 'khor byed na/_/sems can dmyal ba rnams su sdug bsngal mi bzad mang po myong /_/rked pa nas ni rab tu yid mi 'ong ba'i dri can 'dzag_/brla dang byin pa rkang pa dag ni 'khrul 'khor lta bur gnas/_/nga yis khyed la yang dag 
[\[158b.4\]]brtags na sgyu ma ji bzhin te/_/phyin ci log gi rgyu dang rkyen las byung bar gyur pa yin/_/'phags pa'i ye shes lam las gol ba phyin ci log gyur pa/_/me dang dug gi lo ma 'dra zhing sbrul chen khros 'dra ba/_/'dod pa'i yon tan yon tan min zhing yon tan nyams mthong na/_/
[\[158b.5\]]de la byis pa bde ba'i 'du shes skyed cing brgyal bar gyur/_/mi gang 'dod pas bud med rnams kyi khol por gyur pa dang /_/gang zhig chos kyi dga' ba bor te 'dod pas dga' byed cing /_/dga' la brkam pa de ni tshul khrims lam las gol gyur cing /_/bsam gtan lam gol 
[\[158b.6\]]blo nyams ye shes las ni rab ring gnas/_/nga ni 'dod chags zhe sdang lhan cig gnas pa ma yin te/_/rtag dang sdug dang bdag dang lhan cig gnas par byed ma yin/_/mi dga' ba dang dga' dang lhan cig gnas pa ma yin la/_/nga yi sems ni rab tu grol te mkha' la rlung dang 
[\[158b.7\]]'dra/_/gal te khyed 'dra'i 'gro ba kun gyis 'dir ni gang gyur la/_/bskal par de dag rnams dang lhan cig 'dre zhing gnas kyang ni/_/nga la tha ba med cing chags med gti mug mi 'gyur te/_/rgyal ba rnams kyi thugs ni nam mkha' mtshungs shing 'dra phyir ro/_/lha dang lha mo shin tu dri med 
[\[159a\]]
[\[159a.1\]]la/_/khrag dang rus pa med cing rab bzang ba/_/de dag kun kyang 'jigs pa cher gnas te/_/rtag dngos bral zhing ther zug med phyir ro/_/de nas bdud kyi bu mo bud med kyi sgyu rnams shin tu bslabs pa de dag de bas kyang cher 'dod chags dang /_rgyags pa dang /_dregs 
[\[159a.2\]]pa bskyed de/_steg pa bstan nas lus rnams brgyan te/_bud med kyi g.yo nye bar bstan nas byang chub sems dpa' la rngod do/_/de la 'di skad ces bya ste/_bu mo'i nang na gces mchog sred dang dga' dang dga' can lhan cig tu/_/bdud kyis btang ba shin tu tshul du shis par rings par 
[\[159a.3\]]lhags gyur te/_/shing gi lcug ma gzhon nu lo mar bcas pa rlung gis bskyod pa bzhin/_/gar byed cing ni rgyal po'i sras po shing drung 'dug la rngod par byed/_/dus kyi nang na dam pa mchog tu bgyi ba sos ka'i dus 'di ste/_/skyes pa dag dang bud med dga' bar bgyid cing mun pa rdul yang 
[\[159a.4\]]bcom/_/khu byug dang ni ngang pa rma bya sgra 'byin bya tshogs rnams kyis gang /_/'dod pa'i yon tan dga' ba myong bar bgyi ba'i dus la da bab bo/_/bskal pa stong du tshul khrims dga' zhing brtul zhugs dka' thub spyad gyur pa/_/ri yi rgyal po lta bur mi g.yo nyi ma shar ma thag pa'i gzugs/_/'brug 
[\[159a.5\]]bsgrags lta bur sgra snyan [{]ri dgas [,]ri dwags [}]dbang po sgra bsgrags 'dra ba po/_/'gro la phan pa byed pa de yis don dang ldan pa'i tshig smras pa/_/'dod pa rtsod dang dgra dang 'thab dang nyon mongs bcas dang 'jigs byed pa/_/byis pa'i skye bos nye bar bsten gyi mkhas pa'i skye bos rtag spangs pa/_/gang du 
[\[159a.6\]]bde gshegs rnams kyis bdud rtsi brnyes pa'i dus la bab gyur gyis/_/do mod bdud las rgyal te stobs bcu rnams dang ldan pa dgra bcom 'gyur/_/sgyu rnams bstan nas smras pa zhal ras pad ma 'dra ba gsan du gsol/_/khyod ni rgyal po dbang phyug dam pa sa bdag stobs dang ldan par 
[\[159a.7\]]'gyur/_/bud med dam pa'i tshogs kyis sil snyan stong dag rab tu bgyid 'gyur na/_/thub pa'i cha byad kyis ni ci bgyis spongs la dga' ba bsten du gsol/_/byang chub sems dpas smras pa/_nga ni srid pa gsum na dbang phyug lha dang mi rnams kyis mchod la/_/chos kyi 'khor los 'gro 
[\[159b\]]
[\[159b.1\]]zhing stobs bcu'i stobs dang ldan pa'i rgyal por 'gyur/_/slob dang mi slob bu rnams khrag khrig rtag tu 'dud pa mngon du byed/_/chos kyi dga' bas dga' yi yul la nga yi yid ni dga' ma yin/_/de dag gis smras pa/_re shig dar la bab pa ma yol dang po thor bur gyur pa dang /_/
[\[159b.2\]]khyod ni re shig snyun gyis ma btab mi shis bgres par ma gyur dang /_/ji srid dar la bab cing bdag cag grogs kyang dar la bab gyur pa/_/de srid bar du 'dzum pa'i zhal gyis 'dod pa'i dga' ba spyad du gsol/_/byang chub sems dpas smras pa/_ji srid do mod dal ba dam pa 'chi med dkon 
[\[159b.3\]]pa rnyed pa dang /_/ji srid lha dang lha min grong khyer mi khom sdug bsngal spangs pa dang /_/ji srid rga dang na dang 'chi ba'i dgra yis dkrugs par ma gyur pa/_/de srid nga ni 'jigs med grong khyer 'gro ba'i lam mchog bsgom par bya/_/de dag gis smras pa/_lha yi gnas na sum cu rtsa gsum 
[\[159b.4\]]bdag po lha mos bskor ba dang /_/'thab bral 'thab bral rab dang dga' ldan rab dang bdud kyi grong khyer na/_/lha mchog bstod pa bzhin du bud med dbang du gyur nas 'dod dga' la/_/rol cing spyod la bdag cag rnams dang lhan cig dgyes pa rgya chen mdzod/_/byang chub sems dpas 
[\[159b.5\]]smras pa/_'dod pa rtswa rtse'i zil thigs bzhin du myur la ston ka'i sprin dang mtshungs/_/klu yi bu mo khro ba lta bur shin tu 'jigs par byed pa yin/_/brgya byin 'thab bral rab lha dga' ldan pa dag bdud kyi dbang du song /_/'phags min rnams kyis 'dod pa sdug bsngal ldan pa 'di la su 
[\[159b.6\]]zhig dga'/_/de dag gis smras pa/_shing mchog 'di dag lo ma gzhon dang ldan zhing me tog rgyas gyur la/_/shang shang te'u dang khu byug sgra 'byin bung ba sgra 'byin ldan pa gzigs/_/sa las rtswa 'khrungs rab sngo 'jam zhing snum la lcang lo can mchis pa/_/nags mchog mi ci tshogs 
[\[159b.7\]]kyis bsten par na chung rnams dang dgyes par mdzod/_/byang chub sems dpas smras pa/_lo mar bcas pa'i shing rnams 'di dag dus kyi dbang gis me tog rgyas/_/bung ba dag kyang bkres dang skom pas nyen nas me tog rnams su lhags/_/gang zhig dus na sa las skyes pa rnams kyang 
[\[160a\]]
[\[160a.1\]]nyi mas skams par 'gyur/_/nga 'dir sngon gyi rgyal ba rnams kyis spyad pa bdud rtsi nges par spyad/_/bdud kyi bu mo rnams kyis smras pa/_zla 'dra'i zhal mnga' gzigs shig pad ma sar pa 'dra ba'i kha bzhin can/_/snyan cing yid du 'ong ba'i tshig ldan 
[\[160a.2\]]so ni dngul dang kha ba 'dra/_/'di 'dra lha yi gnas na dkon na mi yi gnas nag la mchis/_/gang dag lha mchog rnams kyis rtag tu 'dod par bgyi ba khyod kyis brnyes/_/byang chub sems dpas smras pa/_lus ni ngan skyugs mi gtsang srin bu'i rigs kyis gang ba shig shig 
[\[160a.3\]]po/_/myur du 'gyes shing 'jig pa bde ba ma yin rnams dang ldan par mthong /_/rgyu bar bcas dang mi rgyu ba yi 'gro la bde ba mchog byed pa/_/go 'phang 'chi 'pho med pa skye bo mkhas pas mchod pa de thob bya/_/de dag 'dod pa'i sgyu rtsal drug cu rtsa bzhi myong bar gyur pa ste/_/rkang 
[\[160a.4\]]gdub gser gyi phag ska 'khrol zhing gos kyang shig shig byas nas ni/_/'dod pa'i mda' yis phog pa rgyags pa 'dzum zhing 'di skad smras/_/jo jo khyod la nongs pa ci zhig bgyis na 'di dag bsten mi bgyi/_/srid pa kun gyis nyes pa rig nas rdul dang bral bas 'di skad smras/_/
[\[160a.5\]]'dod pa ral gri mdung thung rtse gsum sbrang rtsi can gyi spu gri 'dra/_/sbrul gyi mgo dang me mur 'dra bar ngas 'dir rab tu rig pas na/_/bud med yon tan 'phrog pas de phyir nga yis bud med tshogs rnams spangs/_/bud med yon tan rnam pa mang po khrag khrig bye ba de dag gis/_/gang gi tshe na 
[\[160a.6\]]glang po'i phru gu'i stabs can de brjod ma nus tshe/_/ngo tsha skyengs nas thub pa'i rkang pa gnyis la rab tu phyag 'tshal te/_/dga' zhing mgu ba bskyed nas phan pa byed pa de la bstod pa byas/_/pad ma dri ma med pa'i snying po 'dra zhing ston zla lta bu'i zhal/_/mar gyis sbyin bsreg 
[\[160a.7\]]bgyis pa'i 'od 'phro me 'dra gser gyi ri 'dra ba/_/srid pa brgya nas spyad cing dgongs dang smon lam btab pa grub gyur cig_/bdag nyid rgal nas sdug bsngal dag dang ldan pa'i 'gro ba bsgral du gsol/_/de dag rnams kyis dong ka'i shing dang tsam pa ka 'dra rnam mang 
[\[160b\]]
[\[160b.1\]]bstod/_/mchog tu gyur pa'i ri ltar mi g.yo ba la bskor ba byas nas ni/_/song ste pha yi rkang la mgo bos phyag 'tshal 'di skad tshig kyang smras/_/yab cig lha dang mi yi bla ma de la khong khro spangs na legs/_/bzhin ni 'dzum par gyur nas pad ma'i 'dab ma 'dra ba'i mig gis 
[\[160b.2\]]lta/_/de ni chags pas skye bo mi lta de la khro gnyer mchis ma lags/_/lhun po g.yo zhing rgya mtsho skams la nyi zla ltung bar 'gyur yang gda'/_/srid pa gsum gyi nyes mthong de ni bud med rnams kyi dbang mi 'gyur/_/de nas bdud sdig can gyis tshig de skad thos nas de bas kyang 
[\[160b.3\]]cher sdug bsngal zhing yid mi bde la/_yi ma rangs shing tshig pa za ba'i yid kyis rang gi bu mo de dag la smras pa/_kye mi shes shing glen te/_khyed kyi gzugs dang da rod ma mthong ngam/_/ji ltar gyur na de byang chub kyi snying po las bslang bar ma nus/_de nas bdud kyi bu mo de dag 
[\[160b.4\]]gis rang gi pha la tshigs su bcad pas slar smras pa/_snyan cing 'jam por smra yang chags pa ma mchis te/_/gsang ba chen po lta yang sdang ba mchis ma lags/_/spyod lam dag dang spyod pa lta yang rmongs ma mchis/_/lus rnams thams cad rtogs kyang bsam pa shin tu 
[\[160b.5\]]zab/_/bud med nongs pa rgya chen the tshom ma mchis rtogs/_/'dod las dben pa'i yid ldan 'dod chags chags ma mchis/_/gang zhig de yi sems dang spyod pa yongs 'tshal ba/_/lha yul mi yul 'di na lha mi de ma mchis/_/de la bud med sgyu rnams gang lags 
[\[160b.6\]]bstan na yab/_/chags bcas gang lags de yi snying zhu 'gyur rigs na/_/de dag mthong yang de yi sems ni gcig ma g.yos/_/ri dbang rgyal po bzhin du de ni mi g.yo g.yo ma mchis/_/bsod nams gzi brjid brgyas bltam yon tan gzi brjid rdzogs/_/
[\[160b.7\]]bskal pa bye ba mang por tshul khrims brtul zhugs spyad/_/lha dang tshangs pa sems can gzi brjid rnam dag dge_/de dag de yi rkang par mgos gtugs phyag kyang 'tshal/_/sde dang bcas pa'i bdud rnams bcom nas sngon chad kyi/_/rgyal bas bzhed pa byang chub dam pa 
[\[161a\]]
[\[161a.1\]]'thob 'gyur nges/_/yab cig bdag cag g.yul ngor 'thab pa mi 'tshal te/_/stobs ldan dag dang 'thab par sbyor 'di tshegs rab che/_/yab cig mkha' la nor bu rin chen gtsug phud can/_/rdzogs pa'i byang chub sems dpa' khrag khrig gus 
[\[161a.2\]]par gnas/_/rin chen 'byung gnas yan lag me tog phreng bas brgyan/_/stobs bcu mnga' bas mchod phyir 'dir btang rnams la gzigs/_/gang dag sems pa ma mchis gang dag sems ma mchis/_/shing ri lha dbang gnod sbyin mkha' lding dbang po dag_/yon tan ri bor 
[\[161a.3\]]mngon par 'dud cing phyogs pa las/_/yab cig do mod slar log na ni legs pa 'dra/_/gzhan yang gang gi pha mthar mi phyin der ni rkyal mi bgyi/_/gang zhig rtsa nas mi phyin de ni brko mi bgyi/_/gang la bzod pa yang gsol de ni dkrug mi bgyi/_/gang gis yid mi bde bar 
[\[161a.4\]]'gyur ba de mi bgyi/_/dge slong dag de nas de'i tshe shing gi lha mo brgyad la 'di lta ste/_dpal ldan dang /_'phel mo dang /_dka' thub dang /_dge ma dang /_mkhas ma dang /_mdangs stobs dang /_bden smra dang /_ldan ma ste/_de dag gis byang chub sems dpa' la yang 
[\[161a.5\]]dag par mchod nas dpal rnam pa bcu drug gis byang chub sems dpa' 'phel bar byed/_mngon du stod par byed de/_sems can dam pa khyod ni dgung zla yar gyi ngo ltar mdzes pa'o/_/blo rnam par dam pa khyod ni gdugs dang po shar ba ltar lhang nge ba'o/_/sems can dam pa 
[\[161a.6\]]khyod ni chab kyi nang na pad ma ltar rab tu rgyas pa'o/_/sems can dam pa khyod ni nags dang nags 'dab na rgyu ba'i seng ge ltar sgrogs pa'o/_/sems can dam pa khyod ni rgya mtsho'i dbus na ri'i rgyal po ltar mdzes pa'o/_/sems can dam pa khyod ni khor yug gi ri ltar mngon par 
[\[161a.7\]]'phags pa'o/_/sems can dam pa khyod ni rgya mtsho ltar rin po ches bltams shing gting dpag dka' ba'o/_/'jig rten gyi mgon po khyod ni nam mkha' ltar thug pa ma mchis shing thugs kyi rgya che ba'o/_/sems can rnam par dag pa khyod ni dog sa ltar sems can thams cad 
[\[161b\]]
[\[161b.1\]]kyi 'tsho bar gyur cing thugs shin tu brtan pa'o/_/sems can dam pa khyod ni mtsho ma dros pa ltar rtag tu dang zhing thugs rnyog pa mi mnga' ba'o/_/sems can dam pa khyod ni rlung mar ltar 'jig rten gyi khams thams cad la rtag tu mi chags shing thugs gnas ma mchis pa'o/_sems 
[\[161b.2\]]can dam pa khyod ni gzi brjid kyi rgyal po ltar rlom sems can thams cad spangs shing bsnyen par dka' ba'o/_/sems can dam pa khyod ni sred med kyi bu ltar thul bar dka' zhing stobs dang ldan pa'o/_/'jig rten gyi mgon po khyod ni byang chub kyi snying po las mi bzhengs pas dam 
[\[161b.3\]]bcas pa brtan pa'o/_/sems can dam pa khyod ni dbang po'i lag gis 'phangs pa'i rdo rje ltar slar mi ldog pa'o/_/sems can dam pa khyod ni ring por mi thogs par stobs bcu dang ldan par byon pas brnyes pa legs par brnyes pa'o/_/dge slong dag de ltar byang chub kyi shing gi lha 
[\[161b.4\]]mo rnams kyis dpal rnam pa bcu drug gis byang chub sems dpa' 'phel bar byed do/_/dge slong dag de na gnas gtsang ma'i ris kyi lha'i bu rnams kyis rnam pa bcu drug gis bdud nyams dmas par byed de/_rnam pa bcu drug gang zhe na/_'di lta ste/_sdig can khyod ni khrung khrung rgan 
[\[161b.5\]]po ltar sems khong du chud cing dmas pa'o/_/sdig can khyod ni glang po rgan po 'dam du bying ba ltar nyam chung ba'o/_/sdig can khyod ni dpa' bor khas 'ches pa pham pa ltar gcig pur gyur pa'o/_/sdig can khyod ni nad kyis nyen pa 'brog tu bor ba ltar gnyis su med pa'o/_/
[\[161b.6\]]sdig can khyod ni glang bu khal gyis nyon mongs pa ltar stobs med pa'o/_/sdig can khyod ni shing rlung gis btab pa ltar sgyel ba'o/_/sdig can khyod ni 'dron pa lam stor ba ltar lam ngan par gnas pa'o/_/sdig can khyod ni mi dbul po bu lon can ltar dman pa bas kyang dman 
[\[161b.7\]]pa'o/_/sdig can khyod ni bya rog byung rgyal ba ltar mu cor smra ba'o/_/sdig can khyod ni ma dul ba byas pa mi gzo ba ltar nga rgyal gyis zil gyis non pa'o/_/sdig can khyod ni seng ge'i sgras wa 'bros pa ltar deng 'bros par 'gyur ba'o/_/sdig can khyod ni rnam par 'thor rlung gis 
[\[162a\]]
[\[162a.1\]]gtor ba'i bya bzhin du deng 'dar bar 'gyur ba'o/_/sdig can khyod ni sprang po bsod nams zad pa ltar dus mi shes pa'o/_/sdig can khyod ni snod chag pa rdul gyis gang ba ltar deng rnam par spang bar 'gyur ba'o/_/sdig can khyod ni sngags la dpa' ba sbrul la bab pa ltar deng tshar 
[\[162a.2\]]chod par 'gyur ba'o/_/sdig can khyod ni mi rkang lag bcad pa ltar stobs thams cad dang bral ba'o zhes bya ba'o/_/dge slong dag de ltar gnas gtsang ma'i ris kyi lha rnams kyis rnam pa bcu drug gis bdud sdig can nyam smad pa byas so/_/dge slong dag de la byang chub kyi bsnyen bkur ba'i lha rnams kyis rnam 
[\[162a.3\]]pa bcu drug gis bdud sdig can zlog par byed de/_bcu drug gang zhe na/_'di lta ste/_sdig can khyod ni dpa' bos pha rol gyi sde bcom pa ltar byang chub sems dpas do mod pham par byas par 'gyur ro/_/sdig can khyod ni gyad stobs chung ngu la gyad stobs chen po bab pa ltar do mod byang chub sems dpas 
[\[162a.4\]]tshar bcad par 'gyur ro/_/sdig can khyod ni srin bu me khyer la nyi ma'i dkyil 'khor bab pa ltar do mod byang chub sems dpas zil gyis non par 'gyur ro/_/sdig can khyod ni phub ma spar ba gang la rlung mar btab pa ltar do mod byang chub sems dpas gtor bar 'gyur ro/_/sdig can khyod ni wa la seng ge bab pa 
[\[162a.5\]]ltar do mod byang chub sems dpas sngangs par byas par 'gyur ro/_/sdig can khyod ni shing sA la chen po rtsa ba nas bcad pa ltar do mod byang chub sems dpas sgyel bar 'gyur ro/_/sdig can khyod ni mi mdza' ba'i grong khyer la rgyal po chen po bab pa ltar do mod byang chub sems dpas brlag par 'gyur 
[\[162a.6\]]ro/_/sdig can khyod ni ba rjes kyi chu la nyi tshan chen po bab pa ltar do mod byang chub sems dpas yongs su zad par byas par 'gyur ro/_/sdig can khyod ni mi g.yon can gsad par bya ba shor ba ltar do mod byang chub sems dpas 'bros par byed par 'gyur ro/_/sdig can khyod ni me'i tsha bas bung 
[\[162a.7\]]ba'i khyu ltar do mod byang chub sems dpas mgo 'khor bar byed par 'gyur ro/_/sdig can khyod ni chos kyi rgyal po rgyal srid nyams pa ltar do mod byang chub sems dpas mya ngan byed du bcug par 'gyur ro/_/sdig can khyod ni khrung khrung rgan po 'dab ma bregs pa ltar do mod byang chub sems dpas sems khong du 
[\[162b\]]
[\[162b.1\]]bcug par 'gyur ro/_/sdig can khyod ni 'brog dgon par lam rgyags chad pa ltar do mod byang chub sems dpas phongs par byas par 'gyur ro/_/sdig can khyod ni rgya mtsho chen por gru zhig pa ltar do mod byang chub sems dpas smre sngags 'don du bcug par 'gyur ro/_/sdig can khyod ni sreg pa'i 
[\[162b.2\]]bskal pas rtswa dang nags tshal ltar do mod byang chub sems dpas rnyis par byas par 'gyur ro/_/sdig can khyod ni ri'i rtse mo la rdo rje bab pa ltar do mod byang chub sems dpas [(]brnyil [,]bsnyil [)]bar 'gyur ro zhes bya ba'o/_/dge slong dag de ltar byang chub kyi bsnyen bkur ba'i lha'i bu rnams kyis rnam pa bcu drug gis 
[\[162b.3\]]bdud sdig can zlog par byed kyang bdud sdig can phyir ma log go/_/de la 'di skad ces bya ste/_lha yi tshogs kyis yang dag bskul ba thos kyang bdud ni phyir log ma gyur te/_/slongs shig rgyob shig 'di ni brlag par gyis shig srog kyang sbyin par ma byed cig_/'di ni rang nyid rgyal nas nga yi yul nas 
[\[162b.4\]]gzhan yang sgrol bar byed par 'gyur/_/langs te bros pa ma gtogs dge sbyong 'di la thar gzhan cung zad med ces smras/_/byang chub sems dpas smras pa/_ri yi rgyal po lhun po gnas nas g.yo srid 'gro ba thams cad med 'gyur srid/_/skar ma'i tshogs rnams thams cad zla ba bcas par 
[\[162b.5\]]mkha' las sa la ltung yang srid/_/sems can kun gyi bsam pa gcig byed 'gyur srid rgya mtsho chen po skam srid kyi/_/nga 'dra shing gi rgyal po'i drung na 'dug pa la ni g.yo ba yong mi srid/_/bdud kyis smras pa/_kho bo 'dod pa'i dbang phyug 'jig rten 'di kun dbang /_/lha dang lha min tshogs bcas 
[\[162b.6\]]mi dang dud 'gro rnams/_/kho bos khyab ste thams cad kho bo'i dbang du 'gyur/_/kho bo'i yul na 'dug pa longs la tshig bzhin gyis/_/byang chub sems dpas smras pa/_gal te 'dod dbang khyod yin gsal bar khyod dbang min/_/yang dag nga ltos nga yang chos kyi dbang phyug yin/_/gal te ngan 
[\[162b.7\]]'gror mi 'gro khyod ni 'dod dbang phyug_/dbang med khyod ni lta bzhin byang chub ngas thob 'gyur/_/bdud kyis smras pa/_dge sbyong bdag nyid gcig pu dgon par ci zhig byed/_/khyod kyis gang btsal de dang phrad par sla ma yin/_/rab 'gro shes ldan la sogs dka' thub rab bsgrims kyang /_/go 
[\[163a\]]
[\[163a.1\]]'phang mchog de ma thob mir gyur khyod ci smos/_/byang chub sems dpas smras pa/_khro ba'i zil non blo dang lha yul 'dod pa dang /_/bdag la rtag dang mi rtag snyam du gnas pa dang /_/yul du 'gro bas gnas pa thar snyam gnas pa yi/_/drang srong mi shes sngon du 'gro bas dka' 
[\[163a.2\]]thub spyad/_/de dag yang dag don dang bral zhing skyes bu smra/_/khyab dang phyogs gcig ches dang kha cig rtag ces smra/_/lus can lus min yon tan min dang yon tan can/_/byed pa po dang byed po min zhes gzhan dag 'dzer/_/stan 'dir 'dug ste nga rgyal bcom pas sde dpung bcas/_/khyod pham byas te 
[\[163a.3\]]byang chub rdul med deng thob nas/_/'gro ba 'di la 'byung dang byung dang mya ngan 'das/_/sdug bsngal zhi ba bsil ba'i dngos po bstan par bya/_/bdud ni khros shing 'khrugs te tshig pa zos nas mdun du rtsub pa'i tshig tu smras pa dge sbyong 'di zung shig_/gcig pu dgon par bor bar gyur pa 'di ni nga yi mdun nas 
[\[163a.4\]]zung la song ste myur du dbang du gyis/_/nga yi khyim du myur du song la shing sgrog dang ni lcags sgrog phrugs su chug ste sgo ba byed du chug_/sdug bsngal nyen nas ku co rnam pa mang po 'don cing lha yi khol po yin par bdag gis bdag mthong byos/_/byang chub sems dpas smras pa/_nam mkha' la ni ri mo 
[\[163a.5\]]rnam pa sna tshogs cha cha ris ris phye ste so sor bri bar nus kyang srid/_/phyogs dang phyogs mtshams 'gro ba'i shugs can rlung ni mi yis rab tu bsgrims te zhags pas bcing du nus kyang srid/_/nyi ma zla ba mun pa rab rib med byed mkha' las sa la ltung bar byed pa nus srid kyi/_/khyod dang 'dra ba rab tu mang 
[\[163a.6\]]po bgrang las 'das pa dag gis shing drung nas ni nga bskyod nus mi 'gyur/_/bdud dpung stobs dang ldan pa langs te ha zhes zer/_/dung dang rnga dang rdza rnga mchog gi sgra 'byin langs/_/bdud dpung shin tu 'jigs pa 'di dag mthong nas ni/_/kyi hud bu sdug khyod cis ma rung gyur ces zer/_/'dzam 
[\[163a.7\]]klung gser dang tsam pa'i snying po 'dra bar ser/_/shin tu gzhon nu lha mis bstod cing mchod pa'i 'os/_/khyod deng g.yul ngo chen por rab tu brlag 'gyur te/_/dbang pos lha min lta bur bdud kyi dbang du 'gyur/_/tshangs pa'i dbyangs dang ka la ping ka'i sgra skad kyis/_/bde bar gshegs pas gnod 
[\[163b\]]
[\[163b.1\]]sbyin srin tshogs de la smras/_/mi mkhas gang zhig nam mkha' skrag par byed 'dod pa/_/de ni shing mchog drung nas nga 'dra slong bar 'dod/_/gang zhig stong gsum chen po bshig nas rdul 'grang dang /_/gang zhig ba spu yis ni rgya mtsho chu 'byin dang /_/skad cig gis ni rdo rje'i rang bzhin ri 'thor ba/_/
[\[163b.2\]]des kyang shing drung 'dug pa nga la 'tshe mi nus/_/bdud khros sems kyis gnya' shing gang gis bar tsam 'dug_/shubs nas phyung ba'i ral gri rnon po lag na thogs/_/dge sbyong myur longs nga yis bsam pa bzhin du song /_/'od ma'i myu gu sngo ltar do mod bcad da re/_/byang chub sems dpas 
[\[163b.3\]]smras pa/_gal te stong gsum sa rnams 'di dag thams cad bdud kyis rab tu gang gyur la/_/kun gyi lag na ri bo lhun po mchog 'dra ba yi ral gri thogs gyur kyang /_/de dag nga yi ba spu bskyod par mi nus nga la gnod byed smos ci dgos/_/sun 'byin ma [{]rings [,]ring [}]shig dang de'u re btags te nga yis brtan por dran par bya/_/rnga 
[\[163b.4\]]mo ba lang glang chen mgo dang 'jigs mig dang /_/myur gdug sbrul dang mig gdug mi bzad 'dra ba dag_/me 'bar kha dog rtse mor bcas pa'i ri 'phen cing /_/rtsa bar bcas pa'i shing dang zangs dang lcags rnams 'phen/_/sprin ltar langs te phyogs bzhi dag tu sgra sgrog cing /_/rdo rje'i lce dang lcags 
[\[163b.5\]]kyi thu lum char pa 'bebs/_/ral gri mdung thung rno dang dgra sta dug can 'bebs/_/sa ni rtol bar byed cing shing dag rab tu 'joms/_/kha cig lag pa brgya dag gis ni mda' brgya 'phen/_/kha nas myur du gdug pa'i sbrul dang me yang 'thor/_/chu skyes chu srin la sogs pa dag mtsho nas len/_/kha 
[\[163b.6\]]cig nam mkha' lding du bsgyur nas klu yang 'phen/_/kha cig khros nas lcags kyi thu lum ri rab tsam/_/me 'bar kha dog rtse mor bcas pa rnams kyang 'phen/_/sa la lhags nas sa ni rab tu 'khrugs par byed/_/'og gi chu yi phung po'i chu yang rnam par 'khrug_/kha cig de yi mdun dang de bzhin rgyab tu 
[\[163b.7\]]mchong /_/kye ma bu zhes g.yas dang de bzhin g.yon du mchong /_/rkang pa lag pa log par 'dug cing mgo 'bar la/_/glog ltar rab tu 'bar bar mig nas mngon du 'byin/_/bdud kyi dpung ni bsgyur ba mi sdug byas mthong nas/_/sems can dag pa sgyu ma byas pa ji bzhin rtog_/'di la bdud med 
[\[164a\]]
[\[164a.1\]]stobs med 'gro med bdag kyang med/_/chu zla'i tshul 'dra ba yi 'jig rten gsum po 'khor/_/mig dang skyes pa bud med med cing bdag gi med/_/rna ba sna dang de bzhin lce dang de bzhin lus/_/chos 'di byed pa po dang tshor ba po dang bral/_/brten nas skyes te nang yang stong zhing phyi yang stong /_/bden 
[\[164a.2\]]tshig gang gis 'dir chos shin tu stong zhe na/_/'dul 'thun gnod sbyin des pa gang yin de dag gis/_/lag pa'i mtshon cha me tog phreng bar mthong gyur ces/_/rtag tu bden smras de yis bden pa'i tshig byas te/_/de yis lag mthil g.yon pa dra ba mchog spras pa/_/sen mo zangs mdog rab mdzes rtsibs stong 'khor lo 
[\[164a.3\]]can/_/'dzam klung gser 'bar dang 'dra bsod nams dges bsten pas/_/tshul du shis par mgo nas rkang pa'i bar du byugs/_/mkha' las glog 'dra bar ni lag pa brkyang byas nas/_/tshig tu smras pas 'di nga yi dpang yin te/_/ngas ni sngon chad mchod sbyin khrag khrig sna tshogs byas/_/slong la mi sbyin snyam ste don med 
[\[164a.4\]]gzhar ma byin/_/chu dang me dang rlung ni nga yi dbang yin te/_/tshangs pa skye dgu bdag dang skar bcas nyi zla dang /_/gang dag phyogs bcu dag na bzhugs pa'i sangs rgyas dang /_/bdag khrims brtul zhugs byang chub yan lag 'phags pa dpang /_/sbyin dang tshul khrims de bzhin bzod pa nga yi dpang /_/brtson 'grus de 
[\[164a.5\]]bzhin bsam gtan de ltar shes rab dang /_/tshad med bzhi dang de bzhin mngon shes nga yi dpang /_/rim gyis byang chub spyod pa thams cad nga yi dpang /_/phyogs bcu'i 'jig rten sems can mtha' dag ji snyed pa/_/de dag rnams kyi bsod nams tshul khrims ye shes dang /_/gtan pa med pa'i mchod sbyin byas pa bsdoms 
[\[164a.6\]]kyang ni/_/de dag nga yi ba spu'i brgya yi char mi phod/_/de yis tshul du shis par lag pa sa la brdabs/_/khar ba'i snod ltar sa 'di sgra yang byung bar gyur/_/bdud kyi sgra thos nas ni sa la sgyel gyur te/_/nag po'i rtsa lag rgyob shig zung shig sgra yang thos/_/lus las rngul byung gzi brjid nyams shing bzhin mdog gyur/_/
[\[164a.7\]]rga bas bcom par bdud de nyid kyis mthong bar gyur/_/brang rdung cho nge 'don cing 'jigs nyen mgon yang med/_/bdud kyi yid 'khrul gyur cing sems ni myos par gyur/_/glang po rta dang bzhon pa shing rta sa la lhung /_/srin po grul bum dag dang sha za sngangs shing rgyug_/mgo rmongs lam mi rnyed cing gnas med skyabs kyang med/_/
[\[164b\]]
[\[164b.1\]]rlung btab nags mes byas ltar bltas nas song bar gyur/_/pha ma bu dang sring mo de bzhin phu nu dag_/gang na mthong zhing gang du dong zhes 'dri bar byed/_/de yi rkyen gyis de dag phan tshun 'thab cing rtsod/_/bdag ni sdug bsngal gyur te 'tsho ba'i skabs kyang med/_/bdud dpung rgya che mang ba mi 'khrugs snyed po de/_/thams 
[\[164b.2\]]cad rnam par 'thor cing tha dgur gyes gyur te/_/zhag bdun 'das kyi bar du phan tshun phrad ma gyur/_/mthong nas smras pa gal te gson na dga' zhes 'dzer/_/shing gi lha mos de tshe de la snying rje byas/_/chu yi bum pa thogs te nag po'i rtsa lag gtor/_/myur du longs la phyi shol ma byed skyen du song /_/bla ma'i tshig ma mnyan 
[\[164b.3\]]pas de ltar gyur pa yin/_/bdud kyis smras pa/_bdag gi bu yi snyan tshig phan pa ma mnyan te/_/sems can shin tu dag la nyes pa byas pas na/_/sdug bsngal 'jigs phongs mya ngan brlag dang brnyas pa dang /_/cir mi rung ba'i sgra dang dman nyid bdag gis thob/_/lha mos smras pa/_mi mkhas gang zhig nyes pa med la 
[\[164b.4\]]nyes byed pa/_/de ni nyes dang sdug bsngal ba dang phongs pa dang /_/cir mi rung zhes bya ba'i sgra dang dman nyid dang /_/gsad dang bcing dang nyes pa du ma rnyed par 'gyur/_/lha dang lha min mkha' lding mi ci srin po'i dbang /_/tshangs pa brgya byin gzhan 'phrul 'og min bcas pa dag_/'di ltar khyod kyis 'di 'dra'i bdud kyi 
[\[164b.5\]]dpung bcom pas/_/'jig rten dpa' bo rgyal zhes de yis rgyal ba brjod/_rgyan phreng chun po zla ba gdugs dang rgyal mtshan ba dan 'bul/_/me tog a ga ru dang rgya spos tsan dan phye char 'bebs/_/sil snyan dag kyang rab tu dkrol ba byed cing tshig brjod pa/_/dpa' bo dgra tshogs rgyal rnams khyod la dgab pa mdzad par 
[\[164b.6\]]'gyur/_/stan mchog 'dir ni byams pas g.yon can bdud kyi phyogs/_/rgya chen pham mdzad dpa' bo do mod byang chub brnyes/_/stobs bcu ma 'dres so so yang dag rig pa dang /_/sangs rgyas yul rnams thams cad do mod brnyes par 'gyur/_/bdud gdul ched du 'dir 
[\[164b.7\]]ni g.yul ngor rab tu zhugs/_/rdzogs pa'i byang chub sems dpa'i stobs rtsal sus mthong ba/_/bye ba sum cu drug dang khrag khrig nyi shu bzhi/_/de dag sangs rgyas byang chub mchog tu yid kyis smon/_/bdud btul ba'i le'u zhes bya ba ste/_nyi shu rtsa gcig pa'o//_//
[\[165a\]]
[\[165a.1\]]dge slong dag de ltar byang chub sems dpa' bdud phyir rgol ba bcom pa/_dgra btul ba/_g.yul ngor g.yul las rnam par rgyal ba/_gdugs dang /_rgyal mtshan dang /_ba dan bsgreng bas 'dod pa rnams las dben pa/_sdig pa mi dge ba'i chos rnams las 
[\[165a.2\]]dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te gnas so/_/de rtog pa dang dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa 
[\[165a.3\]]med pa/_ting nge 'dzin las skyes pa'i dga' ba dang bde ba can bsam gtan gnyis pa rdzogs par byas te gnas so/_/de dga' ba'i 'dod chags dang bral bas btang snyoms la gnas shing /_dran pa dang shes bzhin can yin te/_bde ba lus kyis myong la/_'phags pa rnams 
[\[165a.4\]]kyis gang de dran pa dang ldan pa bde ba la gnas pa btang snyoms pa'o zhes brjod pa ste/_dga' ba med pa bsam gtan gsum pa rdzogs par byas te gnas so/_/de bde ba yang spangs te/_snga nas sdug bsngal ba yang spangs shing yid bde ba dang yid mi bde ba yang nub pas bde ba 
[\[165a.5\]]yang ma yin/_sdug bsngal ba yang ma yin pa btang snyoms dang dran pa yongs su dag pa bsam gtan bzhi pa rdzogs par byas te gnas so/_/de nas byang chub sems dpa' de lta bur snyoms par zhugs pa'i sems yongs su dag pa/_yongs su byang ba/_'od gsal ba/_
[\[165a.6\]]nyon mongs pa med pa/_nye ba'i nyon mongs pa dang bral ba/_mnyen pa/_las su rung bar gnas pa/_mi g.yo bar gyur pas nam gyi cha stod la lha'i mig las ye shes mthong ba'i rig pa mngon du bya ba'i phyir sems mngon par sgrub cing mngon par gtod do/_/de nas byang chub sems dpa' 
[\[165a.7\]]lha'i mig yongs su dag pa mi'i las shin tu 'das pas sems can 'chi 'pho ba dang /_skye ba dang /_kha dog bzang po dang /_kha dog ngan pa dang /_bzang po dang /_ngan pa rnams mthong ngo /_/las ji lta ba bzhin du 'gro ba'i sems can rnams kyang rab tu shes te/_kye ma sems can 
[\[165b\]]
[\[165b.1\]]'di dag ni lus kyis nyes par spyad pa dang ldan pa/_ngag dang yid kyis nyes par spyad pa dang ldan pa/_'phags pa rnams la skur pa 'debs pa/_log par lta ba dag ste/_de dag log par lta ba'i las yang dag par blangs pa'i rgyus lus zhig ste shi ba'i 'og tu ngan song ngan 'gro log 
[\[165b.2\]]par ltung ba sems can dmyal ba rnams su skye bar 'gyur ba dag go/_/sems can 'di dag ni lus kyis legs par spyad pa dang ldan pa/_ngag dang yid kyis legs par spyad pa dang ldan pa/_'phags pa rnams la skur pa mi 'debs pa/_yang dag par lta ba dag ste/_de dag yang dag 
[\[165b.3\]]par lta ba'i las yang dag par blangs pa'i rgyus lus zhig nas bde 'gro mtho ris kyi 'jig rten du lha'i nang du skye bar 'gyur ba dag go zhes bya bar rab tu shes so/_/de ltar lha'i mig rnam par dag pa mi'i las shin tu 'das pas sems can 'chi 'pho ba dang /_skye ba dang /_kha dog 
[\[165b.4\]]bzang po dang /_kha dog ngan pa dang /_bde 'gror song ba dang /_ngan 'gror song ba dang /_ngan pa dang /_bzang po dag dang /_las ji lta ba bzhin du 'gro ba rnams mthong ngo /_/dge slong dag de ltar byang chub sems dpa' nam gyi cha stod la rig pa mngon sum du byed do/_/mun pa sel 
[\[165b.5\]]to/_/snang ba bskyed do/_/de nas byang chub sems dpa' de lta bur snyoms par zhugs pa'i sems yongs su dag pa/_yongs su byang ba/_'od gsal ba/_nyon mongs pa med pa/_nye ba'i nyon mongs pa dang bral ba/_mnyen pa/_las su rung bar gnas pa/_mi g.yo bar gyur pas 
[\[165b.6\]]nam gyi gung thun la sngon gyi gnas rjes su dran pa'i ye shes mthong ba'i rig pa mngon du bya ba'i phyir sems mngon par sgrub cing mngon par gtod do/_/de bdag dang sems can gzhan dag gi sngon gyi gnas rnam pa du ma rjes su dran te/_'di lta ste/_skye ba gcig dang /_gnyis dang /_gsum 
[\[165b.7\]]dang /_bzhi dang /_lnga dang /_bcu dang /_nyi shu dang /_sum cu dang /_bzhi bcu dang /_skye ba lnga bcu dang /_skye ba brgya dang /_skye ba stong dang /_skye ba brgya stong dang /_skye ba brgya stong phrag du ma dang /_skye ba bye ba dang /_skye ba bye ba phrag brgya dang /_skye ba bye ba phrag stong dang /_skye ba bye ba brgya stong 
[\[166a\]]
[\[166a.1\]]dang /_skye ba bye ba khrag khrig brgya stong dang /_skye ba bye ba brgya phrag du ma dang /_skye ba bye ba stong phrag du ma dang /_skye ba bye ba brgya stong phrag du ma dang /_skye ba bye ba khrag khrig brgya stong phrag du ma nas/_'jig pa'i bskal pa dang /_'chags pa'i bskal pa dang /_'jig pa dang 
[\[166a.2\]]'chags pa'i bskal pa dang /_'jig pa dang 'chags pa'i bskal pa du ma dag kyang rjes su dran no/_/bdag che ge mo zhes bya ba zhig tu gyur te/_ming 'di zhes bya bar gyur to/_/rus ni 'di zhes bya'o/_/rigs ni 'di zhes bya'o/_/kha dog ni 'di lta bu'o/_/kha zas ni 'di lta bu zhig za 
[\[166a.3\]]za'o/_/tshe'i tshad ni 'di tsam zhig thub bo/_/yun ni 'di srid cig gnas gnas so/_/bde ba dang sdug bsngal ni 'di lta bu zhig myong ngo /_/bdag de nas shi 'phos nas che ge mo zhes bya ba zhig tu skyes so/_/de nas shi 'phos nas kyang che ge mo zhes bya ba zhig tu skyes so/_/de nas shi 'phos 
[\[166a.4\]]nas 'dir skyes so zhes rnam pa dang bcas/_yul phyogs dang bcas par bdag dang sems can thams cad kyi sngon gyi gnas rnam pa du ma rjes su dran no/_/de nas byang chub sems dpa' de lta bur snyoms par zhugs pa'i sems yongs su dag pa/_yongs su byang ba/_'od gsal ba/_
[\[166a.5\]]nyon mongs pa med pa/_nye ba'i nyon mongs pa dang bral ba/_mnyen pa/_las su rung bar gnas pa/_mi g.yo bar gyur pas nam gyi cha smad skya rengs 'char ba'i dus kyi tshe rnga brdung ba'i nam tshod tsam na sdug bsngal dang /_kun 'byung ba nub par bya ba dang /_zag pa zad pa shes pa mthong ba'i rig 
[\[166a.6\]]pa mngon du bya ba'i phyir sems mngon par sgrub cing mngon par gtod de/_de 'di snyam du sems te/_kye ma 'jig rten 'di ni 'di lta ste/_skye ba dang /_rga ba dang /_na ba dang /_'chi ba dang /_'chi 'pho ba dang /_skye bas sdug bsngal bar gyur pa yin na/_'on kyang rga ba dang /_na ba dang /_'chi ba la sogs 
[\[166a.7\]]pa'i sdug bsngal gyi phung po chen po 'ba' zhig 'di las 'byung bar bya ba mi shes te/_e ma'o rga ba dang /_na ba dang /_'chi ba la sogs pa sdug bsngal gyi phung po chen po 'ba' zhig 'di thams cad zad par bya bar shes na ci ma rung snyam nas/_de nas byang chub sems dpa' 'di snyam du sems te/_
[\[166b\]]
[\[166b.1\]]gang yod pas rga ba dang 'chi ba byung /_rga ba dang 'chi ba'i rkyen ni gang yin snyam nas/_des 'di snyam du bsams te/_skye ba yod pas rga shi byung ste/_rga shi'i rkyen ni skye ba yin no snyam mo/_/de nas yang byang chub sems dpa' 'di snyam du sems te/_gang yod pas skye ba byung /_skye ba'i rkyen ni gang yin 
[\[166b.2\]]snyam nas/_des 'di snyam du bsams te/_srid pa yod pas skye ba byung ste/_skye ba'i rkyen ni srid pa yin no snyam mo/_/de nas yang byang chub sems dpa' 'di snyam du sems te/_gang yod pas srid pa byung /_srid pa'i rkyen ni gang yin snyam nas/_des 'di snyam du bsams te/_
[\[166b.3\]]len pa yod pas srid pa byung ste/_srid pa'i rkyen ni len pa yin no snyam mo/_/de nas yang byang chub sems dpa' 'di snyam du sems te/_gang yod pas len pa byung /_len pa'i rkyen ni gang yin snyam nas/_des 'di snyam du bsams te/_sred pa yod pas len pa byung ste/_len pa'i rkyen 
[\[166b.4\]]ni sred pa yin no snyam mo/_/de nas yang byang chub sems dpa' 'di snyam du sems te/_gang yod pas sred pa byung /_sred pa'i rkyen ni gang yin snyam nas/_des 'di snyam du bsams te/_tshor ba yod pas sred pa byung ste/_sred pa'i rkyen ni tshor ba yin no snyam mo/_/de nas yang byang 
[\[166b.5\]]chub sems dpa' 'di snyam du sems te/_gang yod pas tshor ba byung /_tshor ba'i rkyen ni gang yin snyam nas/_des 'di snyam du bsams te/_reg pa yod pas tshor ba byung ste/_tshor ba'i rkyen ni reg pa yin no snyam mo/_/de nas yang byang chub sems dpa' 'di snyam du sems te/_gang 
[\[166b.6\]]yod pas reg pa byung /_reg pa'i rkyen ni gang yin snyam nas/_des 'di snyam du bsams te/_skye mched drug yod pas reg pa byung ste/_reg pa'i rkyen ni skye mched drug yin no snyam mo/_/de nas yang byang chub sems dpa' 'di snyam du sems te/_gang yod pas skye mched drug byung /_skye 
[\[166b.7\]]mched drug gi rkyen ni gang yin snyam nas/_des 'di snyam du sems te/_ming dang gzugs yod pas skye mched drug byung ste/_skye mched drug gi rkyen ni ming dang gzugs yin no snyam mo/_/de nas yang byang chub sems dpa' 'di snyam du sems te/_gang yod pas ming dang gzugs byung /_ming 
[\[167a\]]
[\[167a.1\]]dang gzugs kyi rkyen ni gang yin snyam nas/_des 'di snyam du bsams te/_rnam par shes pa yod pas ming dang gzugs byung ste/_ming dang gzugs kyi rkyen ni rnam par shes pa yin no snyam mo/_/de nas yang byang chub sems dpa' 'di snyam du sems te/_gang yod pas rnam par shes pa byung /_
[\[167a.2\]]rnam par shes pa'i rkyen ni gang yin snyam nas/_des 'di snyam du bsams te/_'du byed yod pas rnam par shes pa byung ste/_rnam par shes pa'i rkyen ni 'du byed yin no snyam mo/_/de nas yang byang chub sems dpa' 'di snyam du sems te/_gang yod pas 'du byed byung /_'du byed kyi rkyen ni gang yin 
[\[167a.3\]]snyam nas/_des 'di snyam du bsams te/_ma rig pa yod pas 'du byed byung ste/_'du byed kyi rkyen ni ma rig pa yin no snyam mo/_/de ltar byang chub sems dpa' 'di snyam du sems te/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen 
[\[167a.4\]]gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang mya ngan dang 
[\[167a.5\]]smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar sdug bsngal gyi phung po chen po 'ba' zhig 'di 'byung bar 'gyur ro snyam mo/_/dge slong dag sngon ma thos pa'i chos rnams la kun 'byung kun 'byung zhes tshul bzhin yid la byed cing mang du byed 
[\[167a.6\]]pas byang chub sems dpa'i ye shes skyes/_mig skyes/_rig pa skyes/_mang po shes pa skyes/_yid gzhungs pa skyes/_shes rab skyes so/_/snang ba byung ngo /_/de nas yang byang chub sems dpa' 'di snyam du sems te/_gang med pas rga shi med par 'gyur/_gang 'gags pas rga 
[\[167a.7\]]shi 'gag snyam nas/_des 'di snyam du bsams te/_skye ba med na rga shi med par 'gyur te/_skye ba 'gags pas rga shi 'gag go snyam mo/_/de nas yang byang chub sems dpa' 'di snyam du sems te/_gang med pas skye ba med par 'gyur/_gang 'gags pas skye ba 'gag snyam nas/_des 
[\[167b\]]
[\[167b.1\]]'di snyam du bsams te/_srid pa med na skye ba med par 'gyur te/_srid pa 'gags pas skye ba 'gag go snyam mo/_/de nas yang byang chub sems dpa' 'di snyam du sems te/_gang med pas zhes bya ba nas rgyas par sbyar te/_'du byed med par 'gyur/_gang 'gags pas 'du byed 'gag snyam pa'i 
[\[167b.2\]]bar du'o/_/des 'di snyam du bsams te/_ma rig pa med pas 'du byed med par 'gyur te/_ma rig pa 'gags pas 'du byed 'gag go/_/'du byed 'gags pas rnam par shes pa 'gag go zhes bya ba nas/_skye ba 'gags pas rga shi dang /_mya ngan dang /_smre sngags 'don pa dang /_
[\[167b.3\]]sdug bsngal ba dang /_yid mi bde ba dang /_'khrug pa rnams 'gag par 'gyur te/_de ltar sdug bsngal gyi phung po chen po 'ba' zhig 'di 'gag par 'gyur ro snyam pa'i bar du'o/_/dge slong dag de ltar sngon ma thos pa'i chos rnams la tshul bzhin yid la byed cing mang du byed pas 
[\[167b.4\]]byang chub sems dpa'i ye shes skyes/_mig skyes/_rig pa skyes/_mang po shes pa skyes/_yid gzhungs pa skyes/_shes rab skyes so/_/snang ba byung ngo /_/dge slong dag ngas de'i tshe 'di ni zag pa sdug bsngal lo zhes yang dag pa ji lta ba bzhin du shes so/_/'di ni zag pa'i 
[\[167b.5\]]kun 'byung ba'o/_/'di ni zag pa 'gog pa'o/_/'di ni zag pa 'gog par 'gro ba'i lam mo zhes yang dag pa ji lta ba bzhin du shes so/_/'di ni 'dod pa'i zag pa'o/_/'di ni sred pa'i zag pa'o/_/'di ni ma rig pa'i zag pa'o/_/'di ni lta ba'i zag pa'o/_/'dir zag pa ma 
[\[167b.6\]]lus par 'gag go/_/'dir zag pa ma lus par mi snang bar 'gyur zhing nub par 'gyur ro/_/'di ni ma rig pa'o/_/'di ni ma rig pa'i kun 'byung ba'o/_/'di ni ma rig pa 'gog pa'o/_/'di ni ma rig pa 'gog par 'gro ba'i lam mo zhes yang dag par ji lta ba bzhin du shes so/_/
[\[167b.7\]]'dir ma rig pa ma lus par mi snang bar 'gyur te nub par 'gyur ro zhes bya bar de bzhin du sbyar ro/_/'di dag ni 'du byed rnams so/_/'di ni 'du byed kyi kun 'byung ba'o/_/'di ni 'du byed 'gog pa'o/_/'di ni 'du byed 'gog par 'gro ba'i lam mo zhes yang dag pa ji lta ba bzhin du 
[\[168a\]]
[\[168a.1\]]shes so/_/'di ni rnam par shes pa'o/_/'di ni rnam par shes pa'i kun 'byung ba'o/_/'di ni rnam par shes pa 'gog pa'o/_/'di ni rnam par shes pa 'gog par 'gro ba'i lam mo zhes yang dag pa ji lta ba bzhin du shes so/_/'di ni ming dang gzugs so/_/'di ni ming dang 
[\[168a.2\]]gzugs kyi kun 'byung ba'o/_/'di ni ming dang gzugs 'gog pa'o/_/'di ni ming dang gzugs 'gog par 'gro ba'i lam mo zhes yang dag pa ji lta ba bzhin du shes so/_/'di ni skye mched drug go/_/'di ni skye mched drug gi kun 'byung ba'o/_/'di ni skye mched drug 'gog pa'o/_/'di ni skye mched 
[\[168a.3\]]drug 'gog par 'gro ba'i lam mo zhes yang dag pa ji lta ba bzhin du shes so/_/'di ni reg pa'o/_/'di ni reg pa'i kun 'byung ba'o/_/'di ni reg pa 'gog pa'o/_/'di ni reg pa 'gog par 'gro ba'i lam mo zhes yang dag pa ji lta ba bzhin du shes so/_/'di ni tshor ba'o/_/'di ni tshor 
[\[168a.4\]]ba'i kun 'byung ba'o/_/'di ni tshor ba 'gog pa'o/_/'di ni tshor ba 'gog par 'gro ba'i lam mo/_/'di ni sred pa'o/_/'di ni sred pa'i kun 'byung ba'o/_/'di ni sred pa 'gog pa'o/_/'di ni sred pa 'gog par 'gro ba'i lam mo/_/'di ni len pa'o/_/'di ni len pa'i kun 'byung ba'o/_/
[\[168a.5\]]'di ni len pa 'gog pa'o/_/'di ni len pa 'gog par 'gro ba'i lam mo/_/'di ni srid pa'o/_/'di ni srid pa'i kun 'byung ba'o/_/'di ni srid pa 'gog pa'o/_/'di ni srid pa 'gog par 'gro ba'i lam mo/_/'di ni skye ba'o/_/'di ni skye ba'i kun 'byung ba'o/_/'di ni skye ba 'gog pa'o/_/
[\[168a.6\]]'di ni skye ba 'gog par 'gro ba'i lam mo/_/'di ni rga ba'o/_/'di ni rga ba'i kun 'byung ba'o/_/'di ni rga ba 'gog pa'o/_/'di ni rga ba 'gog par 'gro ba'i lam mo/_/'di ni 'chi ba'o/_/'di ni 'chi ba'i kun 'byung ba'o/_/'di ni 'chi ba 'gog pa'o/_/'di ni 'chi ba 'gog par 
[\[168a.7\]]'gro ba'i lam mo zhes yang dag pa ji lta ba bzhin du shes so/_/'di dag ni mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams te/_de ltar sdug bsngal gyi phung po chen po 'ba' zhig 'di 'byung bar 'gyur ba nas/_'gog par 'gyur 
[\[168b\]]
[\[168b.1\]]ro zhes bya ba'i bar du yang dag pa ji lta ba bzhin du shes so/_/'di ni sdug bsngal lo/_/'di ni sdug bsngal gyi kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam mo zhes yang dag pa ji lta ba bzhin du shes so/_/dge slong dag de ltar byang chub sems 
[\[168b.2\]]dpas nam gyi cha smad skya rengs 'char ba'i dus kyi tshe rnga brdung ba'i nam tshod tsam na skyes bu dang /_skyes bu dam pa dang /_skyes bu mchog dang /_skyes bu chen po dang /_skyes bu khyu mchog dang /_skyes bu glang po dang /_skyes bu seng ge dang /_skyes bu skyes mchog dang /_skyes bu dpa' bo dang /_skyes bu rtul 
[\[168b.3\]]phod dang /_skyes bu cang shes dang /_skyes bu pad ma dang /_skyes bu pad ma dkar po dang /_skyes bu ljid khyer ba dang /_skyes bu kha lo sgyur ba bla na med pas 'phags pa'i ye shes kyis shes par bya ba dang /_khong du chud par bya ba dang /_thob par bya ba dang /_blta bar bya ba dang /_
[\[168b.4\]]mngon du bya ba gang ci yang rung ste/_de thams cad sems kyi skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par sangs rgyas nas rig pa gsum thob bo/_/dge slong dag de nas lha'i bu rnams kyis smras pa/_grogs po dag 
[\[168b.5\]]bcom ldan 'das mngon par rdzogs par sangs rgyas kyis me tog gtor cig ces byas so/_/de nas lha'i bu gang dag sngon gyi sangs rgyas mthong ba de dag 'dus nas de dag gis de dag la smras pa/_grogs po dag sngon gyi yang dag par rdzogs pa'i sangs rgyas rnams kyang brda 
[\[168b.6\]]mdzad cing brda mngon par sprul pa mdzad kyis/_bcom ldan 'das kyis brda mdzad kyi bar du me tog ma gtor cig_/dge slong dag de nas de bzhin gshegs pas lha'i bu de dag yid gnyis su gyur par mkhyen nas/_shing ta la bdun tsam du nam mkha' la mngon par 'phags te/_der 
[\[168b.7\]]bzhugs nas lam gyi rgyun ni chad do/_/rdul ni nye bar zhi'o/_/zag pa ni skams te yang mi zag go/_/lam ni chad de yang mi 'jug go/_/'di ni sdug bsngal gyi mtha' zhes bya'o zhes ched du rjod pa ched du brjod do/_/de nas lha'i bu de dag gis de bzhin gshegs pa la lha'i me 
[\[169a\]]
[\[169a.1\]]tog gis gtor te/_de nas lha'i me tog pus mo nub tsam du bkram par gyur to/_/dge slong dag de ltar de bzhin gshegs pas mngon par rdzogs par sangs rgyas te/_mun pa mun nag dang ni bral/_sred pa ni rnam par sbyangs/_lta ba ni bzlog_/nyon mongs pa rnams ni rnam 
[\[169a.2\]]par dkrugs/_zug rngu ni phyung /_mdud pa ni bkrol/_nga rgyal gyi rgyal mtshan ni bsnyal/_chos kyi rgyal mtshan ni bsgreng /_bag la nyal rnams ni bton/_chos kyi de bzhin nyid ni mkhyen/_yang dag pa'i mtha' ni thugs su chud/_chos kyi dbyings ni yongs su mkhyen/_sems can gyi 
[\[169a.3\]]khams ni rnam par bkod/_yang dag pa nyid du nges pa'i phung po ni bsngags/_log pa nyid du nges pa'i phung po ni smad/_ma nges pa'i phung po ni yongs su bzung /_sems can gyi dbang po rnams la ni rnam par gzigs/_sems can gyi spyod pa ni yongs su mkhyen/_sems can gyi 
[\[169a.4\]]nad gso ba ni thugs su chud/_bdud rtsi'i sman sbyar ba ni grub/_sman pa'i rgyal por ni byung /_sdug bsngal thams cad las rab tu thar bar mdzad pa por ni gyur/_mya ngan las 'das pa'i bde ba la 'jog pa por ni gyur/_de bzhin gshegs pa'i snying po/_de bzhin gshegs pa'i chos kyi 
[\[169a.5\]]rgyal po'i khri chen po la ni bzhugs/_rnam par grol ba'i thabs ni brnyes/_thams cad mkhyen pa nyid kyi grong khyer du ni zhugs/_sangs rgyas thams cad dang yang dag par ni 'dres/_chos kyi dbyings thugs su chud pa las dbyer med par ni gyur to/_/dge slong dag de bzhin gshegs pa ngas 
[\[169a.6\]]'dir thog ma med pa'i skye ba dang /_rga ba dang /_'chi ba'i sdug bsngal mthar phyung ngo zhes zhag bdun pa dang po la byang chub kyi snying po de nyid na bzhugs so//_//'phags pa rgya cher rol pa zhes bya ba theg pa chen po'i mdo/_bam po [{]bcwa [,]bco [}]lnga pa/_dge slong dag byang chub sems 
[\[169a.7\]]dpas thams cad mkhyen pa nyid thob ma thag tu de nas skad cig de nyid la phyogs bcu'i 'jig rten gyi khams thams cad kyi sems can thams cad skad cig de dang /_thang cig de dang /_yud tsam de la mchog tu bde ba dang ldan par gyur to/_/'jig rten gyi khams thams cad kyang snang ba chen pos snang bar byas nas/_'jig 
[\[169b\]]
[\[169b.1\]]rten gyi bar sdig pa sdig pas khyab pa mun nag ces bya ba snga ma bzhin no/_/phyogs bcu'i 'jig rten gyi khams thams cad rnam pa drug tu g.yos/_rab tu g.yos/_kun tu rab tu g.yos so/_/ldeg_/rab tu ldeg/_/kun tu rab tu ldeg go_/'gul/_rab tu 'gul/_kun tu rab tu 'gul to/_/
[\[169b.2\]]'khrugs/_rab tu 'khrugs/_kun tu rab tu 'khrugs so/_/chem chem/_rab tu chem chem/_kun tu rab tu chem chem mo/_/'ur 'ur/_rab tu 'ur 'ur/_kun tu rab tu 'ur 'ur ro/_/sangs rgyas thams cad kyis kyang de bzhin gshegs pa mngon par rdzogs par sangs rgyas pa la legs so 
[\[169b.3\]]zhes bya ba byin te/_chos kyi dgab pa dag kyang skur ro/_/chos kyi dgab pa de dag gis stong gsum gyi stong chen po'i 'jig rten gyi khams 'dir rin po che'i gdugs gcig gis khebs par gyur te/_rin po che'i gdugs de las kyang rnam pa 'di lta bu'i 'od zer gyi dra ba byung ste/_de dag gis phyogs 
[\[169b.4\]]bcu'i 'jig rten gyi khams grangs med dpag tu med pa dag snang bar byas nas phyogs bcu'i byang chub sems dpa' rnams dang /_lha'i bu rnams kyang kun dga' ba'i sgra rjod par gyur te/_sems can mkhas pa'i pad ma ye shes kyi mtsho las byung ba/_'jig rten gyi chos rnams kyis ma gos pa byung ngo /_/
[\[169b.5\]]thugs rje chen po'i sprin yang dag par 'phags te/_chos kyi dbyings kyi gnas khyab par mdzad nas/_'dul ba'i skye bo'i sman gyi chos kyi char/_dge ba'i rtsa ba'i sa bon thams cad kyi myu gu skyed pa/_dad pa'i myu gu rnams rnam par 'phel bar byed pa/_rnam par grol ba'i 'bras bu rnams 'byin 
[\[169b.6\]]par byed pa'i char 'bebs par 'gyur ro zhes 'dzer to/_/de la 'di skad ces bya ste/_skyes bu seng ge de yis dpung bcas bdud btul te/_/ston pas bsam gtan bde ba mngon du mdzad nas ni/_/gang tshe stobs bcus rig pa gsum po mnyes gyur tshe/_/phyogs bcu'i sangs rgyas zhing mang bye ba 
[\[169b.7\]]g.yos par gyur/_/chos 'dod byang chub sems dpa' gang dag yongs lhags pa/_/zhabs la gtugs te 'di skad tshig smras ma mnyel tam/_/bdag cag mngon sum ci 'dra shin tu 'jigs dpung de/_/shes rab bsod nams stobs dang brtson 'grus stobs kyis bcom/_/khrag khrig zhing 
[\[170a\]]
[\[170a.1\]]nas sangs rgyas rnams kyis gdugs rnams bskur/_/des pa skyes bu chen po bdud kyi sde rnams btul/_/khyed kyis gnas mchog 'chi med mya ngan med pa brnyes/_/srid pa gsum du dam chos char pa myur du phob/_/phyogs bcu'i sems can snying po rnams kyis phyag brkyang ste/_/ka la 
[\[170a.2\]]ping ka'i sgra yi gsung du brjod pa ni/_/bdag cag ji ltar byang chub thob ltar khyod sangs rgyas/_/dper na mar dang mar gyi snying khu mtshungs 'dra bzhin/_/dge slong dag de nas 'dod pa na spyod pa'i lha'i bu mo dag gis de bzhin gshegs pa byang chub kyi snying po la bzhugs pa mngon par shes pa brnyes pa 
[\[170a.3\]]dang /_/brnag pa yongs su rdzogs pa dang /_g.yul las rnam par rgyal ba dang /_bdud phyir rgol ba pham par mdzad pa dang /_gdugs dang /_rgyal mtshan dang /_ba dan bsgreng ba dang /_dpa' ba dang /_rgyal ba 'phags pa dang /_skyes bu dang /_skyes bu chen po dang /_sman pa'i mchog dang /_zug rngu 
[\[170a.4\]]'byin pa chen po dang /_seng ge ltar mi bsnyengs shing spu zing zhes byed pa mi mnga' ba dang /_glang po ltar thugs shin tu dul ba dang /_dri ma gsum spangs pas dri ma mi mnga' ba dang /_rig pa gsum brnyes pas mkhyen pa po dang /_chu bo bzhi las brgal bas pha rol tu byon pa dang /_rin po che'i gdugs 
[\[170a.5\]]gcig 'dzin pas rgyal rigs su gyur pa dang /_sdig pa'i chos spangs pas 'jig rten gsum gyi bram zer gyur pa dang /_ma rig pa'i sgo nga'i sbubs bcom pas dge slong du gyur pa dang /_chags pa thams cad las yang dag par 'das pas dge sbyong du gyur pa dang /_nyon mongs pa bsal bas 
[\[170a.6\]]gtsang sbra can du gyur pa dang /_rgyal mtshan ma bsnyal bas dpa' ba dang /_stobs bcu mnga' ba'i shin tu stobs dang ldan pa dang /_rin po che'i 'byung gnas ltar chos rin po che thams cad yongs su rdzogs par rig nas byang chub kyi snying po logs su phyogs te tshigs su bcad pa 'di dag gis 
[\[170a.7\]]mngon par bstod do/_/'di ni shing gi rgyal drung du/_/bdud sde mngon du pham mdzad nas/_/ri rab lta bur mi g.yo bzhugs/_/bsnyengs pa mi mnga' 'bros mi mdzad/_/'dis ni bskal pa bye mang du/_/sbyin dang dul dang sdom pa yis/_/byang chub dam pa yang dag bsgrubs/_/des na 'dir ni 
[\[170b\]]
[\[170b.1\]]do mod mdzes/_/byang chub dam pa tshol ba na/_/'di yis bskal pa bye mang du/_/tshul khrims brtul zhugs dka' thub kyis/_/brgya byin tshangs pa zil du brlag_/'di yis bskal pa bye mang du/_/bzod pa'i stobs kyi go mnabs te/_/sdug bsngal rnams ni dang du blangs/_/des na gser mdog 
[\[170b.2\]]'od dang ldan/_/'di yis bskal pa bye mang du/_/brtson 'grus stobs dang rtsal gyis ni/_/gzhan dag phyir bsnyil mdzad mdzad de/_/des na bdud kyi sde las rgyal/_/'di yis bskal pa bye mang du/_/bsam gtan mngon shes ye shes kyis/_/thub pa'i dbang po yang dag mchod/_/des na do mod 'di la 
[\[170b.3\]]mchod/_/'di yis bskal pa bye mang du/_/shes rab dang ni gsan pa bsags/_/sems can bye ba phan yang btags/_/des na byang chub myur du brnyes/_/'di ni phung po'i bdud las rgyal/_/'chi bdag nyon mongs bdud las rgyal/_/'di ni lha yi bdud las rgyal/_/des 'di mya ngan mi 'da'o/_/
[\[170b.4\]]'di ni shin tu lha yi lha/_/lha rnams kyis kyang mchod pa'i cha/_/'jig rten gsum na mchod pa'i 'os/_/bsod nams don du gnyer ba'i zhing /_/'chi med 'bras bu sbyin mdzad pa/_/'di ni sbyin gnas dam pa ste/_/'di la sbyin pa btang na de/_/byang chub dam pa thob bar du/_/bar ma dor 
[\[170b.5\]]ni chud mi za/_/'di yi mdzod spu mdzes pa yis/_/zhing mang bye ba gsal bar bgyid/_/nyi zla dag kyang zil du rlag_/sems can rnams la snang bar gyur/_/'di yi gzugs ni gzugs mdzes te/_/gzugs kyi dam pa legs pa'i gzugs/_/mtshan mchog mnga' zhing phan pa bzhed/_/
[\[170b.6\]]'jig rten gsum na mchod pa'i 'os/_/'di spyan shin tu rnam dag ste/_/zhing rnams dang ni sems can tshogs/_/sems dang ldan dang sems med pa/_/mang po dag la rang byung gzigs/_/'di snyan shin tu rnam dag ste/_/lha yi dag dang mi yi dang /_/rgyal ba rnams kyi chos kyi dang /_/
[\[170b.7\]]mtha' yas pa yi sgra rnams gsan/_/'di yi ljags ni yangs pa ste/_/ka la ping ka 'jam pa'i dbyangs/_/'chi med rab tu zhir 'gro ba'i/_/chos ni 'di las bdag cag mnyan/_/bdud kyi sde rnams gzigs gyur kyang /_/de yi thugs ni 'khrugs mi mnga'/_/lha yi tshogs rnams 
[\[171a\]]
[\[171a.1\]]gzigs gyur kyang /_/shin tu thugs gzhungs dgyes mi mnga'/_/'di yis mtshon dang mda' rnams kyis/_/bdud kyi sde las rgyal ma lags/_/bden pa brtul zhugs dka' thub kyis/_/sdang ba'i gyad las 'di rgyal lo/_/gdan las ma bskyod bzhin du ni/_/de yi sku la gnod 
[\[171a.2\]]ma byung /_/de yi skabs su byams mi mnga'/_/zhe sdang gyur pa'ang ma lags so/_/gang dag khyod las chos thos nas/_/sgrub pa bgyid par 'tshal ba yi/_/lha dang mi rnams de dag ni/_/rnyed pa legs par rnyed pa lags/_/rgyal ba bsod nams gzi mnga' ba/_/khyod la bstod pa'i bsod nams 
[\[171a.3\]]kyis/_/mi yi zla ba khyod 'dra bar/_/kun kyang myur du 'gyur bar shog_/skyes bu khyu mchog 'dren pas byang chub sangs rgyas nas/_/khrag khrig zhing rnams bskyod cing bdud kyang pham mdzad de/_/tshangs pa'i dbyangs dang ka la ping ka'i sgra skad kyis/_/'dren pas thog mar tshigs su bcad pa 'di 
[\[171a.4\]]gsungs so/_/bsod nams rnam smin bde ste sdug bsngal thams cad sel/_/bsod nams ldan pa'i mi yi bsam pa rnams kyang 'grub/_/bdud bcom nas ni byang chub myur du reg par 'gyur/_/mya ngan 'das pa zhi ba bsil ba'i dngos po thob/_/de bas bsod nams bya bas chog par 
[\[171a.5\]]su zhig 'dzin/_/bdud rtsi chos mnyan pas kyang chog par su zhig 'dzin/_/skye bo med pa'i nags gnas chog par su zhig 'dzin/_/sems can don bya bas kyang chog par su zhig 'dzin/_/byang chub sems dpas lag pa brkyang ste tshig brjod pa/_/mchod pa byas kyis rang rang dag gi zhing du deng /_/
[\[171a.6\]]kun gyis de bzhin gshegs pa'i zhabs la phyag 'tshal nas/_/sna tshogs bkod pas rang rang dag gi zhing du dong /_/dpung rnams phan tshun chen po byung ba de gzigs nas/_/bde bar gshegs pa tshul du shis par rnam par rol/_/dpung bcas bdud las rgyal te bdud rtsi reg shog ces/_/
[\[171a.7\]]sems can rnams kyis mtshungs med sems kyis byang chub smon/_/dge slong dag de bzhin gshegs pa byang chub kyi shing drung na seng ge'i gdan la bzhugs te mngon par rdzogs par sangs rgyas nas/_skad cig de la sangs rgyas kyi rnam par rol pa dpag tu med pa mdzad de/_de dag ni bskal par yang 
[\[171b\]]
[\[171b.1\]]bstan par sla ba ma yin no/_/de la 'di skad ces bya ste/_sa ni lag mthil lta bur mnyam par gnas par gyur/_'dab ma brgya pa rgyas pa 'od dang ldan pa byung /_lha rnams brgya stong byang chub snying por rab tu 'dud/_/seng ge sgra yi mtshan ma dang po 'di 'dir mthong /_/stong gsum shing brgya dag dang ri rnams du ma 
[\[171b.2\]]dang /_ri yi rgyal po lhun po byang chub snying por 'dud/_/stobs bcu'i gan du song ste brgya byin tshangs pa 'dud/_/'di yang mi yi seng ge byang chub snying por rol/_/sku las 'od zer brgya stong dag ni rab bkye ste/_/rgyal ba'i zhing mchog khyab nas ngan song gsum po zhi/_/de nas skad cig yud tsam 
[\[171b.3\]]mi khom skams par gyur/_/sems can gang la'ang tha ba rgyags sdang gnod pa med/_/'di yang mi yi seng ge gdan la bzhugs pa'i rol/_/nyi zla nor bu me dang glog dang lha yi 'od/_/'od dang ldan pa'i rlabs kyis zil mnan lam me min/_/'gro ba gang gis kyang ni ston pa'i gtsug mi mthong /_/
[\[171b.4\]]'di yang mi yi seng ge gdan la bzhugs pa'i rol/_/phyag gi mthil gyis reg nas sa yang rnam drug g.yos/_/de yi bdud kyi sde rnams shing bal bzhin du dkrugs/_/bdud ni mda' thogs sa la ri mo gang 'dri ba/_/'di yang mi yi seng ge gdan la rol pa lags/_/mngon par 
[\[171b.5\]]rdzogs par byang chub pa'i le'u zhes bya ba ste nyi shu rtsa gnyis pa'o//_//de nas gnas gtsang ma'i ris kyi lha'i bu rnams kyis byang chub kyi snying po la bzhugs pa'i de bzhin gshegs pa la bskor ba byas te/_lha'i tsan dan gyi phye ma'i char mngon par phab nas/_tshul dang 'thun pa'i 
[\[171b.6\]]tshigs su bcad pa 'di dag gis bstod do/_/'jig rten gsal bar mdzad pa byung /_/'jig rten mgon po 'od mdzad pa/_/'jig rten ldongs par gyur pa la/_/nyon mongs spangs pa mig sbyin pa/_/khyod ni g.yul las rnam par rgyal/_/bsod nams dag gis dgongs pa rdzogs/_/dkar po'i 
[\[171b.7\]]chos rnams kun du rdzogs/_/khyod ni 'gro ba tshim mdzad 'gyur/_/sdig pa mi mnga' 'dam las rgal/_/gau ta ma ni thang la bzhugs/_/sems can gzhan dag rlung chen gyis/_/khyer ba rnams kyang sgrol bar 'gyur/_/shes rab chen po khyod 'phags te/_/'jig rten dag na zla ma mchis/_/
[\[172a\]]
[\[172a.1\]]'jig rten chos kyis khyod mi gos/_/chab na mchis pa'i pad ma bzhin/_/'jig rten ring nas gnyid log 'di/_/mun pa'i phung pos gtibs pa la/_/khyod ni shes rab sgron me yis/_/rab tu sad par mdzad pa spyod/_/'tsho ba'i 'jig rten ring nas ni/_/nyon mongs nad kyis gzir ba la/_/
[\[172a.2\]]nad rnams kun las thar mdzad pa/_/sman pa'i rgyal po yang dag byung /_/'jig rten mgon po khyod byung bas/_/mi khom rnams ni stongs par 'gyur/_/lha rnams dang ni mi dag kyang /_/bde ba rnams dang ldan par 'gyur/_/skyes bu khyu mchog des pa khyod/_/lta bar gang dag 'dong bgyid pa/_/de 
[\[172a.3\]]dag bskal pa stong rnams su/_/nam yang ngan 'gror mchi mi 'gyur/_/gang dag chos nyan 'gyur ba rnams/_/de dag mkhas shing nad med dang /_/zag dang phung po zad pa dang /_/'jigs pa med pa rnams su 'gyur/_/nyon mongs bcings pa bcad nas ni/_/kun kyang len pa ma mchis par/_/myur 
[\[172a.4\]]du rab tu grol 'gyur te/_/dge ba mchog gi 'bras bu 'thob/_/de dag 'jig rten sbyin gnas te/_/sbyin pa rnams ni blang ba'i 'os/_/de dag yon phul mi chung ste/_/kun kyang mya ngan 'das rgyu lags/_/dge slong dag de ltar gnas gtsang ma'i ris kyi lha'i bu rnams kyis de bzhin gshegs pa la 
[\[172a.5\]]mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'khod do/_/de nas 'od gsal gyi lha'i bu rnams kyis de bzhin gshegs pa byang chub kyi snying po la bzhugs pa la me tog dang /_bdug pa dang /_spos dang /_phreng ba dang /_byug pa dang /_gdugs 
[\[172a.6\]]dang /_rgyal mtshan dang /_ba dan rnam pa sna tshogs rnams kyis cho ga bzhin du mchod nas lan gsum bskor ba byas te/_tshigs su bcad pa 'di dag gis mngon par bstod do/_/thub pa thugs zab gsung ni shin tu snyan/_/thub mchog tshangs dbyangs glu ltar gsung snyan mchog_/byang chub rab 
[\[172a.7\]]mchog shin tu dam pa brnyes/_/dbyangs kun mthar phyin khyod la phyag 'tshal lo/_/khyod skyabs khyod gling khyod ni dpung gnyen te/_/khyod ni 'jig rten mgon po byams thugs mdzad/_/khyod ni sman pa'i dam pa zug rngu 'byin/_/gso ba phan mdzad khyod ni dam pa mchog_/mar me mdzad pa gzigs 
[\[172b\]]
[\[172b.1\]]ma thag tu khyod/_/byams dang thugs rje'i sprin gyi dra ba bsgrubs/_/mgon po bdud rtsi'i rgyun gyi char phob la/_/lha mi rnams kyi gdung ba zhi bar mdzod/_/khyod ni srid gsum mi gos pad ma 'dra/_/khyod ni mi g.yo mi bskyod lhun po 'dra/_/khyod ni thugs dam mi g.yo rdo rje bzhin/_/yon tan mchog 
[\[172b.2\]]kun mnga' ste zla ba 'dra/_/dge slong dag de ltar 'od gsal ba'i lha rnams kyis de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'khod do/_/de nas lha'i bu rab tshangs pa la sogs pa tshangs ris kyi lha rnams kyis de 
[\[172b.3\]]bzhin gshegs pa byang chub kyi snying po la bzhugs pa la nor bu rin po che bye ba khrag khrig brgya stong du mas spras pa'i rin po che'i dra bas bkab ste lan gsum bskor ba byas nas tshul dang 'thun pa'i tshigs su bcad pa 'di dag gis mngon par bstod do/_/dge ba dri med shes rab 'od dang gzi brjid ldan/_/
[\[172b.4\]]mtshan gyi dam pa sum cu rtsa gnyis mchog mnga' ba/_/dran dang ldan zhing blo gros ldan pa ye shes mnga'/_/mnyel ba mi mnga' khyod la mgo bos phyag 'tshal lo/_/dri gsum dri mi mnga' ba dri med dri ma bral/_/'jig rten gsum du grags shing rig pa gsum brnyes pa/_/rnam par thar pa 
[\[172b.5\]]dam pa gsum gyi mig sbyin pa/_/spyan gsum dri ma mi mnga' khyod la phyag 'tshal lo/_/dus ngan rnyog pa bsal zhing rab tu zhi thugs ldan/_/thugs brtse thugs rjes 'phags pa 'gro ba'i don mdzad pa/_/thub pa dgyes pas 'phags pa thugs ni rab zhi ba/_/khyod ni yid gnyis grol bar mdzad 
[\[172b.6\]]pa btang snyoms dgyes/_/brtul zhugs dka' thub 'phags pa 'gro ba'i don mdzad pa/_/rang spyod rnam par dag cing spyod pa'i pha rol byon/_/bden pa bzhi po ston pa rnam thar dgyes pa po/_/grol bar gyur nas 'gro ba gzhan yang grol mdzad pa/_stobs dang brtson 'grus ldan pa'i bdud po 'dir 
[\[172b.7\]]lhags pa/_/shes rab brtson 'grus de bzhin byams pas pham mdzad nas/_/khyod kyis go 'phang dam pa 'chi ba med pa brnyes/_/g.yon can dpung rnams bcom pa khyod la phyag 'tshal lo/_/dge slong dag de ltar lha'i bu rab tshangs pa la sogs pa tshangs ris kyi lha rnams kyis de bzhin gshegs 
[\[173a\]]
[\[173a.1\]]pa la tshigs su bcad pa 'di dag gis mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'khod do/_/de nas bdud kyi bu dkar po'i phyogs pa de dag de bzhin gshegs pa ga la ba der song ste phyin pa dang /_rin po che'i gdugs dang /_bla re chen 
[\[173a.2\]]po rnams kyis de bzhin gshegs pa mngon par bkab nas thal mo sbyar te/_de bzhin gshegs pa la tshul dang 'thun pa'i tshigs su bcad pa 'di dag gis mngon par bstod do/_/khyod stobs shin tu rgya che ba dang bdud dpung drag po bdag cag mngon sum ste/_/bdud dpung rab 'jigs chen po de yang khyod kyis 
[\[173a.3\]]skad cig gcig la pham par mdzad/_/khyod ni bzhengs par ma gyur sku yang mi g.yo gsung yang brjod pa ma mdzad de/_/thub pa don kun 'grub pa 'jig rten gsum gyis mchod pa khyod la bdag phyag 'tshal/_/bdud kyi bu mo bye ba khrag khrig stong phrag du ma gang gA'i bye ma snyed/_/de dag rnams kyis byang 
[\[173a.4\]]chub shing mchog drung nas khyod ni bskyod cing g.yo ma nus/_/mchod sbyin bye ba khrag khrig stong phrag du ma gang gA'i bye ma snyed mdzad de/_/byang chub shing drung bzhugs pa des na de ring khyod ni rnam par mdzes pa lags/_/byang chub spyad pa dam pa spyod mdzad tshe na shin tu sdug pa'i btsun mo dang /_/phangs pa'i sras 
[\[173a.5\]]dang bran pho bran mo de bzhin skyed mos tshal dang grong khyer dang /_/yul 'khor grong rdal dag dang rgyal srid rnams dang btsun mo'i 'khor dang glang po dang /_/dbu dang spyan dang ljags dang de bzhin zhabs btang des na de ring rnam par mdzes/_/nga ni sangs rgyas 'gyur te bsam gtan rdzu 'phrul blo yi go bgos 
[\[173a.6\]]nas/_/sems can bye ba khrag khrig mang po sdug bsngal rgya mtshos khyer bar gyur pa rnams/_/dam chos gru yis nyid kyis bsgral bar bya zhes khyod kyis lan mang gsung brjod pa/_/khyod kyis smon lam de ni grub lags srog chags rnams kyang sgrol bar mdzad par 'gyur/_/smra ba'i khyu mchog 
[\[173a.7\]]'jig rten mig sbyin mdzad pa khyod la bstod pa'i bsod nams de/_/bdag cag thams cad dga' mgu yid gyur thams cad mkhyen pa nyid du smon lam 'debs/_/sangs rgyas rnams kyis rab bsngags byang chub dam pa mtshungs med yang dag bsgrubs nas ni/_/de ltar bdud sde 'khor de bcom 
[\[173b\]]
[\[173b.1\]]nas thams cad mkhyen nyid 'tshang rgyar 'gyur bar shog_/dge slong dag de ltar bdud kyi bu rnams kyis de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'khod do/_/de nas lha'i bu gzhan 'phrul dbang byed kyi lha'i bu brgya 
[\[173b.2\]]stong du mas yongs su bskor te/_mdun du bdar nas de bzhin gshegs pa la 'dzam bu klung gi gser gyi pad ma dag gis mngon par gtor te/_spyan snga nas tshigs su bcad pa 'di dag gis mngon par bstod do/_/gsung ni dpyas ma mchis shing ma 'khrul rnam par ma 'khrugs pa/_/mun rdul 
[\[173b.3\]]bral zhing 'chi med rtogs par thugs su chud par gyur/_/lha yul mi yul pa yi dpal dang bgyi ba gzhal med 'os/_/rab tu 'bar ba'i blo gros ldan la mgo bos phyag 'tshal lo/_/dka' ba mdzad pa nyon mongs spong ba rdul dang dri ma sel/_/shin tu dga' ba'i gsung gis lha dang mi rnams 
[\[173b.4\]]dga' bar mdzod/_/sku mchog 'od zer rgyas pa dri ma shin tu mi mnga' bas/_/lha dang mi yi bdag po bzhin du 'gro ba 'di las rgyal/_/pha rol tshogs rnams rab tu 'joms pa gzhan gyi spyod mkhas pa/_/lha dang mi yi srid par dga' ba gzhan gyi blo sel ba/_/shin tu mkhas pa blo 
[\[173b.5\]]ldan gzhan gyi spyod pa rnam par phye/_/stobs bcu mnga' ba gshegs pa'i lam 'dir rnam par rgyu ba mdzod/_/srid pa 'dzin dang sdug bsngal log 'dzin rgya chen 'dor sel te/_/lha mi blo gros 'dul ba ji lta bzhin du 'dul ba mdzod/_/zla ba bzhin du mkha' las phyogs bzhi dag tu rnam rgyu ba/_/
[\[173b.6\]]srid pa gsum 'dir rmad byung mig dang dpung gnyen gyur par shog_/lha dang mi yi srid pa dga' yang yul la 'khrul mi mnga'/_/'dod pa'i dga' dang bral zhing dge ba'i dga' la dgyes pa po/_/'khor la sgrogs pa 'jig rten gsum na khyod dang mtshungs ma mchis/_/khyod 'dir 'gro ba 
[\[173b.7\]]rnams kyi mgon dang skyabs dang dpung gnyen lags/_/dge slong dag de ltar lha'i bu dbang sgyur la sogs pa gzhan 'phrul dbang byed kyi lha'i bu rnams kyis de bzhin gshegs pa la mngon par bstod nas thal mo sbyar te/_/de bzhin gshegs pa la phyag 'tshal zhing phyogs gcig tu 'khod do/_/de nas 
[\[174a\]]
[\[174a.1\]]lha'i bu rab 'phrul rab 'phrul gyi lha'i tshogs kyis yongs su bskor cing mdun du bdar te/_de bzhin gshegs pa la dar gyi lda ldis g.yogs nas spyan snga nas tshigs su bcad pa 'di dag gis mngon par bstod do/_/dri ma rnam gsum spangs pas khyod ni chos kyi snang ba yang dag 'phags/_/gti mug 
[\[174a.2\]]dang ni lta dang ma rig 'joms pa mdzes dang dpal gyis rgyas/_/log pa'i lam la dga' ba'i skye bo 'di dag 'chi med 'god mdzad pa/_/'jig rten 'dir byung mchod rten lha yul ba dang mi yul bas mchod pa/_/khyod ni gso ba'i sman pa mkhas pa bdud rtsi bde ba sbyin pa po/_/lta dang nyon mongs pa 
[\[174a.3\]]dang ma rig bsags pa sngon gyi bag la nyal/_/lus can rnams kyi nad kun sngon gyi rgyal ba'i lam gyis sel ba ste/_/de bas sman pa dam pa 'dren pa khyod ni sa la rnam par rgyu/_/nyi zla'i 'od dang skar ma rnams dang me dang de bzhin nor bu dang /_/brgya byin tshangs pa'i 'od rnams dpal sdug spyan sngar 
[\[174a.4\]]lam me ma lags te/_/shes rab snang ba mdzad dang 'od mdzad 'od dang dpal gyis rab tu rgyas/_/khyod kyi ye shes rmad byung mngon sum gyur pas mgo bos phyag 'tshal lo/_/rnam par 'dren pa snyan pa'i gsung ldan bden dang bden min gsung ba dang /_/dul ba thugs zhi dbang po thul ba rab tu 
[\[174a.5\]]zhi ba'i thugs ldan pa/_/ston pa lha dang mi yi 'khor la bstan par bgyi ba ston mdzad pa/_/shAkya thub pa mi yi khyu mchog lha mis mchod la phyag 'tshal lo/_/ye shes mnga' ba ye shes bka' mchid mchog can srid gsum go mdzad pa/_/dri ma gsum bsal rig pa gsum dang rnam 
[\[174a.6\]]par thar gsum ston pa po/_/thub pa blo gros ji ltar gdul ba skal dang skal med rab mkhyen pa/_/stong gsum rmad du byung ba lha mis mchod pa khyod la phyag 'tshal lo/_/dge slong dag de ltar lha'i bu rab 'phrul 'khor dang bcas pas de bzhin gshegs pa la mngon par bstod nas thal mo sbyar te/_
[\[174a.7\]]de bzhin gshegs pa la phyag 'tshal zhing phyogs gcig tu 'dug go/_/de nas lha'i bu yongs su dga' ldan dga' ldan ris kyi lha'i bu dang lhan cig tu de bzhin gshegs pa ga la ba der song ste phyin nas/_lha'i gos kyi dra ba chen pos byang chub kyi snying po la bzhugs pa'i de bzhin gshegs pa la 
[\[174b\]]
[\[174b.1\]]mngon par bkab ste/_spyan snga nas tshigs su bcad pa 'di dag gis mngon par bstod do/_/khyod ni dga' ldan gnas na bzhugs tshe der ni khyod kyis rgya chen chos kyang bshad/_/khyod kyis bstan pa de ni da dung lha yi bu rnams chos spyod rgyun mi 'chad/_/khyod la blta bas ngoms par mi 'gyur chos mnyan 
[\[174b.2\]]pas kyang ngoms pa rnyed mi 'gyur/_/yon tan rgya mtsho 'jig rten sgron ma khyod la mgo dang yid kyis phyag 'tshal lo/_/khyod ni dga' ldan gnas nas 'phos te de tshe khyod kyis mi khom thams cad sbyangs/_/gang tshe byang chub shing drung bzhugs tshe 'gro ba kun gyi nyon mongs rab tu zhi/_/gang gi 
[\[174b.3\]]ched du rgya chen byang chub btsal ba brnyes te bdud kyang pham par mdzad/_/khyod kyi smon lam de ni rab tu rdzogs kyis 'khor lo rgya chen myur du skor/_/chos 'tshal ba dag chos mnyan bgyi zhes te/_/srog chags stong phrag mang po sdod cing mchis/_/'khor lo rgya chen myur du bskor du gsol/_/
[\[174b.4\]]srog chags stong rnams srid las bsgral du gsol/_/dge slong dag de ltar lha'i bu yongs su dga' ldan 'khor dang bcas pas de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'dug go/_/de nas lha'i rab 
[\[174b.5\]]'thab bral la sogs pa 'thab bral gyi lha rnams bcom ldan 'das ga la ba der dong ste phyin nas/_me tog dang /_spos dang /_phreng ba dang /_byugs pa sna tshogs kyis byang chub kyi snying po la bzhugs pa'i de bzhin gshegs pa la mchod de/_spyan snga nas tshul dang 'thun pa'i tshigs su bcad pa 
[\[174b.6\]]'di dag gis mngon par bstod do/_/tshul khrims ting 'dzin de bzhin shes rab kyis/_/khyod dang mtshungs pa ma mchis ga la lhag_/mos dang rnam par grol la mkhas pa po/_/de bzhin gshegs pa khyod la mgos phyag 'tshal/_byang chub snying por lha yis gang bgyis pa/_/bkod pa 
[\[174b.7\]]mdzes pa de dag mthong lags te/_/ji ltar khyod la lha dang mis mchod pa/_/de ni gzhan gang la yang 'os ma lags/_/khyod byung don ma mchis pa ma lags te/_/gang gi don du dka' ba mang po spyad/_/shin tu g.yon can sde dang bcas las rgyal/_/khyod kyis bla na med pa'i byang chub 
[\[175a\]]
[\[175a.1\]]brnyes/_/phyogs bcu dag tu snang ba mdzad par gyur/_/shes rab sgron mas 'jig rten gsum po gsal/_/khyod ni rab rib sel bar 'gyur ba ste/_/'gro la bla na med pa'i mig sbyin pa/_/khyod la bstod pa bskal par brjod kyang ni/_/khyod kyi ba spu'i khung bu mtha' ma mchis/_/
[\[175a.2\]]yon tan rgya mtsho 'jig rten rnam par grags/_/de bzhin gshegs pa khyod la mgos phyag 'tshal/_/de ltar lha'i bu rab 'thab bral la sogs pa 'thab bral gyi lha'i bu de dag gis de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal 
[\[175a.3\]]zhing phyogs gcig tu 'khod do/_/de nas lha'i dbang po brgya byin sum cu rtsa gsum ris kyi lha rnams dang lhan cig tu me tog dang /_spos dang /_phreng ba dang /_byug pa dang /_gdugs dang /_rgyal mtshan dang /_ba dan bkod pa rnams kyis de bzhin gshegs pa la mchod nas tshigs 
[\[175a.4\]]su bcad pa 'di dag gis mngon par bstod do/_/thub pa ma 'khrul kha na ma tho mi mnga' rtag tu legs bzhugs lhun po 'dra/_/phyogs bcu dag tu ye shes 'od grags bsod nams dag dang gzi brjid ldan pa po/_/thub pa khyod kyis sngon chad sangs rgyas brgya phrag mtha' yas yang dag 
[\[175a.5\]]mchod pa mdzad/_/de yi yul de yis ni byang chub shing drung bdud kyi sde las rgyal bar gyur/_/tshul khrims dang ni thos dang ting 'dzin shes rab 'byung gnas ye shes rgyal mtshan tog_/rga shi 'joms par mdzad pa sman pa dam pa 'jig rten dag la mig sbyin pa/_/thub pa dri ma gsum 
[\[175a.6\]]dang tha ba spangs shing dbang po zhi la thugs zhi ba/_/shAkya khyu mchog 'gro ba dag gi chos kyi rgyal po khyod la skyabs su mchi/_/khyod kyis brtson 'grus mthu yis 'phags pa'i byang chub spyod pa mtha' yas gyur lags te/_/shes rab stobs dang thabs dang byams pa'i stobs dang bsod nams 
[\[175a.7\]]stobs rnams dang /_/stobs rnams de dag bcom ldan 'das khyod byang chub bzhugs pa'i tshe na mtha' yas te/_/stobs dang ldan pa de ring byang chub snying por bzhugs nas stobs bcu mnga' bar gyur/_/dpung tshogs mtha' yas mthong nas dge sbyong rgyal po byang chub snying por bzhugs pa 
[\[175b\]]
[\[175b.1\]]de/_/nyams par mi 'gyur grang zhes lha rnams thams cad rab tu sngangs shing skrag par gyur/_/khyod ni 'byung po rnams kyis bsnyengs par ma gyur sku yang g.yo ba mi mnga' ste/_/khur lci phyag gis brdabs nas kun tu g.yos te bdud kyi sde las rgyal bar gyur/_/ji ltar snga ma rnams 
[\[175b.2\]]kyis seng ge'i khri la byang chub dam pa brnyes gyur pa/_/de ltar khyod kyis rjes su sangs rgyas mtshungs shing mnyam ste gzhan du gyur ma lags/_/yid kyang mnyam zhing sems kyang mnyam ste khyod bdag nyid kyis thams cad mkhyen nyid brnyes/_/des na khyod ni 'jig rten dam pa rang byung 'gro 
[\[175b.3\]]ba rnams kyi bsod nams zhing /_/dge slong dag de ltar lha'i dbang po brgya byin sum cu rtsa gsum pa'i lha rnams dang lhan cig tu de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'dug go/_/de nas rgyal 
[\[175b.4\]]po chen po bzhi po dag rgyal chen bzhi'i ris kyi lha'i bu rnams dang lhan cig tu de bzhin gshegs pa ga la ba der song ste phyin nas/_me tog a ti mug ta ka dang /_tsam pa ka dang /_sna ma'i me tog dang /_bar shi ka dang /_d+ha nus ka ri'i phreng ba dang /_chun po thogs te/_lha'i bu 
[\[175b.5\]]mo brgya stong gis bskor nas lha'i glu dbyangs len pas de bzhin gshegs pa la mchod pa byas te/_tshul dang 'thun pa'i tshigs su bcad pa 'di dag gis mngon par bstod do/_/shin tu gsung snyan dbyangs ni yid du mchi/_/zla ltar rab tu zhi mdzad thugs dang ba/_/'dzum pa'i zhal 
[\[175b.6\]]ldan ljags ni rab yangs pa/_/thub mchog dga' mdzad khyod la phyag 'tshal lo/_/lha mi rnams kyi snyan cing dgar 'gyur ba/_/sgra skad gang dag 'jig rten mchis pa kun/_/khyod kyi 'jam pa'i gsung ni phyung bas na/_/mi yi sgra skad thams cad zil gyis non/_/'dod 
[\[175b.7\]]chags zhe sdang gti mug nyon mongs zhi/_/mi min dga' ba rnam par dag pa skyed/_/rnyog pa ma mchis snying gis chos thos nas/_/de kun 'phags pa'i rnam par grol ba thob/_/khyod ni mi mkhas rnams la brnyas mi mdzad/_/mkhas pa'i rgyags pas nams kyang rgyags ma gyur/_/
[\[176a\]]
[\[176a.1\]]khyod ni 'gying ba mi mnga' zhum mi mnga'/_/rgya mtsho'i dbus nas ri mchog 'phags pa bzhin/_/de 'dra'i sems can 'jig rten byung bas na/_/mi rnams 'dir ni rnyed pa legs par rnyed/_/pad ma dpal ltar nor rnams sbyin pa po/_/de ltar 'jig rten kun la mchod 
[\[176a.2\]]sbyin mdzad/_/de ltar rgyal po chen po bzhi la sogs pa rgyal chen bzhi'i ris kyi lha rnams kyis byang chub kyi snying po la bzhugs pa'i de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'khod do/_/de nas bar snang gi 
[\[176a.3\]]lha rnams de bzhin gshegs pa'i drung du lhags te/_mngon par rdzogs par byang chub pa la mchod pa'i las kyi phyir bar snang thams cad rin po che'i dra ba dang /_dril bu g.yer ka'i dra ba dang /_rin po che'i gdugs rnams dang /_rin po che'i ba dan rnams dang /_rin po che dang dar gyi lda ldi dang /_
[\[176a.4\]]rin po che'i me tog rna rgyan dang /_mu tig gi chun khor dang /_me tog gi lda ldi sna tshogs rnams lus phyed phyung ba'i lha rnams kyis bzung ba dang /_zla gam rnams kyis legs par brgyan nas de bzhin gshegs pa la phul lo/_/phul nas kyang spyan snga nas tshigs su bcad pa 'di dag gis 
[\[176a.5\]]mngon par bstod do/_/thub pa mkhas la bdag cag mchis nas ni/_/'gro ba'i spyod kun ji bzhin gsal bltas shing /_/sems can dag pa khyod kyi spyod bltas na/_/de ltar khyod kyi thugs gcig 'khrul ma mthong /_/mchod phyir byang chub sems dpa' gang lhags pa/_/
[\[176a.6\]]mi yi 'dren pa de dag nam mkha' khyab/_/'di ltar de dag nam mkha'i lus lags pas/_/gzhal med khang rnams la yang gnod ma mchis/_/bar snang nas ni me tog char bab pa/_/stong chen byur bur rab tu gang gyur pa/_/de dag ma lus khyod kyi skur bab kyang /_/'bab chu 
[\[176a.7\]]rgya mtshor bab pa bzhin du gyur/_/gdugs dang me tog rna rgyan me tog phreng /_/me tog tsam pa ka yi lda ldi dang /_/rgyan phreng zla ba zla gam rnams kyang 'thor/_/lha yis gtor kyang 'dres par gyur ma mchis/_/bar snang thams cad lha yis gang gyur te/_/'di la skra tsam gzhag 
[\[176b\]]
[\[176b.1\]]pa'i gnas ma mchis/_/rkang gnyis mchog la mchod pa bgyid kyang ni/_/khyod la rgyags pa'am ngo mtshar 'gyur mi mnga'/_/de ltar bar snang gi lha rnams kyis byang chub kyi snying po la bzhugs pa'i de bzhin gshegs pa la mngon par bstod nas thal mo sbyar te/_de bzhin gshegs pa la phyag 
[\[176b.2\]]'tshal zhing phyogs gcig tu 'khod do/_/de nas sa bla'i lha rnams kyis de bzhin gshegs pa la mchod pa'i las kyi phyir sa gzhi thams cad legs par phyags te byugs nas spos chus chag chag btab ste/_me tog gis chal bar bkang nas ras bcos bu sna tshogs kyi bla re bres te de bzhin 
[\[176b.3\]]gshegs pa la phul nas tshigs su bcad pa 'di dag gis mngon par bstod do/_/stong gsum rdo rje lta bur mi shigs gnas par gyur/_/nga 'dir pags pa sha dang rus pa rkang skams kyang /_/byang chub ma reg nga ni 'di nas mi ldang zhes/_/rdo rje'i gnas kyis de ni byang chub snying por 
[\[176b.4\]]bzhugs/_/gal te mi yi seng ge khyod kyis stong gsum kun/_/byin gyis ma brlabs na ni gang dag rkang mthil gyis/_/bye ba'i zhing rnams bskyod pa de ltar shugs che ba/_/byang chub sems dpa' lhags tshe ma lus zhig par 'gyur/_/sa phyogs gang du sems can dam pa 'chag pa 
[\[176b.5\]]ni/_/sa yi lha yis rnyed pa rgya chen legs par rnyed/_/'jig rten rdul rnams ji snyed khyod kyis snang bar mdzad/_/stong gsum mchod rten gyur na khyod sku smos ci 'tshal/_/'og gi chu yi phung po brgya stong ji snyed dang /_/sa yi steng na 'gro ba'i 'tsho ba ji snyed pa/_/stong gsum sa rnams 
[\[176b.6\]]thams cad bdag cag gzung bar bgyi/_/khyod la kun 'bul ji ltar bzhed bzhin spyad du gsol/_/gang du khyod ni bzhugs sam 'chag gam mnal ba dang /_/gau tam bde bar gshegs pa'i sras po nyan thos gang /_/chos gtam smra dang gang yang de dag mnyan pa dang /_/dge ba'i rtsa ba thams 
[\[176b.7\]]cad byang chub phyir bsngo'o/_/de ltar sa bla'i lha rnams kyis byang chub kyi snying po la bzhugs pa'i de bzhin gshegs pa la mngon par bstod nas thal mo sbyar te/_de bzhin gshegs pa la phyag 'tshal zhing phyogs gcig tu 'khod do/_/mngon par bstod pa'i le'u zhes bya ba ste nyi shu rtsa 
[\[177a\]]
[\[177a.1\]]gsum pa'o//_//dge slong dag de ltar mngon par rdzogs par sangs rgyas pa'i de bzhin gshegs pa lha rnams kyis bstod cing skyil mo krung ma bshig_/spyan mi 'dzums par shing gi rgyal po la gzigs shing bsam gtan dang dga' ba'i zas kyi 
[\[177a.2\]]bde ba myong bar byang chub kyi shing drung du zhag bdun 'das par gyur to/_/de nas zhag bdun 'das pa dang /_'dod pa na spyod pa'i lha'i bu rnams spos chu'i bum pa khri thogs te/_de bzhin gshegs pa ga la ba der lhags so/_/gzugs na spyod pa'i lha'i bu rnams kyang spos chu'i bum pa khri 
[\[177a.3\]]thogs te/_/de bzhin gshegs pa ga la ba der dong ste lhags nas/_byang chub kyi shing dang /_de bzhin gshegs pa la spos chus bkrus so/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po bgrang ba las 
[\[177a.4\]]'das pa dag gis de bzhin gshegs pa'i sku la phog pa'i spos chu des rang rang gi lus la bskus so/_/bla na med pa yang dag par rdzogs pa'i byang chub tu yang sems bskyed do/_/lha'i bu la sogs pa de dag rang rang gi gnas su phyin kyang spos chu de dang ma bral bar gyur te/_spos 
[\[177a.5\]]gzhan la 'dod pa mi skyed do/_/de dag de bzhin gshegs pa la gus par yid la bya ba las skyes pa'i dga' ba dang /_mchog tu dga' ba des bla na med pa yang dag par rdzogs pa'i byang chub las phyir mi ldog par gyur to/_/dge slong dag de nas lha'i bu kun nas me tog ces bya ba 
[\[177a.6\]]'khor de nyid du 'dus par gyur pa des de bzhin gshegs pa'i zhabs gnyis la gtugs te/_thal mo sbyar nas de bzhin gshegs pa la 'di skad ces gsol to/_/bcom ldan 'das ting nge 'dzin gang dang ldan pas de bzhin gshegs pa la dgung bdun du skyil mo krung ma bshig par 
[\[177a.7\]]bzhugs pa'i ting nge 'dzin de'i ming ci zhes bgyi/_dge slong dag de skad ces gsol pa dang /_de bzhin gshegs pa des lha'i bu de la 'di skad ces bka' stsal to/_/lha'i bu ting nge 'dzin 'di'i ming ni dga' ba'i zas bkod pa zhes bya ste/_ting nge 'dzin 'di dang ldan pas de bzhin gshegs 
[\[177b\]]
[\[177b.1\]]pa zhag bdun du skyil mo krung ma bshig par bzhugs so/_/dge slong dag de nas lha'i bu kun nas me tog gis de bzhin gshegs pa la tshigs su bcad pa 'di dag gis mngon par bstod do/_/zhabs ni 'khor los khyab pa po/_/pad 'dab rdul med stong gzi ldan/_/lha yi cod pan zhabs 
[\[177b.2\]]gtugs pa/_/dpal stug zhabs la phyag 'tshal lo/_/bde gshegs zhabs la phyag 'tshal nas/_/de tshe lha bu de sems dga'/_/lha min rab tu zhi byed pa/_/yid gnyis sel ba'i tshig 'di smras/_/shAkya'i rigs la dgyes skyed pa/_/chags sdang gti mug mthar 'byin 
[\[177b.3\]]pa/_/zhus pa rnams kyang mthar 'byin pa/_/lha mi'i dogs pa bsal du gsol/_/dpag med thams cad mkhyen pa nyid/_/sangs rgyas stobs bcu ci slad du/_/rgyal ba dog sa'i snying por ni/_/dgung bdun skyil mo krung ma bshig_/'dab brgya rgyas pa'i spyan mnga' ba/_/ci zhig 
[\[177b.4\]]gzigs na dgung bdun du/_/mi yi seng ge rnam dag spyan/_/spyan mi 'dzums par gzigs pa mdzad/_/gang gis shing rgyal drung du ni/_/skyil krung ma bshig dgung bdun bzhugs/_/smon lam 'di ni khyod kyi 'am/_/smra ba'i seng ge kun gyi lags/_/tshems ni mnyam zhing rnam dag 
[\[177b.5\]]pa/_/stobs bcu'i zhal ni dri rab gda'/_/ma nor legs par bka' stsol te/_/lha dang mi rnams dga' bar mdzod/_/zla 'dra'i zhal gyis bka' stsal pa/_/ngas bshad lha yi bu nyon cig_/ngas ni dris pa de yi lan/_/cung zad tsam zhig bshad par bya/_/dper na rgyal po 
[\[177b.6\]]phyogs gang du/_/gnyen gyi tshogs kyis dbang bskur ba/_/zhag bdun bar du sa phyogs de/_/mi 'dor rgyal po'i chos nyid do/_/de bzhin stobs bcu mnga' ba yang /_/gang tshe smon rdzogs dbang bskur ba/_/sa yi snying por zhag bdun du/_/rgyal ba skyil mo krung mi 'jig_/dper 
[\[177b.7\]]na dpa' bo dgra tshogs rnams/_/ma lus pham byas lta ba ltar/_/byang chub snying por sangs rgyas kyang /_/nyon mongs bcom nas gzigs pa mdzad/_/gti mug byung ba'i 'dod dang khro/_/de dag 'gro ba'i dgra 'dra ste/_/chom po chas ni bzang 'dra ba/_/de dag ma lus ngas 'dir 
[\[178a\]]
[\[178a.1\]]bshig_/ngas 'dir nga rgyal rnam dgu dang /_/gnas med rlom sems rab tu bcom/_/zag pa thams cad rab tu spangs/_/nga yi ye shes dam pa skyes/_/ngas 'dir sred pa'i srid rgyu dang /_/ma rig bya min byed pa de/_/bag nyal bcas rtsa dra ba rnams/_/ye shes 
[\[178a.2\]]gsal ba'i me yis bsregs/_/ngas 'dir nga dang nga yi dang /_/nyes zhags ring 'gro rtsa zug pa/_/sgrib pa'i mdud pa dam po de/_/ye shes mtshon gyis bcad par gyur/_/ngas 'dir ring nas nga'i ldan pa/_/slu ba tha ma rnam 'jig pa/_/len par bcas pa'i phung po de/_/ye 
[\[178a.3\]]shes kyis ni yongs su shes/_/gnyis su rmongs pa log 'dzin pa/_/tha mar dmyal 'gyur de dag rnams/_/ngas 'dir ma lus bsal byas te/_/phyin chad nam yang skyer mi 'gyur/_/ngas 'dir dge ba'i rtsa ba yi/_/me yis sgrib pa'i nags tshal bsregs/_/phyin ci log 
[\[178a.4\]]ni rnam bzhi yang /_/nga yis ma lus nges par bsregs/_/'du shes skud pas brgyus pa yi/_/rnam rtog phreng ba gnod byed pa/_/ngas 'dir byang chub yan lag gi/_/phreng ba sna tshogs rnams kyis bzlog_/bgrod dka' drug cu rtsa lnga dang /_/gti mug sum cu dri ma can/_/sdig pa 
[\[178a.5\]]dag ni bzhi bcu ngas/_/sa yi snying po 'dir bsal te/_/sa yi snying por 'dug nas ngas/_/sdom pa ma yin bcu drug dang /_/khams ni rnam pa [{]bcwa [,]bco [}]brgyad dang /_/khyab pa nyi shu rtsa lnga bsal/_/nyon mongs chu bo nyi shu dang /_/'gro ba 'jigs pa nyi shu brgyad/_/brtson 'grus mthu dang brtul 
[\[178a.6\]]ba yis/_/nga 'dir de dag shin tu 'das/_/de bzhin sangs rgyas bsgyings sgrog pa/_/lnga brgya ngas 'dir yang dag rtogs/_/brgya phrag stong du tshang ba yi/_/chos rnams nga yis yang dag rtogs/_/ngas 'dir bag nyal ma lus pa/_/dgu bcu rtsa brgyad rtsar bcas mtha'/_/kun 
[\[178a.7\]]nas ldang ba'i lo ma rnams/_/ye shes me yis nges par bsregs/_/dogs dang yid gnyis kun 'byung ba/_/lta ba'i chu yis gang gyur pa/_/mi dge ngogs can sred pa'i klung /_/shugs drag ye shes nyi mas bskams/_/tshul 'chos pa dang kha gsag spangs/_/sgyu dang ser sna phrag dog 
[\[178b\]]
[\[178b.1\]]sdang /_/nyon mongs dgon pa [{]ding [,]deng [}]'dir bcad/_/'dul ba'i me yis rab tu bsregs/_/'dir ni rtsod pa'i rtsa ba de/_/ngan 'gro nyam ngar 'dren byed pa/_/'phags la skur pa 'debs pa'i tshig_/ye shes mchog gi sman gyis bskyugs/_/ngas 'dir ye shes yon tan dang /_/ting 'dzin 
[\[178b.2\]]thob nas ngu ba dang /_/cho nge 'don dang mya ngan dang /_/smre ba ma lus mtha' mar phyin/_/ngas 'dir bden tshul ting nge 'dzin/_/thob nas chu bo sbyor ba dang /_/mdud pa mya ngan zug rngu dang /_/rgyags dang bag med kun las rgyal/_/ngas 'dir nyon mongs gzings pa yi/_/srid 
[\[178b.3\]]pa'i ljon shing rtog rtsa brtan/_/dran pa'i sta res ma lus par/_/bcad nas ye shes me yis bsregs/_/ngas 'dir nga snyam nga rgyal te/_/khams gsum dbang byed stobs che ba/_/g.yon can ye shes ral gris bcom/_/lha min dbang la dbang po bzhin/_/dra ba ma 
[\[178b.4\]]lus sum cu drug_/'jug pa sa yi snying po 'dir/_/shes rab ral gri stobs ldan pas/_/bcad nas ye shes me yis bsregs/_/nyon mongs rtsa ba bag nyal bcas/_/sdug bsngal mya ngan 'byung de dag_/ngas 'dir shes rab dam pa yi/_/thong lcags kyis ni ma 
[\[178b.5\]]lus bton/_/rang bzhin gyis dag sems can gyi/_/shes rab mig 'dir nga yis sbyangs/_/ye shes mig sman chen po yis/_/gti mug ling tog rgya chen bsal/_/'byung khams bzhi po rgyags pa yi/_/chu srin gyis dkrugs sred yangs pa/_/srid pa'i rgya mtsho dran pa 
[\[178b.6\]]dang /_/zhi gnas nyi ma'i 'od kyis bskams/_/ngas 'dir yul gyi shing gi tshogs/_/rnam rtog dud 'thul chags chen me/_/rab tu 'bar ba rnam thar chu/_/bsil ba'i khu bas bsad par gyur/_/ngas 'dir bag la nyal ba'i sprin/_/ro myang glog 'dra rnam rtog 'brug_/
[\[178b.7\]]brtson 'grus stobs kyi rlung shugs kyis/_/'das te kun du gtor bar gyur/_/ngas 'dir dran pa dri med pa'i/_/ting 'dzin thob nas sems spyod dgra/_/srid pa'i khon rgyud ma lus par/_/shes rab ral gri'i stobs kyis bcad/_/ngas 'dir rgyal mtshan mchog 'chang 
[\[179a\]]
[\[179a.1\]]ba/_/shing rta glang po rtas mtho ba/_/gzugs bsgyur bdud dpung brtson pa'i sde/_/byams pa thob nas rnam par bcom/_/mi sdug ting nge 'dzin thob nas/_/ngas 'dir dbang po drug gi rta/_/'dod pa'i yon tan lngas rtas pa/_/rtag tu rgyags yan ma lus 
[\[179a.2\]]btags/_/smon med ting nge 'dzin thob nas/_/ngas 'dir rjes su chags pa dang /_/khong khro ba dang 'thab pa dang /_/rtsod spang ma lus mtha' mar phyin/_/stong pa'i ting nge 'dzin thob nas/_/ngas 'dir phyi dang nang dag gi/_/rlom sems kun dang rtog pa dang /_/rnam par rtog pa 
[\[179a.3\]]yongs su zad/_/mtshan med ting nge 'dzin thob nas/_/lha mi srid pa'i rtser thug pa'i/_/bde ba thams cad ma lus par/_/nga yis 'dir ni yongs su btang /_/ngas 'dir rnam thar gsum thob nas/_/ngas 'dir shes rab stobs kyis ni/_/srid pa dag gi 'ching ba kun/_/
[\[179a.4\]]ma lus kun las grol bar gyur/_/ngas 'dir rgyu mthong gyur nas ni/_/rtag dang mi rtag 'du shes dang /_/bdag dang bdag med bde sdug bsngal/_/rgyu yi 'du shes gsum las rgyal/_/ngas 'dir las kyi rnam pa dang /_/skye mched drug rtsa kun 'byung las/_/byung ba thams cad 
[\[179a.5\]]shing dbang drung /_/mi rtag pa yis bsnun te bcad/_/ngas 'dir ye shes nyi ma yis/_/gti mug mun pa'i rnyog pa dang /_/lta gyur rgyags dang khros gang ba/_/yun ring mun pa bsal snang byas/_/ngas 'dir brtson 'grus stobs kyi grus/_/'dod dang chags pa'i chu srin can/_/
[\[179a.6\]]ngar 'dzin lta ngan sred rlabs chu/_/'khor ba'i rgya mtsho che las rgal/_/gang rtogs chags dang gti mug dang /_/sems kyi rnam par rtog bsregs te/_/phye leb nags mer lhung 'dra ba/_/ngas 'dir de ni rjes su rtogs/_/nga 'dir ring nas song ba yi/_/bskal pa dpag 
[\[179a.7\]]med bye khrag khrig_/'khor ba'i lam gyis nyon mongs pa/_/gdung ba med nas ngal yang sos/_/'jig rten phan phyir rga shi dang /_/mya ngan sdug bsngal mthar phyin pa/_/phas rgol kun gyis ma thob pa/_/bdud rtsi de ni ngas 'dir rtogs/_/sred las byung ba'i skye mched kyis/_/
[\[179b\]]
[\[179b.1\]]sdug bsngal phung pos sdug bsngal ba/_/phyis mi 'byung ba 'jigs med kyi/_/grong khyer 'dir ni ngas phyin to/_/ngas 'dir nang gi dgra chen po/_/khyab pa de dag rjes su rtogs/_/rtogs nas rab tu bsregs te ngas/_/de dag yang byung gnas med byas/_/bdud rtsi'i don du bskal pa 
[\[179b.2\]]ni/_/bye ba khrag khrig rang gi sha/_/mig dang rin chen mang btang ba/_/de 'dir nga yis rjes su rtogs/_/sngon gyi rgyal ba dpag med pas/_/gang sangs rgyas de ngas 'dir rtogs/_/gang gi snyan pa nyams dga' ba/_/sgra ni 'jig rten rnams su grags/_/rten nas byung ba'i 'gro ba stong /_/
[\[179b.3\]]sems kyi skad cig gcig la 'jig_/smig rgyu dri za'i grong khyer 'dra/_/de 'dir nga yis rjes su rtogs/_/gang gis lag pa'i mthil du ni/_/shing tog bzhag bzhin 'jig rten khams/_/thams cad mthong ba'i mig mchog de/_/nga yis 'dir ni dag par byas/_/sngon gyi 
[\[179b.4\]]gnas ni ngas 'dir dran/_/rig pa gsum yang thob par gyur/_/bskal pa khrag khrig dpag med pa/_/gnyid kyis log las sad bzhin dran/_/lha mi nor zhing 'du shes log_/phyin ci log gyur gang 'bar ba/_/de yang de bzhin ma nor bar/_/ngas 'dir bdud rtsi'i 
[\[179b.5\]]snying khu 'thungs/_/gang gi don du stobs bcu po/_/sems can kun la byams pa bsgoms/_/byams pa'i stobs kyis rgyal gyur nas/_/ngas 'dir bdud rtsi'i snying khu 'thungs/_/gang gi don du stobs bcu po/_/sems can kun la snying rje bsgoms/_/snying rje'i stobs 
[\[179b.6\]]kyis rgyal gyur nas/_/ngas 'dir bdud rtsi'i snying khu 'thungs/_/gang gi don du stobs bcu po/_/sems can kun la dga' ba bsgoms/_/dga' ba'i stobs kyis rgyal gyur nas/_/ngas 'dir bdud rtsi'i snying khu 'thungs/_/gang gi don du stobs bcu po/_/bskal pa khrag 
[\[179b.7\]]khrig btang snyoms bsgoms/_/btang snyoms 'di yi stobs kyis rgyal/_/ngas 'dir bdud rtsi'i snying khu 'thungs/_/stobs bcu gang gA'i bye ma bas/_/rab tu mang bas gang gsol pa/_/sngon rgyal seng ges sngon gsol pa/_/bdud rtsi'i snying khu ngas 'dir 'thungs/_/rga shi mtha' 
[\[180a\]]
[\[180a.1\]]mar ma phyin par/_/skyil mo krung ni mi gzhig ces/_/sder bcas pa yi bdud mdun 'dir/_/nga yis tshig ni gang smras pa/_/ye shes rdo rje brtan 'bar bas/_/nga yis ma rig pa yang bcom/_/stobs bcu nyid ni thob par gyur/_/de lta bas na skyil krung gzhig_/nga 
[\[180a.2\]]yis dgra bcom nyid thob ste/_/nga yi zag pa ma lus zad/_/bdud kyi sde yang bcom par gyur/_/de lta bas na skyil krung gzhig_/sgrib pa lnga yi sgo glegs rnams/_/nga yis 'dir ni thams cad bcag_/srid pa'i khri shing rnams kyang bcad/_/nga 'dir skyil mo krung gzhig go/_/de nas 
[\[180a.3\]]mi yi zla ba de/_/dal gyis gdan las bzhengs nas su/_/dbang bskur chen po bzhes nas ni/_/seng ge'i gdan la bzhugs par gyur/_/lha tshogs rnams kyis rin chen snod/_/steng nas spos chu sna tshogs kyis/_/stobs bcu yon tan mthar phyin pa/_/'jig rten rtsa lag sku 
[\[180a.4\]]yang bsil/_/bye ba khrag khrig lha rnams dag_/lha mo khrag khrig lhan cig tu/_/kun nas rol mo stong dag gis/_/mchod pa gzhal du med pa byed/_/de ltar lha yi bu dag ni/_/sa yi snying po zhag bdun du/_/rgyal ba'i skyil krung ma bshig pa/_/rgyur bcas rkyen bcas 
[\[180a.5\]]gzhi dang bcas/_/dge slong dag de ltar byang chub mngon par rdzogs par sangs rgyas pa'i de bzhin gshegs pa ngas 'dir bla na med pa yang dag par rdzogs pa'i byang chub mngon par rdzogs par sangs rgyas so/_/ngas 'dir thog ma med pa'i skye ba dang /_rga ba dang /_'chi ba'i sdug bsngal 
[\[180a.6\]]mthar phyung ngo zhes zhag bdun pa dang po la gdan de nyid la bzhugs so/_/zhag bdun pa gnyis pa'i tshe ni de bzhin gshegs pa stong gsum gyi stong chen po'i 'jig rten gyi khams kyi bar du rgyang ring du 'chags pas 'chag go/_/zhag bdun pa gsum pa'i tshe ni de bzhin gshegs 
[\[180a.7\]]pa ngas 'dir bla na med pa yang dag par rdzogs pa'i byang chub mngon par rdzogs par sangs rgyas nas thog ma med pa'i skye ba dang /_rga ba dang /_'chi ba'i sdug bsngal mthar phyung ngo zhes byang chub kyi snying po la spyan mi 'dzums par gzigs so/_/zhag bdun pa bzhi pa'i tshe ni 
[\[180b\]]
[\[180b.1\]]de bzhin gshegs pa shar gyi rgya mtsho nas nub kyi rgya mtsho'i bar du mi ring ba'i 'chags pas 'chag go//_//'phags pa rgya cher rol pa zhes bya ba theg pa chen po'i mdo/_bam po bcu drug pa/_de nas bdud sdig can de bzhin gshegs pa ga la 
[\[180b.2\]]ba der song ste phyin nas/_de bzhin gshegs pa la 'di skad ces gsol to/_/bcom ldan 'das da yongs su mya ngan las 'da' ba'i dus la bab lags kyis/_/bcom ldan 'das yongs su mya ngan las 'da' bar gsol/_/bde bar gshegs pa yongs su mya ngan las 
[\[180b.3\]]'da' bar gsol/_/dge slong dag de skad ces gsol pa dang /_de bzhin gshegs pas bdud sdig can la 'di skad ces bka' stsal to/_/sdig can nga'i dge slong gnas brtan gnas brtan/_dul ba/_gsal ba/_byang ba/_bag tsha ba med pa/_mang du thos pa/_chos kyi rjes su 
[\[180b.4\]]'thun pa'i chos la zhugs pa/_bdag nyid slob dpon du sgrogs pa dang /_phas kyi rgol ba byung ba rnams chos dang 'thun pas tshar bcad de dad par byas nas cho 'phrul dang bcas pa'i chos ston par nus pa dag ma byung gi bar de srid du nga yongs su mya ngan las mi 'da'o/_/sdig can 
[\[180b.5\]]ngas 'jig rten du sangs rgyas dang /_chos dang /_dge 'dun gyi sgra bzhag par ma gyur pa dang /_byang chub sems dpa' dpag tu med pa dag bla na med pa yang dag par rdzogs pa'i byang chub tu lung bstan par ma gyur gyi bar de srid du nga yongs su mya ngan las mi 'da'o/_/sdig can nga'i 
[\[180b.6\]]'khor bzhi po dul ba/_gsal ba/_byang ba/_bag tsha ba med pa nas cho 'phrul dang bcas pa'i chos ston pa'i bar du nus pa dag byung ba ma gyur gyi bar de srid du nga yongs su mya ngan las mi 'da'o/_/de nas bdud sdig can gyis tshig de skad thos nas sdug bsngal zhing yid mi bde ste/_phyogs 
[\[180b.7\]]gcig tu song nas 'dug ste mgo smad nas mdas sa la ri mo 'dri zhing bdag gi yul las 'das so snyam du sems par gyur to/_/de nas bdud kyi bu mo dga' ma dang /_mi dga' ma dang /_sred ma gsum gyis bdud sdig can la tshigs su bcad de smras pa/_yab cig ji ltar thugs 
[\[181a\]]
[\[181a.1\]]mi dgyes/_/mi gang lags pa bka' stsol dang /_/'dod chags zhags pas de bcings nas/_/glang po bzhin du dgug par bgyi/_/bkug nas de ni myur du yang /_/khyod kyi dbang du 'gyur bar bgyi/_/de la thugs ngan 'o brgyal 'or/_/dgyes pa rgya chen brnyes par 
[\[181a.2\]]'gyur/_/bdud kyis smras pa/_'jig rten dgra bcom bde bar gshegs/_/'dod chags dbang du de mi 'gro/_/nga yi yul las shin tu 'das/_/de bas nga ni mya ngan che/_/de nas de dag gis de bzhin gshegs pa'i mthu byang chub sems dpa'i mdzad pa snga nas kyang shes mod kyi/_
[\[181a.3\]]bud med kyis mi brtan pas pha'i tshig ma mnyan te/_bu cig btsas tsam gyi na tshod kyis dar la bab par sgyur nas/_mig gis mi rtsol bar bya ba'i las kyi phyir/_de bzhin gshegs pa'i gan du dong ba dang /_de bzhin gshegs pas de dag yid la ma mdzad par de dag rga bas 'khogs 
[\[181a.4\]]par byin gyis brlabs so/_/de nas de dag pha'i gan du song ste/_/'di skad ces smras so/_/de ni chags pas mi bkri ste/_/nga yi yul las shin tu 'das/_/de bas mya ngan nga che zhes/_/yab kyis bdag cag gsungs pa mad/_/gau ta ma ni brlag pa'i phyir/_/bdag cag rnams kyis 
[\[181a.5\]]gang sprul pa/_/gzugs la gal te de lta na/_/de yi de snying 'gas par 'gyur/_/yab bdag cag gi lus rga bas 'khogs pa 'di ma mchis par mdzad du gsol/_/bdud kyis smras pa/_gang zhig sangs rgyas byin gyis brlabs ni gzhan du sgyur bar byed nus pa/_/rgyu dang mi rgyu 
[\[181a.6\]]dag gi 'jig rten dag na mi de ngas ma mthong /_/myur du song ste thub pa de las rang byas nyes pa shogs shig dang /_/de ni khyod kyis bsam pa bzhin du sngon gyi lus su sgyur bar 'gyur/_de nas de dag dong ste bdag cag gis bcom ldan 'das la sku brnyas bgyi bar bsams pas/_bcom ldan 
[\[181a.7\]]'das ji ltar byis pa rnams dang /_ji ltar glen pa rnams dang /_ji ltar mi gsal ba mi mkhas shing ma 'tshal ba rnams ltar bdag cag nongs pa can du gzung du gsol/_bde bar gshegs pa bdag cag nongs pa can du gzung du gsol/_zhes de bzhin gshegs pa la bzod par gsol 
[\[181b\]]
[\[181b.1\]]to/_/de nas de bzhin gshegs pas de dag la tshigs su bcad pas bka' stsal pa/_/sen mos ri la bru ba dang /_/so yis lcags ni bca' ba dang /_/mgo yis ri ni dbug pa dang /_/gting mi dpogs la dpog par 'dod/_/de lta bas na bu mo khyed/_/nyes pa can du ngas gzung ngo /_/
[\[181b.2\]]de ci'i phyir zhe na/_gang nyes pa la nyes par mthong nas 'chags shing phyin chad kyang sdom par byed pa de ni 'phags pa'i chos 'dul ba la 'phel bar 'gyur ro/_/dge slong dag zhag bdun pa lnga pa la zhag bdun yul ngan chen po byung ba'i tshe na/_de bzhin gshegs pa klu'i rgyal po btang bzung 
[\[181b.3\]]gi gnas na bzhugs so/_/de nas klu'i rgyal po btang bzung bcom ldan 'das kyi sku la grang ba dang rlung gis phog tu 'ong zhes rang gi gnas nas byung ste/_lus kyis de bzhin gshegs pa'i sku la lan bdun du dkris nas mgo'i gdengs ka rnams kyis bkab bo/_/bcom ldan 'das kyi 
[\[181b.4\]]sku la grang ba dang rlung gis phog tu 'ong ngo zhes shar phyogs nas kyang klu'i rgyal po gzhan mang du lhags te/_de bzhin gshegs pa'i sku la lus rnams kyis lan bdun du dkris nas mgo'i gdengs ka rnams kyis bkab bo/_/shar phyogs nas ji lta ba bzhin du bcom ldan 'das kyi sku la 
[\[181b.5\]]grang ba dang rlung gis phog tu 'ong ngo zhes lho dang nub dang byang phyogs nas kyang klu'i rgyal po rnams lhags nas de bzhin gshegs pa'i sku la lus rnams kyis lan bdun du dkris te mgo'i gdengs ka rnams kyis bkab bo/_/klu'i rgyal po'i phung po de ni ri'i dbang po lhun po ltar mthon 
[\[181b.6\]]por gnas par gyur to/_/klu'i rgyal po de dag gis kyang ji ltar nyin bdun mtshan bdun du de bzhin gshegs pa'i sku de la reg par gyur pa de lta bu'i bde ba de dag gis sngon nam yang ma rnyed do/_/de nas zhag bdun 'das nas klu'i rgyal po de dag gis yul ngan med par shes te/_de bzhin 
[\[181b.7\]]gshegs pa'i sku las lus bkrol nas/_de bzhin gshegs pa'i zhabs la mgo bos phyag 'tshal te/_lan gsum bskor ba byas nas/_rang rang gi gnas su dong ngo /_/klu'i rgyal po btang bzung yang de bzhin gshegs pa'i zhabs la mgo bos phyag 'tshal te/_lan gsum bskor 
[\[182a\]]
[\[182a.1\]]ba byas nas rang gi gnas su zhugs so/_/zhag bdun pa drug pa'i tshe ni de bzhin gshegs pa klu'i rgyal po btang bzung gi gnas nas shing n+ya gro d+ha ra skyong gi drung du bzhud do/_/klu'i rgyal po btang bzung gi gnas dang shing n+ya gro d+ha ra skyong gi bar du rlung nai ran dza na'i ngogs su spyod pa pa dang /_kun tu 
[\[182a.2\]]rgyu dang /_nyan thos rgan po dang /_gau ta ma dang /_gcer bu pa dang /_kun du 'tsho ba pa la sogs pas de bzhin gshegs pa mthong nas/_bcom ldan 'das gau ta mas zhag bdun pa yul ngan chen po'i dus 'di bde bas bde bar 'das par byas sam zhes 'dzer to/_/dge slong dag de nas de bzhin 
[\[182a.3\]]gshegs pas de'i tshe ched du rjod pa 'di ched du brjod do/_/chos thos pa dang mthong ba dang /_/dben par dga' ba bde ba yin/_/srog chags 'byung po rnams la bsdams/_/gnod pa mi byed 'jig rten bde/_/sdig pa rnams las rab 'das pa/_/'dod chags bral ba 'jig rten 
[\[182a.4\]]bde/_/nga snyam nga rgyal gang 'dul ba/_/de ni mchog tu bde ba yin/_/dge slong dag de bzhin gshegs pas skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams kyi 'jig rten kun 
[\[182a.5\]]du 'bar zhing rab tu 'bar bar gzigs nas de'i tshe bcom ldan 'das kyis ched du rjod pa 'di ched du brjod do/_/sgra reg ro dang gzugs dang dri rnams kyis/_/'jig rten 'di ni kun du gdungs par gyur/_/srid pas 'jigs kyang srid pa'i sred pa yis/_/phyir zhing sred pa tshol bar byed pa 
[\[182a.6\]]yin/_/zhag bdun pa bdun pa'i tshe ni de bzhin gshegs pa shing sgrol rgyu'i drung du bzhugs so/_/de'i tshe byang phyogs pa'i tshong pa ga gon dang bzang po zhes bya ba mkhas pa gsal ba spun gnyis rnyed pa chen po rnyed nas/_zong rnam pa mang po thogs te/_'gron pa phal po che dang /_shing rta shin tu 
[\[182a.7\]]gang ba lnga brgya dang lhan cig tu lho phyogs nas byang phyogs su dong ngo /_/de gnyis la glang bu cang shes legs skyes dang grags pa zhes bya ba gnyis yod do/_/de gnyis la thogs pa'i 'jigs pa med de gang du glang bu gzhan mi thar ba der de gnyis gtong ngo /_/gang du mdun rol na 'jigs pa yod 
[\[182b\]]
[\[182b.1\]]pa der de gnyis phur pa la btags pa bzhin du 'dug go/_/de gnyis la lcag gis mi 'ju'i me tog ud pa la spar gang ngam/_sna ma'i me tog gi phreng bas de gnyis ded do/_/shing sgrol rgyu dang nye ba zhig tu shing 'o ma can gyi nags na gnas pa'i lha mos byin gyi rlabs kyis byin gyis brlabs 
[\[182b.2\]]pas/_de dag gi shing rta de dag thams cad mi 'gro ste/_'breng pa la sogs pa shing rta'i cha rkyen thams cad kyang chad grugs so/_/shing rta'i 'phang lo rnams kyang lte ba la thug par sa'i nang du nub ste/_thams cad kyis rab tu bsgrims kyang shing rta de dag 'gro bar ma gyur nas/_kha cig 
[\[182b.3\]]ngo mtshar dang skrag par gyur te/_shing rta 'di dag thang la yang thogs par gyur pa 'di la rgyu ni ci zhig yod/_'di'i 'gyur ba ni ci zhig yin snyam nas/_de dag gis glang bu legs skyes dang grags pa de gnyis 'dren du bcug ste/_me tog ud pa la spar gang dang /_sna ma'i me tog gi phreng 
[\[182b.4\]]bas bdas kyang 'gro bar ma gyur nas de dag 'di snyam du sems te/_gang gi phyir 'di gnyis kyang mi 'gro ba las mdun na 'jigs pa 'ga' zhig 'byung du gdon mi za'o snyam nas/_de dag gis sa 'khru ba rta pa dag sngar btang ngo /_/sa 'khru ba rta pa rnams slar log nas 'jigs pa ci yang 
[\[182b.5\]]med ces smras so/_/lha mo des kyang rang gi gzugs bstan nas ma 'jigs shig ces dbugs phyung ngo /_/glang bu de gnyis kyis de bzhin gshegs pa ga la ba de logs su shing rta drangs pa dang /_de dag gis de bzhin gshegs pa me ltar rab tu 'bar ba skyes bu chen po'i mtshan sum cu 
[\[182b.6\]]rtsa gnyis kyi mtshan gyis legs par brgyan pa/_nyi ma shar nas ring por ma lon pa lta bu dpal gyis 'bar ba mthong ngo /_/mthong nas kyang de dag ngo mtshar du gyur te/_'di ni ci zhig tshangs pa 'dir phyin tam/_'on te lha'i dbang po brgya byin nam/_'on te rnam thos kyi bu'am/_
[\[182b.7\]]'on te nyi ma dang zla ba'am/_'on te ri'i lha 'ga' zhig gam/_rlung gi lha 'ga' zhig snyam mo/_/de nas de bzhin gshegs pas na bza' ngur smrig rnams bstan to/_/de nas de dag gis ngur smrig bgos pa 'di ni rab tu byung ba yin gyis bdag cag 'jigs pa med do zhes smras te/_/de dag 
[\[183a\]]
[\[183a.1\]]dad pa thob nas yang phan tshun du smras pa/_rab tu byung ba 'di ni dus su za ba yin na/_cung zad ci yod/_smras pa/_sbrang rtsi dang /_skyo ma dang /_bu ram shing bshus pa yod do/_/de dag gis sbrang rtsi dang /_skyo ma dang /_bu ram shing bshus pa khyer nas/_de bzhin gshegs pa ga 
[\[183a.2\]]la ba der dong ste phyin pa dang /_de bzhin gshegs pa'i zhabs la mgo bos phyag 'tshal te/_lan gsum bskor ba byas nas phyogs gcig tu 'khod do/_/phyogs gcig tu 'khod nas kyang de dag gis de bzhin gshegs pa la 'di skad ces gsol to/_/bcom ldan 'das bdag cag 
[\[183a.3\]]la thugs brtse bar dgongs te spyan gzigs 'di bzhes su gsol/_dge slong dag de nas de bzhin gshegs pa 'di snyam du dgongs te/_bdag gis lag pas 'di blangs na ni ma legs na sngon gyi yang dag par rdzogs pa'i sangs rgyas rnams kyis snod ji lta bus bzhes snyam nas mkhyen 
[\[183a.4\]]pa 'jug par gyur to/_/dge slong dag de ltar de bzhin gshegs pa'i skabs kyi dus la bab par rig nas skad cig de nyid la phyogs bzhi nas rgyal po chen po bzhi gser gyi lhung bzed bzhi thogs te/_lhags nas de bzhin gshegs pa la bcom ldan 'das bdag cag la thugs brtse 
[\[183a.5\]]bar dgongs te/_gser gyi lhung bzed bzhi po 'di dag bzhes su gsol zhes phul lo/_/de dag dge sbyong gi cha ma yin par dgongs nas/_de bzhin gshegs pas ma bzhes so/_/de bzhin du dngul gyi bzhi dang /_bai dUr+ya'i dang /_shel dang /_spug dang /_rdo'i snying po las byas pa bzhi 
[\[183a.6\]]bzhi dang /_rin po che thams cad las byas pa'i lhung bzed bzhi thogs te/_de bzhin gshegs pa la phul na yang dge sbyong gi cha ma yin par dgongs te/_de bzhin gshegs pas ma bzhes so/_/dge slong dag de nas de bzhin gshegs pas yang 'di snyam du dgongs te/_sngon gyi 
[\[183a.7\]]de bzhin gshegs pa rnams kyis lhung bzed rnam pa ci 'dra ba dag gis bzhes snyam dgongs na/_rdo'i lhung bzed rnams kyis bzhes par mkhyen nas/_de bzhin gshegs pas de lta bu'i thugs bskyed pa dang /_de nas rgyal po chen po rnam thos kyi bus rgyal po chen po gzhan gsum la 
[\[183b\]]
[\[183b.1\]]smras pa/_grogs po dag sngon po'i ris kyi lha'i bu rnams kyis bdag la rdo'i lhung bzed bzhi byin pa dang /_de la bdag gis 'di snyam du bsams te/_/'di spyad par bya'o snyam pa dang /_de nas sngon po'i ris kyi lha'i bu rnam par snang byed ces bya ba des bdag la 'di skad ces smras so/_/kye snod 
[\[183b.2\]]'di dag spyad par ma bya bar/_/'di dag chongs shig mchod rten grags par 'gyur/_/shAkya thub ces bya ba'i rgyal ba 'byung /_/de la lhung bzed 'di dag dbul ba gyis/_/grogs po dag gis shAkya thub pa la/_/snod dbul ba yi dus dang tshod la bab/_/glu dbyangs dag dang sil snyan sgra 
[\[183b.3\]]phyung ste/_/mchod pa byas nas lhung bzed dbul bar bya/_/snod de chos kyi rang bzhin mi shigs pa/_/snod 'di rdo ba'i rang bzhin bzhes su rung /_/gzhan gyis blang bar bzod pa ma yin gyis/_/da ni bdag cag de dag len du 'dong /_/de nas rgyal po chen po bzhis rang gi 
[\[183b.4\]]gnyen dang 'khor du bcas te me tog dang /_bdug pa dang /_spos dang /_phreng ba dang /_byug pa dang /_sil snyan dang /_pheg rdob pa dang /_glu dbyangs len cing rang rang gi lag tu lhung bzed de dag thogs nas/_de bzhin gshegs pa ga la ba der song ste phyin nas/_de bzhin gshegs 
[\[183b.5\]]pa la mchod pa byas te/_lhung bzed de dag lha'i me tog gis bkang nas de bzhin gshegs pa la phul lo/_/dge slong dag de nas de bzhin gshegs pa 'di snyam du dgongs te/_rgyal po chen po dad pa dang ldan pa bzhi po 'di dag gis bdag la rdo'i lhung bzed bzhi phul na/_bdag la 
[\[183b.6\]]ni bzhir mi rung la/_ji ste gcig gi blangs na ni gsum yang mi dga' bar 'gyur na/_/bdag gis lhung bzed bzhi po 'di dag blangs te lhung bzed gcig tu byin gyis brlab bo snyam mo/_/dge slong dag de nas de bzhin gshegs pas phyag g.yas pa brkyang ste/_rgyal po chen po rnam 
[\[183b.7\]]thos kyi bu la tshigs su bcad pas bka' stsal pa/_bde bar gshegs la lhung bzed phul cig dang /_/khyod ni theg pa mchog gi snod du 'gyur/_/nga 'dra dag la lhung bzed phul ba ni/_/dran dang blo gros nams kyang nyams mi 'gyur/_/dge slong dag de nas de bzhin gshegs pas 
[\[184a\]]
[\[184a.1\]]thugs brtse bar dgongs te/_rgyal po chen po rnam thos kyi bu las lhung bzed bzhes so/_/bzhes nas kyang rgyal po chen po yul 'khor srung la tshigs su bcad pas bka' stsal pa/_gang zhig de bzhin gshegs la lhung bzed phul/_/nams kyang dran dang shes rab 
[\[184a.2\]]nyams mi 'gyur/_/bsil dngos go 'phang sangs rgyas thob bar du/_/bde bas bde bar dus rnams zad par byed/_/dge slong dag de nas de bzhin gshegs pas thugs brtse bar dgongs te/_rgyal po chen po yul 'khor srung las lhung bzed bzhes so/_/bzhes nas 
[\[184a.3\]]kyang rgyal po chen po 'phags skyes po la tshigs su bcad pas bka' stsal pa/_rnam par dag sems de bzhin gshegs pa la/_/khyod kyis yongs dag lhung bzed phul cig dang /_/khyod kyi sems ni myur du dag par 'gyur/_/lha mi 'jig rten dag na bsngags par 'os/_/dge 
[\[184a.4\]]slong dag de nas de bzhin gshegs pas thugs brtse bar dgongs te/_rgyal po chen po 'phags skyes po las lhung bzed bzhes so/_/bzhes nas kyang rgyal po chen po mig mi bzang la tshigs su bcad pas bka' stsal pa/_/skyon med sems dang dad pas skyon med snod/_/de bzhin gshegs pa 
[\[184a.5\]]tshul khrims skyon med cing /_/tshul skyon med la rab tu phul cig dang /_/khyod kyi sbyin pa bsod nams skyon med 'gyur/_/dge slong dag de bzhin gshegs pas thugs brtse bar dgongs te/_/rgyal po chen po mig mi bzang las lhung bzed bzhes so/_/bzhes nas kyang 
[\[184a.6\]]mos pa'i stobs kyi lhung bzed gcig tu byin gyis brlabs te/_de'i tshe ched du brjod pa 'di ched du brjod do/_/nga yis sngon gyi srid par snod kyi rnams/_/bzang byas 'bras bus rab tu bkang ste byin/_/de nas lhung bzed dbyibs legs bzhi po 'di/_/rdzu 'phrul chen po'i lha 
[\[184a.7\]]bzhi rnams kyis byin/_/de la 'di skad ces bya ste/_/brtan pa dam pa'i don de dgongs pa de/_/zhag bdun byang chub shing mchog gzigs nas ni/_/seng ge'i stabs 'dra mi yi seng ge de/_/sa ni rnam pa drug tu bskyod nas bzhengs/_/glang po'i dbang ltar kun tu dal gyis 
[\[184b\]]
[\[184b.1\]]gshegs/_/rim gyis sgrol rgyu'i shing gi drung byon nas/_/lhun po lta bur g.yo ba mi mnga' bzhugs/_/thub pa bsam gtan ting nge 'dzin rnams dgongs/_/de yi tshe na ga gon bzang po spun/_/gnyis dang tshong pa'i tshogs dang shing rta ni/_/nor gyis gang ba dag dang lhan cig 
[\[184b.2\]]tu/_/sA la'i me tog nags tshal rgyas par zhugs/_/drang srong chen po'i gzi yis skad cig tu/_/srog shing thug par 'phang lo sa nang nub/_/de dag de 'dra ba yi gnas mthong nas/_/tshong pa'i tshogs ni 'jigs pa chen po skyes/_/de dag ral gri mda' dang mdung thung 
[\[184b.3\]]thogs/_/nags na [{]ri dgas [,]ri dwags [}]bzhin du su zhes tshol/_/sprin med 'od zer stong ldan 'dra ba'i rgyal/_/zhal ras ston gyi zla ba 'dra ba mthong /_/khro ba spangs shing rgyags pa bsal nas su/_/mgo bos phyag 'tshal 'di ni su zhes dpyod/_/mkha' las lha yis 'di skad tshig 
[\[184b.4\]]smras te/_/'di ni sangs rgyas 'jig rten phan don mdzad/_/nyin bdun mtshan bdun bza' dang btung ba dag_/thugs rje'i bdag nyid 'di ni ma gsol to/_/gal te bdag gi nyon mongs zhi 'dod na/_/sku dang thugs bsgoms 'di la bshos gsol cig_/de dag gis ni 
[\[184b.5\]]sgra snyan de thos nas/_/rgyal la phyag 'tshal bskor ba byas nas ni/_/dga' nas de dag grogs dang lhan cig tu/_/rgyal ba bshos gsol bar ni gros bcad do/_/dge slong dag de'i tshe tshong pa ga gon dang bzang po gnyis kyi ba'i khyu mtha' 'khob kyi 'or zhig na gnas so/_/de nas de'i 
[\[184b.6\]]tshe ba de dag bzhos nas mar gyi snying khu byung bar gyur to/_/de nas ba lang rdzi de dag gis mar gyi snying khu de khyer nas/_tshong pa ga gon dang bzang po ga la ba der song ste phyin nas/_de dag gis tshul smos te/_btsun pa dag mkhyen par mdzad du gsol/_khyed kyi ba thams cad ni bzhos 
[\[184b.7\]]na/_mar gyi snying khu byung na 'di ci dge ba zhig lags sam/_'on te ma lags/_de na bram ze zas la brkam pa'i rang bzhin can dag 'di skad ces 'di ni dge ba ma yin te/_bram ze rnams la mchod sbyin chen po bya dgos so zhes 'dzer to/_/dge slong dag de'i tshe tshong pa ga 
[\[185a\]]
[\[185a.1\]]gon dang bzang po dag gi tshe rabs snga ma'i snag gi gnyen mtshams bram ze rma bya zhes bya ba tshangs pa'i 'jig rten du skyes par gyur pa des bram ze'i gzugs su sprul nas/_tshong pa de dag la tshigs su bcad de smras pa/_/khyod kyis sngon ni smon btab pa/_/byang chub brnyes 
[\[185a.2\]]nas de bzhin gshegs/_/bdag cag rnams kyi bshos gsol te/_/chos kyi 'khor lo bskor bar shog_/smon lam de ni rdzogs zin gyis/_/byang chub brnyes pa de bzhin gshegs/_/de la zhal zas phul cig dang /_/gsol nas 'khor lo bskor bar 'gyur/_/khyed 
[\[185a.3\]]kyi ba mar snying khu byung /_/shin tu bkra shis skar ma bzang /_/drang srong chen po de yi ni/_/bsod nams las kyi mthu 'di'o/_/de ltar tshong pa bskul nas ni/_/rma bya rang gi gnas su song /_/ga gon zhes ni bya la sogs/_/thams cad yid ni mgu bar gyur/_/ba stong 'o ma ji snyed 
[\[185a.4\]]yod pa dag_/de kun ma lus par ni bsdus nas su/_/de yi steng nas pris ma bzham byas te/_/de dag rab tu gus par zhal zas sbyor/_/rin chen gzhong pa tshim byed ces bya ba/_/srang gcig la yang 'bum phrag gcig ri ba/_/gtsang mar rab bkrus dri ma med byas nas/_/zhal 
[\[185a.5\]]zas kyis ni kha da chad du bkang /_/sbrang rtsi dang ni rin chen gzhong thogs te/_/sgrol rgyu'i shing gi drung song ston pa la/_/btsun pa bzhes te bdag cag sman yang thogs/_/zhal zas gya nom pa 'di man bas su gsol/_/spun gnyis po la thugs brtse mdzad pa dang /_/byang chub 
[\[185a.6\]]zhugs pa'i sngon gyi bsam mkhyen nas/_/ston pa bzhes pa mdzad de zhal zas gsol/_/gsol nas gzhong pa nam mkha'i dkyil du bor/_/lha yi bu pho rab tshangs zhes bya ba/_/de yis rin chen gzhong pa mchog de blangs/_/des de da dung tshangs pa'i 'jig rten na/_/lha 
[\[185a.7\]]gzhan grogs dang lhan cig mchod pa byed/_/de nas de'i tshe de bzhin gshegs pas tshong pa ga gon dang bzang po de dag la 'di dag gis rab tu dga' bar mdzad do/_/lha yi bkra shis don sgrub cing /_/phyogs rnams bkra shis byed pa des/_/khyed kyi don rnams grub gyur cig_/
[\[185b\]]
[\[185b.1\]]thams cad myur du 'thun par shog_/phreng ba mgo la 'dug pa ltar/_/lag pa g.yas na dpal yod shog_/g.yon na'ang dpal ni gnas gyur cig_/yan lag kun na'ang dpal yod shog_/tshong pa dag ni nor tshol zhing /_/phyogs bcu dag tu 'gro ba rnams/_/rnyed pa 
[\[185b.2\]]chen po rnyed gyur cing /_/de dag bde ba skyid par shog_/dgos pa la la gang gi phyir/_/shar phyogs su ni 'gro ba na/_/gang dag phyogs der gnas pa yi/_/rgyu skar khyed la skyong gyur cig_/smin drug dang ni snar ma dang /_/mgo dang lag dang nab so dang /_/rgyal dang skag ces bya 
[\[185b.3\]]ba ste/_/de dag rnams ni shar phyogs pa/_/rgyu skar bdun po de dag ni/_/'jig rten skyong ba grags ldan pa/_/shar phyogs logs na yod ces bstan/_/de dag khyed la kun tu srungs/_/de dag bdag po rgyal po ni/_/yul 'khor srung zhes grags pa ste/_/de ni dri za kun gyi 
[\[185b.4\]]bdag_/nyi ma lhan cig srung bar shog_/de la bu ni mang yod la/_/mkhas shing ming yang 'thun pa ste/_/dgu bcu rtsa gcig zad par yang /_/dbang po zhes bya stobs po che/_/de rnams khyed la nad med cing /_/shis par lhag par skyong gyur cig_/shar phyogs logs kyi 
[\[185b.5\]]phyogs cha na/_/lha mo gzhon nu brgyad yod de/_/rgyal dang rnam par rgyal ma dang /_/don grub ma dang mi 'pham dang /_/dga' mchog ma dang dga' sde dang /_/dga' can ma dang dga' 'phel ma/_/de dag khyed la nad med cing /_/shis par lhag par skyong bar shog_/shar phyogs 
[\[185b.6\]]logs kyi phyogs cha na/_/gzhi 'dzin zhes bya'i mchod rten yod/_/rgyal ba skyob pa dgra bcom pa/_/de rnams kyis ni bzhugs shing mkhyen/_/de yang khyed la nad med cing /_/shis par lhag par skyong gyur cig_/phyogs na khyed cag bde bar shog_/khyed cag sdig par 
[\[185b.7\]]ma gyur cig_/lha rnams kun gyis rab bsrungs nas/_/nor rnams rnyed de ldog par shog_/dgos pa la la gang gi phyir/_/lho phyogs su ni 'gro ba na/_/gang dag phyogs der gnas pa yi/_/rgyu skar khyed la skyong gyur cig_/mchu dang gre dang dbo dang ni/_/me bzhi nag pa lnga pa 
[\[186a\]]
[\[186a.1\]]yin/_/sa ri dang ni sa ga ste/_/de dag rnams ni lho phyogs pa/_/rgyu skar bdun po de dag ni/_/'jig rten skyong ba grags ldan pa/_/lho phyogs logs na yod ces bstan/_/de dag khyed la kun tu srungs/_/de dag bdag po rgyal po ni/_/'phags skyes po zhes bya bar 
[\[186a.2\]]brjod/_/de ni grul bum kun gyi bdag_/gshin rje lhan cig srung bar shog_/de la bu ni mang yod la/_/mkhas shing ming yang 'thun pa ste/_/dgu bcu rtsa gcig zad par yang /_/dbang po zhes bya stobs po che/_/de rnams khyed la nad med cing /_/shis par lhag par 
[\[186a.3\]]skyong gyur cig_/lho phyogs logs kyi phyogs cha na/_/lha mo gzhon nu brgyad yod de/_/dpal ldan ma dang grags ldan ma/_/grags pa 'thob dang grags 'dzin dang /_/legs par langs dang rab snga dang /_/legs par sad dang bde sgrub ma/_/de dag khyed la nad med 
[\[186a.4\]]cing /_/shis par lhag par skyong bar shog_/lho phyogs logs kyi phyogs cha na/_/pad ma zhes bya'i mchod rten yod/_/rtag tu gzi brjid kyis kyang 'bar/_/rtag tu thams cad gsal byed pa/_/de yang khyed la nad med cing /_/shis par lhag par skyong gyur cig_/
[\[186a.5\]]phyogs na khyed cag bde bar shog_/khyed cag sdig par ma gyur cig_/lha rnams kun gyis rab bsrungs nas/_/nor rnams rnyed de ldog par shog_/dgos pa la la gang gi phyir/_/nub phyogs su ni 'gro ba na/_/gang dag phyogs der gnas pa yi/_/rgyu skar khyed la skyong 
[\[186a.6\]]gyur cig_/lha mtshams dang ni snron dang yang /_/brtson 'grus brtan ldan snrums dang ni/_/chu stod chu smad byi bzhin dang /_/gro bzhin de ni bdun pa yin/_/de dag rnams ni nub phyogs pa/_/rgyu skar bdun po de dag ni/_/'jig rten skyong ba grags ldan pa/_/nub 
[\[186a.7\]]phyogs logs na yod ces bstan/_/de dag khyed la kun tu srungs/_/de dag bdag po rgyal po ni/_/mig mi bzang zhes bya bar shes/_/de ni klu rnams kun gyi bdag_/chu lha lhan cig srung bar shog_/de la bu ni mang yod la/_/mkhas shing ming yang 'thun pa ste/_/
[\[186b\]]
[\[186b.1\]]dgu bcu rtsa gcig zad par yang /_/dbang po zhes bya stobs po che/_/de dag khyed la nad med cing /_/shis par lhag par skyong gyur cig_/nub phyogs logs kyi phyogs cha na/_/lha mo gzhon nu brgyad yod de/_/rna cha skra 'dres ma dang ni/_/pad ma dkar dang skya reng dang /_/
[\[186b.2\]]cha med gcig dang dgu pa dang /_/rol dang gnag dang stabs myur srid/_/de dag khyed la nad med cing /_/shis par lhag par skyong bar shog_/nub phyogs logs kyi phyogs cha na/_/nub ces bya ba'i ri bo yod/_/nyi ma zla ba rnams kyang gnas/_/nub pa'ang khyed la nor 
[\[186b.3\]]sbyin gyur/_/de yang khyed la nad med cing /_/shis par lhag par skyong gyur cig_/phyogs na khyed cag bde bar shog_/khyed cag sdig par ma gyur cig_/lha rnams kun gyis rab bsrungs nas/_/nor rnams rnyed de ldog par shog_/dgos pa la la gang gi phyir/_/byang 
[\[186b.4\]]phyogs su ni 'gro ba na/_/gang dag phyogs der gnas pa yi/_/rgyu skar khyed la skyong gyur cig_/mon gru dang ni mon gre dang /_/khrums stod dang yang khrums smad dang /_/nam gru dang ni tha skar dang /_/bra nye ste ni bdun pa yin/_/rgyu skar bdun po de dag ni/_/'jig rten 
[\[186b.5\]]skyong ba grags ldan pa/_/byang phyogs logs na yod ces bstan/_/de dag khyed la kun tu srungs/_/de dag bdag po rgyal po ni/_/mi la zhon pa lus ngan po/_/gnod sbyin kun gyi bdag po ste/_/nor [{]bzangs [,]bzang [}]lhan cig srung bar shog_/de la bu ni mang yod la/_/
[\[186b.6\]]mkhas shing ming yang 'thun pa ste/_/dgu bcu rtsa gcig zad par yang /_/dbang po zhes bya stobs po che/_/de dag khyed la nad med cing /_/shis par lhag par skyong gyur cig_/byang phyogs logs kyi phyogs cha na/_/lha mo gzhon nu brgyad yod de/_/rab chags lha mo stong 
[\[186b.7\]]lha mo/_/sa dang de bzhin pad ma can/_/rgyal po che la nyer gnas dang /_/re dang khrel yod dpal ldan ma/_/de dag khyed la nad med cing /_/shis par lhag par skyong bar shog_/byang phyogs logs kyi phyogs cha na/_/spos ngad ldang ba'i ri bo yod/_/gnod sbyin 
[\[187a\]]
[\[187a.1\]]'byung po rnams kyi gnas/_/rtse mo sna tshogs blta na sdug_/de yang khyed la nad med cing /_/shis par lhag par skyong gyur cig_/phyogs na khyed cag bde bar shog_/khyed cag sdig par ma gyur cig_/lha rnams kun gyis rab bsrungs nas/_/nor rnams 
[\[187a.2\]]rnyed de ldog par shog_/rgyu skar nyi shu rtsa brgyad po/_/phyogs bzhi dag na bdun bdun gnas/_/lha yi bu mo sum cu gnyis/_/phyogs bzhi dag na brgyad brgyad gnas/_/dge sbyong brgyad dang bram ze brgyad/_/yul rnams na ni grong rdal brgyad/_/dbang por bcas pa'i lha brgyad 
[\[187a.3\]]rnams/_/de dag khyed la kun tu srungs/_/khyed cag 'gro na'ang bkra shis gyur/_/ldog pa na yang bkra shis shog_/gnyen la lta ba bkra shis gyur/_/gnyen gyis blta ba'ang bkra shis shog_/dbang bcas gnod sbyin rgya chen dang /_/dgra bcom pa dag snying brtse 
[\[187a.4\]]bas/_/thams cad du ni bkra shis dang /_/bdud rtsi shis pa thob par shog_/tshangs pa dang ni de bzhin nor rgyas dang /_/zag pa med pa rnam par grol rnams dang /_/klu dang gnod sbyin rtag tu snying brtses bsrung /_/ston brgyar mtshungs par tshe ni skyong bar shog_/rnam 'dren zla 
[\[187a.5\]]med 'jig rten mgon po yis/_/de dag 'thun par sbyin pa'i bsngags pa gsungs/_/khyed rnams kyi ni dge ba'i las 'di yis/_/sbrang rtsi 'byung zhes bya ba'i rgyal bar 'gyur/_/'jig rten rnam par 'dren pa rgyal ba yis/_/lung bstan chags med 'di ni dang po yin/_/phyin chad 
[\[187a.6\]]byang chub sems dpa' mtha' yas mang /_/gang dag lung bstan de dag phyir mi ldog_/rgyal bas lung bstan pa ni 'di thos nas/_/sems ni mgu zhing mchog tu dga' gyur te/_/de dag spun dang grogs dang lhan cig tu/_/de dag sangs rgyas chos la skyabs su dong /_/ga gon dang bzang 
[\[187a.7\]]po'i le'u zhes bya ba ste/_nyi shu rtsa bzhi pa'o//_//dge slong dag da ltar de bzhin gshegs pa shing sgrol rgyu'i drung na bzhugs pa dang po mngon par rdzogs par sangs rgyas pa gcig pu dben par gshegs te/_nang du yang dag bzhag nas 'jig rten dang 'thun par 
[\[187b\]]
[\[187b.1\]]mdzad pa'i phyir 'di snyam du dgongs te/_kye ma ngas thob cing mngon par rdzogs par sangs rgyas pa'i chos 'di ni zab pa/_zhi ba/_rab tu zhi ba/_nye bar zhi ba/_gya nom pa/_mthong bar dka' ba/_khong du chud par dka' ba/_brtag mi nus pa rtog ge'i spyod pa ma yin pa/_'phags pa mkhas 
[\[187b.2\]]pa dang mdzangs pas rig pa ste/_'di lta ste phung po thams cad bor ba kun tu rig pa/_nges par rig pa/_tshor ba thams cad 'gog pa/_don dam pa/_kun gzhi med pa/_bsil ba'i dngos po/_len pa med pa/_nye bar len pa med pa/_rnam par rig pa ma yin pa/_rnam par 
[\[187b.3\]]rig par bya ba ma yin pa/_'dus ma byas pa yul drug las shin tu 'das pa/_mi rtog pa rnam par mi rtog pa/_brjod du med pa sgra med pa/_sgras brjod du med pa/_bstan du med pa/_thogs pa med pa/_dmigs pa thams cad las yang dag par 'das pa/_zhi gnas kyi 
[\[187b.4\]]lam gyis chod pa/_stong pa nyid dmigs su med pa/_sred pa zad pa/_'dod chags dang bral ba 'gog pa mya ngan las 'das pa ste/_gal te bdag gis chos 'di gzhan dag la bstan la/_gal te de dag gis ma shes na/_de ni bdag ngal ba dang /_log par brtsal ba dang /_
[\[187b.5\]]chos bstan pa don med par 'gyur gyi/_bdag snying las chung ngur kha rog par gnas par bya snyam mo/_/de'i tshe tshigs su bcad pa 'di dag gsungs so/_/zab zhi rdul bral 'od gsal 'dus ma byas/_/bdud rtsi chos ni bdag gis thob par gyur/_/bdag gis bstan 
[\[187b.6\]]kyang gzhan gyis mi shes te/_/mi smrar nags 'dabs gnas par bya ba snyam/_/tshig bral ngag gi lam gyis mi gos pa/_/de bzhin nyid chos rang bzhin nam mkha' 'dra/_/sems dang yid kyis rgyu ba rab grol ba/_/mchog rab ngo mtshar che ba dam pa shes/_/don tshul 'di ni 
[\[187b.7\]]yi ge rnams kyis su/_/shes par mi nus mdzangs pas rig pa yin/_/sngon gyi rgyal la lhag byas sems can rnams/_/de dag chos 'di thos na yid ches 'gyur/_/'di na chos ni gang yang yod min te/_/yod med gang yin de ni yod ma yin/_/gang gis rgyu dang bya ba brgyud 
[\[188a\]]
[\[188a.1\]]shes pa/_/de la yod pa'am med pa yod ma yin/_/bskal pa brgya stong dpag tu med par ni/_/sngon gyi rgyal ba'i gan nas bdag gis spyad/_/'on kyang gang na bdag dang sems can dang /_/srog med bzod pa de ni bdag ma thob/_/gang tshe 'di na skye 'chi gang med pa/_/
[\[188a.2\]]chos 'di thams cad rang bzhin bdag med pa'i/_/bzod 'di bdag gis thob pa de yi tshe/_/sangs rgyas mar me mdzad kyis bdag lung bstan/_/'jig rten kun la snying rje mtha' yas nga /_/gzhan gyis gsol ba btab la nga mi sdod/_/skye bo 'di dag tshangs la dad pa ste/_/de yis 
[\[188a.3\]]gsol ba btab na 'khor lo bskor/_/gal te tshangs pas nga yi rkang par gtugs/_/rnam pa bzang po 'tshal 'gyur sems can mchis/_/rdul bral gya nom chos shod gsol btab na/_/de ltas nga yi chos 'di gzung 'os 'gyur/_/dge slong dag de ltar de bzhin gshegs pas 
[\[188a.4\]]de'i tshe smin mtshams kyi mdzod spu nas 'od gang gis stong gsum gyi stong chen po'i 'jig rten gyi khams 'di snang ba chen pos khyab par 'gyur ba'i 'od phyung ngo /_/de nas stong gsum gyi stong chen po'i bdag po tshangs pa chen po gtsug phud can sangs rgyas kyi mthus de bzhin gshegs pa'i 
[\[188a.5\]]thugs kyi rnam par rtog pa sems kyis shes te/_bcom ldan 'das thugs las chung ngu la thugs btud cing chos mi ston par shes nas/_de 'di snyam du sems te/_bdag song la de bzhin gshegs pa la chos kyi 'khor lo bskor bar bskul gor ma chag snyam mo/_/de nas tshangs 
[\[188a.6\]]pa gtsug phud can gyis de'i tshe/_de ma yin pa tshangs ris kyi lha'i bu gzhan dag la smras pa/_grogs po dag de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas nas kyang /_'di ltar chos mi ston par thugs las chung ngu la 
[\[188a.7\]]thugs btud pas/_kye ma 'jig rten 'di ni ma rung ngo /_/grogs po dag kye ma 'jig rten 'di ni rnam par ma rung ngo /_/bdag cag dong ste de bzhin gshegs pa dgra bcom pa yang dag par rdzogs pa'i sangs rgyas la chos kyi 'khor lo bskor bar bskul gor ma chag go/_/dge slong 
[\[188b\]]
[\[188b.1\]]dag de nas tshangs pa chen po gtsug phud can tshangs pa 'bum phrag drug cu rtsa brgyad kyis bskor te/_mdun du bdar nas de bzhin gshegs pa ga la ba der song ste phyin pa dang /_de bzhin gshegs pa'i zhabs la mgo bos phyag 'tshal te/_thal mo sbyar nas de bzhin gshegs pa la 'di 
[\[188b.2\]]skad ces gsol to/_/'di ltar de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas nas kyang chos mi ston par thugs las chung ngu la thugs btud pas kye ma'o bcom ldan 'das 'jig rten 'di ni ma rung ngo /_/kye ma'o bcom ldan 'das 
[\[188b.3\]]'jig rten 'di ni rab tu ma rung ngo /_/sems can rnam pa bzang po go sla ba/_bcom ldan 'das kyis gsungs pa'i don 'tshal bar rngo thogs pa/_skal ba dang ldan pa/_nus pa dang ldan pa dag mchis te/_de lta lags pas bcom ldan 'das chos legs par bstan du gsol/_bde 
[\[188b.4\]]bar gshegs pa chos bstan du gsol/_de'i tshe tshigs su bcad pa 'di dag kyang smras so/_/ye shes chen po mchog gi dkyil 'khor bsgrubs nas ni/_/phyogs bcu dag tu 'od zer rnam par 'gyed mdzad de/_/ye shes zer gyis mi yi pad ma kha 'byed pa/_/smra ba'i nyi ma de ring ci slad 
[\[188b.5\]]btang snyoms bzhugs/_/'phags pa'i nor la sems can dag ni 'gron gnyer te/_/srog chags bye ba mang po dbugs phyung mdzad nas ni/_/gang slad mi gsung 'gro la btang snyoms mdzad pa 'di/_/'jig rten rtsa lag khyod la rigs pa ma lags so/_/chos kyi dam pa'i rnga bo che ni 
[\[188b.6\]]brdung du gsol/_/dam pa'i chos kyi dung ni myur du bud du gsol/_/chos kyi mchod sdong chen po bsgreng bar mdzad du gsol/_/chos kyi mar me chen po 'bar bar mdzad du gsol/_/chos chu mchog gi char pa rab tu dbab tu gsol/_/srid pa'i rgya mtshor gnas pa 'di dag bsgral 
[\[188b.7\]]du gsol/_/nad chen nyon mongs 'di dag thar bar mdzad du gsol/_/nyon mongs mes gdungs rab tu zhi bar mdzad du gsol/_/bde ba shis pa rims med mya ngan med gyur pa/_/zhi ba'i lam ni khyod kyis nges par bstan du gsol/_/mya ngan 'das pa'i lam du mi 'gro mgon 
[\[189a\]]
[\[189a.1\]]med pa/_/log pa'i lam du gnas la mgon po thugs rje mdzod/_/rnam par thar pa'i sgo rnams rab tu dbye bar gsol/_/chos tshul 'khrug pa ma mchis de ni gzung du gsol/_/skye bo dmus long du ni gyur pa de dag la/_/mgon po khyod kyis chos mig dam pa sbyang du 
[\[189a.2\]]gsol/_/mi yi zla ba mgon po khyod ni ma gtogs par/_/'jig rten dag gi skye dang rga ba sel bgyid pa/_/tshangs pa'i 'jig rten dang ni lha yi 'jig rten dang /_/gnod sbyin dri za mi yi 'jig rten na ma mchis/_/lha rnams thams cad ltag par spyad par bgyis nas ni/_/bdag ni 
[\[189a.3\]]chos rgyal khyod la gsol ba 'debs pa lags/_/bsod nams 'di yis bdag kyang rab tu myur bar ni/_/chos kyi 'khor lo dam pa rab tu skor gyur cig_/dge slong dag de bzhin gshegs pas lha dang mi dang lha ma yin du bcas pa'i 'jig rten rjes su gzung ba'i phyir/_thugs brtse 
[\[189a.4\]]bar dgongs te/_tshangs pa chen po gtsug pud can la cang mi gsung bas gnang ngo /_/de nas tshangs pa chen po gtsug pud can gyis de bzhin gshegs pas cang mi gsung bas gnang bar rig nas/_lha'i tsan dan gyi phye ma dang /_a ga ru'i phye mas de bzhin gshegs pa la mngon par 
[\[189a.5\]]gtor nas dga' ba dang mchog tu dga' ba skyes te/_de nyid du mi snang bar gyur to/_/dge slong dag de nas de bzhin gshegs pas chos la 'jig rten gus pa bskyed pa dang /_tshangs pa chen po gtsug pud can yang de bzhin gshegs pa la yang dang yang bskul bas dge ba'i rtsa ba rnam par 
[\[189a.6\]]spel ba dang /_chos kyang shin tu zab pa'i phyir yang gcig pu dben par gshegs te/_nang du yang dag bzhag nas/_thugs la 'di lta bur rnam par rtog par gyur te/_bdag gis chos zab pa/_phra ba/_gsal ba/_khong du chud par dka' ba/_brtag mi nus pa/_rtog ge'i 
[\[189a.7\]]spyod yul ma yin pa/_mkhas pa dang mdzangs pas rig pa/_'jig rten thams cad dang mi 'thun pa/_mthong bar dka' ba/_phung po thams cad bor ba/_'du byed thams cad nye bar zhi ba/_zhi gnas kyi lam gyis chad pa/_stong pa nyid dmigs su med pa/_sred pa zad pa/_
[\[189b\]]
[\[189b.1\]]'dod chags dang bral ba/_'gog pa/_mya ngan las 'das pa 'di mngon par rdzogs par sangs rgyas te/_gal te bdag gis chos 'di bstan la/_gzhan gyis 'di khong du ma chud na de ni bdag la shin tu tho btsams par 'gyur gyis bdag snying las chung ngur gnas pas gnas par bya 
[\[189b.2\]]gor ma chag snyam mo/_/dge slong dag de nas sangs rgyas kyi mthus/_tshangs pa chen po gtsug phud can gyis yang de bzhin gshegs pa'i thugs kyi rnam par rtog pa de lta bu de sems kyis shes nas/_lha'i dbang po brgya byin ga la ba der song ste phyin nas/_lha'i dbang po brgya byin la 'di 
[\[189b.3\]]skad ces smras so/_/kau shi ka shes par gyis shig_/de bzhin gshegs pa dgra bcom pa yang dag par rdzogs pa'i sangs rgyas ni chos mi ston par thugs las chung ngu la thugs btud de/_/'di ltar de bzhin gshegs pa dgra bcom pa yang dag par rdzogs pa'i sangs rgyas chos mi 
[\[189b.4\]]ston par thugs las chung ngu la thugs btud pas/_kau shi ka kye ma'o 'jig rten 'di ni ma rung bar 'gyur ro/_/kau shi ka kye ma'o 'jig rten 'di ni rnam par ma rung bar 'gyur ro/_/kye ma'o 'jig rten 'di ni ma rig pa'i mun pa chen por bcug par 'gyur na/_bdag cag de bzhin 
[\[189b.5\]]gshegs pa dgra bcom pa yang dag par rdzogs pa'i sangs rgyas la chos kyi 'khor lo bskor bar bskul du ci'i phyir mi 'dong /_de ci'i phyir zhe na/_ma bskul bar de bzhin gshegs pa chos kyi 'khor lo mi skor ba'i phyir ro/_/grogs po legs so zhes te/_brgya byin dang /_tshangs 
[\[189b.6\]]pa dang /_sa bla'i lha rnams dang /_bar snang ba rnams dang /_rgyal chen bzhi'i ris dang /_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed dang /_tshangs ris dang /_'od gsal dang /_'bras bu che dang /_dge rgyas dang /_gnas 
[\[189b.7\]]gtsang ma'i ris kyi lha'i bu brgya stong rab tu mang po kha dog mngon par 'phags pa dag nam sros pa dang /_lha'i kha dog dang /_lha'i snang bas shing sgrol rgyu'i drung nye tshe snang bar byas nas/_de bzhin gshegs pa ga la ba der dong ste phyin pa dang /_de bzhin gshegs pa'i zhabs la mgo bos phyag 'tshal te/_
[\[190a\]]
[\[190a.1\]]bskor ba byas nas phyogs gcig tu 'khod do/_/lha'i dbang po brgya byin gyis de bzhin gshegs pa ga la ba de logs su thal mo sbyar ba btud de/_de bzhin gshegs pa la tshigs su bcad pas mngon par bstod do/_/zla ba nya ba gza' las thar ba ltar/_/khyod kyi thugs ni rnam par grol ba 
[\[190a.2\]]lags/_/g.yul las rnam par rgyal ba bzhengs su gsol/_/'jig rten mun par shes rab 'od dbyung gsol/_/de skad ces gsol pa dang /_de bzhin gshegs pa cang mi gsung bar bzhugs so/_/de nas tshangs pa chen po gtsug pud can gyis lha'i dbang po brgya byin la 'di skad ces 
[\[190a.3\]]smras so/_/kau shi ka ji ltar khyod kyis bskul ba de ltar de bzhin gshegs pa dgra bcom pa yang dag par rdzogs pa'i sangs rgyas la chos kyi 'khor lo bskor bar gsol ba mi gdab bo/_/de nas tshangs pa chen po gtsug pud can gyis bla gos phrag pa gcig tu gzar te/_pus mo g.yas pa'i lha 
[\[190a.4\]]nga sa la btsugs nas/_de bzhin gshegs pa ga la ba de logs su thal mo sbyar ba btud de/_de bzhin gshegs pa la tshigs su bcad pas gsol ba/_g.yul las rnam par rgyal ba bzhengs su gsol/_/'jig rten mun par shes rab 'od dbyung gsol/_/kun tu 'tshal bar 
[\[190a.5\]]'gyur ba mchis lags kyis/_/thub pa khyod kyis chos ni bstan du gsol/_/dge slong dag de skad ces gsol ba dang /_de bzhin gshegs pas tshangs pa chen po gtsug pud can la 'di skad ces bka' stsal to/_/tshangs pa ngas chos zab pa phra ba/_gsal ba 'di mngon par 
[\[190a.6\]]rdzogs par sangs rgyas zhes bya ba nas/_de ni bdag la shin tu tho btsams par 'gyur ro zhes bya ba'i bar du sbyar ro tshangs pa tshigs su bcad pa 'di dag nga la rgyun du snang mod kyi/_nga'i lam rgyun las bzlog par 'gro ba zab pa/_mthong bar dka' ba de ni 'dod chags kyis ldongs pa 
[\[190a.7\]]dag gis mi mthong ste/_de lta bas na bstan kyang mi phan no/_/skye dgu 'dod pa rnams la bcings/_/rgyun gyis rab tu bdas pa yin/_/ngas 'di tshegs ni chen pos rnyed/_/de lta bas na bstan mi phan/_/dge slong dag de nas tshangs pa chen po gtsug pud can dang /_lha'i dbang 
[\[190b\]]
[\[190b.1\]]po brgya byin gyis de bzhin gshegs pa cang mi gsung bar gyur par rig nas/_lha'i bu de dag dang lhan cig tu sdug bsngal zhing yid mi bde nas/_de nyid du mi snang bar gyur to/_/lan gsum gyi bar du de bzhin gshegs pa thugs las chung ngu la thugs btud do/_/dge slong dag de'i tshe yul ma ga d+hA'i 
[\[190b.2\]]mi rnams la sdig pa mi dge ba'i lta bar gyur pa 'di lta bu dag byung bar gyur te/_'di lta ste/_kha cig ni 'di skad du rlung ldang bar mi 'gyur ro zhes 'dzer ro/_/kha cig ni 'di skad du me 'bar bar mi 'gyur ro zhes 'dzer ro/_/kha cig ni 'di skad du char 'bab par mi 'gyur ro zhes 'dzer ro/_/
[\[190b.3\]]kha cig ni chu 'bab par mi 'gyur ro zhes 'dzer ro/_/kha cig ni lo tog skye bar mi 'gyur ro zhes 'dzer ro/_/kha cig ni bya rnams nam mkha' la 'phur bar mi 'gyur ro zhes 'dzer ro/_/kha cig ni sbrum ma rnams nad med par btsa' bar mi 'gyur ro zhes 'dzer ro/_/dge slong dag de nas 
[\[190b.4\]]tshangs pa chen po gtsug pud can gyis de bzhin gshegs pa'i thugs kyi rnam par rtog pa de lta bu de yang shes/_yul ma ga d+hA'i mi rnams kyi lta bar gyur pa de dag kyang rig nas/_nam sros pa dang /_kha dog mngon par 'phags pa dang /_lha'i snang bas shing sgrol rgyu'i drung thams 
[\[190b.5\]]cad snang bar byas nas/_de bzhin gshegs pa ga la ba der song ste phyin pa dang /_de bzhin gshegs pa'i zhabs la mgo bos phyag 'tshal te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_de bzhin gshegs pa ga la ba de logs su thal 
[\[190b.6\]]mo sbyar ba btud nas/_de bzhin gshegs pa la tshigs su bcad pa gsol pa/_ma ga d+hAr ni sngon chos ma dag pa/_/dri mar bcas par sems pa'i smra ba byung /_/de slad thub pa bdud rtsi'i sgo dbye gsol/_/dri med sangs rgyas chos ni nyan cing mchis/_/khyod ni rang gi dgos mdzad 
[\[190b.7\]]rang dbang gyur/_/sdug bsngal mngon par 'du byed dri ma spangs/_/khyod kyi dge ba 'phel dang 'grib ma mchis/_/khyod 'dir chos mchog pha rol byon par gyur/_/thub pa khyod 'dra 'jig rten 'dir ma mchis/_/drang srong che khyod lhag pa ga la mchis/_/srid gsum 'di na rnam par lhang 
[\[191a\]]
[\[191a.1\]]nge ste/_/lha min gnas na mchis pa'i ri bo 'dra/_/sdug bsngal skye bo thugs rje che bskyed gsol/_/khyod 'dra nam yang btang snyoms mdzad mi rigs/_/khyod ni mi 'jigs stobs dang yang dag ldan/_/khyod ni skye bo rab tu sgrol bar spyod/_/lha dang dge sbyong bram zer bcas pa 
[\[191a.2\]]kun/_/skye dgu 'di dag ring nas zug rngur bcas/_/nad rims ma mchis nad ma mchis gyur cig_/'di na de dag skyabs ni gzhan ma mchis/_/chos de rgyal bas thugs su chud gyur te/_/ji lta bzhin du mi nyung ston 'gyur zhes/_/dge ba'i sems kyis bdud rtsi don gnyer zhing /_/lha 
[\[191a.3\]]dang mi rnams khyod phyir ring nas 'brang /_/de slad mthu rtsal bzang po khyod la gsol/_/ring nas lam las nyams pa'i sems can thul/_/ma thos don rnams rab tu thos par 'tshal/_/shin tu nyam chung rtas par 'tshal dang 'dra/_/rab tu skam pa'i sa la sprin lta bur/_/'dren 
[\[191a.4\]]pa chos kyi char pas tshim par mdzod/_/ring nas nyams pa'i mi rnams srid pa na/_/lta ngan thibs po tsher mar bcas par rgyu/_/gang bsgoms na ni bdud rtsi thob 'gyur ba/_/tsher ma ma mchis drang lam de bstan gsol/_/long ba g.yang lhung 'dren pa ma mchis pa/_/'di 
[\[191a.5\]]na de dag gzhan gyis drang mi nus/_/blo ldan khyu mchog khyod ni mos bskyed de/_/g.yang sa chen por lhung ba gdon du gsol/_/thub pa khyod dang ring nas rtag mi mjal/_/u dum bA ra'i me tog brgya lam ltar/_/'dren pa rgyal ba dag ni sa la 'byung /_/mgon po dal rnyed 
[\[191a.6\]]sems can dgrol du gsol/_/rang rgal nas ni bsgral bar bya'o zhes/_/sngon srid khyod kyi dgongs pa 'di 'byung ngo /_/da ltar khyod ni pha rol byon par nges/_/bden pa'i mthu rtsal thugs dam mad par mdzod/_/thub pa chos kyi sgron mas mun pa sol/_/de bzhin 
[\[191a.7\]]gshegs pa'i rgyal mtshan khyod kyis sgreng /_/snyan pa'i gsung brjod pa yi dus la bab/_/rnga sgra [{]ri dgas [,]ri dwags [}]dbang ltar bsgrag tu gsol/_/dge slong dag de nas de bzhin gshegs pas sangs rgyas kyi spyan gyis thams cad dang ldan pa'i 'jig rten la gzigs na/_sems can 
[\[191b\]]
[\[191b.1\]]dman pa dang /_'bring dang /_gya nom dang /_mtho ba dang /_dma' ba dang /_bar ma dang /_rnam pa bzang po dang /_rnam par sbyang sla ba dang /_rnam pa ngan pa dang /_/rnam par sbyang dka' ba dang /_zur tsam gyis go ba dang /_tshig lhur len pa dang /_sems can gyi phung po 
[\[191b.2\]]gsum ste/_gcig ni log pa nyid du nges pa dang /_gcig ni yang dag pa nyid du nges pa dang /_gcig ni ma nges pa gzigs so/_/dge slong dag 'di lta ste dper na/_mi zhig rdzing gi 'gram na 'dug pas pad ma kha cig ni chu'i nang nas 'thon/_kha cig ni chu dang mnyam/_kha 
[\[191b.3\]]cig ni chu las 'phags pa dag mthong ngo /_/dge slong dag de bzhin du de bzhin gshegs pas sangs rgyas kyi spyan gyis thams cad dang ldan pa'i 'jig rten na sems can phung po gsum du rnam par gnas pa dag gzigs so/_/dge slong dag de nas de bzhin gshegs pa 'di 
[\[191b.4\]]snyam du dgongs te/_ngas chos bstan kyang rung /_ma bstan kyang rung ste/_gang log pa nyid du nges pa'i phung po 'di ni chos 'di shes par mi 'gyur ro/_/ngas chos bstan kyang rung ma bstan kyang rung ste/_gang yang dag pa nyid du nges pa'i phung po 'di ni chos 'di shes par 'gyur 
[\[191b.5\]]ro/_/ma nges pa'i phung po gang yin pa 'di ni gal te chos bstan na ni shes par 'gyur/_ji ste chos ma bstan na ni shes par mi 'gyur ro snyam mo/_/dge slong dag de nas de bzhin gshegs pas ma nges pa'i phung por rnam par gnas pa'i sems can rnams las brtsams te thugs 
[\[191b.6\]]rje chen po bskyed do/_/de nas de bzhin gshegs pas bdag nyid kyi yang dag pa'i ye shes 'di'i dbang du mdzad de/_tshangs pa chen po gtsug phud can gyis bskul ba yang mkhyen nas/_tshangs pa chen po gtsug pud can la tshigs su bcad pas bka' stsal pa/_/
[\[191b.7\]]tshangs pa ma ga d+hA yi sems can gang /_/rna ba ldan zhing dad dang ldan gyur la/_/mi 'tshe 'du shes rtag tu chos nyan pas/_/de dag la ni bdud rtsi'i sgo phye'o/_/de nas tshangs pa chen po gtsug pud can gyis de bzhin gshegs pas gnang bar rig nas tshim zhing mgu la 
[\[192a\]]
[\[192a.1\]]yi rangs te/_rab tu dga' nas dga' ba dang yid bde ba skyes te/_de bzhin gshegs pa'i zhabs la mgo bos phyag 'tshal nas de nyid du mi snang bar gyur to/_/dge slong dag de nas de'i tshe sa bla'i lha rnams kyis bar snang gi lha rnams la tshig tu brjod cing sgra bsgrags pa/_
[\[192a.2\]]grogs po dag do mod de bzhin gshegs pa dgra bcom pa yang dag par rdzogs pa'i sangs rgyas kyis chos kyi 'khor lo bskor bar gnang ste/_de ni skye bo mang po la phan pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams 
[\[192a.3\]]kyi don dang /_phan pa dang /_bde bar 'gyur ro/_/kye grogs po dag lha ma yin gyi ris ni yongs su 'grib par 'gyur ro/_/lha'i ris ni yongs su rdzogs par 'gyur ro/_/'jig rten na sems can mang po yongs su mya ngan las 'da' bar 'gyur ro/_/de ltar bar snang gi lha rnams 
[\[192a.4\]]kyis sa bla'i lha rnams las thos nas rgyal chen bzhi'i ris kyi lha rnams la sgrar brjod do/_/rgyal chen bzhi'i ris kyi lha rnams kyis sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed rnams la'o/_/de dag gis kyang 
[\[192a.5\]]tshangs ris kyi lha rnams la tshig tu brjod cing sgra bsgrags te/_grogs po dag do mod de bzhin gshegs pa dgra bcom pa yang dag par rdzogs pa'i sangs rgyas kyis chos kyi 'khor lo bskor bar gnang ste/_de ni skye bo mang po la phan pa dang /_skye bo mang po la bde ba dang /_'jig 
[\[192a.6\]]rten la thugs brtse ba dang /_skye bo phal po che dang /_lha dang mi rnams kyi don dang phan pa dang bde bar 'gyur ro/_/kye grogs po dag lha ma yin gyi ris ni yongs su 'grib par 'gyur ro/_/lha'i ris ni yongs su 'phel bar 'gyur ro/_/'jig rten na sems can mang po yongs su mya ngan 
[\[192a.7\]]las 'da' bar 'gyur ro/_/dge slong dag de ltar skad cig de dang /_thang cig de dang /_yud tsam de la sa bla'i lha rnams nas bzung ste/_tshangs ris kyi lha'i bar man chad du grogs po dag de bzhin gshegs pa dgra bcom pa yang dag par rdzogs pa'i sangs rgyas kyis do mod chos 
[\[192b\]]
[\[192b.1\]]kyi 'khor lo bskor bar gnang ste zhes bya ba nas snga ma bzhin du sgra skad gcig mngon du byung bar gyur to/_/dge slong dag de nas byang chub kyi shing gi lha chos sred ces bya ba dang /_chos 'dod dang /_chos kyi blo gros dang /_chos spyod dang /_byang chub kyi shing gi lha bzhi po de dag gis de bzhin gshegs 
[\[192b.2\]]pa'i zhabs gnyis la gtugs te/_'di skad ces gsol to/_/bcom ldan 'das gang du chos kyi 'khor lo bskor bar mdzad/_dge slong dag de skad ces gsol pa dang /_de bzhin gshegs pas lha de dag la 'di skad ces bka' stsal to/_/grong khyer bA rA Na sIr drang srong lhung ba ri 
[\[192b.3\]]dgas kyi nags su'o/_/de dag gis gsol pa/_bcom ldan 'das grong khyer bA rA Na sI ni skye bo'i tshogs chung ba lags/[ {]ri dgas [,]ri dwags [}]kyi nags ni zhugs shing gi grib ma chung ba lags te/_bcom ldan 'das grong khyer chen po 'byor pa/_rgyas pa/_bde ba/_lo legs pa/_
[\[192b.4\]]nyams dgyes pa/_mi dang skye bo mang pos gang ba/_skyed mos tshal dang /_nags dang nags 'dabs kyis brgyan pa/_gzhan dag kyang mchis na/_bcom ldan 'das de dag cig tu chos kyi 'khor lo bskor bar gsol/_de bzhin gshegs pas bka' stsal pa/_bzhin [{]bzangs [,]bzang [}]
[\[192b.5\]]dag de skad ma zer cig_/de ci'i phyir zhe na/_der ni nga yis mchod sbyin stong phrag bye ba khrag khrig drug cu byas/_/der ni sangs rgyas stong phrag bye ba khrag khrig drug cu de dag mchod/_/bA rA Na sI dam pa de ni sngon gyi drang srong rnams kyi gnas/_/sa de lha dang klu yis mngon bstod rtag tu chos ni 
[\[192b.6\]]mngon par gzhol/_/ngas ni sngon chad sangs rgyas bye ba stong phrag dgu bcu rtsa gcig dran/_/de dag drang srong zhes bya nags mchog der ni 'khor lo dam pa bskor/_/zhi zhing nyer zhi bsam gtan mngon gyur rtag tu [{]ri dgas [,]ri dwags [}]rnams kyis bsten/_/de phyir drang srong zhes bya nags mchog der ni 'khor 
[\[192b.7\]]lo dam pa bskor/_/bskul ba'i le'u zhes bya ba ste/_nyi shu rtsa lnga pa'o//_//'phags pa rgya cher rol pa zhes bya ba theg pa chen po'i mdo/_bam po bcu bdun pa/_dge slong dag de nas de bzhin gshegs pa bya ba mdzad pa/_byed pa mdzad pa/_
[\[193a\]]
[\[193a.1\]]bcings pa thams cad yang dag par chad pa/_nyon mongs pa thams cad bsal ba/_dri ma dang nyon mongs pa sbyangs pa/_bdud phyir rgol ba bcom pa/_sangs rgyas kyi chos thams cad kyi tshul gyi rjes su zhugs pa/_thams cad mkhyen pa thams cad gzigs pa/_stobs bcu 
[\[193a.2\]]dang ldan pa/_mi 'jigs pa bzhi brnyes pa/_sangs rgyas kyi chos ma 'dres pa [{]bcwa [,]bco [}]brgyad rab tu rdzogs pa/_spyan lnga dang ldan pa/_sangs rgyas kyi spyan sgrib pa mi mnga' bas 'jig rten thams cad la gzigs nas 'di snyam du dgongs te/_ngas thams cad kyi thog mar gang la yang chos bstan 
[\[193a.3\]]par bya/_sems can dag pa/_rnam pa bzang ba/_gdul sla ba/_go sla ba/_sbyang sla ba/_'dod chags dang /_zhe sdang dang /_gti mug chung ba/_rnam par shes pa lkog tu ma gyur pa/_gang chos ma thos na yongs su nyams par 'gyur ba/_gang dag la bdag gis thog mar chos 
[\[193a.4\]]bstan par bya/_gang la chos 'di bstan nas kyang shes par 'gyur zhing tho 'tsham par mi 'gyur ba ni gang yin snyam mo/_/dge slong dag de nas de bzhin gshegs pa 'di snyam du dgongs te/_rangs byed kyi bu lhag spyod ni dag pa/_rnam pa bzang ba/_gdul sla ba/_go sla ba/_sbyang sla ba/_
[\[193a.5\]]'dod chags dang zhe sdang dang gti mug chung ba/_rnam par shes pa lkog tu ma gyur pa ste/_de chos ma thos na yongs su nyams par 'gyur ba'o/_/de ni nyan thos rnams la 'du shes med 'du shes med min skye mched kyi brtul zhugs dang 'thun par chos ston pa yin na/_de da ltar ga la 
[\[193a.6\]]'dug snyam dgongs pa dang /_de 'chi ba'i dus byas nas deng du zhag bdun lon par mkhyen to/_/lha rnams kyis de bzhin gshegs pa'i zhabs la gtugs te 'di skad ces gsol to/_/bcom ldan 'das de de lta lags so/_/bde bar gshegs pa de de lta lags te/_rangs byed 
[\[193a.7\]]kyi bu lhag spyod gum nas deng du dgung bdun lags so/_/dge slong dag ngas 'di snyam du bsams te/_e ma rangs byed kyi bu lhag spyod de chos shin tu bzang po 'di lta bu 'di ma thos par shi ba'i dus byas pa ni cher nyams so/_/gal te des chos 'di thos na shes par 'gyur te/_de la 
[\[193b\]]
[\[193b.1\]]bdag gis thog mar chos bstan par bya zhing de yang bdag la tho 'tshams par mi 'gyur ro snyam mo/_/dge slong dag de bzhin gshegs pas yang 'di snyam du dgongs te/_sems can dag pa gdul sla ba zhes bya ba nas/_nga'i chos bstan pa tho 'tsham par mi 'gyur ba zhes bya ba'i bar du snga 
[\[193b.2\]]ma bzhin te/_de lta bu gzhan su yod snyam mo/_dge slong dag de nas de bzhin gshegs pa 'di snyam du dgongs te/_sgyu rtsal shes kyi bu ring 'phur ni dag pa zhes bya ba nas/_nga'i chos bstan pa tho 'tsham par mi 'gyur zhes bya ba'i bar du ste/_de da ltar ga la 'dug snyam dgongs na/_de yang 'chi 
[\[193b.3\]]ba'i dus byas nas deng du zhag gsum lon par mkhyen to/_gnas gtsang ma'i ris kyi lha rnams kyis kyang don de de bzhin gshegs pa la gsol te/_/bcom ldan 'das de de lta lags so/_/bde bar gshegs pa de de lta lags te/_sgyu rtsal shes kyi bu ring 'phur gum nas deng du dgung 
[\[193b.4\]]gsum lags so/_/de nas de bzhin gshegs pa 'di snyam du dgongs te/_e ma sgyu rtsal shes kyi bu ring 'phur de chos shin tu bzang po 'di lta bu 'di ma thos par shi ba ni cher nyams so snyam mo/_/dge slong dag de bzhin gshegs pas yang 'di snyam du dgongs te/_sems can dag pa 
[\[193b.5\]]rnam pa bzang ba zhes bya ba nas nga'i chos bstan pa tho 'tsham par mi 'gyur zhes bya ba'i bar du snga ma bzhin te/_de lta bu gzhan su yod snyam mo/_/dge slong dag de nas de bzhin gshegs pas 'di snyam du dgongs te/_lnga sde bzang po rnams ni dag pa/_rnam pa bzang ba/_gdul sla ba/_go sla 
[\[193b.6\]]ba/_rnam par sbyang sla ba/_'dod chags dang zhe sdang dang /_gti mug chung ba/_rnam par shes pa lkog tu ma gyur pa ste/_de dag chos ma thos na yongs su nyams par 'gyur ba'o/_/nga dka' ba spyad pa spyod pa na yang de dag gis bsnyen bkur byas par gyur te/_de dag ngas chos bstan na 
[\[193b.7\]]shes par 'gyur zhing /_nga la tho 'tsham par mi 'gyur ro snyam mo/_/dge slong dag de nas de bzhin gshegs pa 'di snyam du dgongs te/_bdag gis lnga sde bzang po rnams la thog mar chos bstan par bya gor ma chag snyam mo/_/dge slong dag de nas yang de bzhin gshegs pa 'di 
[\[194a\]]
[\[194a.1\]]snyam du dgongs te/_lnga sde bzang po dag da ltar gang na 'khod snyam mo/_/de nas de bzhin gshegs pas sangs rgyas kyi spyan gyis thams cad dang ldan pa'i 'jig rten la rnam par gzigs na lnga sde bzang po dag grong khyer bA rA Na sI'i drang srong lhung ba [{]ri dgas [,]ri dwags [}]kyi nags na 'khod 
[\[194a.2\]]par gzigs so/_/gzigs nas kyang de bzhin gshegs pas 'di snyam du dgongs te/_bdag gis lnga sde bzang po rnams la thams cad kyi thog mar chos bstan par bya gor ma chag go/_/de dag gis ngas thams cad kyi thog mar chos bstan pa kun shes par 'gyur ro snyam mo/_/dge 
[\[194a.3\]]slong dag de ci'i phyir zhe na/_de dag ni spyad pa dang ldan pa chos dkar po rnams shin tu yongs su bsdus pa/_thar pa'i lam la mngon du phyogs pa/_bgegs dang bral ba dag go/_/dge slong dag de nas de bzhin gshegs pas de snyam du dgongs nas byang chub kyi snying po las bzhengs 
[\[194a.4\]]te/_stong gsum gyi stong chen po'i 'jig rten gyi khams su gshegs nas/_mthar gyis yul ma ga d+hAr rgyu zhing yul gsal ldan du gshegs so/_/de nas ri ga yA dang /_byang chub kyi snying po'i bar du kun du 'tsho ba pa gzhan zhig gis de bzhin gshegs pa rgyang ring po nas 
[\[194a.5\]]gshegs pa mthong ngo /_/mthong nas kyang de bzhin gshegs pa ga la ba der song ste/_phyin nas phyogs gcig tu 'dug go/_/dge slong dag phyogs gcig tu 'dug nas kyang kun tu 'tsho ba pa de de bzhin gshegs pa dang lhan cig tu yang dag par mgu bar bya ba'i gtam rnam pa mang po byas 
[\[194a.6\]]nas 'di skad ces gsol to/_/tshe dang ldan pa gau ta ma khyod kyi dbang po rnams ni shin tu gsal lo/_/khyod kyi pags pa'i mdog ni ser por gda' zhing yongs su dag la yongs su byang ba ste/_'di lta ste dper na/_ston ka rgya shug kha dog rtsa ser zhing 'od gsal te/_ser por gda' ba de 
[\[194a.7\]]bzhin du gau ta ma khyod kyi dbang po rnams yongs su dag cing /_zhal gyi dkyil 'khor yang yongs su dag la yongs su byang ba'o/_/'di lta ste dper na/_shing ta la'i 'bras bu smin pa rtsa ba nas chad ma thag pa'i rtsa ba logs ser por gda' ba lags te/_yongs su dag cing yongs su byang ba de 
[\[194b\]]
[\[194b.1\]]bzhin du gau ta ma khyod kyi dbang po rnams ni yongs su dag la/_zhal gyi dkyil 'khor ni yongs su dag cing yongs su byang ba'o/_/'di lta ste dper na/_'dzam bu'i chu bo'i gser gyi mgul rgyan thab nas phyung ste/_mgar ba'i bu mkhas pas legs par yongs su sbyang ba bgyis pa/_la 
[\[194b.2\]]ba dur ka'i nang du stsal na/_kha dog dang ldan par 'gyur te/_yongs su dag cing yongs su byang la/_ser por gda' zhing 'od gsal bar 'gyur ro/_/de bzhin du gau ta ma khyod kyi dbang po rnams ni shin tu gsal/_pags pa'i mdog ni yongs su dag zhal gyi dkyil 'khor ni yongs su 
[\[194b.3\]]byang ba lags so/_/tshe dang ldan pa gau ta ma su las tshangs par spyad pa spyod/_dge slong dag de skad ces gsol ba dang /_de bzhin gshegs pas kun tu 'tsho ba pa de la tshigs su bcad pas slar bka' stsal pa/_nga la slob dpon gang yang med/_/nga dang 'dra ba yod ma yin/_/
[\[194b.4\]]nga ni gcig pu rdzogs sangs rgyas/_/bsil gyur zag pa med pa yin/_/des smras pa/_gau ta ma bdag nyid dgra bcom par zhal gyis 'che'am/_de bzhin gshegs pas bka' stsal pa/_nga nyid 'jig rten dgra bcom pa/_/nga ni ston pa bla na med/_/lha dang lha min dri 
[\[194b.5\]]zar bcas/_/nga yi do zla gang zag med/_/des smras pa/_gau ta ma bdag nyid rgyal ba lags par zhal gyis 'che'am/_de bzhin gshegs pas bka' stsal pa/_/gang dag zag pa zad brnyes pa/_/nga 'dra rgyal bar shes par bya/_/nga ni sdig pa'i chos las rgyal/_/de bas 
[\[194b.6\]]nye 'gro nga rgyal yin/_/des smras pa/_tshe dang ldan pa gau ta ma dgar bzhud/_/de bzhin gshegs pas bka' stsal pa/_/nga ni bA rA Na sIr 'gro/_/grong khyer gsal ldan song nas ni/_/long ba lta bu'i 'jig rten la/_/mtshungs pa med pa'i 'od bya'o/_/nga ni bA rA Na sIr 'gro/_/
[\[194b.7\]]grong khyer gsal ldan song nas ni/_/'on pa lta bu'i 'jig rten la/_/bdud rtsi'i rnga chen brdung bar bya/_/nga ni bA rA Na sIr 'gro/_/grong khyer gsal ldan song nas ni/_/'jig rten du ni ma bskor ba'i/_/chos kyi 'khor lo bskor bar bya/_/kun du 'tsho ba pa des gau ta ma de bzhin du 
[\[195a\]]
[\[195a.1\]]'gyur ro/_/de bzhin du 'gyur ro zhes smras te/_lho phyogs logs su song ngo /_/de bzhin gshegs pa ni byang phyogs logs su bzhud do/_/dge slong dag de ltar de bzhin gshegs pa ri ga yA'i klu'i rgyal po shin tu blta mdzes kyis bzhugs su gsol ba dang /_bshos 
[\[195a.2\]]gsol bar spyan drangs so/_/de nas de bzhin gshegs pa nye gnas su gshegs so/_/de nas kyang lteng rgyas ltar gshegs so/_/de nas kyang tsan da ltar gshegs so/_/de nas grong khyer kha lo sgyur du gshegs so/_/dge slong dag de dag tu yang khyim bdag rnams kyis de bzhin 
[\[195a.3\]]gshegs pa bzhugs su gsol ba dang /_bshos gsol bar spyan drangs te/_mthar gyis klung chen po gang gA'i 'gram du gshegs so/_/dge slong dag de'i tshe klung chen po gang gA shin tu brug ste/_mu dang mnyam par 'bab bo/_/dge slong dag de nas de bzhin gshegs pa pha rol tu 
[\[195a.4\]]gshegs pa'i phyir/_mnyan pa'i gan du gshegs pa dang /_des gsol pa/_gau ta ma gru btsas stsal du gsol/_grogs po nga la gru btsas med do zhes bka' stsal nas/_de bzhin gshegs pa nam mkha' las tshu rol gyi 'gram nas pha rol gyi 'gram du gshegs so/_/
[\[195a.5\]]de nas mnyan pa des de mthong nas sbyin gnas rnam pa 'di lta bu 'di bdag gis ma bsgral to zhes shin tu 'gyod de/_kyi hud mtshar byas so zhes smras nas brgyal te sa la 'gyel to/_/de nas mnyan pas rgyal po gzugs can snying po la jo bo dge sbyong gau ta ma la gru btsas stsal bar gsol na/_
[\[195a.6\]]gru btsas med do zhes gsungs te/_nam mkha' las tshu rol gyi 'gram nas pha rol gyi 'gram du gshegs so zhes de'i lo rgyus bsnyad do/_/de skad thos nas rgyal po gzugs can snying pos de phyin chad rab tu byung ba thams cad la gru btsas mi dbab par byas so/_/dge slong dag de ltar 
[\[195a.7\]]de bzhin gshegs pa mthar gyis yul rgyu ba rgyu zhing grong khyer chen po bA rA Na sI ga la ba der gshegs so/_/gshegs nas nang par sham thabs dang chos gos gsol te/_lhung bzed bsnams nas/_grong khyer chen po bA rA Na sIr bsod snyoms kyi phyir gshegs te/_der bsod snyoms kyi 
[\[195b\]]
[\[195b.1\]]phyir gshegs nas/_bsod snyoms kyi zhal zas mjug tu gsol te/_zas kyi bya ba byas nas drang srong lhung ba [{]ri dgas [,]ri dwags [}]kyi nags ga la ba dang /_lnga sde bzang po ga la ba der gshegs pa dang /_lnga sde bzang po dag gis de bzhin gshegs pa rgyang ring po nas gshegs pa mthong ngo /_/
[\[195b.2\]]mthong nas kyang 'di skad du tshe dang ldan pa dag dge sbyong gau ta ma lhod pa/_mang du za ba/_spong ba las nyams pa 'di 'ongs te/_'dis sngon gyi dka' ba spyad pa des mi'i chos bla ma las mchog tu gyur pa/_'phags pa'i ye shes mthong ba'i khyad par cung zad kyang mngon sum du byed ma nus 
[\[195b.3\]]nas/_da ltar kha zas rags pa za zhing bsod snyoms la sbyor ba dang ldan par gnas pa lta smos kyang ci dgos te/_lhod pa mang du za ba/_'di la skal ba med kyis gang gis kyang 'di bsu bar mi bya'o/_/ldang bar mi bya'o/_/chos gos dang lhung bzed blang bar mi bya'o/_/stan dang yongs 
[\[195b.4\]]su spyad par 'os pa'i btung ba dang /_rkang pa gzhag pa yang sbyin par mi bya'o/_/stan lhag pa gzhan ni ma gtogs te/_tshe dang ldan pa gau ta ma stan lhag pa gzhan 'di dag yod kyis ji ste 'dod na 'dug shig par brjod do zhes 'og khrims bcas so/_/tshe dang ldan pa kun shes 
[\[195b.5\]]kauN+Di n+yas sems kyis ni khas ma blangs te tshig gis ni mi rung zhes ma byas so/_/dge slong dag de bzhin gshegs pa ji lta ji ltar lnga sde bzang po ga la ba der gshegs pa de lta de ltar de dag rang rang gi stan la mi dga' zhing ldang 'dod par gyur te/_'di lta ste dper na 'dab chags bya skon par 
[\[195b.6\]]bcug par gyur la/_skon pa de'i 'og nas mes bdugs na/_de mes gdungs pas myur ba myur bar 'phar bar 'dod cing 'phur 'dod pa de bzhin du/_de bzhin gshegs pa ji lta ji ltar lnga sde bzang po dag gi gan du gshegs pa de lta de ltar lnga sde bzang po dag rang rang gi stan la mi 
[\[195b.7\]]dga' zhing ldang 'dod par gyur to/_/de ci'i phyir zhe na/_gang dag de bzhin gshegs pa mthong nas stan las mi ldang ba'i sems can de ni sems can gyi ris na gang yang med do/_/de bzhin gshegs pa ji lta ji ltar lnga sde bzang po dag gi gan du gshegs pa de lta de ltar lnga sde 
[\[196a\]]
[\[196a.1\]]bzang po dag gis de bzhin gshegs pa'i dpal dang gzi brjid ma bzod nas stan gyi steng na 'dar zhing kun gyi sa 'og khrims zhig ste/_stan las langs nas la la ni rim gro byed/_la las ni bsu ste na bza' chos gos dang lhung bzed blangs/_la las ni gdan bting /_
[\[196a.2\]]la las ni zhabs gzhag pa bshams/_la las ni zhabs bkru ba'i chu bshams te/_'di skad ces kyang gsol to/_/tshe dang ldan pa gau ta ma khyod legs par byon to/_/gdan bting ba 'di la bzhugs su gsol/_dge slong dag de bzhin gshegs pa gdan bting ba la 
[\[196a.3\]]bzhugs nas/_lnga sde bzang po dag de bzhin gshegs pa dang lhan cig tu yang dag par mgu bar bya ba dang yang dag par chags par bya ba'i gtam rnam pa mang po byas nas phyogs gcig tu 'khod do/_/phyogs gcig tu 'khod nas kyang de bzhin gshegs pa la lnga sde bzang 
[\[196a.4\]]po dag gis 'di skad ces gsol to/_/tshe dang ldan pa gau ta ma'i dbang po rnams ni rab tu gsal lo/_/pags pa'i mdog ni yongs su dag go/_/zhes bya ba thams cad snga ma bzhin no/_/tshe dang ldan pa gau ta ma khyod la mi'i chos bla ma las mchog tu gyur pa 'phags pa'i ye shes 
[\[196a.5\]]mthong ba'i khyad par [{]chung zad [,]cung zad [}]mngon sum du mdzad pa lta mnga' 'am/_dge slong dag de skad ces gsol pa dang /_de bzhin gshegs pas lnga sde bzang po rnams la 'di skad ces bka' stsal to/_/dge slong dag khyed de bzhin gshegs pa la tshe dang ldan pa zhes ma rjod cig_/khyed la yun ring 
[\[196a.6\]]por gnod pa dang mi phan pa dang /_mi bde bar gyur ta re/_dge slong dag ngas ni bdud rtsi dang 'chi ba med par 'gro ba'i lam mngon du byas so/_/dge slong dag nga ni sangs rgyas so/_/thams cad mkhyen pa'o/_/thams cad gzigs pa'o/_/bsil bar gyur pa'o/_/zag pa zad 
[\[196a.7\]]pa'o/_/chos thams cad la dbang ba'o/_/dge slong dag ngas khyed la chos bshad kyis tshur shog_/nyon cig_/nan tan gyis shig_/rna ba lhogs shig dang /_ngas gdams shing rjes su bstan to/_/ngas ji nas yang dag par bshad cing yang dag par rjes su bstan na/_khyed kyang 
[\[196b\]]
[\[196b.1\]]zag pa rnams zad nas zag pa zad pa'i sems rnam par grol ba dang /_shes rab rnam par grol ba tshe 'di nyid la rang gi mngon par shes pas mngon du byas te nye bar bsgrubs nas/_bdag gi skye ba zad do/_/tshangs par spyod pa bsnyen to/_/bya ba byas so/_/'di las srid pa 
[\[196b.2\]]gzhan mi shes so/_/zhes shes par 'gyur ro/_/dge slong dag khyed tshe dang ldan pa dag dge sbyong gau ta ma lhod pa/_mang du za ba/_spong ba las nyams pa 'di 'ongs te zhes bya ba nas ji ste 'dod na 'dug shig ces bya ba'i bar thams cad snga ma bzhin te/_de snyam du ma bsams sam/_dge slong 
[\[196b.3\]]dag de skad ces ma zer cig ces bka' stsal pa dang /_de dag mu stegs can gyi rtags dang /_mu stegs can gyi rgyal mtshan gang ci yod pa de thams cad skad cig de nyid la med par gyur te/_chos gos gsum dang lhung bzed dang ldan par gyur cing /_skra yang bregs par gyur te/_'di lta ste 
[\[196b.4\]]dper na/_dge slong bsnyen par rdzogs nas lo brgya lon pa'i spyod lam dang 'dra bar gyur to/_/de nyid kyis de dag rab tu byung zhing bsnyen par rdzogs te dge slong gi dngos por gyur to/_/dge slong dag de nas de'i tshe dge slong lnga pos de bzhin gshegs pa'i zhabs la gtugs te/_nyes pa 
[\[196b.5\]]bshags nas de bzhin gshegs pa la ston pa'i 'du shes dang /_phangs par bsams pa dang /_dad pa dang /_gus pa skyed de/_gus pa bskyed nas kyang rdzing khebs par de bzhin gshegs pa'i sku bsil zhing yongs su sbyang ba'i las byed do/_/dge slong dag de bzhin gshegs pa sku bsil 
[\[196b.6\]]te byung nas 'di snyam du dgongs te/_sngon gyi yang dag par rdzogs pa'i sangs rgyas rnams gang du bzhugs nas chos kyi 'khor lo bskor/_snyam pa dang /_dge slong dag sa phyogs gang du sngon gyi de bzhin gshegs pa rnams kyis chos kyi 'khor lo bskor bar gyur pa'i sa phyogs der rin po che sna 
[\[196b.7\]]bdun gyi khri stong byung bar gyur to/_/de nas de bzhin gshegs pas sngon gyi de bzhin gshegs pa rnams la gus par mdzad pa'i phyir/_khri gsum la bskor ba mdzad nas seng ge ltar bag tsha ba mi mnga' bar khri bzhi pa la skyil mo krung bcas te bzhugs so/_/dge slong lnga pos kyang de 
[\[197a\]]
[\[197a.1\]]bzhin gshegs pa'i zhabs la mgo bos phyag 'tshal te/_de bzhin gshegs pa'i spyan sngar 'khod do/_/dge slong dag de nas de'i tshe de bzhin gshegs pas sku las rnam pa 'di lta bu'i 'od phyung ste/_'od des stong gsum gyi stong chen po'i 'jig rten gyi khams 'di snang ba 
[\[197a.2\]]chen pos khyab par gyur nas/_snang ba des 'jig rten gyi khams kyi bar sdig pa sdig pas khyab pa mun pa mun nag tu gyur pa/_gang du nyi ma dang zla ba 'di ltar rdzu 'phrul che ba/_'di ltar dbang che bar grags pa 'di gnyis kyi 'od kyis 'od dang kha dog gis kha dog dang /_gzi brjid kyis 
[\[197a.3\]]gzi brjid lam mer ma gyur pa/_lhang nger ma gyur pa gang yin pa de na sems can gang dag skyes pa rang rang gi lag pa brkyang ba yang mi mthong ba der yang de'i tshe snang ba chen po rgya cher byung bar gyur to/_/der sems can gang dag skyes pa de dag kyang snang ba des gsal bar gyur ma thag tu gcig 
[\[197a.4\]]gis gcig mthong zhing gcig gis gcig shes te/_'di skad ces kye sems can gzhan dag kyang 'dir skyes so/_/kye sems can gzhan dag kyang 'dir skyes so zhes 'dzer to/_/stong gsum gyi stong chen po'i 'jig rten gyi khams 'di yang rnam pa drug dang ltas chen po bco brgyad du 
[\[197a.5\]]g.yos/_rab tu g.yos/_kun tu rab tu g.yos so/_/'gul/_rab tu 'gul/_kun tu rab tu 'gul to/_/ldeg rab tu ldeg_/kun tu rab tu ldeg go/_/'khrugs rab tu 'khrugs/_kun tu rab tu 'khrugs so/_/'ur 'ur rab tu 'ur 'ur/_kun tu rab tu 'ur 'ur ro/_/chem 
[\[197a.6\]]chem/_rab tu chem chem/_kun tu rab tu chem chem mo/_/mtha' dma' na dbus mtho bar gyur to/_/dbus dma' na mtha' mtho bar gyur to/_/shar phyogs dma' na nub phyogs mtho bar gyur to/_/nub phyogs dma' na shar phyogs mtho bar gyur to/_/byang phyogs dma' na lho 
[\[197a.7\]]phyogs mtho bar gyur to/_/lho phyogs dma' na byang phyogs mtho bar gyur to/_/de'i tshe dga' bar 'gyur ba dang /_tshim par 'gyur ba dang /_mgu bar 'gyur ba dang /_dang bar 'gyur ba dang /_brtag par bya ba dang /_rab tu sim par 'gyur ba dang /_bsngags par bya ba dang /_
[\[197b\]]
[\[197b.1\]]bsngags pa zla med pa dang /_ngoms par mi 'gyur ba dang /_mi 'thun pa med pa dang /_skrag par mi 'gyur ba'i sgra dag kyang grag ste/_skad cig de la sems can gang la yang rnam par 'tshe ba'am/_'jigs pa'am sdang ba'am bag tsha ba med par gyur to/_/skad cig de la nyi ma dang /_zla ba 
[\[197b.2\]]dang /_brgya byin dang /_tshangs pa dang /_'jig rten skyong ba rnams kyi 'od kyang mi snang ngo /_/sems can dmyal ba pa dang dud 'gro'i skye gnas dang /_gshin rje'i 'jig rten du skyes pa'i sems can thams cad kyang skad cig de la sdug bsngal rnams dang bral zhing bde ba thams cad dang ldan 
[\[197b.3\]]par gyur to/_/sems can gang la yang 'dod chags dang /_zhe sdang dang /_gti mug dang /_phrag dog dang /_ser sna dang /_nga rgyal dang /_'chab pa dang /_rgyags pa dang /_khro ba dang /_gnod sems dang /_yongs su gdung ba'i gnod pa med de skad cig de la sems can thams cad 
[\[197b.4\]]gcig la gcig byams pa'i sems dang /_phan pa'i sems dang /_pha ma tsam du 'du shes par gyur to/_/'od bkod pa de las tshigs su bcad pa 'di dag kyang byung ngo /_/dga' ldan ris nas shi 'phos gang /_/yum gyi lhums su zhugs par gyur/_/lum bi ni yi tshal bltam nas/_/
[\[197b.5\]]bde ba sogs pa'i khyo yis blangs/_/gang zhig seng ge'i rtsal stabs kyis/_/ma rmongs gom pa bdun bor nas/_/nga ni 'jig rten gtso bo zhes/_/tshangs pa'i dbyangs kyis gsung phyung ngo /_/sems can kun la phan pa'i phyir/_/gling bzhi btang ste rab tu byung /_/dka' thub dka' 
[\[197b.6\]]ba spyad nas ni/_/sa yi snying po ga lar gshegs/_/dpung dang bcas pa'i bdud bcom nas/_/'jig rten phan phyir byang chub brnyes/_/bA rA Na sIr gshegs nas ni/_/chos kyi 'khor lo bskor bar mdzad/_/de la tshangs pa lhar bcas pas/_/mnyam pa'i 'khor lo bskor zhes 
[\[197b.7\]]bskul/_/'jig rten thugs rjes bskyed nas su/_/thub pa yis ni snang ba mdzad/_/de ni thugs dam brtan pa ste/_/bA rA Na sIr [{]ri dgas [,]ri dwags [}]nags/_/gshegs te 'khor lo bla med pa/_/shin tu rmad byung dpal ldan bskor/_/rgyal bas bskal pa khrag khrig bsgrubs/_/chos de nyan par 
[\[198a\]]
[\[198a.1\]]gang 'dod pa/_/de ni rings par la gor du/_/chos mnyan pa yi phyir shog shig_/mi dang sangs rgyas 'byung rnyed dka'/_/dad pa 'ang shin tu rnyed par dka'/_/mi khom brgyad spangs rnyed par dka'/_/chos nyan pa ni gtso bo yin/_/sangs rgyas 'byung dang dal ba dang /_/dad dang 
[\[198a.2\]]chos mnyan dam pa dang /_/de dag thams cad da rnyed kyis/_/bag med ma lus rnam par spongs/_/gal te bskal pa khrag khrig tu/_/chos thos mi 'gyur srid pa de/_/khyod kyis de ring rnyed zin gyis/_bag med ma lus rnam par spongs/_/'dren pa bdud rtsi'i 'khor lo ni/_/skor ba 
[\[198a.3\]]mdzad kyis kun myur shog_/sa bla'i lha tshogs tshangs pa'i bar/_/de dag rnams la de skad bskul/_/sgra chen gyis ni lha bskul nas/_/skad cig de la thams cad kyis/_/lha yi 'byor pa bor nas ni/_/de dag sangs rgyas gan du lhags/_/dge slong dag de ltar sa bla'i lha rnams kyis 
[\[198a.4\]]grong khyer bA rA Na sIr drang srong lhung ba [{]ri dgas [,]ri dwags [}]kyi nags su chos kyi 'khor lo bskor ba'i phyir de bzhin gshegs pa'i 'khor gyi khyams chen po bkra ba/_blta na sdug pa/_yangs pa rgya che ba/_chu zheng du dpag tshad bdun brgya yod pa sprul te/_lha rnams kyis steng gi nam mkha'i dkyil 
[\[198a.5\]]du gdugs dang /_rgyal mtshan dang /_ba dan dang /_bla res legs par brgyan par gyur to/_/'dod pa na spyod pa dang /_gzugs na spyod pa'i lha'i bu rnams kyis seng ge'i khri brgyad khri bzhi stong de bzhin gshegs pa la phul te/_bdag cag la thugs brtse bar dgongs shing 'di la 
[\[198a.6\]]bzhugs nas do mod bcom ldan 'das kyis chos kyi 'khor lo bskor du gsol zhes gsol to/_/dge slong dag de nas de'i tshe shar dang /_lho dang /_nub dang /_byang dang /_steng dang /_'og dang /_phyogs bcu kun nas byang chub sems dpa' sngon gyi smon lam dang ldan pa bye ba phrag mang po lhags 
[\[198a.7\]]te/_de bzhin gshegs pa'i zhabs la gtugs nas/_chos kyi 'khor lo bskor bar bskul to/_/stong gsum gyi stong chen po'i 'jig rten gyi khams 'di na gang dag yod pa'i brgya byin dang /_tshangs pa dang /_'jig rten skyong ba dang /_de dag ma yin pa gzhan dbang che ba/_dbang 
[\[198b\]]
[\[198b.1\]]che bar grags pa'i lha'i bu de dag thams cad kyang de bzhin gshegs pa'i zhabs la mgo bos phyag 'tshal nas/_de bzhin gshegs pa la skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams kyi don dang /_sman pa 
[\[198b.2\]]dang /_bde ba'i slad du bcom ldan 'das chos kyi 'khor lo bskor du gsol/_bde bar gshegs pa chos kyi 'khor lo bskor du gsol/_bcom ldan 'das chos kyi mchod sbyin mdzad du gsol/_chos kyi char chen po dbab tu gsol/_chos kyi rgyal mtshan chen po bsgreng du gsol/_
[\[198b.3\]]chos kyi dung chen po 'bud du gsol/_chos kyi rnga chen po brdung du gsol/_zhes chos kyi 'khor lo bskor bar bskul to/_/de la 'di skad ces bya ste/_stong gsum 'di nas tshangs pa lha dbang skyong ba mang po dag_/dong nas rgyal ba'i zhabs la gtugs te tshig tu smras pa ni/_/nga ni gtso 
[\[198b.4\]]bo dam pa skye dgu'i sdug bsngal zad bya zhes/_/thub chen khyod kyis gsung brjod sngon gyi thugs dam dgongs par mdzod/_/thub khyod shing dbang drung du bzhugs nas sder bcas bdud btul te/_/byang chub dam pa zhi ba sangs rgyas nyon mongs sdong po bsgyel/_/bskal pa brgya nas 
[\[198b.5\]]dgongs pa'i dgongs pa ma lus rdzogs lags kyis/_/mgon ma mchis pa'i skye bo gzigs te 'khor lo mchog bskor gsol/_/bde bar gshegs pa'i 'od kyis zhing stong phrag brgya snang bar bgyis/_/sangs rgyas sras po brgya phrag mang po rdzu 'phrul stobs kyis mchis/_/bde bar 
[\[198b.6\]]gshegs la mchod pa chen po rnam pa mang bgyis nas/_/yang dag yon tan de bzhin gshegs bstod thugs rje can la bskul/_/thugs rje sprin dang shes rab glog dang lhag mthong rlung dang 'dra/_/bskal pa stong du 'gro ba thams cad 'gron gnyer 'brug bsgrags te/_/yan lag brgyad lam 
[\[198b.7\]]char gyi rgyun gyis skom pa zhi bar mdzod/_/dbang po stobs dang bsam gtan rnam thar lo tog nags 'phel mdzod/_/bskal pa stong mang stong pa legs bslabs de bzhin nyid la bzhugs/_/chos las byung ba'i sman bsgrubs sems can rnams kyi spyod pa mkhyen/_/nyon mongs tshogs kyi nad brgyas 
[\[199a\]]
[\[199a.1\]]gtses pa'i skye bo 'di dag la/_/rgyal ba sman pa 'khor lo dam pa bskor te thar mdzad gsol/_/khyod kyis ring nas pha rol phyin pa drug gi mdzod 'phel mdzad/_/mtshungs med mi g.yo gya nom chos kyi nor ni legs par bsags/_/skye dgu mgon med dbul 
[\[199a.2\]]po 'dren med 'di dag kun gzigs nas/_/nor bdun bgo bsha' mdzod cig 'dren pa 'khor lo bskor bar gsol/_/rgyal ba byang chub btsal phyir nor 'bru dbyig dang gser rnams dang /_/gos bzang me tog bdug pa byug pa phye ma dam pa dang /_/pho brang mchog dang btsun mo'i 
[\[199a.3\]]'khor dang rgyal srid phangs pa'i sras/_/dgyes bzhin btang bas de sangs rgyas kyis 'khor lo mchog bskor gsol/_/de bzhin tshul khrims ma nyams ma 'dres bskal pa brgyar yang bsrungs/_/rtag tu bzod pa legs bsgoms khyod ni brtson 'grus ma zhum gyur/_/thub pa bsam 
[\[199a.4\]]gtan mchog dang mngon shes shes rab lhag mthong ldan/_/dgongs pa yongs rdzogs rims nad ma mchis 'khor lo mchog bskor gsol/_/dge slong dag de nas byang chub sems dpa' sems dpa' chen po sems bskyed ma thag tu chos kyi 'khor lo bskor ba zhes bya bas de'i tshe chos 
[\[199a.5\]]kyi 'khor lo lha'i 'dzam bu chu bo'i gser las byas pa/_rin po che thams cad kyis spras pa/_rin po che thams cad kyis mdzes par byas pa rgyan sna tshogs kyis brgyan pa/_bkod pa rtsibs stong dang ldan pa/_'od zer stong phrag dang ldan pa/_lte ba dang bcas pa/_mu khyud dang bcas pa/_
[\[199a.6\]]me tog gi lda ldi dang bcas pa/_/gser gyi dra ba dang bcas pa/_dril bu g.yer ka dang bcas pa/_spos kyi lag ris dang bcas pa/_bum pa gang ba dang bcas pa/_g.yung drung 'khyil ba dang bcas pa/_bkra shis kyi brgyan pa dang bcas pa/_lha'i gos tshon sna tshogs su bcos pas 
[\[199a.7\]]mdzes par byas pa/_lha'i me tog dang /_spos dang /_phreng ba dang /_byug pas byugs pa/_rnam pa'i mchog thams cad dang ldan pa/_sngon gyi smon lam gyis bsgrubs pa/_byang chub sems dpa'i bsam pas rnam par sbyangs pa/_de bzhin gshegs pa la mchod pa'i 
[\[199b\]]
[\[199b.1\]]'os su gyur pa/_de bzhin gshegs pa thams cad kyis dgongs pa/_sangs rgyas thams cad kyi byin gyi rlabs kyis ma 'khrugs pa/_sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis gzhes shing sngon yang bskor ba chos kyi 'khor lo bskor ba'i phyir 
[\[199b.2\]]de bzhin gshegs pa la phul lo/_/phul nas kyang thal mo sbyar te tshigs su bcad pa 'di dag gis de bzhin gshegs pa la mngon par bstod do/_/mi yi seng ge seng ge khyod ni sangs rgyas 'gyur ro zhes/_/gang tshe mar me mdzad kyis sems can dag pa lung bstan pa/_/de tshe bdag 
[\[199b.3\]]gis smon lam rnam pa 'di 'dra 'di btab ste/_/rdzogs pa'i byang chub brnyes nas bdag gis chos bshad bskul zhes bgyis/_/phyogs bcu dag nas sems can dam pa gang dag 'dir lhags pa/_/de dag thams cad 'jug pas bgrang bar nus pa ma lags te/_/btud cing thal 
[\[199b.4\]]mo sbyar nas zhabs gnyis la ni gtugs nas su/_/chos kyi 'khor lo bskor phyir shAkya'i rigs la dgyes pa bskul/_/byang chub snying por lha rnams kyis ni bkod pa gang bgyis dang /_/rgyal ba'i sras po kun gyis bkod pa gang dag bgyis pa rnams/_/'byor pa de kun chos kyi 
[\[199b.5\]]'khor lo bskor phyir 'dir bshams te/_/bskal pa yongs su rdzogs par brjod kyang bas par 'gyur ma lags/_/stong gsum 'jig rten dag gi nam mkha' lha yi tshogs kyis bltams/_/dog sa'i steng yang lha min mi'am ci dang mi yis bltams/_/yud tsam de la lud pa'i 
[\[199b.6\]]sgra yang grags par ma gyur te/_/thams cad rab tu dang ba'i yid kyis rgyal la mngon du blta/_/dge slong dag de ltar de bzhin gshegs pa nam gyi cha stod kyi thun la ni cang mi gsung bas zad par mdzad do/_/nam gyi gung thun la ni yang dag par chags par 'gyur ba'i gtam 
[\[199b.7\]]gsung ngo /_/nam gyi cha smad kyi thun la ni lnga sde bzang po rnams la bos te 'di skad ces bka' stsal to/_/dge slong dag mtha' gnyis po 'di dag ni rab tu byung ba'i 'jug par bya ba ma yin pa ste/_gang 'dod pa rnams la bsod nyams su sbyor ba/_dman pa/_grong ba'i cha/_so so'i skye bo 
[\[200a\]]
[\[200a.1\]]pa/_'phags pa la mi mkho ba/_gnod pa dang ldan pa/_phyi ma la tshangs par spyod par mi 'gyur ba/_yid 'byung bar mi 'gyur ba/_'dod chags dang bral bar mi 'gyur ba/_/'gog par mi 'gyur ba/_mngon par shes par mi 'gyur ba/_rdzogs pa'i byang 
[\[200a.2\]]chub tu mi 'gyur ba/_mya ngan las 'da' bar mi 'gyur ba dang /_gang yang dbu ma'i lam ma yin pa/_lus ngal bar sbyor ba/_sdug bsngal ba/_gnod pa dang ldan pa/_tshe 'di la yang sdug bsngal la/_phyi ma la yang sdug bsngal rnam par smin pa ste/_dge slong dag mtha' 
[\[200a.3\]]gnyis po 'di dag spangs nas dbu ma'i lam nyid kyis de bzhin gshegs pa chos ston te/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang 
[\[200a.4\]]dag pa'i dran pa dang /_yang dag pa'i ting nge 'dzin to/_/dge slong dag bzhi po 'di dag ni 'phags pa'i bden pa dag ste/_bzhi gang zhe na/_sdug bsngal ba dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam mo/_/de la 
[\[200a.5\]]sdug bsngal gang zhe na/_skye ba'i sdug bsngal dang /_rga ba dang /_na ba dang /_'chi ba dang /_mi sdug pa dang phrad pa dang /_sdug pa dang bral ba'i sdug bsngal dang /_gang yang 'dod pa btsal te ma rnyed pa de yang sdug bsngal lo/_/mdor na nye bar len pa'i phung po lnga po dag ni sdug bsngal te/_'di ni sdug bsngal 
[\[200a.6\]]zhes bya'o/_/de la sdug bsngal kun 'byung ba gang zhe na/_gang 'di yang 'byung ba'i sred pa dang /_dga' ba'i 'dod chags dang ldan pa dang /_de dang der mngon par dga' ba ste/_'di ni sdug bsngal kun 'byung ba zhes bya'o/_/de la sdug bsngal 'gog pa gang zhe na/_gang yang 'byung ba de'i sred pa 
[\[200a.7\]]dang /_dga' ba'i 'dod chags dang ldan pa dang /_de dang der mngon par dga' ba dang /_skyed pa dang /_sgrub pa 'di nyid la 'dod chags ma lus pa dang bral ba dang /_'gog pa 'di ni sdug bsngal 'gog pa'o/_/de la sdug bsngal 'gog par 'gro ba'i lam gang zhe na/_'phags pa'i lam yan 
[\[200b\]]
[\[200b.1\]]lag brgyad pa 'di nyid de/_'di lta ste/_yang dag pa'i lta ba nas/_yang dag pa'i ting nge 'dzin gyi bar du ste/_'di ni sdug bsngal 'gog par 'gro ba'i lam 'phags pa'i bden pa zhes bya'o/_/dge slong dag bzhi po 'di dag ni 'phags pa'i bden pa dag ces bya'o/_/dge slong dag ngas 
[\[200b.2\]]sngon ma thos pa'i chos rnams la 'di ni sdug bsngal lo zhes tshul bzhin yid la byas shing mang du byas pas ye shes skyes/_mig skyes/_rig pa skyes/_mang po shes pa skyes/_yid gzhungs pa skyes/_shes rab skyes so/_/snang ba byung ngo /_/dge slong dag ngas sngon ma thos pa'i chos 
[\[200b.3\]]rnams la 'di ni sdug bsngal kun 'byung ba'o zhes tshul bzhin yid la byas shing mang du byas pas ye shes skyes/_mig skyes/_rig pa skyes/_mang po shes pa skyes/_yid gzhungs pa skyes/_shes rab skyes so/_/snang ba byung ngo /_/dge slong dag ngas sngon ma thos pa'i chos rnams la 'di ni 
[\[200b.4\]]sdug bsngal 'gog pa'o zhes tshul bzhin yid la byas shing mang du byas pas ye shes skyes/_mig skyes/_rig pa skyes/_mang po shes pa skyes/_yid gzhungs pa skyes/_shes rab skyes so/_/snang ba byung ngo /_/dge slong dag ngas sngon ma thos pa'i chos rnams la 'di ni sdug bsngal 'gog par 'gro 
[\[200b.5\]]ba'i lam mo zhes bya ba nas snang ba byung ngo zhes bya ba'i bar du snga ma bzhin du sbyar ro/_/dge slong dag sdug bsngal yongs su shes par bya'o zhes bya ba nas snang ba byung ngo /_/zhes bya ba'i bar du snga ma bzhin du sbyar ro/_/dge slong dag ngas sngon ma thos pa'i chos rnams la sdug bsngal kun 'byung ba 'di 
[\[200b.6\]]spang bar bya'o zhes bya ba nas snang ba'i bar du thams cad snga ma bzhin no/_/dge slong dag sdug bsngal 'gog pa 'di mngon du bya'o zhes bya ba nas snang ba'i bar du snga ma bzhin no/_/dge slong dag sdug bsngal 'gog par 'gro ba'i lam 'di bsgom par bya'o zhes bya ba nas snang ba zhes bya ba'i bar du snga ma bzhin no/_/
[\[200b.7\]]dge slong dag ngas sngon ma thos pa'i chos rnams la sdug bsngal 'di yongs su shes so zhes bya ba nas de bzhin du sbyar ro/_/dge slong dag ngas sngon ma thos pa'i chos rnams la sdug bsngal kun 'byung ba 'di spangs so zhes bya ba nas de bzhin du sbyar ro/_/dge slong dag ngas sngon ma thos pa'i chos rnams la sdug 
[\[201a\]]
[\[201a.1\]]bsngal 'gog pa 'di mngon du byas so zhes bya ba nas de bzhin du sbyar ro/_/dge slong dag ngas sngon ma thos pa'i chos rnams la sdug bsngal 'gog par 'gro ba'i lam 'di bsgoms so zhes tshul bzhin yid la byas shing mang du byas pas/_ye shes skyes/_mig skyes/_rig pa skyes/_mang po 
[\[201a.2\]]shes pa skyes/_yid gzhungs pa skyes/_shes rab skyes so/_/snang ba byung ngo /_/dge slong dag de ltar ngas 'phags pa'i bden pa bzhi po 'di dag la 'di ltar tshul bzhin yid la byed pa na ji srid du lan gsum du bzlas te/_rnam pa bcu gnyis su bskor ba'i ye shes mthong ba ma skyes pa de srid du dge slong 
[\[201a.3\]]dag bdag bla na med pa yang dag par rdzogs pa'i byang chub mngon par rdzogs par sangs rgyas so zhes khas ma 'ches te nga la ye shes mthong ba ma skyes so/_/dge slong dag gang tshun chad ngas 'phags pa'i bden pa bzhi po 'di dag la de ltar lan gsum du bzlas te/_rnam pa bcu gnyis su bskor ba'i ye shes 
[\[201a.4\]]mthong ba skyes nas ngas sems rnam par grol ba dang /_shes rab rnam par grol ba mi 'khrugs pa mngon du byas pa de tshun chad dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes khas 'ches te/_nga'i ye shes mthong ba yang skyes so/_/nga'i skye ba 
[\[201a.5\]]zad do/_/tshangs par spyad pa bsnyen to/_/bya ba byas so/_/'di la srid pa gzhan mi shes so/_/de la 'di skad ces bya ste/_de ni tshangs dbyangs mi'am ci yi skad kyis gsung /_/yan lag khrag khrig stong 'phags bskal pa bye mang du/_/rtag tu bden pa shin tu bsgoms pas rang byung ba/_/shAkya 
[\[201a.6\]]thub pas kauN+Di n+ya la bka' stsal pa/_/mig dang rna ba sna ni mi rtag mi brtan te/_/lce dang lus dang yid kyang sdug bsngal bdag med stong /_/bems po rang bzhin rtswa dang rtsig pa ltar mi g.yo/_/'di la bdag med ming dang srog kyang yod ma yin/_/chos 'di thams cad rgyu la brten nas byung ba ste/_/
[\[201a.7\]]mtha' dang mtha' med lta dang bral zhing nam mkha' 'dra/_/byed pa po med de bzhin tshor ba po yang med/_/dge dang mi dge byas pa'i las ni chud mi za/_/phung po rnams la brten nas 'di ltar sdug bsngal 'byung /_/sred pa chu yis rnam par 'phel nas 'byung bar 'gyur/_/lam gyis chos rnams 
[\[201b\]]
[\[201b.1\]]mnyam pa nyid du rnam mthong nas/_/shin tu zad cing byang ba'i chos nyid kyis ni 'gags/_/kun rtog rtog pas bskyed pa'i tshul bzhin ma yin pas/_/ma rig byung ste 'di la 'byung byed gang yang med/_/'du byed rgyu yang 'byin te 'pho ba yod ma yin/_/'pho bar 'gyur la brten te rnam par shes pa 
[\[201b.2\]]'byung /_/rnam par shes las de ltar ming dang gzugs kyang 'byung /_/ming dang gzugs las dbang po drug ni yang dag 'byung /_/dbang po de dag 'dus pa la ni reg ces brjod/_/reg pa las ni tshor ba rnam gsum 'byung bar 'gyur/_/[{]chung zad [,]cung zad [}]tshor ba gang yin de kun sred par bshad/_/
[\[201b.3\]]sred pas las ni sdug bsngal phung po thams cad 'byung /_/nye bar len pa las ni srid pa thams cad 'byung /_/srid pa'i rkyen gyis de yi skye ba 'byung bar 'gyur/_/skye ba'i gzhi las rga dang na dang sdug bsngal 'gyur/_/srid pa'i dra ba 'di ni skye ba'i rnam pa mang /_/de ltar 'gro ba 'di rnams thams 
[\[201b.4\]]cad rkyen byung nyid/_/bdag gam gang zag 'pho ba po ni gang yang med/_/gang na rtog dang rnam rtog med de tshul bzhin brjod/_/tshul bzhin gang na yod der ma rig gang yang med/_/gang na ma rig pa ni 'gags par gyur de na/_/srid pa'i yan lag kun zad byung zhing zad nas 'gags/_
[\[201b.5\]]de ltar rkyen 'di de bzhin gshegs pas thugs su chud/_/des na rang byung bdag nyid bdag la lung ston to/_/rgyu rnams rtogs pa sangs rgyas yin pa ma gtogs par/_/phung po skye mched khams rnams sangs rgyas yin mi smra/_/'di la pha rol mu stegs can rten gnas med de/_/
[\[201b.6\]]chos sbyor 'di 'dra 'di la rab tu rtsod pa stong /_/yang dag mngon sangs rgyas las spyad cing rab dag pa/_/sems can de dag chos 'di shes pa'i skal ba yod/_/de ltar rnam pa bcu gnyis kyis/_/chos kyi 'khor lo rab bskor ba/_/kauN+Di n+yas ni kun shes te/_/dkon mchog gsum ni 
[\[201b.7\]]mngon du grub/_/sangs rgyas chos dang dge 'dun ni/_/de dag dkon mchog gsum yin te/_/tshangs pa'i grong khyer gnas kyi bar/_/gcig nas gcig tu sgra song ba/_/'jig rten mgon po skyob pa yis/_/rdul med 'khor lo rab tu bskor/_/gang dag 'jig rten rab dkon pa/_/
[\[202a\]]
[\[202a.1\]]dkon mchog gsum ni byung bar gyur/_/kauN+Di n+ya la sogs pa dag_/dge slong dag ni lnga po dang /_/lha ni bye ba drug cu rnams/_/chos kyi mig ni rnam par sbyangs/_/chos kyi 'khor lo bskor ba na/_/gzugs kyi khams na 'khod pa'i lha/_/gzhan yang bye ba brgyad cu po/_/de 
[\[202a.2\]]dag mig ni rnam par sbyangs/_/brgyad khri bzhi stong mi yi rnams/_/gang dag lhags pa de dag kyang /_/mig ni rnam par sbyangs gyur te/_/thams cad ngan par 'gro las grol/_/skad cig de la phyogs bcu mtha' yas par ni sangs rgyas gsung song ste/_/stobs bcu shAkya'i khyu mchog 
[\[202a.3\]]'di ni drang srong lhung bar gshegs nas su/_/bA rA Na sIr chos kyi 'khor lo dam pa gzhan min bskor to zhes/_/gsung snyan yid du 'ong zhing dge ba bar snang kun tu grags par gyur/_/phyogs bcu dag na sangs rgyas gang dag ji snyed thams cad mi gsung gyur/_/thub pa de dag rnams kyi rim gro 
[\[202a.4\]]pa dag kun gyis rgyal ba la/_/sgra gsan nas ni ci slad stobs bcus chos kyi bka' mchid rgyun kyang bkum/_/ci yi slad du mi gsung bzhugs par gyur pa myur du legs par gsungs/_/sngon gyi srid pa brgyar ni brtson 'grus stobs kyis byang chub bsgrubs nas su/_/byang chub sems dpa' 
[\[202a.5\]]brgya stong phrag mang rnams kyang phyir ni bsnyil ba mdzad/_/des na phan pa mdzad pas shin tu sbyangs pas byang chub shis pa brnyes/_/'khor lo gsum du bskor ba rab tu bskor bas des ni mi gsung gyur/_/thub pa de dag rnams kyi gsung 'di thos nas sems can bye ba brgya/_/byams pa'i 
[\[202a.6\]]stobs bskyed nas ni byang chub dam pa shis par yang dag zhugs/_/bdag cag rnams kyang thub pa de las brtson 'grus mthus 'phags rjes bslabs te/_/'jig rten la ni 'jig rten mchog gi chos mig sbyin par myur gyur cig_/de nas bcom ldan 'das la byang chub sems dpa' 
[\[202a.7\]]sems dpa' chen po byams pas 'di skad ces gsol to/_/bcom ldan 'das phyogs bcu'i 'jig rten gyi khams nas 'dus pa'i byang chub sems dpa' sems dpa' chen po 'di dag ni bcom ldan 'das la chos kyi 'khor lo bskor ba'i rnam par 'phrul ba'i phyogs nyan par 'tshal 
[\[202b\]]
[\[202b.1\]]ba lags na/_de'i slad du bcom ldan 'das de bzhin gshegs pas chos kyi 'khor lo rnam pa ji lta bu zhig bskor ba/_de bzhin gshegs pa dgra bcom pa yang dag par rdzogs pa'i sangs rgyas kyis legs par bshad du gsol/_bcom ldan 'das kyis bka' stsal pa/_byams pa chos 
[\[202b.2\]]kyi 'khor lo de ni gting mi dmigs pa'i phyir zab pa'o/_/'khor lo de ni gnyis dang bral ba'i phyir mthong bar dka' ba'o/_/'khor lo de ni yid la byed pas yid la bya ba ma yin pa'i phyir/_khong du chud par dka' ba'o/_/'khor lo de ni ye shes dang rnam par shes pa mnyam pa nyid du 
[\[202b.3\]]rtogs pa'i phyir/_rnam par shes par dka' ba'o/_/'khor lo de ni sgrib pa med pa'i rnam par thar pa thob pa'i phyir/_rnyog pa med pa'o/_/'khor lo de ni dpe gzhag pa dang bral ba'i phyir phra ba'o/_/'khor lo de ni rdo rje lta bu'i ye shes kyis thob pa'i phyir snying po'o/_/'khor lo de ni sngon gyi 
[\[202b.4\]]mthar ma byung ba'i phyir mi phyed pa'o/_/'khor lo de ni spros pa'i skyon thams cad dang bral ba'i phyir spros pa med pa'o/_/'khor lo de ni shin tu mthar thug pa'i phyir mi 'khrugs pa'o/_/'khor lo de ni nam mkha' dang mtshungs pa'i phyir thams cad kyi rjes su song ba'o/_/byams pa 
[\[202b.5\]]chos kyi 'khor lo de ni chos thams cad kyi rang bzhin dang ngo bo nyid kun tu bstan pa 'jig pa'i 'khor lo'o/_/skye ba med pa dang /_'gag pa med pa dang /_'byung ba med pa'i 'khor lo'o/_/kun gzhi med pa'i 'khor lo'o/_/rtog pa med pa dang /_rnam par rtog pa med pa'i 
[\[202b.6\]]chos kyi tshul la rtogs pa'i 'khor lo'o/_/stong pa nyid kyi 'khor lo'o/_/mtshan ma med pa'i 'khor lo'o/_/smon pa med pa'i 'khor lo'o/_/mngon par 'du bya ba med pa'i 'khor lo'o/_/dben pa'i 'khor lo'o/_/'dod chags dang bral ba'i 'khor lo'o/_/'gog pa'i 
[\[202b.7\]]'khor lo'o/_/de bzhin gshegs pas thugs su chud pa'i 'khor lo'o/_/chos kyi dbyings 'dres pa med pa'i 'khor lo'o/_/yang dag pa'i mtha' rnam par mi 'khrugs pa'i 'khor lo'o/_/chags pa med cing sgribs pa med pa'i 'khor lo'o/_/rten pa la 'jug cing gnyis su lta ba 
[\[203a\]]
[\[203a.1\]]las yang dag par 'da' ba'i 'khor lo'o/_/chos kyi dbyings mtha' dang dbus med par rnam par mi 'khrugs pa'i 'khor lo'o/_/sangs rgyas kyi mdzad pa lhun gyis grub par rgyun mi gcod pa'i 'khor lo'o/_/'jug pa med cing mngon par grub pa med pa'i 'khor lo'o/_/
[\[203a.2\]]shin tu dmigs su med pa'i 'khor lo'o/_/blang ba med pa dang dor ba med pa'i 'khor lo'o/_/brjod du med pa'i 'khor lo'o/_/rang bzhin gyis ji lta ba bzhin gyi 'khor lo'o/_/yul gcig la chos thams cad mnyam pa nyid du 'jug pa'i 'khor lo'o/_/sems can 'dul ba'i phyir 
[\[203a.3\]]phyad par byin gyis rlob cing ldog pa med pa'i 'khor lo'o/_/gnyis su med cing sgro btags pa med pa don dam pa'i tshul la 'jug pa'i 'khor lo'o/_/chos kyi dbyings su yang dag par 'du ba'i 'khor lo'o/_/'khor lo de ni tshad thams cad las shin tu 'das pas dpag tu med pa'o/_/
[\[203a.4\]]'khor lo de ni grangs thams cad dang bral bas grangs med pa'o/_/'khor lo de ni sems kyi lam las yang dag par 'das pas bsam gyis mi khyab pa'o/_/'khor lo de ni gzhal ba dang bral bas mtshungs pa med pa'o/_/'khor lo de ni sgra skad kyi tshig gi lam thams cad dang bral bas 
[\[203a.5\]]brjod du med pa ste/_tshad med pa/_dpe med pa/_dpe dang bral ba/_nam mkha' dang mtshungs shing 'dra ba/_chad pa med pa/_rtag pa med pa/_rten pa la 'jug pa dang mi 'gal ba/_zhi ba/_shin tu nye bar zhi ba/_de kho na/_de bzhin nyid/_ma nor ba de bzhin nyid/_gzhan ma yin pa/_gzhan 
[\[203a.6\]]du mi 'gyur ba/_sems can thams cad kyi sgrar brjod pa/_bdud rnams tshar gcod pa/_mu stegs can rnams pham par byed pa/_'khor ba'i yul las 'da' ba/_sangs rgyas kyi yul la 'jug pa/_'phags pa'i gang zag rnams kyis yongs su shes pa/_rang sangs rgyas 
[\[203a.7\]]rnams kyis rtogs pa/_byang chub sems dpa' rnams kyis yongs su bzung ba/_de bzhin gshegs pa thams cad dang dbyer med pa'o//_//'phags pa rgya cher rol pa zhes bya ba theg pa chen po'i mdo/_bam po bco brgyad pa ste tha ma/_byams pa de 
[\[203b\]]
[\[203b.1\]]bzhin gshegs pas chos kyi 'khor lo rnam pa 'di lta bu bskor te/_de bskor bas de bzhin gshegs pa la de bzhin gshegs pa'o zhes bya'o/_/yang dag par rdzogs pa'i sangs rgyas zhes bya'o/_/rang byung zhes bya'o/_/chos kyi rje zhes bya'o/_/'dren pa zhes bya'o/_/rnam par 'dren pa zhes 
[\[203b.2\]]bya'o/_/yongs su 'dren pa zhes bya'o/_/ded dpon zhes bya'o/_/chos thams cad la dbang sgyur ba zhes bya'o/_/chos kyi dbang phyug ces bya'o/_/chos kyi 'khor lo bskor ba zhes bya'o/_/chos kyi sbyin bdag ces bya'o/_/mchod sbyin rje zhes bya'o/_/mchod sbyin legs par mdzad pa zhes 
[\[203b.3\]]bya'o/_/brtul zhugs grub pa zhes bya'o/_/dgongs pa rdzogs pa zhes bya'o/_/'chad pa po zhes bya'o/_/dbugs 'byin pa zhes bya'o/_/bde ba mdzad pa zhes bya'o/_/dpa' bo zhes bya'o/_/nyon mongs pa spong ba zhes bya'o/_/g.yul las rnam par rgyal ba zhes bya'o/_/gdugs 
[\[203b.4\]]dang rgyal mtshan dang ba dan bsgreng ba zhes bya'o/_/snang ba mdzad pa zhes bya'o/_/'od mdzad pa zhes bya'o/_/mun pa sel ba zhes bya'o/_/sgron ma 'dzin pa zhes bya'o/_/sman pa'i rgyal po chen po zhes bya'o/_/yang dag pa'i gso ba mdzad pa zhes bya'o/_/zug rngu 'byin pa chen po zhes 
[\[203b.5\]]bya'o/_/ye shes gzigs pa rab rib mi mnga' ba zhes bya'o/_/kun tu gzigs pa zhes bya'o/_/kun tu rnam par gzigs pa zhes bya'o/_/kun nas spyan ces bya'o/_/kun nas 'od ces bya'o/_/kun tu snang ba zhes bya'o/_/kun nas sgo zhes bya'o/_/kun tu bzang po zhes bya'o/_/
[\[203b.6\]]kun tu mdzes pa zhes bya'o/_/gnas pa med la blang ba med cing dor ba med pa zhes bya'o/_/mtho bar sems pa dang /_dma' bar sems pa med pa'i phyir sa dang mtshungs pa zhes bya'o/_/rab tu mi g.yos pa'i phyir ri'i dbang po dang 'dra ba zhes bya'o/_/yon tan thams cad dang ldan pa'i phyir/_
[\[203b.7\]]'jig rten thams cad kyi dpal zhes bya'o/_/'jig rten thams cad las mngon par 'phags pa'i phyir/_spyi gtsug bltar mi mthong ba zhes bya'o/_/zab cing gting dpag dka' ba'i phyir rgya mtsho dang mtshungs pa zhes bya'o/_/byang chub kyi phyogs kyi chos rin po che thams cad rdzogs pa'i phyir 
[\[204a\]]
[\[204a.1\]]chos rin po che'i 'byung gnas zhes bya'o/_/gnas pa med pa'i phyir rlung dang mtshungs pa zhes bya'o/_/chags pa med cing bcings pa med la grol ba med pa'i sems dang ldan pa'i phyir blo chags pa med pa zhes bya'o/_/chos thams cad nges par rtogs pa'i phyir phyir mi ldog pa'i 
[\[204a.2\]]chos zhes bya'o/_/bsnyen par dka' zhing rlom sems thams cad spangs te nyon mongs pa thams cad sreg par gnas pa'i phyir me dang mtshungs pa zhes bya'o/_/kun tu rtog pa rnyog pa med cing sku dang thugs dri ma med la sdig pa bsal ba'i phyir chu dang mtshungs pa zhes bya'o/_/ye shes yul 
[\[204a.3\]]la chags pa med pa dang /_chos kyi dbyings mtha' dang dbung med pa'i spyod yul gyi ye shes dang /_/mngon par shes pa brnyes pa'i phyir nam mkha' dang mtshungs pa zhes bya'o/_/sgrib pa'i chos thams cad shin tu spangs pa'i phyir sgrib pa med pa'i ye shes dang rnam par thar pa la gnas 
[\[204a.4\]]pa zhes bya'o/_/nam mkha' dang mtshungs par mig gi lam las yang dag par 'das pa'i phyir chos kyi dbyings thams cad du song ba'i sku dang ldan pa zhes bya'o/_/'jig rten gyi yul thams cad kyis nyon mongs pa med pa'i phyir sems can gyi mchog ces bya'o/_/sems can chags pa med pa 
[\[204a.5\]]zhes bya'o/_/blo tshad med pa zhes bya'o/_/'jig rten las 'das pa'i chos ston pa zhes bya'o/_/'jig rten gyi slob dpon zhes bya'o/_/'jig rten gyi mchod rten zhes bya'o/_/'jig rten na mngon par 'phags pa zhes bya'o/_/'jig rten gyi chos kyis mi gos pa zhes bya'o/_/'jig rten gyi 
[\[204a.6\]]mgon po zhes bya'o/_/'jig rten gyi gtso bo zhes bya'o/_/'jig rten gyi phul zhes bya'o/_/'jig rten gyi dbang phyug ces bya'o/_/'jig rten gyi mchod pa zhes bya'o/_/'jig rten gyi dpung gnyen zhes bya'o/_/'jig rten gyi pha rol tu byon pa zhes bya'o/_/'jig rten gyi sgron ma zhes bya'o/_/
[\[204a.7\]]'jig rten las 'das pa zhes bya'o/_/'jig rten gyi bla ma zhes bya'o/_/'jig rten gyi don mdzad pa zhes bya'o/_/'jig rten dang 'thun par mdzad pa zhes bya'o/_/'jig rten mkhyen pa zhes bya'o/_/'jig rten gyi bdag po brnyes pa zhes bya'o/_/sbyin gnas chen po zhes bya'o/_/mchod pa'i 
[\[204b\]]
[\[204b.1\]]'os zhes bya'o/_/bsod nams kyi zhing chen po zhes bya'o/_/sems can chen po zhes bya'o/_/sems can dam pa zhes bya'o/_/sems can mchog ces bya'o/_/sems can rab mchog ces bya'o/_/sems can bla ma zhes bya'o/_/sems can gong na med pa zhes bya'o/_/sems can mnyam pa med 
[\[204b.2\]]pa zhes bya'o/_/sems can 'dra ba med pa zhes bya'o/_/rtag tu mnyam par bzhag pa zhes bya'o/_/chos thams cad kyi mnyam pa nyid la gnas pa zhes bya'o/_/lam brnyes pa zhes bya'o/_/lam ston pa zhes bya'o/_/lam mtshon pa zhes bya'o/_/lam la shin tu gnas pa zhes bya'o/_/
[\[204b.3\]]bdud kyi yul las yang dag par 'das pa zhes bya'o/_/bdud kyi dkyil 'khor 'joms par mdzad pa zhes bya'o/_/rga shi mi mnga' bas bsil ba'i dngos po brnyes pa zhes bya'o/_/mun pa mun nag dang bral ba zhes bya'o/_/the tsom dang bral ba zhes bya'o/_/dogs pa dang bral ba zhes 
[\[204b.4\]]bya'o/_/nyon mongs pa dang bral ba zhes bya'o/_/som nyi btul ba zhes bya'o/_/yid gnyis yang dag par bcom pa zhes bya'o/_/chags pa dang bral ba zhes bya'o/_/rnam par grol ba zhes bya'o/_/rnam par dag pa zhes bya'o/_/'dod chags dang bral ba zhes bya'o/_/zhe sdang dang 
[\[204b.5\]]bral ba zhes bya'o/_/gti mug dang bral ba zhes bya'o/_/zag pa zad pa zhes bya'o/_/nyon mongs pa mi mnga' ba zhes bya'o/_/dbang dang ldan par gyur pa zhes bya'o/_/thugs shin tu rnam par grol ba zhes bya'o/_/shes rab shin tu rnam par grol ba zhes bya'o/_/cang mkhyen pa zhes 
[\[204b.6\]]bya'o/_/glang po chen po zhes bya'o/_/bya ba mdzad pa zhes bya'o/_/byed pa mdzad pa zhes bya'o/_/khur bor ba zhes bya'o/_/rang gi don rjes su brnyes pa zhes bya'o/_/srid par kun du sbyor ba yongs su zad pa zhes bya'o/_/mnyam pa nyid kyi ye shes kyis rnam par grol ba zhes bya'o/_/sems kyi 
[\[204b.7\]]dbang dam pa thams cad kyi pha rol tu byon pa zhes bya'o/_/sbyin pa'i pha rol tu byon pa zhes bya'o/_/tshul khrims kyis mngon par 'phags pa zhes bya'o/_/bzod pa'i pha rol tu byon pa zhes bya'o/_/brtson 'grus kyis mngon par 'phags pa zhes bya'o/_/bsam gtan dang mngon par shes pa 
[\[205a\]]
[\[205a.1\]]brnyes pa zhes bya'o/_/shes rab kyi pha rol tu byon pa zhes bya'o/_/smon lam grub pa zhes bya'o/_/byams pa chen po la gnas pa zhes bya'o/_/snying rje chen po la gnas pa zhes bya'o/_/dga' ba chen po la gnas pa zhes bya'o/_/btang snyoms chen po la gnas pa zhes bya'o/_/
[\[205a.2\]]sems can bsdu ba la brtson pa zhes bya'o/_/sgrib pa med pa'i so so yang dag par rig pa brnyes pa zhes bya'o/_/rton par gyur pa zhes bya'o/_/bsod nams chen po zhes bya'o/_/ye shes chen po dang ldan pa zhes bya'o/_/dran pa dang blo gros dang rtogs pa dang blo phun sum tshogs pa zhes 
[\[205a.3\]]bya'o/_/dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_zhi gnas dang /_lhag mthong gis snang ba brnyes pa zhes bya'o/_/'khor ba'i rgya mtsho las rgal ba zhes bya'o/_/
[\[205a.4\]]pha rol tu byon pa zhes bya'o/_/thang la byon pa zhes bya'o/_/bde ba brnyes pa zhes bya'o/_/mi bsnyengs pa brnyes pa zhes bya'o/_/nyon mongs pa'i tsher ma dkrugs pa zhes bya'o/_/skyes bu zhes bya'o/_/skyes bu chen po zhes bya'o/_/skyes bu seng ge zhes bya'o/_/'jigs pa dang 
[\[205a.5\]]spu zing zhes byed pa mi mnga' ba zhes bya'o/_/glang po zhes bya'o/_/dri ma med pa zhes bya'o/_/dri ma gsum spangs pa zhes bya'o/_/rig pa po zhes bya'o/_/rig pa gsum brnyes pa zhes bya'o/_/chu bo bzhi las rgal ba zhes bya'o/_/rin po che'i gdugs 'dzin pa gcig pur 
[\[205a.6\]]gyur pa'i phyir rgyal rigs zhes bya'o/_/sdig pa'i chos spangs pa'i phyir bram ze zhes bya'o/_/ma rig pa'i sgo nga'i sbubs bcom pa'i phyir dge slong zhes bya'o/_/chags pa thams cad las yang dag par 'das pa'i phyir dge sbyong zhes bya'o/_/nyon mongs pa gzigs pa'i phyir gtsang sbra 
[\[205a.7\]]can zhes bya'o/_/stobs dang ldan pa zhes bya'o/_/stobs bcu mnga' ba zhes bya'o/_/bcom ldan 'das zhes bya'o/_/sku bsgoms pa zhes bya'o/_/rgyal po'i yang rgyal po zhes bya'o/_/chos kyi rgyal po zhes bya'o/_/chos kyi 'khor lo mchog dam pa bskor zhing rjes su ston pa zhes 
[\[205b\]]
[\[205b.1\]]bya'o/_/mi 'khrugs pa'i chos ston pa zhes bya'o/_/thams cad mkhyen pa'i ye shes kyi dbang bskur ba zhes bya'o/_/chags pa med pa'i ye shes chen po dri ma med cing rnam par grol ba'i go 'phang gi thabs brnyes pa zhes bya'o/_/byang chub kyi yan lag bdun gyi rin po che dang ldan pa zhes bya'o/_/
[\[205b.2\]]chos rin po che thams cad kyi khyad par brnyes pa zhes bya'o/_/blon po 'phags pa'i nyan thos thams cad kyis zhal gyi dkyil 'khor du bltas pa zhes bya'o/_/sras byang chub sems dpa' sems dpa' chen po'i 'khor can zhes bya'o/_/gdul ba shin tu btul ba zhes bya'o/_/byang chub 
[\[205b.3\]]sems dpa' legs par lung bstan pa zhes bya'o/_/rnam thos kyi bu dang 'dra ba zhes bya'o/_/'phags pa'i nor bdun gyi mdzod byin pa zhes bya'o/_/lhug par gtong ba zhes bya'o/_/bde ba phun sum tshogs pa thams cad dang ldan pa zhes bya'o/_/re ba thams cad sbyin pa zhes bya'o/_/'jig 
[\[205b.4\]]rten thams cad la phan pa dang bde bas rjes su skyong ba zhes bya'o/_/dbang po dang mtshungs pa zhes bya'o/_/ye shes mchog gi rdo rje 'chang ba zhes bya'o/_/kun nas spyan zhes bya'o/_/chos thams cad la sgrib pa mi mnga' bar gzigs pa zhes bya'o/_/ye shes kyis kun tu rnam par 'phrul pa 
[\[205b.5\]]zhes bya'o/_/chos kyi gar gyi rgyud rgya chen po ston pa la zhugs pa zhes bya'o/_/zla ba dang mtshungs pa zhes bya'o/_/'gro ba thams cad kyis blta bas mi ngoms pa zhes bya'o/_/'od rnam par dag cing kun du yangs pa zhes bya'o/_/dga' ba dang mchog tu dga' bar mdzad pa'i 'od ces bya'o/_/
[\[205b.6\]]sems can thams cad la mngon du phyogs shing gzigs par snang ba zhes bya'o/_/'gro ba thams cad kyi sems dang bsam pa'i snod ji lta ba bzhin du snang ba brnyes pa zhes bya'o/_/bkod pa chen po zhes bya'o/_/slob pa dang mi slob pa'i skar ma'i tshogs kyi 'khor can zhes bya'o/_/nyi ma'i 
[\[205b.7\]]dkyil 'khor dang mtshungs pa zhes bya'o/_/mun pa mun nag bsal ba zhes bya'o/_/tog chen po dang ldan pa'i rgyal po zhes bya'o/_/'od zer tshad med cing mtha' yas pa zhes bya'o/_/snang ba chen po kun tu ston pa zhes bya'o/_/dris pa thams cad lung bstan pa ston pa la rmongs pa mi mnga' 
[\[206a\]]
[\[206a.1\]]ba zhes bya'o/_/ma rig pa'i mun pa chen po 'joms par mdzad pa zhes bya'o/_/ye shes kyi snang ba chen pos rnam par gzigs pa'i blo dang ldan pa zhes bya'o/_/rnam par mi rtog pa zhes bya'o/_/byams pa dang snying brtse ba dang /_snying rje chen pos 'gro ba thams cad la 'od zer mnyam par gtong zhing 
[\[206a.2\]]yul tshad med pa zhes bya'o/_/shes rab kyi pha rol tu phyin pa zab cing rnyed par dka' la blta dka' ba'i dkyil 'khor can zhes bya'o/_/tshangs pa dang mtshungs pa zhes bya'o/_/rab tu zhi ba'i spyod lam dang ldan pa zhes bya'o/_/spyod lam dang spyod pa'i khyad par thams cad dang ldan pa zhes bya'o/_/
[\[206a.3\]]gzugs dam pa mnga' ba zhes bya'o/_/blta bas mi ngoms pa zhes bya'o/_/dbang po zhi ba zhes bya'o/_/yid zhi ba zhes bya'o/_/zhi gnas kyi tshogs yongs su rdzogs pa zhes bya'o/_/zhi gnas dam pa brnyes pa zhes bya'o/_/dul ba dang zhi gnas mchog brnyes pa zhes bya'o/_/zhi gnas 
[\[206a.4\]]dang lhag mthong gi tshogs yongs su rdzogs pa zhes bya'o/_/sbas pa dang /_dbang po thul ba dang /_glang po ltar shin tu dul ba dang /_mtsho ltar rnyog pa med cing dang ba zhes bya'o/_/nyon mongs pa'i bag chags kyi sgrib pa thams cad legs par spangs pa zhes bya'o/_/skyes bu chen po'i mtshan sum 
[\[206a.5\]]cu rtsa gnyis dang ldan pa zhes bya'o/_/skyes bu mchog ces bya'o/_/dpe byad bzang po brgyad cu'i 'khor sna tshogs kyis sku spras pa zhes bya'o/_/skyes bu khyu mchog ces bya'o/_/stobs bcu dang ldan pa zhes bya'o/_/mi 'jigs pa bzhi brnyes pa zhes bya'o/_/skyes bu 'dul ba'i kha lo sgyur ba 
[\[206a.6\]]bla na med pa zhes bya'o/_/ston pa zhes bya'o/_/sangs rgyas kyi chos ma 'dres pa bco brgyad yongs su rdzogs pa zhes bya'o/_/sku dang gsung dang thugs kyi 'phrin las kyi mtha' ma smad pa zhes bya'o/_/rnam pa thams cad kyi mchog dang ldan pa'i phyir shin tu yongs su sbyangs pa'i ye shes kyi dkyil 
[\[206a.7\]]'khor mnga' ba zhes bya'o/_/rten cing 'brel bar 'byung ba mnyam pa nyid du mngon par thugs su chud pa'i phyir stong pa nyid la gnas pa zhes bya'o/_/don dam pa'i bden pa'i tshul rab tu rtogs pa'i phyir mtshan ma med pa la gnas pa zhes bya'o/_/'jug pa thams cad kyis mi gos pa'i phyir smon pa med pa 
[\[206b\]]
[\[206b.1\]]la gnas pa zhes bya'o/_/'du byed thams cad kyi rgyun bcad pa'i phyir/_mngon par 'du mdzad pa mi mnga' ba zhes bya'o/_/yang dag pa'i mtha'i ye shes kyi yul rnam par mi 'khrugs pa'i phyir/_/yang dag par gsung ba zhes bya'o/_/de bzhin nyid dang chos kyi dbyings dang nam mkha'i mtshan nyid shes pa'i 
[\[206b.2\]]yul yin pa'i phyir ma nor ba de bzhin nyid dang /_/gzhan ma yin pa gsung ba zhes bya'o/_/chos thams cad sgyu ma dang /_smig rgyu dang /_rmi lam dang /_chu zla dang /_brag ca dang /_mig yor dang mtshungs par gnas pa'i phyir nyon mongs pa med pa'i chos shin tu rtogs pa zhes bya'o/_/yongs su mya 
[\[206b.3\]]ngan las 'das pa'i rgyu skyed pa'i phyir mthong ba dang thos pa don yod pa zhes bya'o/_/sems can gdul bar btul ba'i rtsal dang ldan pa'i phyir gom pa 'dor ba don yod pa zhes bya'o/_/ma rig pa dang srid pa'i sred pa yang dag par bcad pa'i phyir 'obs las rgal ba zhes bya'o/_/nges par 'byin 
[\[206b.4\]]pa'i lam legs par bstan pa'i phyir zam pa btags pa zhes bya'o/_/bdud kyi yul dang spyod pa thams cad kyis mi gos pa'i phyir bdud dang nyon mongs pa'i phyir rgol ba las rgyal ba zhes bya'o/_/'dod pa'i khams las yang dag par 'das pa'i phyir 'dod pa'i 'dam las rgal ba zhes bya'o/_/
[\[206b.5\]]gzugs kyi khams las yang dag par 'das pa'i phyir nga rgyal gyi rgyal mtshan bsnyal ba zhes bya'o/_/gzugs med pa'i khams las yang dag par 'das pa'i phyir shes rab kyi rgyal mtshan bsgreng ba zhes bya'o/_/chos kyi sku dang ye shes kyi sku dang ldan pa'i phyir 'jig rten gyi yul thams cad 
[\[206b.6\]]las yang dag par 'das pa zhes bya'o/_/yon tan rin po che'i ye shes kyi me tog mtha' yas pa shin tu rgyas shing rnam par grol ba'i 'bras bu shin tu phun sum tshogs pa'i phyir sdong po chen po zhes bya'o/_/'byung ba dang mthong ba rnyed par dka' ba'i phyir u dum bA ra'i me tog dang mtshungs pa zhes 
[\[206b.7\]]bya'o/_/tshul ji lta ba bzhin du nges par 'byung ba'i bsam pa shin tu yongs su rdzogs par mdzad pa'i phyir yid bzhin gyi nor bu rin po che'i rgyal po dang mtshungs pa zhes bya'o/_/yun ring po nas gtong ba dang tshul khrims dang dka' thub dang brtul zhugs dang /_tshangs par spyod pa brtan por 
[\[207a\]]
[\[207a.1\]]yang dag par blangs pas mi g.yo zhing mi skyod pa'i phyir/_zhabs shin tu gnas pa zhes bya'o/_/yun ring po nas pha ma dang /_dge sbyong dang /_bram ze dang /_bla ma dang /_sbyin gnas rnams dang /_chos dang ldan pa yongs su skyong ba dang /_skyabs su lhags pa rnams yongs su mi gtong 
[\[207a.2\]]ba'i phyir/_/zhabs kyi mthil bkra shis dang g.yung drung 'khyil pa dang /_'khor lo rtsibs stong dang ldan pa sna tshogs kyi mtshan dang ldan pa zhes bya'o/_/yun ring po nas srog gcod pa spangs pa'i phyir zhabs kyi rting pa yangs pa zhes bya'o/_/yun ring po nas sems can gzhan srog gcod pa spang ba yang dag par 
[\[207a.3\]]'dzin du 'jug pa'i phyir phyag gi sor mo ring ba zhes bya'o/_/yun ring po nas srog gcod pa spang ba'i yon tan gyi bsngags pa brjod pa mdzad pa dang /_skye bo mang po'i skyabs mdzad pa'i phyir/_sku che zhing drang ba zhes bya'o/_/yun ring po nas pha ma dang /_dge sbyong dang /_bram ze dang /_bla ma dang /_
[\[207a.4\]]sbyin gnas la bsnyen bkur dang yongs su spyad pa byed cing bkru ba dang /_byug pa dang /_mar dang /_'bru mar gyis skud cing lag dar te lus la spyad pa byed pas yongs su mi skyo ba'i phyir/_phyag dang zhabs 'jam zhing mnyen pa zhes bya'o/_/bsdu ba'i dngos po bzhi po sbyin pa dang /_snyan par smra ba dang /_
[\[207a.5\]]don byed pa dang /_don 'thun pa'i dra bas sems can bsdu ba la mkhas pa legs par bslabs pa'i phyir phyag dang zhabs dra bas 'brel ba zhes bya'o/_/yun ring po nas gong nas gong du dge ba'i rtsa ba shin tu khyad par du 'phags pa la lhag par dmigs pa'i phyir zhabs mtho ba zhes bya'o/_/yun 
[\[207a.6\]]ring po nas pha ma dang /_dge sbyong dang /_bram ze dang /_bla ma dang /_sbyin gnas dang /_de bzhin gshegs pa'i mchod rten la skor ba byed pa dang /_lus kyi las dang /_gus par chos nyan cing spu zing zhes byed pa dang /_sems can gzhan yang dag par dga' bar byed pa dang /_chos ston pa la 
[\[207a.7\]]sbyor ba'i phyir yan lag gi spu gyen du g.yas su 'khyil bar mngon par grub pa zhes bya'o/_/yun ring po nas bsti stang du byas te/_chos nyan pa dang /_'dzin pa dang /_klog pa dang /_shes par byed pa dang /_don dang tshig rnam par nges par rtog pa la mkhas pas rga ba dang /_na ba dang /_'chi ba 
[\[207b\]]
[\[207b.1\]]la mngon du phyogs pa'i sems can thams cad la skyabs su 'gro ba sbyin pa dang /_bsti stang du byas te chos ston cing mi brnyas pa'i blo dang ldan pa'i phyir byin pa [{]ri dgas [,]ri dwags [}]e na ya'i lta bu zhes bya ba'o/_/yun ring po nas dge sbyong dang /_bram ze rnams dang /_de las gzhan pa tshangs pa mtshungs par spyod 
[\[207b.2\]]pa rnams la tshangs par spyod pa'i rjes su gzung ba'i yo byad thams cad sbyin pa dang /_sgren mo rnams la gos sbyin pa dang /_gzhan gyi chung ma la mi 'phyo ba dang /_tshangs par spyod pa'i yon tan gyi bsngags pa brjod pa dang /_ngo tsha shes pa dang /_khrel yod pa rjes su bsrung ba brtan por yang 
[\[207b.3\]]dag par blangs pa'i phyir mdoms kyi sba ba sbubs su nub pa zhes bya'o/_/yun ring po nas lag pa dang rkang pa sbom pa dang /_sems can la mi 'tshe bar sbyor ba dang /_lus kyi las dang /_ngag gi las dang /_yid kyi las byams pa dang ldan pa'i phyir phyag ring ba zhes bya'o/_/yun ring po nas 
[\[207b.4\]]zas kyi tshod shes pa dang nyung ngu za ba dang /_lto sdom pa dang /_nad pa la sman sbyin pa dang /_skye bo dman pa la mi brnyas pa dang /_mgon med pa khyad du mi gsod pa dang /_de bzhin gshegs pa'i mchod rten zhig pa 'chos pa dang /_mchod rten rtsig pa dang /_'jigs pas nyen pa'i sems can rnams 
[\[207b.5\]]la mi 'jigs pa sbyin pa'i phyir shing n+ya gro d+ha ltar chu zheng gab pa zhes bya'o/_/yun ring po nas pha ma dang /_bram ze dang /_dge sbyong dang /_bla ma dang /_sbyin gnas rnams la bkru ba dang /_bsku ba dang /_mar dang /_'bru mar gyis skud pa dang /_grang ba'i dus na ni chu dron po dang tsha ba'i dus na ni chu grang 
[\[207b.6\]]ba dang /_bsil grib dang dus kyi bde ba'i longs spyod sbyin pa dang /_shing bal 'jam po ltar reg na bde zhing 'jam pa'i ras legs par bting ba'i mal cha sbyin pa dang /_de bzhin gshegs pa'i mchod rten la spos kyi 'bru mar 'thor ba dang /_dar phra mo'i rgyal mtshan dang /_ba dan dang /_srad bu 'bul 
[\[207b.7\]]ba'i phyir sku'i pags pa 'jam zhing mnyen la srab pa zhes bya'o/_/yun ring po nas sems can la khong khro ba med pa dang /_byams pa bsgoms pa la sbyor ba dang /_bzod pa dang des pa la sems can gzhan dag 'dzud pa dang /_khon du 'dzin pa med cing gnod sems med pa'i yon tan 
[\[208a\]]
[\[208a.1\]]gyi bsngags pa brjod pa dang /_de bzhin gshegs pa'i mchod rten dang /_de bzhin gshegs pa'i sku gzugs rnams la gser gyi rgyan dang /_gser gyi me tog dang /_gser gyi phye ma 'thor ba dang /_gser gyi kha dog lta bu'i dar gyi ba dan dang /_rgyal mtshan dang /_
[\[208a.2\]]rgyan dang /_gser gyi snod dang /_gser gyi kha dog lta bu'i gos 'bul ba'i phyir/_pags pa'i mdog gser gyi kha dog lta bu zhes bya'o/_/yun ring po nas mkhas pa'i gan du 'gro zhing dge ba dang mi dge ba gang yin zhes 'dri ba dang /_kha na ma tho ba dang bcas pa dang /_kha na ma 
[\[208a.3\]]tho ba med pa dang /_bsten par bya ba dang /_bsten par bya ba ma yin pa dang /_/ngan pa dang /_'bring dang /_gya nom pa'i chos yongs su 'dri ba dang /_de'i don dpyad pa dang /_yongs su 'jal ba la rmongs pa med pa dang /_de bzhin gshegs pa'i mchod rten la srin bu ki ta dang /_
[\[208a.4\]]lu ta'i tshad dang /_ba rgya dang /_me tog rnying pa dang /_rtswa sna tshogs dang /_phyag dar yod pa sel bar sbyor ba'i phyir spu re re nas skyes pa zhes bya'o/_/yun ring po nas pha ma dang /_gtso bo dang /_dam pa dang /_mchod pa'i 'os dang /_dge sbyong dang /_bram ze dang /_phongs pa dang /_slong 
[\[208a.5\]]ba la [{]stsogs [,]sogs [}]pa 'ongs pa dag la bsti stang du byas te/_bsam pa ji lta ba bzhin du zas dang /_skom dang /_mal cha dang /_sman dang /_gos dang /_gnas dang /_mar me dang /_'tsho ba'i yo byad rung ba sbyor ba dang /_khron pa dang /_rdzing chu bsil bas gang ba dag_/skye bo mang po'i 
[\[208a.6\]]longs spyod du sbyin pa'i phyir bdun mtho ba zhes bya'o/_/yun ring po nas pha ma dang /_dge sbyong dang /_bram ze dang /_bla ma dang /_sbyin gnas la 'dud pa dang /_rab tu 'dud pa dang /_gsong por smra ba dang /_mi 'jigs pa sbyin pa dang /_nyam chung ba la mi brnyas pa dang /_skyabs 
[\[208a.7\]]su song ba yongs su mi gtong ba brtan por yang dag par blangs pa yongs su mi gtong ba'i phyir/_ro stod seng ge 'dra ba zhes bya'o/_/yun ring po nas rang gi nyes pa la yongs su 'jal ba dang /_gzhan gyi 'khrul pa dang /_gzhan gyi skyon la nyes par mi lta ba dang /_rtsod pa'i rtsa ba dang /_
[\[208b\]]
[\[208b.1\]]gzhan 'byed par byed pa'i brjod pa yongs su spong ba dang /_gsang tshig legs par 'dor ba dang /_ngag gi las kyi mtha' legs par bsrungs pa'i phyir/_thal gong rgyas pa zhes bya'o/_/yun ring po nas pha ma dang /_dge sbyong dang /_bram ze dang /_bla ma dang /_sbyin gnas 
[\[208b.2\]]rnams la ldang ba dang /_bsu ba dang /_gsong por smra ba dang /_bstan bcos thams cad la 'jigs pa med pas rtsod par 'dod pa'i sems can tshar gcod pa dang /_rang gi chos 'dul ba dang 'thun par yang dag par 'jug pa dang /_rgyal po dang blon po la sogs pa dge ba'i las 
[\[208b.3\]]kyi lam la 'god pa dang /_sgom du 'jug pa dang /_de bzhin gshegs pa'i bstan pa yongs su 'dzin pa dang /_kun tu 'dzin pa dang /_dge ba'i spyod pa thams cad yang dag par 'dzin du 'jug pa'i sngon du 'gro ba'i phyir/_dpung mgo shin tu zlum pa zhes bya'o/_/yun 
[\[208b.4\]]ring po nas slong ba'i bsam pa ji lta ba bzhin du dngos po thams cad yongs su gtong ba dang /_snyan par smra ba dang /_lhags pa rnams la yang mi brnyas shing spa gong bar mi byed pa dang /_mi skyo ba dang /_thams cad kyi bsam pa ji lta ba bzhin yongs su rdzogs par bya ba'i phyir/_sbyin 
[\[208b.5\]]pa yongs su gtong ba/_brtan por yang dag par blangs pa mi 'dor ba'i phyir/_'gram pa seng ge'i 'dra ba zhes bya'o/_/yun ring po nas phra ma'i tshig yongs su spong ba dang /_dbyen gyi gsang tshig mi 'dzin pa dang /_'dum par bsdums byed 'dod pa dang /_'dum pa rnams 
[\[208b.6\]]dbye bar mi sems pa dang /_phra ma'i tshig la smod pa dang /_'dum pa bsdums pa'i yon tan gyi bsngags pa brjod par sbyor ba'i phyir/_tshems bzhi bcu mnyam pa zhes bya'o/_/yun ring po nas nag po'i phyogs yongs su spong ba dang /_dkar po'i phyogs dge ba'i rtsa ba 
[\[208b.7\]]sogs pa dang /_las gnag cing rnam par smin pa yang gnag pa yongs su spong ba dang /_las dkar zhing rnam par smin pa yang dkar ba bsngags pa dang /_'o ma dang sbyar ba'i zas dang /_gos dkar po sbyin pa dang /_de bzhin gshegs pa'i rten rnams la rdo thal 'o ma dang bsres 
[\[209a\]]
[\[209a.1\]]pa pir gyis skud pa dang /_me tog su ma na dang /_bAr shi ka dang /_d+ha nu ska ri'i phreng ba brgyus pa'i me tog gi chun po dang /_me tog kha dog dkar po sbyin pa'i phyir/_tshems shin tu dkar ba zhes bya'o/_/yun ring po nas 'phya ba dang /_'thing ba rnam par spong ba dang /_
[\[209a.2\]]kun dga' bar byed pa dang /_tshig srung ba dang /_kun dga' bar byed pa'i tshig brjod pa dang /_gzhan gyi 'khrul pa dang /_gzhan gyi skyon mi tshol ba dang sems can thams cad la sems 'thun par yang dag par 'dzin du 'jug pa dang /_mnyam par sbyor ba dang /_mnyam par 
[\[209a.3\]]chos ston pa brtan por yang dag par blangs pa yongs su mi 'dor ba'i phyir/_tshems thags bzang ba zhes bya'o/_/yun ring po nas sems can thams cad la rnam par mi 'tshe ba dang /_rnam par tho mi 'tsham pa dang /_nad sna tshogs kyis thebs pa la rim gro byed pa dang /_nad pa la 
[\[209a.4\]]sman byin pa dang /_'dron pa rnams la ro bro ba thams cad sbyin pas yongs su mi skyo ba'i phyir/_ro bro ba mchog dang ldan pa zhes bya'o/_/yun ring po nas [{]brdzun [,]rdzun [}]dang /_tshig rtsub po dang /_brlang po dang /_g.yo dang /_gzhan la gnod pa dang /_gzhan 'khrug par byed pa 
[\[209a.5\]]dang /_mi snyan pa dang /_gzhan gyi mtshang 'dru ba'i tshig yongs su spong ba dang /_byams pa dang snying rje la sbyor ba dang /_dga' ba dang /_mchog tu dga' bar byed pa dang /_'jam pa dang /_snyan pa dang /_mnyen pa dang /_snying du 'thad pa dang /_sems can gyi dbang po tshim 
[\[209a.6\]]par byed pa dang /_yang dag pa'i ngag la yang dag par sbyor ba'i phyir/_tshangs pa'i dbyangs lta bu zhes bya'o/_/yun ring po nas pha ma la bya ba dang 'dra bar sems can thams cad la khong khro ba med pa'i mig tu sbyor ba dang /_bu gcig pa la bya ba bzhin du slong ba la byams pa 
[\[209a.7\]]dang /_snying rje sngon du 'gro bas lta ba dang /_spa gong bar mi byed pa dang /_dad pa'i dbang pos de bzhin gshegs pa'i mchod rten la mig mi 'dzums par lta ba dang /_sems can gzhan de bzhin gshegs pa la lta ba yang dag par 'dzin du 'jug pa brtan por yang dag par blangs pa'i phyir spyan 
[\[209b\]]
[\[209b.1\]]mthon ting du 'dug pa zhes bya'o/_/yun ring po nas blo gros dman pa dang /_sems pa dman pa rnam par spong ba dang /_rgya chen po dang /_rlabs po che la mos pa yongs su rdzogs par byed pa dang /_bla na med pa'i chos la mos pa'i sems can yang dag par 'dzud pa dang /_khro gnyer 
[\[209b.2\]]gyi bzhin rnam par spong ba dang /_'dzum pa'i bzhin dang ldan pa dang /_dge ba'i bshes gnyen thams cad kyi gan du 'gro zhing mngon du phyogs pa'i sngon du 'gro bas dge ba'i rtsa ba thams cad sogs pa las phyir mi ldog pa'i phyir spyan gyi rdzi ma ba'i 'dra ba zhes bya'o/_/yun ring po 
[\[209b.3\]]nas tshig gi skyon thams cad rnam par spong ba dang /_nyan thos dang /_rang sangs rgyas dang /_chos smra ba thams cad kyi yon tan gyi bsngags pa tshad med par brjod pa dang /_de bzhin gshegs pa'i mdo sde yi ger 'dri ba dang /_klog pa dang /_'don pa dang /_rnam par shes par byed pa 
[\[209b.4\]]dang /_chos de dag gi don dang /_tshig rab tu dbye ba sems can gzhan la go bar byed pa la mkhas pa'i phyir/_ljags yangs pa zhes bya'o/_/yun ring po nas pha ma dang /_dge sbyong dang /_bram ze dang /_bla ma dang /_sbyin gnas kyi rkang pa la mgo bos phyag 'tshal ba dang /_rab 
[\[209b.5\]]tu byung ba la phyag 'tshal ba dang /_gsong por smra ba dang /_dbu skra sbed pa dang /_steng du spos kyi 'bru mar 'thor ba dang /_slong ba thams cad la phye ma dang /_phreng ba brgyus pa dang /_mgo rgyan sbyin pa'i phyir/_dbu gtsug tor dang ldan zhing spyi gtsug bltar mi mthong ba zhes bya'o/_/yun 
[\[209b.6\]]ring po nas gtan pa med pa'i mchod sbyin thams cad byed pa dang /_sems can thams cad dge ba yang dag par len du 'dzud pa dang /_dge ba'i bshes gnyen gyis rjes su bstan pa dang 'gal bar mi byed pa dang /_chos smra ba rnams kyis mngags te phyogs rnams su 'gro ba dang 'ongs 
[\[209b.7\]]pas yongs su mi skyo ba dang /_sangs rgyas dang /_byang chub sems dpa' dang /_rang sangs rgyas dang /_'phags pa nyan thos dang /_pha ma dang /_bla ma dang /_sbyin gnas thams cad la rim gro bya bar spos sna tshogs kyi 'bru mar dang /_mar dang /_sgron ma dang /_mar me rnams kyis 
[\[210a\]]
[\[210a.1\]]mun pa mun nag sel ba dang /_de bzhin gshegs pa'i sku gzugs rnam pa'i mchog thams cad dang ldan pa mdzes par byed du 'jug pa dang /_'o ma lta bu'i mdzod spus brgyan pa byed pa dang /_sems can gzhan byang chub kyi sems mngon du byed du 'jug pas/_dge ba'i tshogs khyad 
[\[210a.2\]]par du gyur pa'i phyir/_smin mtshams kyi mdzod spu mdzes par skyes shing /_g.yas su 'khyil la 'bar zhing /_kha dog rnam par dag pa snang ba dang ldan pa zhes bya'o/_/sred med kyi bu chen po'i stobs dang ldan pa'i phyir/_mthu chen po brnyes pa zhes bya'o/_/bdud bye ba phrag brgya thul ba'i 
[\[210a.3\]]stobs dang ldan pa'i phyir/_sred med kyi bu chen po'i stobs dang ldan pa zhes bya'o/_/de bzhin gshegs pa'i stobs bcu dang ldan pa'i phyir/_phas kyi rgol ba thams cad 'dul ba zhes bya'o/_/gnas dang gnas ma yin pa mkhyen pa la mkhas pa dang /_dman pa nyi tshe ba'i theg pa rnam par 
[\[210a.4\]]spong ba dang theg pa chen po'i yon tan yang dag par sgrub pa'i stobs dang ldan pas/_stobs de la sbyor ba chog mi shes pa'i phyir/_de bzhin gshegs pa'i stobs bcu dang ldan pa zhes bya'o/_/'das pa dang /_ma 'ongs pa dang /_da ltar byung ba'i 
[\[210a.5\]]las yang dag par blangs pa'i rgyu dang /_rnam par smin pa mkhyen pa'i stobs dang ldan pa'i phyir/_gnas dang gnas ma yin pa mkhyen pa la mkhas pa dang /_dman pa nyi tshe ba'i theg pa rnam par spong ba dang /_theg pa chen po'i yon tan yang dag par sgrub pa'i stobs dang ldan pas stobs la sbyor bas chog 
[\[210a.6\]]mi shes pa zhes bya'o/_/sems can thams cad kyi dbang po dang /_brtson 'grus kyi rim pa mkhyen pa'i stobs dang ldan pa'i phyir/_'das pa dang /_ma 'ongs pa dang /_da ltar byung ba'i las yang dag par blangs pa'i rgyu dang /_rnam par smin pa mkhyen pa'i stobs dang ldan pa zhes bya'o/_/khams 
[\[210a.7\]]du ma dang /_khams sna tshogs pa'i 'jig rten la 'jug pa mkhyen pa'i stobs dang ldan pa'i phyir/_sems can thams cad kyi dbang po dang brtson 'grus kyi rim pa mkhyen pa'i stobs dang ldan pa zhes bya'o/_/mos pa du ma dang /_mos pa sna tshogs dang /_mos pa ma lus pa dang /_rnam par grol 
[\[210b\]]
[\[210b.1\]]ba mkhyen pa'i stobs dang ldan pa'i phyir/_khams du ma dang /_khams sna tshogs pa'i 'jig rten la 'jug pa mkhyen pa'i stobs dang ldan pa zhes bya'o/_/thams cad du 'gro ba'i lam mkhyen pa'i stobs dang ldan pa'i phyir/_mos pa du ma dang /_mos pa sna tshogs dang /_mos pa ma lus pa 
[\[210b.2\]]thams cad dang /_rnam par grol ba mkhyen pa'i stobs dang ldan pa zhes bya'o/_/bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_rnam par gzhag pa thams cad mkhyen pa'i stobs dang ldan pa'i phyir/_
[\[210b.3\]]thams cad du 'gro ba'i lam mkhyen pa'i stobs dang ldan pa zhes bya'o/_/sngon gyi gnas rnam pa du ma mkhyen pa chags pa mi mnga' ba'i stobs dang ldan pa'i phyir/_bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba 
[\[210b.4\]]dang /_rnam par gzhag pa thams cad mkhyen pa'i stobs dang ldan pa zhes bya'o/_/gzugs ma lus pa thams cad sgrib pa med par gzigs pa'i lha'i spyan gyi mkhyen pa'i stobs dang ldan pa'i phyir/_sngon gyi gnas rnam pa du ma dran pa mkhyen pa chags pa mi mnga' ba'i stobs dang ldan pa zhes 
[\[210b.5\]]bya'o/_/bag chags kyi mtshams sbyor bar gyur pa thams cad dang /_zag pa thams cad ma lus par zad pa mkhyen pa'i stobs dang ldan pa'i phyir/_gzugs ma lus pa thams cad sgrib pa med par gzigs pa'i lha'i spyan gyis mkhyen pa'i stobs dang ldan pa zhes bya'o/_/chos thams cad ma lus par 
[\[210b.6\]]mngon par rdzogs par sangs rgyas so zhes dam bcas pa la lha dang bcas pa'i 'jig rten gyi zil gyis mi non pa'i dam bcas pa'i mi 'jigs pa brnyes pa'i phyir/_bag chags kyi mtshams sbyor bar gyur pa thams cad dang /_zag pa thams cad ma lus par zad pa mkhyen pa'i stobs dang ldan pa zhes bya'o/_/
[\[210b.7\]]kun nas nyon mongs pa thams cad mya ngan las 'das pa'i bar du gcod pa'i chos su bstan te/_der dam bcas pa la/_lha dang bcas pa'i 'jig rten gyis mi shigs pa'i dam bcas pa mi 'jigs pa brnyes pa'i phyir/_chos thams cad ma lus par mngon par rdzogs par sangs rgyas so zhes dam 
[\[211a\]]
[\[211a.1\]]bcas pa la lha dang bcas pa'i 'jig rten gyi zil gyis mi non pa'i dam bcas pa'i mi 'jigs pa brnyes pa zhes bya'o/_/nges par 'byung ba'i lam bsgrubs na mya ngan las 'das pa rnyed par 'gyur ro zhes dam bcas pa la lha dang bcas pa'i 'jig rten gyis brgal du med pa'i dam bcas 
[\[211a.2\]]pa'i mi 'jigs pa brnyes pa'i phyir/_kun nas nyon mongs pa thams cad mya ngan las 'das pa'i bar du gcod pa'i chos su bstan te/_der dam bcas pa la lha dang bcas pa'i 'jig rten gyis mi shigs pa'i dam bcas pa'i mi 'jigs pa brnyes pa zhes bya'o/_/zag pa thams cad spangs par mkhyen 
[\[211a.3\]]par dam bcas pa la lha dang bcas pa'i 'jig rten gyis mi zlogs pa'i dam bcas pa'i mi 'jigs pa brnyes pa'i phyir/_nges par 'byung ba'i lam bsgrubs na/_mya ngan las 'das pa brnyes par 'gyur ro zhes dam bcas pa la lha dang bcas pa'i 'jig rten gyis brgal du med pa'i dam bcas pa'i 
[\[211a.4\]]mi 'jigs pa brnyes pa zhes bya'o/_/tshig ma 'khrul bas chos ston pa'i phyir/_zag pa thams cad spangs pa mkhyen par dam bcas pa la lha dang bcas pa'i 'jig rten gyis mi zlogs pa'i dam bcas pa'i mi 'jigs pa brnyes pa zhes bya'o/_/sgra med pa dang /_brjod du med pa'i chos kyi ngo bo nyid 
[\[211a.5\]]thugs su chud pa'i phyir/_tshig ma 'khrul ba'i chos ston pa zhes bya'o/_/bral ba med pa'i phyir sgra med pa dang /_brjod du med pa'i chos kyi ngo bo nyid thugs su chud pa zhes bya'o/_/sems can thams cad kyi sgra tshad med pa sangs rgyas kyi sgra skad du byin gyis rlob nus pa'i phyir/_bral ba med pa zhes bya'o/_/
[\[211a.6\]]bsnyel ba mi mnga' ba'i phyir/_sems can thams cad kyi sgra tshad med pa sangs rgyas kyi chos kyi sgra skad du byin gyis rlob nus pa zhes bya'o/_/sna tshogs kyi 'du shes dang bral ba'i phyir bsnyel ba mi mnga' ba zhes bya'o/_/sems can thams cad kyi sems mnyam par bzhag pa bas shin tu mnyam par 
[\[211a.7\]]bzhag pa'i phyir/_sna tshogs kyi 'du shes dang bral ba zhes bya'o/_/so sor ma brtags pa'i btang snyoms can gyi phyir/_sems can thams cad kyi sems mnyam par bzhag pa bas/_shin tu mnyam par bzhag pa zhes bya'o/_/mos pa'i 'du byed kyi ting nge 'dzin las yongs su ma nyams 
[\[211b\]]
[\[211b.1\]]pa'i phyir/_so sor ma brtags pa'i btang snyoms can zhes bya'o/_/brtson 'grus kyi 'du byed kyi ting nge 'dzin gyis rgyun mi 'chad cing brtson 'grus las yongs su ma nyams pa'i phyir/_mos pa'i 'du byed kyi ting nge 'dzin las yongs su ma nyams pa zhes bya'o/_/dran pa las yongs su ma nyams 
[\[211b.2\]]pa'i phyir/_brtson 'grus las yongs su ma nyams pa zhes bya'o/_/shes rab las yongs su ma nyams pa'i phyir/_dran pa las yongs su ma nyams pa zhes bya'o/_/rnam par grol ba las yongs su ma nyams pa'i phyir/_shes rab las yongs su ma nyams pa zhes bya'o/_/rnam par grol ba'i ye shes mthong ba las yongs su ma nyams 
[\[211b.3\]]pa'i phyir/_rnam par grol ba las yongs su ma nyams pa zhes bya'o/_/lus kyi las dang ngag gi las dang yid kyi las thams cad kyi sngon du ye shes 'gro zhing /_ye shes kyi rjes su 'brang ba'i ye shes dang ldan pa'i phyir/_rnam par grol ba'i ye shes mthong ba las yongs su ma nyams pa zhes bya'o/_/'das pa dang /_ma 'ongs 
[\[211b.4\]]pa dang /_da ltar byung ba'i dus la ma chags ma thogs pa'i ye shes mthong ba dang ldan pa'i phyir/_lus kyi las dang ngag gi las dang yid kyi las thams cad kyi sngon du ye shes 'gro zhing /_ye shes kyi rjes su 'brang ba'i ye shes dang ldan pa zhes bya'o/_/sgrib pa med pa'i rnam par thar pa brnyes pa'i phyir/_dus gsum la ma 
[\[211b.5\]]chags ma thogs pa'i ye shes mthong ba dang ldan pa zhes bya'o/_/sems can thams cad kyi spyod pa la 'jug pa la mkhas pa rgyun mi 'chad pa'i phyir/_sgrib pa med pa'i rnam par thar pa brnyes pa zhes bya'o/_/so sor ci rigs par chos ston pa la mkhas pa'i phyir/_sems can thams cad kyi spyod pa la 'jug pa la mkhas pa 
[\[211b.6\]]rgyun mi 'chad pa zhes bya'o/_/dbyangs kyi yan lag thams cad kyi dkyil 'khor dam pa pha rol tu phyin pa'i phyir/_so sor ci rigs par chos ston pa la mkhas pa zhes bya'o/_/sgra thams cad kyi brag ca 'byin pa la mkhas pa brnyes pa'i phyir/_dbyangs kyi yan lag thams cad kyi dkyil 'khor dam pa'i pha rol tu phyin 
[\[211b.7\]]pa zhes bya'o/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po'i skad dang ldan pa zhes bya'o/_/tshangs pa'i sgra dbyangs bsgrags pa'i dbyangs lta bu zhes bya'o/_/ka la ping ka'i sgra skad lta bu zhes bya'o/_/rnga bo che dang /_glu dbyangs kyi sgra skad lta bu 
[\[212a\]]
[\[212a.1\]]zhes bya'o/_/sa'i sgra'i nga ro'i sgra lta bu zhes bya'o/_/klu'i rgyal po rgya mtshos 'brug sgra bsgrags pa'i sgra skad lta bu zhes bya'o/_/seng ge dang /_khyu mchog tu gyur pa bsgyings pa'i sgra skad lta bu zhes bya'o/_/sems can thams cad kyi sgra skad bsgrags pa dang 'thun par sgrogs pas tshim par byed 
[\[212a.2\]]pa'i sgra dang ldan pa zhes bya'o/_/chags pa med cing sgrib pa med par 'khor gyi dkyil 'khor dga' bar byed pa'i sgra dang ldan pa zhes bya'o/_/skad cig las skad thams cad go bar byed pa'i sgra dang ldan pa zhes bya'o/_/tshangs pa'i dbang pos mchod pa zhes bya'o/_/lha'i dbang pos bsti stang du byas pa zhes bya'o/_/
[\[212a.3\]]klu'i dbang pos phyag byas pa zhes bya'o/_/gnod sbyin gyi dbang pos zhal du bltas pa zhes bya'o/_/dri za'i dbang pos nye bar glu blangs pa zhes bya'o/_/srin po'i dbang pos dbang po dang bas mig mi 'dzums par bltas pa zhes bya'o/_/lha ma yin gyi dbang pos mngon par btud pa zhes bya'o/_/nam 
[\[212a.4\]]mkha' lding gi dbang pos rnam par ma gtses par bltas pa zhes bya'o/_/mi'am ci'i dbang pos mngon par bstod pa zhes bya'o/_/lto 'phye chen po'i dbang pos blta 'dod pa zhes bya'o/_/mi'i dbang pos mngon du yang dag par mchod pa zhes bya'o/_/dgra bcom pa'i tshogs mang pos bsten pa zhes bya'o/_/
[\[212a.5\]]byang chub sems dpa' thams cad yang dag par 'dzin du 'jug pa dang /_yang dag par gzengs stod pa dang /_yang dag par dga' bar mdzad pa zhes bya'o/_/zang zing med par chos ston pa zhes bya'o/_/tshig dang /_tshig 'bru nyams pa med par 'bras bu yod pa'i chos ston pa zhes bya'o/_/dus 
[\[212a.6\]]las mi yol bar chos ston pa zhes bya'o/_/byams pa chos kyi 'khor lo bskor ba 'di ni de bzhin gshegs pa'i yon tan bsngags pa'i phyogs la 'jug pa cung zad tsam zhig mdor bstan du zad de/_byams pa rgyas par bya ba ni de bzhin gshegs pas bskal pa'am/_bskal pa las lhag par bstan 
[\[212a.7\]]pa 'di'i mthar mi phyin to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/zab cing blta dka' phra ba yi/_/chos kyi 'khor lo rab bskor te/_/de la pha rol mu stegs can/_/kun dang bdud kyis mi chud do/_/kun gzhi med cing spros med pa/_/skye ba med 
[\[212b\]]
[\[212b.1\]]cing 'byung med la/_/dben zhing rang bzhin stong pa yi/_/chos kyi 'khor lo rab bskor to/_/blang ba med cing dor med la/_/mtshan ma med cing mtshan nyid med/_/mnyam pa nyid kyi chos bstan pa'i/_/'khor lo sangs rgyas kyis bskor to/_/ji ltar sgyu ma smig rgyu dang /_/rmi lam brag ca chu zla 
[\[212b.2\]]dang /_/de dag 'dra ba'i 'khor lo ni/_/'jig rten mgon pos rab bskor to/_/rten pa'i chos la 'jug byed pa/_/chad min rtag pa ma yin pa/_/lta ba thams cad chad pa ni/_/chos kyi 'khor lo yin zhes brjod/_/rtag tu nam mkha' mtshungs 'dra zhing /_/rnam par mi rtog 'od 
[\[212b.3\]]gsal ba/_/mtha' dang dbung med bstan pa ni/_/chos kyi 'khor lor 'dir brjod do/_/yod dang med las rnam grol zhing /_/bdag dang bdag med rnam spangs la/_/rang bzhin ma skyes bstan pa ni/_/chos kyi 'khor lor 'dir brjod do/_/yang dag mtha' ni mtha' min pa/_/de bzhin 
[\[212b.4\]]nyid la de bzhin nyid/_/gnyis su med pa'i chos bstan pa/_/chos kyi 'khor lor brjod pa yin/_/mig ni ngo bo nyid kyis stong /_/de bzhin sna dang rna ba dang /_/lce dang lus dang sems kyang ni/_/stong pa'i bdag nyid g.yo ba med/_/'di lta bu yi 'khor lo 'di/_/chos kyi 'khor lo 
[\[212b.5\]]zhes brjod de/_/sems can mi mkhas rtogs byed pas/_/des na sangs rgyas zhes brjod do/_/chos kyi mtshan nyid rang bzhin 'di/_/gzhan gyis bstan pa med par ni/_/nga bdag nyid kyis sangs rgyas te/_/des na rang byung mig dang ldan/_/chos rnams kun la dbang brnyes 
[\[212b.6\]]pas/_/chos kyi rje zhes brjod pa yin/_/chos la tshul dang tshul min mkhyen/_/des na 'dren par brjod pa yin/_/ji ltar 'dul bar 'gyur ba la/_/skye bo dpag tu med btul te/_/'dul ba'i pha rol phyin par gyur/_/des na rnam par 'dren ces brjod/_/sems 
[\[212b.7\]]can gang dag lam las nyams/_/de dag rnams la lam mchog bstan/_/pha rol gyi ni 'gram du bkri/_/de phyir nga ni rnam par 'dren/_/bsdu ba'i dngos po shes pa yis/_/skye bo dag ni ngas bsdus te/_/'khor ba'i 'brog las rgal bas na/_/des na nga ni ded dpon yin/_/
[\[213a\]]
[\[213a.1\]]chos rnams kun la dbang sgyur te/_/des na rgyal ba chos la mnga'/_/chos kyi 'khor lo rab bskor bas/_/chos kyi rgyal por brjod pa yin/_/chos kyi sbyin bdag ston pa yin/_/chos kyi bdag po bla na med/_/mchod sbyin legs mdzad don grub pa/_/dgongs pa 
[\[213a.2\]]rdzogs pa bkra shis grub/_/dbugs 'byin mdzad pa de gzigs pa/_/dpa' bo nyon mongs chen po spong /_/g.yul rnams kun las rgyal gyur pa/_/grol ba'i skyes bu thar mdzad pa/_/'jig rten gyi ni snang gyur pa/_/shes rab ye shes 'od mdzad pa/_/mi shes mun pa 
[\[213a.3\]]'joms pa po/_/sgron ma 'dzin pa 'od chen ldan/_/ye shes che ldan sman pa che/_/nyon mongs pa las gso mdzad pa/_/sems can nyon mongs zugs rnams la/_/zug rngu 'byin pa bla na med/_/mtshan rnams thams cad phun sum tshogs/_/dpe byad bzang po kun gyis 
[\[213a.4\]]mdzes/_/sku yis kun tu bzang ba ste/_/dman pa rnams dang 'thun par mdzad/_/stobs bcu'i stobs dang shin tu ldan/_/bsnyengs pa mi mnga' mi bsnyengs pa/_/ma 'dres rnam pa [{]bcwa [,]bco [}]brgyad kyis/_/thub pa chen po theg pa mchog_/chos kyi 'khor lo rab bskor ba/_/'di ni mdo tsam bshad 
[\[213a.5\]]pa yin/_/de bzhin gshegs pa'i yon tan bsngags/_/'di ni cung zad brjod par zad/_/sangs rgyas ye shes mtha' yas te/_/nam mkha' rgya che mnyam pa bzhin/_/bskal pa zad par brjod kyang ni/_/sangs rgyas yon tan mi zad do/_/chos kyi 'khor lo bskor ba'i le'u zhes bya ste/_nyi shu 
[\[213a.6\]]rtsa drug pa'o//_//de nas lha'i bu gang dag gis de bzhin gshegs pa la chos kyi rnam grangs 'di rab tu bshad par gsol ba btab par gyur pa dbang phyug dang /_dbang phyug chen po dang /_dga' bo dang /_rab dga' dang /_tsan dan dang /_mchod pa dang /_zhi ba 
[\[213a.7\]]dang /_/rab tu zhi ba dang /_dul ba'i dbang phyug la sogs pa gnas gtsang ma'i ris kyi lha'i bu khri brgyad stong dang /_gang yang de bzhin gshegs pa chos kyi 'khor lo bskor ba'i tshe/_'dus par gyur pa de la bcom ldan 'das kyis lha'i bu dbang phyug chen po la sogs pa gnas gtsang ma'i ris kyi lha'i 
[\[213b\]]
[\[213b.1\]]bu rnams la bka' stsal pa/_grogs po dag rgya cher rol pa zhes bya ba'i mdo sde shin tu rgyas pa chen po byang chub sems dpa'i rnam par rtsen pa/_sangs rgyas kyi yul la rol pa la 'jug pa 'di ni bdag nyid kyi phyir/_de bzhin gshegs pas gsungs pa ste/_de khyed kyis long shig_/zung shig_/lhogs shig_/
[\[213b.2\]]'khor la yang rgya cher rab tu ston cig_/de ltar na nga'i chos kyi tshul 'di rgyas par 'gyur te/_byang chub sems dpa'i theg pa pa'i gang zag dag gis/_chos kyi rnam grangs 'di thos nas bla na med pa yang dag par rdzogs pa'i byang chub la brtson 'grus shin tu brtan pa rtsom par 'gyur ro/_/rgya chen po 
[\[213b.3\]]la mos pa'i sems can rnams ni chos chen po'i char pa'i shugs skyed par 'gyur ro/_/bdud kyi phyogs kyang tshar gcod par 'gyur ro/_/phas kyi rgol ba thams cad kyis glags mi rnyed par 'gyur ro/_/khyed kyis chos bshad par bskul ba'i dge ba'i rtsa ba yang don chen po dang /_'bras bu chen 
[\[213b.4\]]po dang /_phan yon chen por 'gyur ro/_/grogs po dag gang la la zhig rgya cher rol pa'i chos kyi rnam grangs 'di la thal mo sbyor bar 'gyur ba de mchog gi chos brgyad thob par 'gyur te/_brgyad gang zhe na/_'di lta ste/_gzugs mchog thob par 'gyur ba dang /_stobs mchog thob par 'gyur ba 
[\[213b.5\]]dang /_g.yog 'khor mchog thob par 'gyur ba dang /_spobs pa mchog thob par 'gyur ba dang /_'byung ba mchog thob par 'gyur ba dang /_sems yongs su dag pa mchog thob par 'gyur ba dang /_ting nge 'dzin phun sum tshogs pa mchog thob par 'gyur ba dang /_shes rab kyi snang ba mchog thob 
[\[213b.6\]]par 'gyur ba ste/_mchog gi chos brgyad po de dag 'thob par 'gyur ro/_/grogs po dag gang la la zhig rgya cher rol pa'i chos kyi rnam grangs 'di ston par 'dod pa'i chos smra ba la chos kyi stan 'ding na/_stan bting ma thag tu de stan brgyad 'thob par shes par bya ste/_brgyad gang zhe na/_'di lta ste/_
[\[213b.7\]]tshong dpon gyi stan 'thob pa dang /_khyim bdag gi stan 'thob pa dang /_'khor los sgyur ba'i stan 'thob pa dang /_brgya byin gyi stan 'thob pa dang /_dbang sgyur gyi stan 'thob pa dang /_tshangs pa'i stan 'thob pa dang /_byang chub kyi snying po mchog dam par song ba'i byang chub sems dpar 
[\[214a\]]
[\[214a.1\]]gyur pa phyir mi ldog pa/_bdud phyir rgol ba bcom pa'i seng ge'i khri 'thob pa dang /_bla na med pa yang dag par rdzogs pa'i byang chub mngon par rdzogs par sangs rgyas nas kyang bla na med pa'i chos kyi 'khor lo bskor ba'i khri stan 'thob par shes par bya ste/_stan brgyad po de dag 'thob 
[\[214a.2\]]par shes par bya'o/_/grogs po dag gang la la zhig rgya cher rol pa'i chos kyi rnam grangs 'di 'chad pa'i chos smra ba la legs so zhes bya ba sbyin pa de dag gi las yongs su dag pa brgyad 'thob par 'gyur te/_brgyad gang zhe na/_'di lta ste/_bden pa'i rjes su 'brang ba'i ngag gi las yongs su dag 
[\[214a.3\]]pas ji skad smras pa de bzhin du byed pa dang /_'khor zil gyis gnon pas gzung bar 'os pa'i tshig dang 'gal bar mi byed pas/_blang bar 'os pa'i tshig dang /_mi brlang bas snyan cing 'jam pa'i tshig dang /_lus dang sems tshim par byed pas ka la ping ka'i sgra skad lta bu dang /_sems can 
[\[214a.4\]]sdud pas tshig snyan pa dang /_sgra thams cad zil gyis non pas tshangs pa'i sgra lta bu dang /_phas kyi rgol ba thams cad kyis zil gyis mi non pas seng ge bsgyings pa'i sgra lta bu dang /_sems can thams cad kyi dbang po yongs su tshim par byed pas sangs rgyas kyi gsung ste/_ngag gi las yongs 
[\[214a.5\]]su dag pa brgyad po de dag thob par 'gyur ro/_/grogs po dag gang la la zhig rgya cher rol pa'i chos kyi rnam grangs 'di glegs bam du bris te 'chang ngam/_klog gam/_bsti stang du byed dam/_btsun par byed dam/_rim gro byed dam/_mchod pa byed dam/_ser sna med pa'i sems kyis chos kyi 
[\[214a.6\]]rnam grangs 'di'i bsngags pa phyogs bzhir rjod pa dang /_tshur shog chos kyi rnam grangs 'di yi ger bris shig_/chongs shig_/lhogs shig_/soms shig_/kha ton gyis shig ces rjod par byed pa de gter chen po brgyad 'thob par 'gyur te/_brgyad gang zhe na/_'di lta ste/_brjed pa 
[\[214a.7\]]med pas dran pa'i gter dang /_blos rab tu 'byed pas blo gros kyi gter dang /_mdo sde thams cad kyi don gyi rnam pa khong du chud pas rtogs pa'i gter dang /_thos pa thams cad kun tu 'dzin pas gzungs kyi gter dang /_legs par bshad pas sems can thams cad tshim par byed pas 
[\[214b\]]
[\[214b.1\]]spobs pa'i gter dang /_dam pa'i chos yongs su srung bas chos kyi gter dang /_dkon mchog gsum gyi rigs rgyun mi gcod pas byang chub kyi sems kyi gter dang /_mi skye ba'i chos la bzod pa 'thob pas sgrub pa'i gter te/_gter chen po brgyad po de dag 'thob par 'gyur ro/_/
[\[214b.2\]]grogs po dag gang la la zhig gis rgya cher rol pa'i chos kyi rnam grangs 'di legs par bstan te/_'chad pa de tshogs brgyad yongs su rdzogs par 'gyur te/_brgyad gang zhe na/_'di lta ste/_ser sna'i sems med pas sbyin pa'i tshogs yongs su rdzogs par 'gyur ba 
[\[214b.3\]]dang /_dge ba'i bsam pa thams cad yongs su rdzogs par byed pas/_tshul khrims kyi tshogs yongs su rdzogs par 'gyur ba dang /_chags pa med pa'i shes rab yang dag par sgrub pa'i phyir/_thos pa'i tshogs yongs su rdzogs par 'gyur ba dang /_ting nge 'dzin 
[\[214b.4\]]dang snyoms par 'jug pa thams cad mngon du bya ba'i phyir/_zhi gnas kyi tshogs yongs su rdzogs par 'gyur ba dang /_rig pa gsum gyis rig pa rab tu rdzogs par bya ba'i phyir/_lhag mthong gi tshogs yongs su rdzogs par 'gyur ba dang /_mtshan dang /_dpe 
[\[214b.5\]]byad bzang po dang /_sangs rgyas kyi zhing gi rgyan yongs su sbyang ba'i phyir/_bsod nams kyi tshogs yongs su rdzogs par 'gyur ba dang /_sems can thams cad ji ltar mos pa bzhin du tshim par bya ba'i phyir/_ye shes kyi tshogs yongs su rdzogs par 'gyur ba dang /_
[\[214b.6\]]sems can thams cad yongs su smin par bya ba la yongs su mi skyo bar bya ba'i phyir/_snying rje chen po'i tshogs yongs su rdzogs par 'gyur ba ste/_tshogs brgyad po de dag yongs su rdzogs par 'gyur ro/_grogs po dag gang la la zhig 'di lta bu'i sems dang ldan 
[\[214b.7\]]te/_'di lta ste/_ji ltar sems can 'di dag rnam pa 'di lta bu'i chos 'di thob par 'gyur snyam nas/_rgya cher rol pa'i chos kyi rnam grangs 'di gzhan dag la rgya cher rab tu ston par byed na/_de dge ba'i rtsa ba 'dis bsod nams chen po brgyad thob par 'gyur te/_brgyad 
[\[215a\]]
[\[215a.1\]]gang zhe na/_'di lta ste/_'khor los sgyur ba'i rgyal po 'thob par 'gyur ba 'di ni bsod nams chen po dang po'o/_/rgyal chen bzhi'i ris kyi lha rnams kyi bdag po byed par 'gyur ba 'di ni bsod nams chen po gnyis pa'o/_/lha'i dbang po brgya byin du 'gyur ba 'di ni 
[\[215a.2\]]bsod nams chen po gsum pa'o/_/lha'i bu rab 'thab bral du 'gyur ba 'di ni bsod nams chen po bzhi pa'o/_/yongs su dga' ldan du 'gyur ba 'di ni bsod nams chen po lnga pa'o/_/rab 'phrul du 'gyur ba 'di ni bsod nams chen po drug pa'o/_/lha'i rgyal po dbang sgyur 
[\[215a.3\]]du 'gyur ba 'di ni bsod nams chen po bdun pa'o/_/tshangs pa chen po'i tshangs par 'gyur ba 'di ni bsod nams chen po brgyad pa'o/_/tha mar de bzhin gshegs pa dgra bcom pa yang dag par rdzogs pa'i sangs rgyas mi dge ba'i chos thams cad spangs nas/_dge ba'i 
[\[215a.4\]]chos thams cad dang ldan par yang 'gyur te/_bsod nams chen po brgyad po de dag 'thob par 'gyur ro/_/grogs po dag gang la la zhig rgya cher rol pa'i chos kyi rnam grangs 'di 'chad pa na rna ba blags te/_nyan par 'gyur ba de sems dri ma med pa brgyad 'thob par 'gyur 
[\[215a.5\]]te/_brgyad gang zhe na/_'di lta ste/_zhe sdang thams cad gzhom pa'i phyir/_byams pa thob par 'gyur ba dang /_rnam par 'tshe ba thams cad dor ba'i phyir/_snying rje thob par 'gyur ba dang /_mi dga' ba thams cad bsal ba'i phyir/_dga' ba thob par 'gyur ba 
[\[215a.6\]]dang /_rjes su chags pa dang /_khong khro ba dor ba'i phyir/_btang snyoms thob par 'gyur ba dang /_'dod pa'i khams thams cad la dbang bsgyur bar bya ba'i phyir/_bsam gtan bzhi thob par 'gyur ba dang /_sems la dbang bsgyur bar bya ba'i phyir/_gzugs med pa'i 
[\[215a.7\]]snyoms par 'jug pa bzhi thob par 'gyur ba dang /_sangs rgyas kyi zhing gzhan du 'gro ba dang 'ong bar bya ba'i phyir/_mngon par shes pa lnga thob par 'gyur ba dang /_dpa' bar 'gro ba'i ting nge 'dzin thob par bya ba'i phyir/_bag chags kyi mtshams sbyor ba thams cad yang 
[\[215b\]]
[\[215b.1\]]dag par gzhom pa thob par 'gyur ba ste/_sems dri ma med pa brgyad po de dag thob par 'gyur ro/_/grogs po dag grong ngam/_grong khyer ram/_grong rdal lam/_ljongs sam/_ljongs kyi phyogs sam/_'chag sa 'am/_gtsug lag khang gang du rgya cher rol pa'i chos kyi 
[\[215b.2\]]rnam grangs 'di spyod par 'gyur ba der sngon gyi las kyi rnam par smin pa ma gtogs par 'jigs pa brgyad 'byung bar mi 'gyur ro/_/brgyad gang zhe na/_'di lta ste/_rgyal pos dkrugs pa'i 'jigs pa 'byung bar mi 'gyur ba dang /_chom rkun gyis dkrugs pa'i 'jigs pa 'byung bar 
[\[215b.3\]]mi 'gyur ba dang /_sbrul gyis dkrugs pa'i 'jigs pa 'byung bar mi 'gyur ba dang /_mu ge'i dgon pas dkrugs pa'i 'jigs pa 'byung bar mi 'gyur ba dang /_phan tshun 'thab pa dang /_rtsod pa dang /_'gyed pa dang /_mtshang 'dru bas dkrugs pa'i 'jigs pa 'byung bar mi 
[\[215b.4\]]'gyur ba dang /_lhas dkrugs pa'i 'jigs pa 'byung bar mi 'gyur ba dang /_klus dkrugs pa'i 'jigs pa 'byung bar mi 'gyur ba dang /_gnod sbyin la sogs pas dkrugs pa'i 'jigs pa 'byung bar mi 'gyur ba dang /_gtse ba thams cad kyis dkrugs pa'i 'jigs pa 'byung 
[\[215b.5\]]bar mi 'gyur ba ste/_sngon gyi las kyi rnam par smin pa ma gtogs par grogs po dag 'jigs pa brgyad po de dag 'byung bar mi 'gyur ro/_/grogs po dag mdor na gal te de bzhin gshegs pa'i sku tshe'i tshad bskal par bzhugs la nyin mtshan du rgyun mi 'chad par chos kyi rnam grangs 'di'i 
[\[215b.6\]]bsngags pa brjod kyang chos kyi rnam grangs 'di'i bsngags pa mthar thug par yang mi 'gyur la/_de bzhin gshegs pa'i spobs pa yang zad par mi 'gyur ro/_/grogs po dag ji ltar de bzhin gshegs pa'i tshul khrims dang /_ting nge 'dzin dang /_shes rab dang /_rnam par grol ba 
[\[215b.7\]]dang /_rnam par grol ba'i ye shes mthong ba tshad med cing thug pa med pa de bzhin du grogs po dag gang chos rgya chen po 'di lta bu 'di sems can 'di dag gis ji ltar thob par 'gyur snyam pa'i sems 'dis chos kyi rnam grangs 'di 'dzin pa dang /_'chang ba dang /_klog pa dang /_yi ger 'dri ba'am/_yi 
[\[216a\]]
[\[216a.1\]]ger 'drir 'jug pa dang /_kun chub par byed pa dang /_'khor gyi nang du rgya cher yang dag par ston par 'gyur ba de dag gis bsod nams kyang thug pa med do/_/de nas bcom ldan 'das kyis tshe dang ldan pa 'od srung chen po dang /_tshe dang ldan pa kun dga' bo dang /_byang chub sems dpa' 
[\[216a.2\]]sems dpa' chen po byams pa la bka' stsal pa/_grogs po dag bla na med pa yang dag par rdzogs pa'i byang chub ngas bskal pa grangs med pa bye ba khrag khrig brgya stong du yang dag par bsgrubs pa 'di khyed kyi lag tu gtad de/_yongs su gtad pa'i mchog gis gtad do/_/khyed bdag nyid 
[\[216a.3\]]kyis kyang chos kyi rnam grangs 'di zung shig_/gzhan dag la yang rgya cher yang dag par ston cig_/de skad ces bka' stsal nas/_de'i tshe bcom ldan 'das kyis chos kyi rnam grangs 'di rgya cher yongs su gtad pa'i phyir/_de'i tshe tshigs su bcad pa 'di dag kyang bka' stsal to/_/
[\[216a.4\]]sangs rgyas gzigs pas sems can gang dag ngas mthong ba/_/de dag shA ri'i bu 'drar dgra bcom par gyur la/_/gal te la las gang gA'i klung gi bye snyed kyi/_/bskal pa bye bar de dag rnams la'ang mchod byed la/_/gang zhig nyin zhag gcig tu rab tu dga' ba yis/_/rang sangs 
[\[216a.5\]]rgyas rnams la ni phreng ba de bzhin du/_/gzhan yang rnam pa mchog rnams kyis ni mchod byed na/_/de bas bsod nams byas pa 'di ni khyad par 'phags/_/gal te sems can thams cad rang rgyal thob gyur la/_/de dag rnams la gang zhig 'dir ni bag yod par/_/bskal pa du mar 
[\[216a.6\]]zas dang skom dang bgo ba dang /_/me tog spos dang byug pa rnams kyis mchod byed la/_/gang zhig gis ni de bzhin gshegs pa gcig cig la/_/lan cig phyag 'tshal byed cing dang ba'i sems kyis ni/_/dgra bcom pa la phyag 'tshal lo zhes tshig brjod na/_/de 
[\[216a.7\]]bas bsod nams 'di ni shin tu ches mchog go/_/gal te sems can thams cad sangs rgyas thob gyur la/_/de dag rnams la gang zhig sngar bzhin mchod byed cing /_/lha yi me tog rnams dang mi yi mchog rnams dang /_/rnam pa mang pos bskal pa du mar mchod byed la/_/gang zhig 
[\[216b\]]
[\[216b.1\]]dam pa'i chos ni rnam par 'jig pa'i tshe/_/rang gi lus dang de bzhin srog kyang btang nas ni/_/zhag gcig bar du mdo sde 'di ni 'dzin byed na/_/bsod nams 'di ni de bas khyad par 'phags par 'gyur/_/gang zhig rnam par 'dren pa rnams dang rang rgyal dang /_/de bzhin 
[\[216b.2\]]nyan thos rnams la mchod pa byed 'dod pa/_/de yis byang chub sems ni brtan por bskyed byas te/_/mdo sde 'di ni rtag par rab tu gzung bar bya/_/de bzhin gshegs pa thams cad mngon byung gang yin pa/_/'di ni legs par bshad pa kun gyi rgyal po yin/_/mdo sde dkon 
[\[216b.3\]]mchog 'di ni gang na gnas 'gyur ba/_/de yi khyim du de bzhin gshegs pa rtag tu gnas/_/gang gis mdo 'di pha rol dag la byin pa dang /_/tshig gcig brjod pa de yang bskal pa bye bar ni/_/tshig 'bru rnams las mi nyams don las nyams mi 'gyur/_/spobs 
[\[216b.4\]]pa dge ba mtha' yas pa dag 'thob par 'gyur/_/gang zhig chos 'di thos nas rab tu sgrub byed pa/_/de ni mi yi 'dren pa ma gtogs 'og tu ni/_/de 'dra ba yi sems can gang yang yod ma yin/_/de ni rgya mtsho lta bur zad mi shes par 'gyur/_/bcom ldan 'das 
[\[216b.5\]]kyis de skad ces bka' stsal nas/_lha'i bu dbang phyug chen po la sogs pa gnas gtsang ma'i ris kyi lha'i bu de dag dang /_byams pa la sogs pa byang chub sems dpa' sems dpa' chen po thams cad dang /_'od srung chen po la sogs pa nyan thos chen po thams cad dang /_tshe dang ldan 
[\[216b.6\]]pa kun dga' bo dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/mjug sdud pa'i le'u zhes bya ba ste/_nyi shu rtsa bdun pa'o//_//'phags pa rgya cher rol pa zhes bya ba 
[\[216b.7\]]theg pa chen po'i mdo rdzogs [{]s+ho[,]so[}]//_//rgya gar gyi mkhan po dzi na mi tra dang /_dA na shI la dang /_mu ni bar ma dang /_zhu chen gyi lots+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
[\[217a\]]
[\[217a.1\]{D96}]@##/_/rgya gar skad du/_Ar+ya many+dzu shrI bi krI Di ta nA ma ma hA yA na sU tra/_bod skad du/_'phags pa 'jam dpal rnam par rol pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad 
[\[217a.2\]]bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong lnga brgya tsam gyi dge slong gi dge 'dun chen po dang /_byang chub sems dpa' brgya stong dang thabs cig tu bzhugs te/_de'i tshe rgyal po'i khab kyi grong khyer chen po na smad 'tshong ma'i bu mo 
[\[217a.3\]]gser mchog 'od dpal zhes bya ba gzugs bzang zhing mdzes la blta na sdug pa/_kha dog bzang po rgyas pa mchog dang ldan pa zhig 'dug ste/_bu mo de yang sngon gyi dge ba'i rtsa ba'i rgyus lus kyi mdog gser gyi kha dog lta bur mngon par grub par gyur cing /_sa'i phyogs gang du 'greng 
[\[217a.4\]]ba dang /_'dug pa dang /_'gro ba'i sa phyogs de dag kyang gser gyi kha dog lta bu'i 'od kyis snang bar gyur te/_des gos dmar po'am/_dkar po'am/_gang dag gyon par gyur pa'i gos de dag thams cad kyang gser gyi kha dog lta bu nyid du kun du snang ngo /_/bu mo de yang skye bo'i 
[\[217a.5\]]tshogs thams cad la dga' zhing yid gcugs pa dang /_lta bas mi ngoms shing bka' blo bde la des pa dang /_'jam pa dang /_snyan pa dang /_dga' ba smra zhing bzhin 'dzum pa dang /_shin tu 'thun par 'dzin pa dang /_khro gnyer med pa dang /_mi rtsub pa dang /_mi brlang bar gyur 
[\[217a.6\]]pas rgyal po'i khab kyi grong khyer chen po de na rgyal bu gzhon nu rnams dang /_blon po'i bu gzhon nu rnams dang /_tshong dpon gyi bu gzhon nu rnams dang /_khyim bdag gi bu gang ji snyed pa de dag kyang de la shin tu chags shing yid 'brang bar gyur te lta bas chog mi shes so/_/smad 'tshong ma'i 
[\[217a.7\]]bu mo gser mchog 'od dpal de skyed mos tshal lam/_'bab chu'am/_rdzing bu'am/_khyim 'am/_lam po che'am/_grong bar ram/_gang dang gang du 'gro ba de dang de dag tu skyes pa dang /_bud med dang /_khye'u dang /_bu mo mang po rnams kyang shin tu ltad mor gyur nas kun 'dus te 
[\[217b\]]
[\[217b.1\]]de'i phyi bzhin 'brang zhing 'gro'o/_/de nas smad 'tshong ma'i bu mo gser mchog 'od dpal de tshong dpon gyi bu 'jigs byin zhes bya bas nor gyis glas te/_skyed mos tshal gyi sar byung nas rta bzhi dang ldan pa'i shing rta dang /_nor bu dang /_mu tig dang /_bai dUr+ya dang /_gser gyis legs 
[\[217b.2\]]par brgyan pa/_gdugs dang rgyal mtshan dang /_ba dan bsgreng zhing me tog dang /_bdug pa dang /_spos dang /_phye ma dang /_me tog phreng gis mdzes byas pa/_me tog tsam pa ka'i phreng bas skar khung byas pa'i nang du stan bzang po bshams pa la 'dug nas/_'di ltar rtse zhing dga' 
[\[217b.3\]]ba'i bsam pas shing rta de'i mdun du ni sil snyan dang /_pheg rdob pa dang /_glu dbyangs len pa dag gis drangs/_shing rta de'i phyi bzhin du ni nye bar spyad pa dang /_yongs su spyad pa thogs pa thams cad rjes su 'brang la/_skye bo'i tshogs chen po ltad mo lta ba'i bsam pa can dag kyang phyi 
[\[217b.4\]]bzhin 'brang bar gyur cing skyed mos tshal gyi sar dong ngo /_/de nas 'jam dpal gzhon nur gyur pa nang du yang dag 'jog las langs te/_sems can thams cad la snying rje chen po skyes nas 'di snyam du sems te/_su zhig rdzu 'phrul gyi cho 'phrul lam/_kun brjod pa'i cho 'phrul lam/_
[\[217b.5\]]rjes su bstan pa'i cho 'phrul gyis 'dul bar 'gyur ba'i sems can gang theg pa chen po 'di la yongs su smin par bya snyam pa dang /_'jam dpal gzhon nur gyur pas smad 'tshong ma'i bu mo gser mchog 'od dpal tshong dpon gyi bu 'jigs byin dang lhan cig tu shing rta la zhon te skyed 
[\[217b.6\]]mos tshal gyi sar 'gro ba mthong ngo /_/mthong nas kyang gdul ba'i phyir de'i dbang po dang /_stobs dang brtson 'grus kyi bye brag la rnam par bltas na de sngon gyi dge ba'i rtsa ba dang ldan zhing chos kun shes par bya ba'i nus pa dang /_mthu dang /_skal ba yod par rig nas/_de'i tshe 'jam 
[\[217b.7\]]dpal gzhon nur gyur pas 'di lta bu rdzu 'phrul mngon par 'du bya ba mngon par 'du byas te/_ji lta bu'i rdzu 'phrul mngon par 'du byas pas/_'di ltar rang gi lus bstan ma thag tu nyi ma dang zla ba'i 'od kyang zil du rlag par byed na/_sems can gzhan dag gi lta smos kyang ci dgos pa de lta 
[\[218a\]]
[\[218a.1\]]bur rang gi lus mngon par sprul nas/_gos gang gi 'od kyis dpag tshad gcig tsam gyi khor yug snang bas snang bar byed pa'i gos de lta bu yang lus la gyon par kun du bstan to/_rang gi lus rgyan thams cad kyis rnam par brgyan par yang bstan to/_/de nas 'jam 
[\[218a.2\]]dpal gzhon nur gyur pas lus la gos dang rgyan thams cad kyis legs par brgyan nas lam gang nas smad 'tshong ma'i bu mo gser mchog 'od dpal 'ong ba'i lam de'i mdun logs su bsdad do/_/'jam dpal gzhon nur gyur pas der bsdad ma thag tu de nas tshong dpon gyi bu de'i shing rta yang 
[\[218a.3\]]mog mog por gyur/_smad 'tshong ma'i bu mo gser mchog 'od dpal gyi lus thams cad kyang mog mog por gyur to/_/'di lta ste dper na/_'dzam bu'i chu bo'i gser gyi drung du/_snag tsha'i yug bzhag na lam mer mi 'dug_/lhan ner mi 'dug_/lhang nger mi 'dug go/_/de bzhin du 
[\[218a.4\]]'jam dpal gzhon nur gyur pa'i lus kyi 'od kyis reg pa na bu mo de'i lus kyang lam mer mi 'dug_/lhan ner mi 'dug_/lhang nger mi 'dug go/_/smad 'tshong ma'i bu mo gser mchog 'od dpal gyis 'jam dpal gzhon nur gyur pa lha'i bu gzhon nu ltar 'dug la/_lus la rgyan gyis 
[\[218a.5\]]brgyan cing gsal ba'i gos legs par gyon la/_gos de las kyang 'od 'byung bar mthong ste/_mthong ma thag tu de bdag gi lus la brnyas pa'i 'du shes dang /_dman pa'i 'du shes skyes shing gos de la yang mngon par 'dod pa dang /_gzung ba'i 'du shes skyes nas de 'di snyam du 
[\[218a.6\]]sems te/_tshong dpon gyi bu 'dis chog gis bdag shing rta 'di las babs la 'di dang lhan cig tu dga' ba dang /_rtse ba dang /_dga' mgur spyad la gos 'di yang bslang bar bya'o snyam mo/_/bu mo des de lta bu'i sems bskyed ma thag tu de nas 'jam dpal gzhon nur gyur pa'i byin gyis brlabs 
[\[218a.7\]]kyis rgyal po chen po rnam thos kyi bus bdag nyid mi'i gzugs su mngon par sprul nas bu mo de la 'di skad ces smras so/_/bu mo khyod skyes bu dam pa 'di la kun du chags pa'i sems ma skyed cig_/de ci'i phyir zhe na/_'di ni 'dod pa don du gnyer ba ma yin pa'i phyir ro/_/bu mos smras pa/_'di 
[\[218b\]]
[\[218b.1\]]su zhig yin/_'di'i ming ci/_rnam thos kyi bus smras pa/_'di ni byang chub sems dpa' ste/_'jam dpal gzhon nur gyur pa zhes bya'o/_/bu mos smras pa/_byang chub sems dpa' zhes bya ba de ci zhig yin/_ci de lha'am/_'on te klu'am/_gnod sbyin nam/_dri za'am/_lha ma 
[\[218b.2\]]yin nam/_nam mkha' lding ngam/_mi'am ci'am/_lto 'phye chen po'am/_brgya byin nam/_tshangs pa'am/_'jig rten skyong ba'am/_rgyal po chen po'am/_byang chub sems dpa' zhes bya ba de ci zhig yin/_rnam thos kyi bus smras pa/_bu mo byang chub sems dpa' zhes bya 
[\[218b.3\]]ba de ni lha yang ma yin/_klu yang ma yin/_gnod sbyin yang ma yin/_dri za yang ma yin/_lha ma yin yang ma yin/_nam mkha' lding yang ma yin/_mi'am ci yang ma yin/_lto 'phye chen po yang ma yin/_brgya byin yang ma yin/_tshangs pa yang ma yin/_'jig rten skyong ba yang ma 
[\[218b.4\]]yin/_rgyal po chen po yang ma yin te/_bu mo de ni sems can thams cad kyi bsam pa kun yongs su rdzogs par byed pa ste/_de'i phyir byang chub sems dpa' zhes bya'o/_/'di ni bslangs pa thams cad sbyin par byed de/_yongs su mi gtong ba ci yang med pas de'i phyir byang chub sems dpa' 
[\[218b.5\]]zhes bya'o/_/de nas bu mo de 'di snyam du sems te/_de skad grag pa las na 'dis bdag la gos 'di sbyin par 'gyur ro snyam nas/_de nas smad 'tshong ma'i bu mo gser mchog 'od dpal shing rta de las babs nas 'jam dpal gzhon nur gyur pa la 'di skad ces smras so/_/'jam dpal gang 
[\[218b.6\]]khyod kyi sku la gsol ba'i na bza' 'di bdag la stsal du gsol/_de'i tshe tshigs su bcad pa 'di yang smras so/_/gal te khyod ni byang chub la yang zhugs gyur na/_/'jam dbyangs na bza' 'di ni bdag la stsal du gsol/_/ser sna can gyi byang chub sems dpa' mi mdzes te/_/
[\[218b.7\]]dper na chab dang bral zhing skams pa'i klung dang mtshungs/_/'jam dpal gyis smras pa/_gal te bu mo khyod ni byang chub zhugs gyur na/_/kho bos de ring gos 'di khyod la sbyin par bya/_/gang dag g.yo ba med par byang chub sems la gnas/_/de dag 'di na lhar bcas 'jig rten 
[\[219a\]]
[\[219a.1\]]mchod 'os yin/_/bu mos smras pa/_byang chub ces bgyi tshig gi don ni gang zhig lags/_/de ni gang las 'thob cing su zhig stsal bar bgyid/_/tshogs rnams gang dag la ni nges par bsten bgyis na/_/mkhas pa ma lags ma rtogs rnams kyis rtogs par 
[\[219a.2\]]'gyur/_/'jam dpal gyis smras pa/_sring mo brjod pa med pa dang /_yi ge med pa dang /_phung po dang /_khams dang /_skye mched dag las rnam par grol ba dang /_stong pa dang /_mtshan ma dag dang bral ba dang /_nyon mongs pa med pa dang /_zhi ba dang /_rab tu zhi ba dang /_nye bar 
[\[219a.3\]]zhi ba ni byang chub ces bya'o/_/de skad ces smras nas/_yang 'jam dpal gzhon nur gyur pas bu mo de la 'di skad ces smras so/_/sring mo khyod byang chub tu sems bskyed cig dang /_ngas khyod la gos 'di sbyin no/_/bu mos smras pa/_'jam dpal byang chub ces bgyi ba de gang lags/_
[\[219a.4\]]'jam dpal gyis smras pa/_sring mo khyod nyid byang chub yin no/_/bu mos smras pa/_'jam dpal khyod kyis gsungs pa'i don de bdag gis ma 'tshal na ji ltar bdag byang chub lags/_'jam dpal gyis smras pa/_sring mo de bzhin gshegs pa dgra bcom pa yang dag par rdzogs 
[\[219a.5\]]pa'i sangs rgyas shAkya thub pa zhes bya ba zhig bzhugs pa de 'di skad du/_'di ltar lus mnyam pa nyid kyis byang chub mnyam pa nyid do/_/byang chub mnyam pa nyid kyis lus mnyam pa nyid do zhes chos ston te/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo 'di 
[\[219a.6\]]ji snyam du sems/_khyod kyi lus 'di la phung po dang /_khams dang /_skye mched mngon par grub pa yod dam/_de nas bu mo des bstan pa 'di thos nas de sngon gyi dge ba'i rtsa ba'i rgyu 'thun pas chos la snang ba skyes par gyur te/_des snang ba thob nas 'jam dpal gzhon nur gyur pa la 'di skad ces 
[\[219a.7\]]smras so/_/'jam dpal de ni de lta lags te/_bdag gi lus 'di la phung po dang /_khams dang /_skye mched dag mngon par grub pa ma lags so/_/'jam dpal gyis smras pa/_sring mo 'di ji snyam du sems/_gzugs la sems pa'am/_rnam par shes pa yod dam/_
[\[219b\]]
[\[219b.1\]]bu mos smras pa/_'jam dpal de ni ma mchis so/_/'jam dpal gyis smras pa/_sring mo byang chub kyang mi sems shing rnam par shes pa med de/_sring mo de'i phyir gzugs mnyam pa nyid kyis byang chub mnyam pa nyid do/_/byang chub mnyam pa nyid kyis gzugs mnyam pa nyid de/_
[\[219b.2\]]sring mo de'i phyir ngas khyod la 'di skad du khyod nyid byang chub bo zhes smras so/_/sring mo 'di ji snyam du sems/_tshor ba dang /_'du shes dang /_'du byed rnams dang /_rnam par shes pa la sems pa'am/_rnam par shes pa yod dam/_bu mos smras pa/_'jam dpal de ni ma mchis so/_/
[\[219b.3\]]'jam dpal gyis smras pa/_sring mo byang chub kyang mi sems shing rnam par shes pa mi sems so/_/sring mo de'i phyir rnam par shes pa mnyam pa nyid kyis byang chub mnyam pa nyid do/_/byang chub mnyam pa nyid kyis rnam par shes pa mnyam pa nyid de/_sring mo de'i phyir ngas khyod la 'di skad du khyod nyid byang 
[\[219b.4\]]chub bo zhes smras so/_/sring mo gzhan yang gzugs nang ngam/_phyi rol lam/_gnyi ga med par ram/_gzugs 'di sngon po'am/_ser po'am/_dmar po'am/_dkar po'am/_le brgan nam/_shel dang /_dngul gyi kha dog gam/_yul na gnas pa'am/_phyogs na gnas pa 
[\[219b.5\]]zhes bstan par nus sam/_bu mos smras pa/_'jam dpal de ni ma lags so/_/'jam dpal gyis smras pa/_sring mo byang chub kyang nang ngam/_phyi rol lam/_gnyi ga med par ram/_byang chub de sngon po'am/_ser po'am/_dmar po'am/_dkar po'am/_le brgan nam/_
[\[219b.6\]]shel dang dngul gyi kha dog gam/_yul na gnas pa'am/_phyogs na gnas pa zhes bstan par mi nus te/_sring mo de'i phyir gzugs mnyam pa nyid kyis byang chub mnyam pa nyid do/_/byang chub mnyam pa nyid kyis gzugs mnyam pa nyid de/_sring mo de'i phyir ngas khyod la 'di skad du khyod nyid byang chub 
[\[219b.7\]]bo zhes smras so/_/sring mo de bzhin du tshor ba dang /_'du shes dang /_'du byed rnams dang /_rnam par shes pa nang ngam/_phyi rol lam/_gnyi ga med par ram/_rnam par shes pa 'di sngon po'am/_ser po'am/_dmar po'am/_dkar po'am/_le brgan nam/_shel dang dngul gyi kha dog 
[\[220a\]]
[\[220a.1\]]gam/_yul na gnas pa'am/_phyogs na gnas pa zhes bstan par nus sam/_bu mos smras pa/_'jam dpal de ni ma lags so/_/'jam dpal gyis smras pa/_sring mo byang chub kyang nang ngam/_phyi rol lam/_gnyi ga med par ram/_byang chub de sngon po'am/_
[\[220a.2\]]ser po'am/_dmar po'am/_dkar po'am/_le brgan nam/_shel dang dngul gyi kha dog gam/_yul na gnas pa'am/_phyogs na gnas pa zhes bstan par mi nus te/_sring mo de'i rnam par shes pa mnyam pa nyid kyis byang chub mnyam pa nyid do/_/byang chub mnyam pa nyid kyis 
[\[220a.3\]]rnam par shes pa mnyam pa nyid de/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang phung po lnga ni sgyu ma lta bu ste/_yod pa ma yin pa/_phyin ci log las skyes shing yod pa ma yin pa/_phyin ci log gis tha snyad btags pa'o/_/sring mo byang chub 
[\[220a.4\]]kyang sgyu ma lta bu ste/_yod pa ma yin pa phyin ci log gis tha snyad btags pa ste/_sring mo de'i phyir sgyu ma mnyam pa nyid kyis phung po mnyam pa nyid do/_/phung po mnyam pa nyid kyis sgyu mnyam pa nyid do/_/sgyu mnyam pa nyid kyis byang chub mnyam pa nyid do/_/byang chub mnyam pa nyid kyis 
[\[220a.5\]]sgyu ma mnyam pa nyid de/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang phung po lnga ni rmi lam lta bu ste/_shin tu mngon par ma grub pa'o/_/sring mo byang chub kyang rmi lam gyi rang bzhin yin pas shin tu mngon par ma grub pa ste/_sring mo de'i 
[\[220a.6\]]phyir rmi lam mnyam pa nyid kyis phung po mnyam pa nyid do/_/phung po mnyam pa nyid kyis rmi lam mnyam pa nyid do/_/rmi lam mnyam pa nyid kyis byang chub mnyam pa nyid do/_/byang chub mnyam pa nyid kyis rmi lam mnyam pa nyid de/_sring mo de'i phyir ngas khyod la 'di skad du khyod nyid byang chub bo 
[\[220a.7\]]zhes smras so/_/sring mo gzhan yang phung po lnga ni smig rgyu lta bu ste/_'khrul pa'i las kyis bskyed pa'o/_/sring mo byang chub kyang smig rgyu'i rang bzhin te/_las kyi rnam par smin pa med pa'o/_/sring mo de'i phyir smig rgyu mnyam pa nyid kyis phung po mnyam pa nyid do/_/phung po mnyam pa 
[\[220b\]]
[\[220b.1\]]nyid kyis smig rgyu mnyam pa nyid do/_/smig rgyu mnyam pa nyid kyis byang chub mnyam pa nyid do/_/byang chub mnyam pa nyid kyis smig rgyu mnyam pa nyid de/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang phung po lnga ni gzugs brnyan lta bu ste/_'pho 
[\[220b.2\]]ba med pa'o/_/sring mo byang chub kyang gzugs brnyan gyi rang bzhin te/_'pho ba med pa'o/_/sring mo de'i phyir gzugs brnyan mnyam pa nyid kyis phung po mnyam pa nyid do/_/phung po mnyam pa nyid kyis gzugs brnyan mnyam pa nyid do/_/gzugs brnyan mnyam pa nyid kyis byang chub 
[\[220b.3\]]mnyam pa nyid do/_/byang chub mnyam pa nyid kyis gzugs brnyan mnyam pa nyid de/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang phung po lnga ni ming tsam ste/_ming de yang g.yo ba med pa'o/_/sring mo byang chub kyang ming tsam ste/_ming de 
[\[220b.4\]]yang g.yo ba med pa'o/_/sring mo de'i phyir g.yo ba med pa mnyam pa nyid kyis phung po mnyam pa nyid do/_/phung po mnyam pa nyid kyis g.yo ba med pa mnyam pa nyid do/_/g.yo ba med pa mnyam pa nyid kyis byang chub mnyam pa nyid do/_/byang chub mnyam pa nyid kyis g.yo ba med pa mnyam pa nyid de/_
[\[220b.5\]]sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang phung po rnams la byed pa po med de/_ma byas pa'i don ni byang chub bo/_/phung po rnams la ngo bo nyid med de/_ngo bo nyid med pa'i don ni byang chub bo/_/phung po rnams la byung ba med de/_ma byung ba'i 
[\[220b.6\]]don ni byang chub bo/_/phung po rnams la rtag pa nyid med de/_mi rtag pa'i don ni byang chub bo/_/phung po rnams la bde ba nyid med de/_sdug bsngal ba'i don ni byang chub bo/_/phung po rnams la sdug pa med de/_mi sdug pa'i don ni byang chub bo/_/phung po rnams la bdag med de/_
[\[220b.7\]]bdag med pa'i don ni byang chub bo/_/sring mo gzhan yang phung po rnams la mngon par grub pa med de/_mngon par ma grub pa'i don ni byang chub bo/_/phung po rnams ni dben pa ste/_dben pa'i don ni byang chub bo/_/phung po rnams la gzung ba med de/_gzung ba med pa'i don ni byang chub bo/_/
[\[221a\]]
[\[221a.1\]]phung po rnams la gzhi med de/_gzhi med pa'i don ni byang chub bo/_/phung po rnams la 'ong ba dang 'gro ba med de/_'ong ba dang 'gro ba med pa'i don ni byang chub bo/_/phung po rnams ni da ltar byung ba la mi gnas pa ste/_da ltar byung ba la mi gnas pa'i don ni byang chub bo/_/sring mo 
[\[221a.2\]]gzhan yang phung po rnams ni 'phags pa rnams kyis tha snyad yin pas byang chub kyang 'phags pa rnams kyi tha snyad do/_/phung po rnams ni tha snyad med pa'i rang bzhin can te/_byang chub kyang tha snyad med pa'o/_/phung po lnga'i rang bzhin gang yin pa de ni de bzhin gshegs pas thugs su chud pa'i chos 
[\[221a.3\]]thams cad kyi rang bzhin te/_de ni byang chub ces bya'o/_/sring mo de ltar na phung po lnga'i rang bzhin ni byang chub kyi rang bzhin no/_/byang chub kyi rang bzhin ni chos thams cad kyi rang bzhin te/_sring mo phung po lnga'i rang bzhin gang yin pa dang /_byang chub kyi rang bzhin gang yin pa de ni sems can thams 
[\[221a.4\]]cad kyi rang bzhin yin te/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang phung po rtogs pa gang yin pa de nyid byang chub yin te/_phung po ma gtogs par rtogs pa yang med la/_byang chub ma gtogs par yang rtogs pa med pas de ltar 
[\[221a.5\]]rtogs pa gang yin pa de byang chub ces bya ste/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo rnam grangs 'dis khyod kyis 'di ltar rig par bya ste/_ji ltar sems can thams cad byang chub tu gtogs pa ltar/_de gtogs pa med par bstan pa ni byang 
[\[221a.6\]]chub ste/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang khyod kyi lus 'di la sa'i khams dang /_chu'i khams dang /_me'i khams dang /_rlung gi khams dang /_khams bzhi po dag mngon par grub pa de la sring mo sa'i khams ni bdag ma yin/_
[\[221a.7\]]sems can ma yin/_srog ma yin/_skyes bu ma yin/_gang zag ma yin no/_/byang chub kyang bdag ma yin/_sems can ma yin/_srog ma yin/_skyes bu ma yin/_gang zag ma yin no/_/de bzhin du chu'i khams dang /_me'i khams dang /_rlung gi khams kyang bdag ma yin/_
[\[221b\]]
[\[221b.1\]]sems can ma yin/_srog ma yin/_skyes bu ma yin/_gang zag ma yin no/_/byang chub kyang bdag ma yin/_sems can ma yin/_srog ma yin/_skyes bu ma yin/_gang zag ma yin no/_/shin tu nam mkha' dang mtshungs pa'i phyir sa'i khams dang byang chub mnyam mo/_/shin tu med 
[\[221b.2\]]pa'i phyir chu'i khams dang byang chub mnyam mo/_/shin tu mi g.yo ba'i phyir me'i khams dang byang chub mnyam mo/_/shin tu bstan du med pa'i phyir rlung gi khams dang byang chub mnyam mo/_/sring mo sa'i khams gang yin pa'i khams de ni de bzhin gshegs pas mkhyen te/_mngon par rdzogs par 
[\[221b.3\]]thugs su chud do/_/sring mo chu'i khams gang yin pa'i khams de ni de bzhin gshegs pas mkhyen te/_mngon par rdzogs par thugs su chud do/_/sring mo me'i khams gang yin pa'i khams de ni de bzhin gshegs pas mkhyen te/_mngon par rdzogs par thugs su chud do/_/sring mo 
[\[221b.4\]]rlung gi khams gang yin pa'i khams de ni de bzhin gshegs pas mkhyen te/_mngon par rdzogs par thugs su chud do/_/sring mo sa'i khams rtogs pa ni byang chub bo/_/sring mo de bzhin du chu'i khams dang /_me'i khams dang /_rlung gi khams rtogs pa ni byang chub ste/_sring mo de'i phyir 
[\[221b.5\]]ngas khyod la 'di skad du khyod nyid byang chub bo zhes smras so/_/sring mo sa'i khams kyis chu'i khams yang dag par mi shes so/_/chu'i khams kyis me'i khams yang dag par mi shes so/_/me'i khams kyis rlung gi khams yang dag par mi shes so/_/sring mo de ltar na khams kyi ming yongs su 
[\[221b.6\]]shes pa gang yin pa de ni byang chub ces bya ste/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang gang khyod kyi lus 'di la mig mngon par grub pa dang /_de bzhin du rna ba dang /_sna dang /_lce dang /_lus dang /_yid mngon par grub pa de la sring mo 
[\[221b.7\]]mig ni stong pa ste/_mig stong pa nyid kyi rang bzhin ni byang chub bo/_/rna ba ni stong pa ste/_rna ba stong pa nyid kyi rang bzhin ni byang chub bo/_/sna ni stong pa ste/_sna stong pa nyid kyi rang bzhin ni byang chub bo/_/lce ni stong pa ste/_lce stong pa nyid kyi rang bzhin ni byang chub bo/_/lus ni stong pa ste/_
[\[222a\]]
[\[222a.1\]]lus stong pa nyid kyi rang bzhin ni byang chub bo/_/yid ni stong pa ste/_yid stong pa nyid kyi rang bzhin ni byang chub bo/_/sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang mig stong pa nyid gang yin pa de ni gzugs su 'dogs par mi 
[\[222a.2\]]byed do/_/gzugs stong pa'i gzugs kyi ngo bo nyid ni byang chub bo/_/rna ba dang /_sna dang /_lce dang /_lus dang /_yid stong pa nyid gang yin pa de ni chos su 'dogs par mi byed de/_chos stong pa'i chos kyi ngo bo nyid ni byang chub ste/_sring mo de'i phyir ngas khyod la 'di skad du khyod nyid 
[\[222a.3\]]byang chub bo zhes smras so/_/sring mo mig ni gzugs mi len te/_byang chub kyang gzugs mi len to/_/rna ba ni sgra mi len te/_byang chub kyang sgra mi len to/_/sna ni dri mi len te/_byang chub kyang dri mi len to/_/lce ni ro mi len te/_byang chub kyang ro mi len to/_/lus ni reg bya mi len te/_
[\[222a.4\]]byang chub kyang reg bya mi len to/_/yid ni chos mi len te/_byang chub kyang chos mi len to/_/sring mo de ci'i phyir zhe na/_mig gzugs dang bral ba ni byang chub bo/_/yid chos dang bral ba'i bar du yang byang chub yin pa'i phyir ro/_/sring mo de ltar na mig gi rnam par shes pa'i khams gang yin 
[\[222a.5\]]pa de ni gzugs kyi khams dang mtshams sbyor ba med de/_mig gi rnam par shes pa'i khams dang gzugs kyi khams su bral ba ni byang chub bo/_/rna ba'i rnam par shes pa'i khams gang yin pa de ni sgra'i khams dang mtshams sbyor ba med de/_rna ba'i rnam par shes pa'i khams dang sgra'i khams su bral ba 
[\[222a.6\]]ni byang chub bo/_/sna'i rnam par shes pa'i khams gang yin pa de ni dri'i khams dang mtshams sbyor ba med de/_sna'i rnam par shes pa'i khams dang dri'i khams su bral ba ni byang chub bo/_/lce'i rnam par shes pa'i khams gang yin pa de ni ro'i khams dang mtshams sbyor ba med de/_lce'i rnam par 
[\[222a.7\]]shes pa'i khams dang ro'i khams su bral ba ni byang chub bo/_/lus kyi rnam par shes pa'i khams gang yin pa de ni reg bya'i khams dang mtshams sbyor ba med de/_lus kyi rnam par shes pa'i khams dang reg bya'i khams su bral ba ni byang chub bo/_/yid kyi rnam par shes pa'i khams gang yin pa 
[\[222b\]]
[\[222b.1\]]de ni chos kyi khams dang mtshams sbyor ba med de/_yid kyi rnam par shes pa'i khams dang chos kyi khams su bral ba ni byang chub ste/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo de ltar na byang chub dang mig gi rnam par shes pa'i khams de ni gnyis su med de 
[\[222b.2\]]gnyis su dbyer med do/_/byang chub dang gzugs kyi khams de ni gnyis su med de gnyis su dbyer med do/_/byang chub dang mig gi rnam par shes pa'i khams de ni gnyis su med de gnyis su dbyer med do/_/byang chub dang yid kyi khams kyi bar de ni gnyis su med de gnyis su dbyer med do/_/byang 
[\[222b.3\]]chub dang chos kyi khams de ni gnyis su med de gnyis su dbyer med do/_/byang chub dang yid kyi rnam par shes pa'i khams de ni gnyis su med de gnyis su dbyer med do/_/sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang mig rtogs pa ni 
[\[222b.4\]]byang chub bo/_/de bzhin du rna ba dang /_sna dang /_lce dang /_lus dang /_yid rtogs pa ni byang chub bo/_/mig gi rang bzhin ni stong pa ste/_rang bzhin stong pa de ni byang chub bo/_/de bzhin du rna ba dang /_sna dang /_lce dang /_lus dang /_yid kyi rang bzhin ni stong pa ste/_rang bzhin stong 
[\[222b.5\]]pa de ni byang chub bo/_/sring mo mig gi rang bzhin ni ma chags/_mi sdang /_ma rmongs pa ste/_'dod chags dang zhe sdang dang gti mug dang bral ba ni byang chub bo/_/rna ba dang /_sna dang /_lce dang /_lus dang /_yid kyi rang bzhin ni ma chags pa/_mi sdang ba/_ma rmongs pa ste/_'dod chags 
[\[222b.6\]]dang /_zhe sdang dang /_gti mug dang bral ba ni byang chub bo/_/sring mo mig ni bdag po med pa/_bdag gi med pa/_yongs su 'dzin pa med pa ste/_byang chub kyang bdag po med pa/_bdag gi med pa/_yongs su 'dzin pa med pa'o/_/de bzhin du rna ba dang /_sna dang /_lce dang /_lus 
[\[222b.7\]]dang /_yid kyang bdag po med pa/_bdag gi med pa/_yongs su 'dzin pa med pa ste/_byang chub kyang bdag po med pa/_bdag gi med pa/_yongs su 'dzin pa med pa'o/_/sring mo mig ni skyes pa'i chos dang mtshungs par ldan pa yang ma yin/_bud med kyi chos dang mtshungs par ldan pa yang ma 
[\[223a\]]
[\[223a.1\]]yin no/_/sring mo byang chub kyang skyes pa'i chos dang mtshungs par ldan pa yang ma yin/_bud med kyi chos dang mtshungs par ldan pa yang ma yin no/_/sring mo de bzhin du rna ba dang /_sna dang /_lce dang /_lus dang /_yid kyang skyes pa'i chos dang mtshungs par 
[\[223a.2\]]ldan pa yang ma yin/_bud med kyi chos dang mtshungs par ldan pa yang ma yin no/_/sring mo byang chub kyang skyes pa'i chos dang mtshungs par ldan pa yang ma yin/_bud med kyi chos dang mtshungs par ldan pa yang ma yin no/_/sring mo mig ni/_skyes pa'ang ma yin/_bud 
[\[223a.3\]]med kyang ma yin no/_/sring mo byang chub kyang skyes pa yang ma yin/_bud med kyang ma yin no/_/sring mo yid kyi bar du yang skyes pa yang ma yin/_bud med kyang ma yin no/_/sring mo byang chub kyang skyes pa yang ma yin/_bud med kyang ma yin no/_/sring mo de ltar mig gi de 
[\[223a.4\]]bzhin nyid ni de bzhin gshegs pas thugs su chud de/_de bzhin nyid rtogs pa ni byang chub bo/_/yid kyi de bzhin nyid kyi bar du yang de bzhin gshegs pas thugs su chud de/_de bzhin nyid rtogs pa ni byang chub bo/_/sring mo de'i phyir ngas khyod la 'di skad du khyod nyid byang chub bo zhes smras 
[\[223a.5\]]so/_/sring mo gzhan yang khyod kyi lus 'di ni bdag ma yin/_sems can ma yin/_srog ma yin/_skyes bu ma yin/_gang zag ma yin/_shed las skyes pa ma yin/_shed bu ma yin/_byed pa po ma yin/_tshor ba po ma yin/_shes pa po ma yin/_mthong ba po ma yin/_
[\[223a.6\]]nyan pa po ma yin/_snom pa po ma yin/_za ba po ma yin/_reg pa po ma yin/_rnam par shes pa po ma yin no/_/sring mo byang chub kyang bdag ma yin sems can ma yin/_srog ma yin/_gso ba ma yin/_gang zag ma yin/_bdag gi ma yin/_yongs su 'dzin pa ma yin/_byas 
[\[223a.7\]]pa ma yin/_tshor ba ma yin/_gzugs ma yin/_sgra ma yin/_dri ma yin/_ro ma yin/_reg ma yin/_rnam par reg pa ma yin te/_sring mo de lta bas na chos thams cad mnyam pa nyid ni byang chub ces bya'o/_/sring mo gang yang khyod kyi lus ni g.yo ba med pa/_byed pa med pa/_
[\[223b\]]
[\[223b.1\]]rtag pa med pa ste/_rtswa dang /_shing dang /_shing ljon pa dang /_rtsig pa'i tshogs rnams dang khyad par med cing tha dad du dbyer med do/_/sring mo gang yang nang gi sa'i khams dang phyi rol gyi sa'i khams ni gnyis su med cing gnyis su dbyer med de/_'di ltar mtshan nyid med par mtshan nyid 
[\[223b.2\]]gcig par de bzhin gshegs pas shes rab dang ye shes kyis mngon par rdzogs par thugs su chud de/_sring mo de'i phyir ngas khyod la 'di skad du khyod nyid byang chub bo zhes smras so/_/sring mo gzhan yang sems dang yid dang /_rnam par shes pa'i rnam par rig pa gang gis sems pa dang /_
[\[223b.3\]]rnam par shes pa'i sems dang /_yid dang /_rnam par shes pa'i rnam par rig pa de ni skra la gnas pa ma yin/_spu la gnas pa ma yin/_sha mdog la gnas pa ma yin/_pags pa la gnas pa ma yin/_sha la gnas pa ma yin/_khrag la gnas pa ma yin/_rus pa la gnas pa ma 
[\[223b.4\]]yin/_chu ba la gnas pa ma yin/_rkang la gnas pa ma yin/_nang na gnas pa ma yin/_phyi rol na gnas pa ma yin/_gnyi ga med pa la gnas pa ma yin/_mig la gnas pa ma yin/_rna ba la gnas pa ma yin/_sna la gnas pa ma yin/_lce la gnas pa ma yin/_lus la gnas 
[\[223b.5\]]pa ma yin/_yid la gnas pa ma yin te/_gnas pa ma yin/_mi gnas pa ma yin/_rgyun chad pa ma yin/_yul na gnas pa ma yin/_phyogs na gnas pa ma yin/_gzugs med pa/_bstan du med pa/_rnam par rig pa med pa/_gzung ba med pa/_'dre ba med pa/_gzhi med pa/_dag 
[\[223b.6\]]pa/_gtsang ba/_'od gsal ba ste/_sems dang /_yid kyi rnam par rig pa de ni kun nas nyon mongs pa med pa/_rnam par byang ba med pa ste/_de ni rang bzhin gyis rnam par dag cing 'od gsal la lus med pa'i phyir/_kun nas nyon mongs pa med cing rnam par byang ba med do/_/sring mo de 
[\[223b.7\]]ltar na phung po dang /_khams dang /_skye mched kyi rang bzhin ni byang chub bo/_/byang chub kyi rang bzhin yang phung po dang khams dang /_skye mched rnams so/_/sring mo khyod kyi lus 'di la phung po dang /_khams dang /_skye mched gang dag mngon par grub pa de dag ni byang chub ste/_byang chub gzhan 
[\[224a\]]
[\[224a.1\]]ma yin no/_/de ci'i phyir zhe na/_byang chub ni phung po dang /_khams dang /_skye mched rnams las gzhan ma yin te/_de dag nyid byang chub yin pas chos thams cad mnyam pa nyid du rtogs pas ni byang chub yin pa'i phyir ro/_/sring mo de'i phyir ngas khyod la 'di skad du 
[\[224a.2\]]khyod nyid byang chub bo zhes smras so/_/'jam dpal gzhon nur gyur pas bstan pa 'di bshad pa na nam mkha'i dkyil na gnas pa'i lha'i bu lnga 'bum gyis bla na med pa yang dag par rdzogs pa'i byang chub tu sems bskyed do/_/gang dag smad 'tshong ma'i bu mo gser mchog 'od dpal gyi phyi bzhin 'brang 
[\[224a.3\]]ba'i skyes pa dang /_bud med dang /_khye'u dang /_bu mo rnams las srog chags nyis brgyas kyang bla na med pa yang dag par rdzogs pa'i byang chub tu sems bskyed do/_/lha dang mi drug cu ni chos rnams la chos kyi mig rdul med cing dri ma dang bral ba rnam par dag go/_/smad 'tshong ma'i bu mo gser mchog 
[\[224a.4\]]'od dpal yang tshim zhing mgu la yi rangs te rab tu dga' nas/_dga' ba dang yid bde ba skyes te/_yan lag lngas phyag 'tshal nas/_'jam dpal gzhon nur gyur pa'i rkang pa gnyis la gtugs te/_sangs rgyas dang /_chos dang /_dge 'dun la skyabs su song nas tshangs par spyad 
[\[224a.5\]]pa dang bslab pa'i gzhi rnams yang dag par blangs te/_lhag pa'i bsam pas bla na med pa yang dag par rdzogs pa'i byang chub tu sems bskyed nas 'di skad ces smras so/_/'jam dpal bdag kyang khyod kyis rjes su bstan pa dang /_sems can thams cad la snying brtse ba dang /_snying rjes sangs rgyas kyi 
[\[224a.6\]]gdung mi gcad pa dang /_chos kyi gdung mi gcad pa dang /_dge 'dun gyi gdung mi gcad pa'i slad du khyod kyis bstan pa/_bla na med pa yang dag par rdzogs pa'i byang chub tu sems bskyed par bgyi'o/_/de bzhin du chos rtogs par bgyi ba'i slad du sems can thams cad la chos bstan par yang 
[\[224a.7\]]bgyi'o/_/nyes par bgyis pa'i las kyi sgrib pa yongs su sbyang ba'i slad du nongs pa la nongs par bshags par bgyi'o/_/gang na chos thams cad zhi zhing nye bar zhi bar ma rtogs nas/_tshul bzhin ma lags pa yid la bgyid pa sngon du 'gro ba dang /_phyin ci log gi dbang du mchis pa 
[\[224b\]]
[\[224b.1\]]dang /_rang gi lus la mngon par zhen pas 'dod chags kyi sbyor ba dang ldan pa'i sems can rnams kyis ni chos rnams kyi rang bzhin nyid ma rtogs so/_/'jam dpal de lta lags mod kyi 'on kyang gang dag 'dod chags kyi sbyor ba dang ldan pa'i sems can de dag kyang chos rnams kyi chos nyid 
[\[224b.2\]]'di ci 'dra ba de nyid dang ldan no/_/byang chub sems dpa' rnams ni ldan pa'i chos 'di la slob cing /_bla na med pa yang dag par rdzogs pa'i byang chub tu sems bskyed do/_/de ci'i slad du zhe na/_'jam dpal nyon mongs pa rnams ni ji ltar mchis pa ma lags pa la/_kun brtags pa las 'byung 
[\[224b.3\]]bar de ltar kun brtags pa yongs su rtogs na 'gag par 'gyur bas gsog dang 'dra ba'i slad du'o/_/'jam dpal ji ltar khyod kyis gsungs pa'i don bdag gis 'tshal ba ltar na/_nyon mongs pa rnams ni rang bzhin ma mchis shing byung ba ma mchis pas sprin gyi tshogs dang 'dra'o/_/nyon mongs 
[\[224b.4\]]pa rnams ni skad cig la 'jig cing 'ju ste chu'i chu bur dang 'dra'o/_/nyon mongs pa rnams ni shin tu mngon par grub pa ma mchis pa ste/_rlung dang 'dra'o/_/nyon mongs pa rnams ni yul thams cad las yang dag par 'das pa ste/_nam mkha'i ri mo dang 'dra'o/_/nyon mongs pa rnams ni ring du mi gnas pas chu'i 
[\[224b.5\]]ri mo dang 'dra'o/_/nyon mongs pa rnams ni tshul bzhin ma lags pa yid la bgyid pa'i 'jug pa las 'byung ba ste/_gnod sbyin dang 'byung po 'dra'o/_/nyon mongs pa rnams ni ma mchis pa la phyin ci log tu mthong ba las byung ba ste/_sprin mar dang 'dra'o/_/nyon mongs pa rnams ni kun brtags pa las byung 
[\[224b.6\]]ba ste/_yang dag pa ma lags pa'o/_/nyon mongs pa rnams ni ngar 'dzin pas lhag par chags pa dang 'brel ba'o/_/nyon mongs pa rnams ni bdag gir 'dzin pas dngos por yongs su 'dzin pa'o/_/nyon mongs pa rnams ni log par bskyed pas glo bur du byung ba'o/_/nyon mongs pa rnams ni 
[\[224b.7\]]rnam par rtog pa las byung bas mtshan ma'i rjes su 'brang ba dang 'dra'o/_/nyon mongs pa rnams ni khams sna tshogs la mi dpyod pa'i tshul gyis bskyed pa ste so sor mi rtog pa'o/_/nyon mongs pa rnams ni sems dang rjes su 'thun pas bskyed pa ste/_nges par mi sems pa'o/_/nyon mongs pa rnams 
[\[225a\]]
[\[225a.1\]]ni bdag dang gzhan la mngon par zhen pa las byung ba ste/_yid ches par mi bgyi ba'o/_/nyon mongs pa rnams ni phung po dag len pa'o/_/nyon mongs pa rnams ni khams rnams la ril por 'dzin pa'o/_/nyon mongs pa rnams ni skye mched rnams sogs pa'o/_/nyon mongs pa rnams ni 
[\[225a.2\]]ming dang gzugs la rnam par 'byed pa'o/_/nyon mongs pa rnams ni tshul bzhin ma lags pa yid la bgyid pa dag mi rtogs pa'o/_/'jam dpal de lta lags mod kyi 'on kyang nyon mongs pa rnams ni byang chub kyi phur bu'i gzhi lags so/_/de ci'i slad du zhe na/_byang chub ni g.yo ba ma mchis pa'i 
[\[225a.3\]]slad du'o/_/nyon mongs pa rnams ni byang chub kyi sa bon te/_nyon mongs pa rtogs pa nyid byang chub lags so/_/nyon mongs pa rnams ni byang chub rdo rje'i gzhi lags so/_/de ci'i slad du zhe na/_chos kyi dbyings dbyer ma mchis pa'i tshul gyis byang chub ni nyon mongs pa rnams kyis mi phyed pa'i slad 
[\[225a.4\]]du'o/_/'jam dpal nyon mongs pa rnams mthong ba ni byang chub ste/_byang chub ni yul thams cad kyi rjes su song ba'o/_/'jam dpal ji ltar byang chub rnam par gnas pa ma mchis pa de ltar nyon mongs pa rnams kyang rnam par gnas pa ma mchis pa ste/_skyes nas 'jig cing 'ju bas mi gnas pa'o/_/
[\[225a.5\]]'jam dpal nyon mongs pa rnams ni sems kyi rang bzhin lags so/_/de ci'i slad du zhe na/_'jam dpal sems 'di ni chags pa'am/_sdang ba'am/_rmongs pa zhes sems kyi rang bzhin bstan par mi nus te/_'jam dpal ji ltar sems bstan par mi nus pa de bzhin du nyon mongs 
[\[225a.6\]]pa rnams kyang yul na gnas pa'am/_phyogs na gnas pa zhes nyon mongs pa'i rang bzhin bstan par mi nus pa'i slad du'o/_/'jam dpal byang chub sems dpa' sems dpa' chen pos ji lta ji ltar nyon mongs pa de dag rab tu rtogs pa de lta de ltar de 'dod chags la spyod pa'i sems can rnams 
[\[225a.7\]]yongs su smin par bgyi ba la skyo bar mi 'gyur ro/_/zhe sdang la spyod pa rnams la ma lags/_gti mug la spyod pa rnams la ma lags te/_cha mnyam pa la spyod pa'i sems can rnams yongs su smin par bgyi ba la skyo bar mi 'gyur ro/_/'jam dpal da ltar bdag gi 'dod chags ji lta ba de bzhin 
[\[225b\]]
[\[225b.1\]]du 'dod chags la spyod pa thams cad kyi 'dod chags la blta bar bgyi'o/_/'jam dpal da ltar bdag gi zhe sdang ji lta ba de bzhin du zhe sdang la spyod pa thams cad kyi zhe sdang la blta bar bgyi'o/_/'jam dpal da ltar bdag gi gti mug ji lta ba de bzhin du gti mug la spyod pa thams cad kyi gti mug la 
[\[225b.2\]]blta bar bgyi'o/_/'jam dpal da ltar bdag gi nyon mongs pa thams cad ji lta ba de bzhin du nyon mongs pa thams cad la spyod pa'i sems can thams cad kyi nyon mongs pa la blta bar bgyi'o/_/'jam dpal 'di lta ste dper na/_me ni rtswa dang shing thams cad kyis 'jigs pa ma mchis pa'o/_/
[\[225b.3\]]'jam dpal de bzhin du 'phags pa'i shes rab kyi me yang nyon mongs pa'i rtswa dang shing thams cad kyis 'jigs pa ma mchis pa'o/_/'jam dpal 'di lta ste dper na/_nyi ma'i dkyil 'khor ni mun pa mun nag thams cad dang lhan cig mi gnas so/_/'jam dpal de bzhin du 'phags pa'i 
[\[225b.4\]]shes rab kyang nyon mongs pa thams cad dang lhan cig mi gnas so/_/'jam dpal 'di lta ste dper na/_rlung mar ni shing ljon pa dang ri thams cad la mi chags so/_/'jam dpal de bzhin du 'phags pa'i shes rab la spyod pa'i byang chub sems dpa' yang nyon mongs pa'i yul thams cad la 
[\[225b.5\]]mi chags so/_/'jam dpal 'di lta ste dper na/_nam mkha'i khams ni sreg pa'i bskal pa thams cad kyis tshig par mi 'gyur ro/_/'jam dpal de bzhin du 'phags pa'i shes rab la spyod pa'i byang chub sems dpa' yang nyon mongs pa'i sreg pa'i bskal pa thams cad kyis tshig par 
[\[225b.6\]]mi 'gyur ro/_/'jam dpal 'di lta ste dper na/_nam mkha' ni rdul dang na bun dang /_sprin thams cad dang lhan cig mi gnas so/_/'jam dpal de bzhin du 'phags pa'i shes rab la spyod pa'i byang chub sems dpa' yang nyon mongs pa thams cad dang lhan cig mi gnas so/_/'jam dpal 
[\[225b.7\]]'di lta ste dper na/_nam mkha' ni sa dang lhan cig mi gnas so/_/'jam dpal de bzhin du 'phags pa'i shes rab la spyod pa'i byang chub sems dpa' yang nyon mongs pa thams cad dang lhan cig mi gnas so/_/'jam dpal 'di lta ste dper na/_khab long ni lcags dang lhan cig mi gnas so/_/
[\[226a\]]
[\[226a.1\]]'jam dpal de bzhin du 'phags pa'i shes rab la spyod pa'i byang chub sems dpa' yang nyon mongs pa thams cad dang lhan cig mi gnas so/_/'jam dpal 'di lta ste dper na/_ri khor yug ni rlung thams cad kyis bskyod par mi nus so/_/'jam dpal de bzhin du 'phags 
[\[226a.2\]]pa'i shes rab la spyod pa'i byang chub sems dpa' yang nyon mongs pa thams cad kyis bskyod par mi nus so/_/'jam dpal 'di lta ste dper na/_dud 'gro'i skye gnas su song ba bya ngang pa zhes bgyi ba ni 'o ma dang chab bsres pa las 'o ma nyid ni 'tshal gyi chab ni ma lags so/_/'jam dpal de bzhin du 
[\[226a.3\]]'phags pa'i shes rab la spyod pa'i byang chub sems dpa' yang 'phags pa'i shes rab dang nyon mongs pa'i 'dres pa dag las shes rab nyid ni len gyi nyon mongs pa ni ma lags so/_/'jam dpal 'di lta ste dper na/_byang gi sgra mi snyan gyi gling na nye dur 'brel ba'i bud med rnams la shing gi yal ga 
[\[226a.4\]]'dud par mi bgyid do/_/'jam dpal de bzhin du dbang po yongs su ma smin pa'i sems can rnams la byang chub sems dpa'i spyod pa dang /_'phags pa'i shes rab dang ye shes 'dud par mi bgyid do/_/'jam dpal da ltar bdag ni nyon mongs pa rnams kyis 'jigs pa'am/_skrag pa ci 
[\[226a.5\]]yang ma mchis so/_/de ci'i slad du zhe na/_'jam dpal bdag gis chos thams cad kyi rang bzhin dben par rtogs pa'i slad du'o/_/'jam dpal byang chub sems dpa' rnams ni 'jigs pa ma mchis pa'i go cha bgos pa ste/_'jam dpal 'di lta ste dper na/_gang dgras 'jigs pa de ni dpa' bo 
[\[226a.6\]]zhes mi bgyi'o/_/'jam dpal de bzhin du gang nyon mongs pa rnams kyis 'jigs pa de yang byang chub sems dpa' zhes mi bgyi'o/_/'jam dpal 'di lta ste dper na/_gang dgras bcom pa de ni dpa' bo zhes mi bgyi'o/_/'jam dpal de bzhin du gang nyon mongs pa rnams kyis bcom pa de 
[\[226a.7\]]yang byang chub sems dpa' zhes mi bgyi'o/_/'jam dpal 'di lta ste dper na/_nor bu rin po che chu 'dang zhes bgyi ba chab kyi nang du stsal na gsher bar yang mi 'gyur zhing chab kyi dri mas kyang mi gos la/_chab kyi rnyog pa thams cad kyang rab tu dang bar bgyid do/_/'jam dpal de bzhin du 'phags 
[\[226b\]]
[\[226b.1\]]pa'i shes rab la spyod pa'i byang chub sems dpa' yang nyon mongs pa'i nang na gnas kyang nyon mongs pas gsher bar yang mi 'gyur zhing nyon mongs pa'i dri mas kyang mi gos la/_nyon mongs pa'i rnyog pa thams cad kyang rab tu zhi bar bgyid do/_/de nas smad 'tshong ma'i bu mo gser mchog 
[\[226b.2\]]'od dpal gyis bstan pa 'di bshad nas yang 'jam dpal gzhon nur gyur pa la 'di skad ces smras so/_/'jam dpal ji ltar na byang chub sems dpa' nyon mongs pa ma mchis pa lags/_'jam dpal gyis smras pa/_sring mo byang chub sems dpa' gang gis nyon mongs pa skye ba'am 
[\[226b.3\]]'gag par mthong na/_byang chub sems dpa' de ni nyon mongs pa thams cad med pa zhes mi bya'o/_/sring mo 'di lta ste dper na/_'bru mar gyi sgron ma la mun pa mun nag snang na 'bru mar gyi sgron ma zhes mi bya'o/_/sring mo de bzhin du byang chub sems dpa' gang gis nyon mongs pa skye ba'am 'gag par 
[\[226b.4\]]mthong na/_byang chub sems dpa' de ni nyon mongs pa med pa zhes mi bya'o/_/sring mo nyon mongs pa med pa zhes bya ba ni su gang du kun nas nyon mongs pa yang mi mthong /_rnam par byang ba yang mi mthong ste/_mthong ba dang /_mi mthong ba dang /_sems dang yid dang /_rnam par rig pa dang bral ba ni 
[\[226b.5\]]nyon mongs pa med pa'o/_/sring mo gang dang gang du sems dang yid dang /_rnam par rig pa 'jug na/_tha na mya ngan las 'das par sems pa yang rung ste/_de thams cad ni nyon mongs pa'o/_/de ci'i phyir zhe na/_nyon mongs pa med pa la ni sems sam sems la 'jug pa med pa'i phyir te/_
[\[226b.6\]]gang gis dge ba'am mi dge ba'i dmigs pa la sems 'jug pa de dag thams cad ni mngon par 'du byed pa'o/_/gang mngon par 'du byed pa de ni 'khor ba'o/_/gang 'khor ba de ni 'du byed do/_/'du byed thams cad ni 'khor ba ste/_sring mo de dag ni nyon mongs pa yin no/_/sring mo nyon 
[\[226b.7\]]mongs pa zhes bya ba de ni sbyor ba ste/_mig dang gzugs su sbyor ba ni nyon mongs pa'o/_/de bzhin du rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid dang /_chos su sbyor ba ni nyon mongs pa'o/_/tshul khrims la sbyor ba ni nyon mongs pa'o/_/ting nge 
[\[227a\]]
[\[227a.1\]]'dzin la sbyor ba ni nyon mongs pa'o/_/shes rab dang /_rnam par grol ba dang /_rnam par grol ba'i ye shes mthong ba la sbyor ba ni nyon mongs pa'o/_/rab tu dben pa la sbyor bar sems pa ni nyon mongs pa'o/_/sring mo nyon mongs pa med pa zhes bya ba de ni rgyu ba med pa 
[\[227a.2\]]zhes bya ba'i tshig [{]bla dgas [,]bla dwags [}]so/_/de ni spros pa med pa zhes bya ba'i tshig [{]bla dgas [,]bla dwags [}]so/_/de ni rtsol ba med pa zhes bya ba'i tshig [{]bla dgas [,]bla dwags [}]so/_/kun du 'byung ba med pa zhes bya ba'i tshig [{]bla dgas [,]bla dwags [}]te/_sring mo grangs dang grangs med pa dang bral ba ni nyon mongs pa med pa nyid do/_/sring mo 
[\[227a.3\]]gzhan yang byang chub sems dpa' gang bdag la yang nyon mongs pa med la/_gzhan dag nyon mongs pa las/_rab tu thar ba la yang shin du brtson pa de ni nyon mongs pa med pa'o zhes de bzhin gshegs pas gsungs te/_gzhan dag nyon mongs pa las rab tu thar bar byed pa ni byang chub 
[\[227a.4\]]sems dpa'i brtson 'grus yang dag phul lo/_/bu mos smras pa/_'jam dpal byang chub sems dpa'i brtson 'grus yang dag phul gang lags/_'jam dpal gyis smras pa/_stong pa nyid la so sor rtog pa'i rjes su 'jug cing lta ba la spyod pa'i sems can rnams la snying rje ba dang /_
[\[227a.5\]]mtshan ma med pa la so sor rtog pa'i rjes su 'jug cing mtshan ma la spyod pa'i sems can rnams la snying rje ba dang /_smon pa med pa la so sor rtog pa'i rjes su 'jug cing smon pa la spyod pa'i sems can rnams la snying rje ba dang /_mngon par 'du byed pa med pa la so sor rtog pa'i rjes su 'jug cing mngon par 
[\[227a.6\]]'du byed pa la spyod pa'i sems can rnams la snying rje ba dang /_skye ba med cing 'chi 'pho ba med pa la so sor rtog pa'i rjes su 'jug cing rga ba dang shi bar 'du shes pa'i sems can rnams la snying rje ba dang /_skye ba med pa la so sor rtog pa'i rjes su 'jug cing skye ba dang 'jig par 'du shes pa'i sems can rnams 
[\[227a.7\]]la snying rje ba dang /_nyan thos su nges pa la so sor rtog pa'i rjes su 'jug cing nyan thos kyi 'bras bu thob pa las ldog pa dang /_rang sangs rgyas su nges pa la so sor rtog pa'i rjes su 'jug cing rang sangs rgyas kyi 'bras bu thob pa las ldog pa dang /_byang chub sems dpa'i skyon med pa la 'jug pa 
[\[227b\]]
[\[227b.1\]]so sor rtog pa'i rjes su 'jug cing sems can thams cad la yang snying rje ba ste/_sring mo 'di ni byang chub sems dpa'i brtson 'grus yang dag phul lo/_/sring mo 'di lta ste dper na/_rgya mtsho chen por 'jug pa ni sla'i/_rin po che chen po dag thogs te ldog par ni dka'o/_/sring 
[\[227b.2\]]mo de bzhin du stong pa nyid la so sor rtog pa ni sla'i/_thabs la mkhas pa dang bral bas ldog par ni dka'o/_/mtshan ma med pa dang /_smon pa med pa dang /_mngon par 'du byed pa med pa dang /_skye ba med pa dang /_'byung ba med pa dang /_nyan thos kyi skyon med pa dang /_rang sangs 
[\[227b.3\]]rgyas kyi skyon med pa la yang so sor brtag par ni sla'i/_thabs la mkhas pa dang bral bas ldog par ni dka'o/_/sring mo 'di lta ste dper na/_g.yul ngo chen por 'jug par ni sla'i/_ma smas ma nyams par rgal bar ni dka'o/_/sring mo de bzhin du rnam par thar pa'i sgo gsum du 
[\[227b.4\]]yang 'jug par ni sla'i/_thabs la mkhas pa dang bral bas ldog par ni dka'o/_/bu mos smras pa/_'jam dpal thabs zhes bgyi ba ji lta bu lags/_'jam dpal gyis smras pa/_sring mo thabs zhes bya ba ni gang phyogs gnyis mi spong ba ste/_'di ltar 'khor ba'i phyogs 
[\[227b.5\]]dang /_mya ngan las 'das pa'i phyogs so/_/sring mo thabs zhes bya ba ni gang sgo gnyis ston par byed pa ste/_'khor ba'i sgo dang /_mya ngan las 'das pa'i sgo dang /_stong pa nyid kyi sgo dang /_lta ba las rab tu thar ba'i sgo dang /_mtshan ma med pa'i sgo dang /_mtshan ma las rnam par thar pa'i sgo dang /_
[\[227b.6\]]smon pa med pa'i sgo dang /_bsams bzhin du skye ba'i sgo dang /_mngon par 'du byed pa med pa'i sgo dang /_dge ba mngon par 'du bya ba'i sgo dang /_skye ba med pa'i sgo dang /_skye ba kun du ston pa'i sgo dang /_'byung ba med pa'i sgo dang /_phung po dang /_khams dang /_skye mched kyi sgo dang /_skye 
[\[227b.7\]]ba med cing 'gag pa med pa'i sgo dang /_skye ba dang 'byung ba'i sgo dang /_dben pa'i sgo dang /_sems can yongs su smin par bya ba'i sgo dang /_chos kyi dbyings kyi sgo dang /_chos thams cad so sor srung ba'i sgo dang /_nyan thos kyi theg pa'i sgo dang /_byang chub sems dpa'i lhag pa'i bsam 
[\[228a\]]
[\[228a.1\]]pa'i sgo dang /_rang byang chub kyi sgo dang /_sangs rgyas kyi chos mi brjed pa'i sgo ste/_sring mo byang chub sems dpa' gang sgo gnyis nye bar ston kyang /_sgo thams cad la yang chags pa med pa de ni thabs la mkhas pa zhes bya'o/_/de bzhin du 'dod chags kyi sgo dang /_'dod 
[\[228a.2\]]chags dang bral ba'i sgo dang /_zhe sdang gi sgo dang /_zhe sdang dang bral ba'i sgo dang /_gti mug gi sgo dang /_gti mug dang bral ba'i sgo dang /_nyon mongs pa'i sgo dang /_nyon mongs pa dang bral ba'i sgo dang /_'gro ba thams cad kyi sgo dang /_'gro ba med pa'i sgo ste/_sring mo 'di ni byang chub 
[\[228a.3\]]sems dpa'i thabs la mkhas pa'o/_/byis pa so so'i skye bo thams cad kyi spyod pa'i sgo dang /_slob pa dang /_mi slob pa dang /_nyan thos dang /_rang sangs rgyas dang /_byang chub sems dpa'i spyod pa'i sgo gang yin pa de gnyis shes pa gang yin pa 'di ni byang chub sems dpa'i 
[\[228a.4\]]thabs la mkhas pa zhes bya'o//_//bam po gnyis pa ste tha ma/_yang de'i tshe na bcom ldan 'das bya rgod kyi phung po'i ri'i ngos kyi sman ljongs zhig na zhabs 'bring byed pa'i dge sbyong tshe dang ldan pa kun dga' bo dang thabs cig tu ring du 'chags pas 'chag cing bzhugs so/_/
[\[228a.5\]]der bzhugs nas bcom ldan 'das kyis 'jam dpal gzhon nur gyur pa la 'jam dpal khyod kyis byang chub sems dpa'i brtson 'grus yang dag phul dang thabs la mkhas pa ji skad bstan pa de ni de bzhin te/_legs so legs so zhes bya ba byin pa dang /_legs so zhes bya ba'i sgra des stong 
[\[228a.6\]]gsum gyi stong chen po'i 'jig rten gyi khams 'di dbyangs kyis go bar gyur cing /_legs so zhes bya ba'i sgra de nyid kyis stong gsum gyi stong chen po'i 'jig rten gyi khams 'di rnam pa drug tu rab tu g.yos par yang gyur nas lha dang /_klu dang /_gnod sbyin dang /_dri za dang /_lha ma yin dang /_
[\[228a.7\]]nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams dang /_brgya byin dang /_tshangs pa dang /_'jig rten skyong ba mang po dag legs so zhes bya ba'i sgra des bskul nas bcom ldan 'das ga la ba der dong ste phyin nas/_bcom ldan 'das kyi zhabs la mgo 
[\[228b\]]
[\[228b.1\]]bos phyag 'tshal te/_phyogs gcig tu 'khod do/_/phyogs gcig tu 'khod nas lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dang /_brgya byin dang /_tshangs pa dang /_
[\[228b.2\]]'jig rten skyong ba de dag gis bcom ldan 'das la 'di skad ces gsol to/_/bcom ldan 'das legs so zhes bgyi ba'i sgra gang gis stong gsum gyi stong chen po'i 'jig rten gyi khams dbyangs kyis go bar mdzad pa de bcom ldan 'das kyis su la stsal/_bcom ldan 'das kyis 
[\[228b.3\]]bka' stsal pa/_lha'i bu dag de ni 'jam dpal gzhon nur gyur pa la'o/_/lha'i bu rnams kyis gsol pa/_bcom ldan 'das 'jam dpal gzhon nur gyur pa de da ltar gang na mchis/_bcom ldan 'das kyis bka' stsal pa/_lha'i bu dag 'jam dpal gzhon nur 
[\[228b.4\]]gyur pa ni rgyal po'i khab kyi grong khyer chen po'i shar phyogs kyi sgo na/_smad 'tshong ma'i bu mo gser mchog 'od dpal zhes bya ba dang /_lhan cig tu chos dang ldan pa'i gtam zer zhing 'dug gis lha'i bu dag gang dag chos nyan par 'dod pa dag kyang der deng shig_/de nas lha dang /_klu 
[\[228b.5\]]dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dang /_brgya byin dang /_tshangs pa dang /_'jig rten skyong ba de dag thams cad lhan cig tu 'dus nas/_'jam dpal gzhon nur gyur pa 
[\[228b.6\]]ga la ba der dong ste phyin pa dang /_lus rags par sprul nas me tog gi char rab tu phab ste/_me tog gi char des rgyal po'i khab kyi kho ra khor yug tu me tog chal bar bkram par gyur to/_/de na lha rnams kyis kyang mi rnams mthong zhing mi rnams kyis kyang lha rnams kyang mthong ste/_
[\[228b.7\]]phan tshun smra bar ni mi byed do/_/de ltar rgyal po'i khab kyi grong khyer chen po nas srog chags brgya stong phrag mang po dag me tog de dag gis kyang bskul/_lha'i lus rags pa de dag gis kyang bskul nas/_'jam dpal gzhon nur gyur pa ga la ba der dong ngo /_/rgyal po ma skyes dgra yang 
[\[229a\]]
[\[229a.1\]]bud med kyi tshogs rnams kyis bskor te/_dpung gi tshogs yan lag bzhi pa dang lhan cig tu rgyal po'i 'byor pa chen po dang /_rgyal po'i mthu chen pos 'jam dpal gzhon nur gyur pa ga la ba der song nas/_'khor de dang /_rgyal po ma skyes dgra dang /_rgyal po dang 
[\[229a.2\]]blon po'i bu rnams dang /_tshong dpon dang khyim bdag gi bu rnams kyis smad 'tshong ma'i bu mo gser mchog 'od dpal de 'dod chags kyis nyon mongs pa'i kun nas ldang ba dang bral te/_dbang po dang spyod lam rab tu zhi zhing dbang po mi g.yeng la ngo tsha shes pa dang /_dpal gyis legs par brgyan 
[\[229a.3\]]par mthong ngo /_/mthong nas kyang de la phyin cad su yang 'dod pa'i rnam par rtog pa mi skye bar gyur to/_/de nas 'jam dpal gzhon nur gyur pas skye bo'i tshogs chen po de 'dus par rig nas/_smad 'tshong ma'i bu mo gser mchog 'od dpal la 'di skad ces smras so/_/bu 
[\[229a.4\]]mo skye bo'i tshogs chen po thams cad kyis khyod mthong yang phyir zhing chags pa med na/_khyod kyis nyon mongs pa de dag gang du bzhag_/bu mos smras pa/_'jam dpal sems can thams cad kyi nyon mongs pa rnams ni ye shes dang rnam par grol ba la gnas pa dang /_chos kyi 
[\[229a.5\]]dbyings la gnas pa ste/_de dag kyang ma bskyed pa dang /_ma bkag pa dang /_ma bsgyur bar de ltar bdag gis rtogs so/_/nyon mongs pa'i rang bzhin gang lags pa de yang bdag gis rtogs lags so/_/'jam dpal gyis smras pa/_bu mo nyon mongs pa'i rang bzhin de 
[\[229a.6\]]gang yin/_bu mos smras pa/_'jam dpal rtog pa ma mchis shing rnam par rtog pa ma mchis pa'i rang bzhin ni nyon mongs pa'i rang bzhin lags so/_/tshul bzhin ma lags pa ma skyes pa'i rang bzhin ni nyon mongs pa'i rang bzhin lags so/_/nyon mongs pa rnams ni glo bur te/_
[\[229a.7\]]stong pa nyid rtogs pa dang lhan cig mi gnas so/_/mtshan ma med pa dang /_smon pa med pa shes pa dang lhan cig mi gnas so/_/rang bzhin gyis 'od gsal ba dang lhan cig mi gnas so/_/'jam dpal 'di lta ste dper na/_dug drag po'i sbrul gdug pas bltas pa 
[\[229b\]]
[\[229b.1\]]tsam gyis skye bo 'gum par 'gyur ba las der mi zhig gis dug thams cad 'jil ba dang /_dug thams cad rab tu zhi bar bgyid pa'i sman gnod sel ces bgyi ba 'tshal te mchis nas/_de nas sman de bstan ma thag tu sbrul gdug pa'i dug de ma mchis par bgyis nas de la khye'u dang 
[\[229b.2\]]bu mo rnams brtse bas rtse zhing /_khye'u dang bu mo de dag sbrul gdug pa de dang lhan cig tu rtse bar bgyid de/_pang par len cing glo la se ral phreng du btags te/_rgyan du bgyis kyang tshig par mi bgyid/_za bar mi bgyid/_sdug bsngal du mi bgyid do/_/'jam dpal de bzhin du 
[\[229b.3\]]bdag kyang sngon chos 'dul ba ma thos pas tshul bzhin ma lags pa yid la bgyid pa phyin ci log la nye bar gnas pa'i nyon mongs pas yongs su bsregs pa na 'dod chags kyis rang gi lus la chags shing rang gi gzugs la mngon par zhen te/_gzugs dbu ba lta bur so sor 
[\[229b.4\]]rtog par mi bgyid/_lus sgyu ma'i chos nyid du ma 'tshal/_dga' ba'i rtsed mo rmi lam lta bur ma 'tshal/_'dod pa'i dga' ba'i ro myang ba sbrang rtsi'i thigs pa lta bur ma 'tshal/_srog gi dbang po zil pa'i thigs pa lta bur ma 'tshal/_'du byed thams cad mi rtag par ma 
[\[229b.5\]]'tshal/_lus mi sdug par ma 'tshal/_'du byed thams cad shin tu sdug bsngal bar ma 'tshal zhing /_chos thams cad bdag ma mchis par so sor rtog par mi bgyid de bdag kyang mun pa mun nag gis bsgribs shing /_gzhan la yang mun par bgyid/_bdag kyang bcings 
[\[229b.6\]]shing gzhan la yang 'ching bar bgyid pa las/_'jam dpal gang gi tshe bdag gis khyod las chos dang ldan pa'i bka' mchid thos te/_thos nas kyang mos shing mos nas kyang rnam par grol te de'i slad du bdag da ltar dang slan chad chags pa'i mig gis su la yang lta bar mi bgyid 
[\[229b.7\]]do/_/de ci'i slad du zhe na/_'jam dpal snang ba ni mun pa dang lhan cig mi gnas so/_/'jam dpal de bzhin du 'dod chags dang bral ba ni su yang nyon mongs pa rnams la chags pa ma mchis pa'i slad du'o/_/de nas yang 'jam dpal gzhon nur gyur pa la smad 
[\[230a\]]
[\[230a.1\]]'tshong ma'i bu mo gser mchog 'od dpal gyis 'di skad ces smras so/_/kye ma 'jam dpal lha'i 'khor dang /_mi'i 'khor chen po 'di 'dus kyis/_gang gis lha dang mi 'di dag gis nyon mongs pa'i rang bzhin de dag rtogs nas sems can rnams la snying rje 
[\[230a.2\]]bas bla na med pa yang dag par rdzogs pa'i byang chub tu sems bskyed par 'gyur ba de lta bu'i chos kyi bka' mchid bgyi bar khyod spobs par mdzod cig_/'jam dpal gyis smras pa/_sring mo nyon mongs pa'i rang bzhin la ni mos par dka'o/_/de ci'i phyir zhe na/_sring mo nyon 
[\[230a.3\]]mongs pa'i rang bzhin ni byang chub yin pa'i phyir ro/_/sring mo 'di lta ste dper na/_me ma sbar ba ni sreg pa'i bdag nyid ma yin no/_/sring mo de bzhin du nyon mongs pa yang yongs su ma brtags na 'khor ba'i bdag nyid ma yin no/_/sring mo 'di lta ste dper na/_me sbar ba ni sreg 
[\[230a.4\]]pa'i bdag nyid yin no/_/sring mo de bzhin du nyon mongs pa yang yongs su brtags na 'khor ba'i bdag nyid yin no/_/sring mo 'di lta ste dper na/_me ni rgyu yod na 'bar ro/_/sring mo de bzhin du nyon mongs pa rnams kyang lta ba'i kun nas ldang ba'i rgyu yod na khams gsum du 'bar 
[\[230a.5\]]ro/_/sring mo 'di lta ste dper na/_me ni rgyu med na mi 'bar ro/_/sring mo de bzhin du nyon mongs pa rnams kyang lta ba'i kun nas ldang ba'i rgyu med na khams gsum du mi 'bar ro/_/sring mo 'di lta ste dper na/_lo stong du 'bar ba'i me la ni skye ba dang 'bri ba med do/_/sring mo de 
[\[230a.6\]]bzhin du bskal pa brgya stong du rgyu ba'i nyon mongs pa la yang skye ba dang 'bri ba med do/_/sring mo 'di lta ste dper na/_me shi ba la ni me zhes mi gdags so/_/sring mo de bzhin du nyon mongs pa zhi ba la yang nyon mongs pa zhes mi gdags so/_/sring mo 'di lta ste dper na/_
[\[230a.7\]]nam mkha' gang la me 'bar yang nam mkha' ni me des tshig par mi nus so/_/sring mo de bzhin du gang rang bzhin gyis 'od gsal ba la glo bur gyi nyon mongs pa byung yang rang bzhin gyis 'od gsal ba de ni glo bur gyi nyon mongs pa des kun nas nyon mongs par byed mi nus so/_/sring mo 'di 
[\[230b\]]
[\[230b.1\]]ltar yang gzugs kyi lus la ji ltar blta bar bya/_bu mos smras pa/_'jam dpal dper na/_mtsho bran gyi chab kyi nang gi chu zla bzhin du'o/_/'jam dpal gyis smras pa/_bu mo phung po rnams ji ltar blta bar bya/_bu mos smras pa/_'jam dpal dper na/_de bzhin gshegs 
[\[230b.2\]]pa'i sprul pa bzhin du'o/_/'jam dpal gyis smras pa/_bu mo khams rnams ji ltar blta bar bya/_bu mos smras pa/_'jam dpal dper na/_khams gsum bskal pa'i mes bsregs par gyur pa de bzhin du'o/_/'jam dpal gyis smras pa/_bu mo skye mched rnams ji ltar 
[\[230b.3\]]blta bar bya/_bu mos smras pa/_'jam dpal dper na/_mngon par 'du bya ba'i las mngon par 'dus ma bgyis pa bzhin du'o/_/'jam dpal gyis smras pa/_bu mo 'khor 'di ji ltar blta bar bya/_bu mos smras pa/_'jam dpal dper na/_'khor 'di ni steng gi nam 
[\[230b.4\]]mkha'i mtshams bzhin du'o/_/'jam dpal gyis smras pa/_bu mo khyod ji ltar blta bar bya/_bu mos smras pa/_'jam dpal dper na/_bdag gi pha dang ma gnyis kyi gnyis phrad pa ma mchis pa bzhin du'o/_/'jam dpal gyis smras pa/_bu mo nga ji ltar blta bar bya/_
[\[230b.5\]]bu mos smras pa/_'jam dpal dper na/_long ba gzugs la blta ba bzhin du'o/_/'jam dpal gyis smras pa/_bu mo khyod kyis chos 'di dag thos sam/_bu mos smras pa/_'jam dpal dper na/_sgyu ma sprul pa'i rna ba'i rnam par rig pa lta bus thos lags so/_/
[\[230b.6\]]'jam dpal gyis smras pa/_bu mo khyod bla na med pa yang dag par rdzogs pa'i byang chub 'dod dam/_bu mos smras pa/_'jam dpal bdag nyid byang chub lags te/_yang 'dod par mi bgyid do/_/'jam dpal gyis smras pa/_bu mo khyod kyis sbyin pa'i pha rol tu phyin pa spyad 
[\[230b.7\]]dam/_bu mos smras pa/_'jam dpal bdag gis nyon mongs pa thams cad gtan du yongs su btang bas spyad lags so/_/'jam dpal gyis smras pa/_bu mo khyod kyis tshul khrims kyi pha rol tu phyin pa yongs su rdzogs par byas sam/_bu mos smras pa/_'jam dpal 
[\[231a\]]
[\[231a.1\]]nam mkha' yongs su rdzogs pas yongs su rdzogs par bgyis lags so/_/'jam dpal gyis smras pa/_bu mo khyod kyis bzod pa'i pha rol tu phyin pa bsgoms sam/_bu mos smras pa/_'jam dpal sems can thams cad skye ba ma mchis pa dang /_'byung 
[\[231a.2\]]ba ma mchis pas bsgoms lags so/_/'jam dpal gyis smras pa/_bu mo khyod kyis brtson 'grus kyi pha rol tu phyin pa brtsams sam/_bu mos smras pa/_'jam dpal chos thams cad thob par bgyi ba ma mchis pa'i tshul gyis brtsams lags so/_/'jam dpal gyis 
[\[231a.3\]]smras pa/_bu mo khyod kyis bsam gtan gyi pha rol tu phyin pa la gnas sam/_bu mos smras pa/_'jam dpal/_chos kyi dbyings gnas pa mchis pa'i tshul gyis bdag gnas lags so/_/'jam dpal gyis smras pa/_bu mo khyod kyis shes rab kyi pha rol tu phyin pa yongs 
[\[231a.4\]]su rdzogs par byas sam/_bu mos smras pa/_'jam dpal lhag chad ma mchis par yongs su rdzogs par bgyis lags so/_/'jam dpal gyis smras pa/_bu mo khyod kyis byams pa bsgoms sam/_bu mos smras pa/_'jam dpal sems can thams cad mi srid pa'i tshul gyis 
[\[231a.5\]]bsgoms lags so/_/'jam dpal gyis smras pa/_bu mo byang chub sems dpas snying rje chen po gang nas btsal bar bya/_bu mos smras pa/_'jam dpal byang chub sems dpas snying rje chen po ni sems can thams cad kyi nyon mongs pa rnams las btsal bar bgyi'o/_/de ci'i 
[\[231a.6\]]slad du zhe na/_gal te sems can rnams kyi nyon mongs pa ma mchis par gyur na/_byang chub sems dpa' yang bla na med pa yang dag par rdzogs pa'i byang chub tu sems skye bar mi 'gyur ba'i slad du'o/_/'jam dpal gyis smras pa/_bu mo byang chub sems dpas dga' ba ga las btsal bar 
[\[231a.7\]]bya/_bu mos smras pa/_lhag pa'i bsam pa dang ldan pa'i byang chub kyi sems las so/_/'jam dpal gyis smras pa/_bu mo byang chub sems dpa'i btang snyoms ci zhig byed/_bu mos smras pa/_'jam dpal byang chub sems dpa'i btang snyoms ni sems can thams cad la mi slu ba 
[\[231b\]]
[\[231b.1\]]yongs su rdzogs par bgyid pa dang /_chos thams cad la 'gal ba ma mchis par nye bar mchi bar bgyid pa'o/_/'jam dpal gyis smras pa/_bu mo 'gal ba zhes bya ba ji lta bu yin/_bu mos smras pa/_gang dag ma mchis pa'i nyon mongs pa rnams spong ba'i slad du byang chub la rab tu zhugs 
[\[231b.2\]]pa dag go/_/'jam dpal gyis smras pa/_de dag gang dang 'gal/_bu mos smras pa/_phas kyis rgol ba thams cad dang ngo /_/'jam dpal gyis smras pa/_bu mo phas kyi rgol ba gang dag yin/_bu mos smras pa/_gang dag bzod pa'i rlom sems kyis gzhan la rgol ba dag 
[\[231b.3\]]lags so/_/'jam dpal gyis smras pa/_bu mo bzod pa zhes bya ba ga las 'ong /_bu mos smras pa/_'jam dpal sems can thams cad kyis tho btsam pa las mchi'o/_/de ci'i slad du zhe na/_tho btsam pa ma mchis na bzod pa ci yang ma mchis pa'i slad du ste/_
[\[231b.4\]]'jam dpal gang la/_sems can thams cad kyis tho btsam pa na/_'khrug pa ma mchis shing gnod pa mi bgyid pa de bzod pa bsgom pa lags so/_/'jam dpal gyis smras pa/_bu mo khong khro ba zhes bya ba ji lta bu yin/_bu mos smras pa/_'jam dpal gang gis 
[\[231b.5\]]bskal pa brgyar bsags pa'i dge ba'i rtsa ba rnams la gnod par bgyid pa 'di ni khong khro ba zhes bgyi'o/_/'jam dpal gyis smras pa/_bu mo khong khro ba med pa zhes bya ba ji lta bu yin/_bu mos smras pa/_'jam dpal gang gis sems la zhe 'gras pa ma mchis shing yul thams 
[\[231b.6\]]cad la gnod pa mi bgyid pa ste/_de ni bzod pa lags par rig par bgyi'o/_/'jam dpal gyis smras pa/_bu mo ji ltar na byang chub sems dpa' g.yul las rnam par rgyal ba yin/_bu mos smras pa/_'jam dpal gang chos thams cad la rnam par 'byed kyang mi dmigs pa lags 
[\[231b.7\]]so/_/'jam dpal gyis smras pa/_bu mo ji ltar na byang chub sems dpa' bdud phyir rgol ba bcom pa yin/_bu mos smras pa/_gang bdud thams cad 'dul bar bgyid kyang nyon mongs pa ma mchis pa ste/_de ci'i slad du zhe na/_'jam dpal byang chub sems dpa' ni phung po rnams 
[\[232a\]]
[\[232a.1\]]ston kyang phung po'i nyon mongs pa rnams dang lhan cig mi gnas pa dang /_'jam dpal byang chub sems dpa' ni nyon mongs pa rnams ston kyang rang bzhin chos nyid kyis chags pa ma mchis pa dang /_'jam dpal byang chub sems dpa' ni sems can yongs su smin par bgyi 
[\[232a.2\]]ba'i slad du/_rga ba dang 'chi ba ston kyang chos thams cad la 'chi 'pho ba dang 'gro ba ma mchis par rab tu rtogs pa dang /_'jam dpal byang chub sems dpa' ni lha'i bu dag ston kyang phrag dog dang rlom sems thams cad dang bral ba'i slad du'o/_/'jam dpal gyis smras pa/_bu mo byang 
[\[232a.3\]]chub sems dpa' ji ltar sems can yongs su smin par byed/_bu mos smras pa/_'jam dpal byang chub sems dpas shes rab dang thabs yongs su sgom pas sems can yongs su smin par bgyid do/_/'jam dpal gyis smras pa/_bu mo byang chub sems dpas ji ltar sems 
[\[232a.4\]]can thams cad kyi drung du gnas par bya/_bu mos smras pa/_'jam dpal rang gi sems dang shes pa yongs su sgom pas byang chub sems dpas sems can thams cad kyi drung du gnas par bgyi'o/_/'jam dpal gyis smras pa/_bu mo 'khor 'di ni khyod la chos nyan par 'dod do/_/
[\[232a.5\]]bu mos smras pa/_'jam dpal gang du bdag dang gzhan gyi 'du shes 'jug pa de ni nyan par 'tshal ba ma lags la/_gang la rna ba'i rnam par rig pas rnam par shes pa 'jug pa yang nyan par 'tshal ba ma lags so/_/'jam dpal gyis smras pa/_bu mo chos nyan par 'dod pa zhes 
[\[232a.6\]]bya ba ji lta bu yin/_bu mos smras pa/_'jam dpal gang gi tshe rang gi lus la rmi lam gyi mi lta bur mos pa dang /_chos ston pa la sgyu ma'i mi lta bur mos pa dang /_bstan pa'i chos de la yang brag ca'i sgra skad lta bur mos shing mos pa dang /_rnam par grol ba la yang gnyis su mi bgyid pa de 
[\[232a.7\]]tsam gyis na chos nyan par 'tshal ba lags so/_/'jam dpal gyis smras pa/_bu mo chos ji ltar mnyan par bya/_bu mos smras pa/_chos la ston pa la nan tan bgyid pas chos mnyan par bgyi'o/_/de nas 'jam dpal gzhon nur gyur pa'i byin gyi rlabs dang /_
[\[232b\]]
[\[232b.1\]]rang gi dge ba'i rtsa ba bsags pa'i shes rab kyis smad 'tshong ma'i bu mo gser mchog 'od dpal gyis de lta de ltar chos bstan pa na/_'khor de las srog chags khri nyis stong gis bla na med pa yang dag par rdzogs pa'i byang chub tu sems bskyed par gyur to/_/byang chub sems dpa'i theg 
[\[232b.2\]]pa pa sngon dge ba'i rtsa ba bsags pa'i lha dang mi lnga brgyas ni mi skye ba'i chos la bzod pa thob par gyur to/_/srog chags sum khri nyis stong ni chos rnams la chos kyi mig rdul med cing dri ma dang bral ba rnam par dag go/_/bu mo de yang chos nyan pa'i dga' ba dang /_mchog tu dga' bas chos 
[\[232b.3\]]rnams la rjes su 'thun pa'i bzod pa thob par gyur to/_/des bzod pa thob nas 'jam dpal gzhon nur gyur pa'i rkang pa la gtugs te/_'jam dpal thugs brtse ba'i slad du bdag rab tu dbyung du gsol/_tshul bzhin ma lags par bskyed pa/_'phags pa ma lags pa/_
[\[232b.4\]]'phags pa'i chos las nyams par bgyid pa'i lus 'di las thar bar mdzad du gsol zhes rab tu 'byung bar gsol ba btab bo/_/'jam dpal gyis smras pa/_sring mo 'di lta ste/_mgo'i skra 'dreg pa de ni byang chub sems dpa'i rab tu 'byung ba ma yin no/_/de ci'i phyir zhe na/_bu mo gang 
[\[232b.5\]]sems can thams cad kyi nyon mongs pa gcad pa'i phyir brtson pa de ni byang chub sems dpa'i rab tu 'byung ba yin pa'i phyir ro/_/bu mo gang gos ngur smrig 'chang ba de ni byang chub sems dpa'i rab tu 'byung ba ma yin gyi/_bu mo gang bdag nyid kyang bslab pa dang /_tshul khrims yang dag 
[\[232b.6\]]par blangs la/_tshul khrims 'chal pa'i sems can rnams kyang tshul khrims kyi sdom pa dang /_brtul zhugs la yang dag par sbyor bar byed pa de ni byang chub sems dpa'i rab tu 'byung ba yin no/_/bu mo gang bdag nyid dben par gnas pa de ni byang chub sems dpa'i rab tu 'byung ba 
[\[232b.7\]]ma yin gyi/_bu mo gang 'gro ba lnga'i 'khor ba na rnam par rgyug pa'i sems can rnams dben pa shes pa la 'god par byed pa de ni byang chub sems dpa'i rab tu 'byung ba yin no/_/kha dog dang gzugs kyi rtags dang spyod lam gyi dbyibs ni byang chub sems dpa'i rab tu 'byung ba ma 
[\[233a\]]
[\[233a.1\]]yin gyi/_sems can gzhan dang gang zag gzhan dag la byams pa dang snying rje'i sems bskyed pa ni byang chub sems dpa'i rab tu 'byung ba yin no/_/bdag gi dge ba'i rtsa ba bskyed pa ni byang chub sems dpa'i rab tu 'byung ba ma yin gyi/_sems can gzhan gyi 
[\[233a.2\]]dge ba'i rtsa ba bskyed pa ni byang chub sems dpa'i rab tu 'byung ba yin no/_/bdag yongs su mya ngan las 'da' ba'i lhag pa'i bsam pa la gus pa ni byang chub sems dpa'i rab tu 'byung ba ma yin gyi/_sems can gzhan yongs su mya ngan las bzla ba'i lhag pa'i bsam par gus 
[\[233a.3\]]pa ni byang chub sems dpa'i rab tu 'byung ba yin no/_/bdag gi nyon mongs pa zhi bar byed pa ni byang chub sems dpa'i rab tu 'byung ba ma yin gyi/_sems can thams cad kyi nyon mongs pa zhi bar byed pa ni byang chub sems dpa'i rab tu 'byung ba yin no/_/bdag gi sems rjes su 
[\[233a.4\]]srung ba ni byang chub sems dpa'i rab tu 'byung ba ma yin gyi/_sems can thams cad kyi sems rjes su srung ba ni byang chub sems dpa'i rab tu 'byung ba yin no/_/bdag thar par bya ba la brtson pa ni byang chub sems dpa'i rab tu 'byung ba ma yin gyi/_sems can thams cad thar bar bya 
[\[233a.5\]]ba la brtson pa ni byang chub sems dpa'i rab tu 'byung ba yin no/_/bu mo 'khor bas skyo ba ni byang chub sems dpa'i rab tu 'byung ba ma yin gyi/_sems can thams cad 'khor ba las grol bar bya ba la dga' ba ni byang chub sems dpa'i rab tu 'byung ba yin no/_/bu mo 
[\[233a.6\]]mya ngan las 'da' ba la dga' ba ni byang chub sems dpa'i rab tu 'byung ba ma yin gyi/_sangs rgyas kyi chos thams cad yongs su rdzogs par byed pa ni byang chub sems dpa'i rab tu 'byung ba yin no/_/bu mo rab tu 'byung ba zhes bya ba de ni sems can gzhan dag la snying rje che ba zhes bya ba'i 
[\[233a.7\]]tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni gzhan gyi 'khrul pa la skyon du mi lta ba zhes bya ba'i tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni gzhan gyi rnyed pa la phrag dog med pa zhes bya ba'i tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni bdag dang 
[\[233b\]]
[\[233b.1\]]gzhan la gdung ba med pa zhes bya ba'i tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni gzhan la mi smod pa zhes bya ba'i tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni gzhan la sten pa zhes bya ba'i tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni gzhan gyi 
[\[233b.2\]]ltung ba mi gleng ba zhes bya ba'i tshig [{]bla dgas [,]bla dwags [}]so/_/bu mo rab tu 'byung ba zhes bya ba de ni nyes pa thams cad las 'byin pa zhes bya ba'i tshig [{]bla dgas [,]bla dwags [}]so/_/bu mo byang chub sems dpa'i rab tu 'byung ba ni gzhan la rag las pa yin te/_byang chub sems dpas gzhan la rag ma 
[\[233b.3\]]las par bya'o/_/bu mos smras pa/_'jam dpal ji ltar na byang chub sems dpa'i rab tu 'byung ba gzhan la rag las pa lags/_'jam dpal gyis smras pa/_bu mo rab tu 'byung ba ni tshul khrims la rag las pa yin te/_tshul khrims 'chal pa la ni rab tu 'byung ba ci yang med do/_/
[\[233b.4\]]bu mo rab tu 'byung ba ni ting nge 'dzin la rag las pa yin te/_brjed ngas pa la ni rab tu 'byung ba ci yang med do/_/bu mo rab tu 'byung ba ni shes rab la rag las pa yin te/_shes rab 'chal pa la ni rab tu 'byung ba ci yang med do/_/bu mo rab tu 'byung ba ni rnam par grol ba la rag las 
[\[233b.5\]]pa yin te/_sems rnam par ma grol ba la ni rab tu 'byung ba ci yang med do/_/bu mo rab tu 'byung ba ni rnam par grol ba'i ye shes mthong ba la rag las pa yin te/_rnam par grol ba'i ye shes mthong ba med pa la ni rab tu 'byung ba ci yang med do/_/bu mos smras pa/_'jam dpal ji ltar 
[\[233b.6\]]na byang chub sems dpa'i rab tu 'byung ba gzhan la rag las pa ma mchis pa lags/_'jam dpal gyis smras pa/_bu mo byang chub sems dpa' ni gzhan gyi dring mi 'jog pas na gzhan la rag las pa med pa ste/_rang gi kun shes pa'i ye shes kyis 'dis gang ci shes pa de bdag gis kyang 
[\[233b.7\]]shes la/_'di gang ci smra ba de bdag kyang smra'o zhes gzhan dag gi ngor mi lta bas na/_gzhan la rag las pa med pa yin no/_/'jam dpal gzhon nur gyur pas rab tu 'byung ba'i le'u'i chos kyi rnam grangs 'di bshad pa na/_legs par bshad pa'i phyir byang chub sems 
[\[234a\]]
[\[234a.1\]]dpa' lnga brgyas rang rang gi gos dang rgyan thams cad lus las phud de/_'jam dpal gzhon nur gyur pa la phul nas 'di skad ces smras so/_/'jam dpal khyod kyis byang chub sems dpa' rnams kyi rab tu 'byung ba legs par bshad de/_bdag cag rnams 
[\[234a.2\]]kyis kyang rab tu 'byung ba 'di bsgrub par bgyi'o/_/de nas 'jam dpal gzhon nur gyur pas smad 'tshong ma'i bu mo gser mchog 'od dpal la 'di skad ces smras so/_/bu mo khyod rta'i shing rta 'di la zhon la/_tshong dpon gyi bu 'jigs byin la snying brtse ba'i phyir yongs su smin par gyis 
[\[234a.3\]]shig dang /_de nyid kyis khyod rab tu 'byung ba dang /_bsnyen par rdzogs par 'gyur ro/_/de nas skye bo phal po che de dag 'di snyam du sems te/_'dod chags dang bral ba dang /_'dod chags dang ma bral ba gnyis lhan cig gnas su ji ltar rung snyam mo/_/de nas bu mo des skye 
[\[234a.4\]]bo phal po che de dag gi sems kyi yongs su rtog pa sems kyis shes nas/_skye bo phal po che de dag la 'di skad ces smras so/_/grogs po dag 'dod chags dang bral ba'i byang chub sems dpa' ni 'dod chags dang bcas pa'i sems can rnams dang lhan cig gnas kyang kha na ma tho 
[\[234a.5\]]ba med la/_'dod chags dang bcas pa'i sems can rnams kyang 'dul bar byed do/_/grogs po dag zhe sdang dang bral ba'i byang chub sems dpa' ni zhe sdang dang bcas pa'i sems can rnams dang lhan cig gnas kyang kha na ma tho ba med la zhe sdang dang bcas pa'i sems can rnams kyang 
[\[234a.6\]]'dul bar byed do/_/grogs po dag gti mug dang bral ba'i byang chub sems dpa' ni gti mug dang bcas pa'i sems can rnams dang lhan cig gnas kyang kha na ma tho ba med la gti mug dang bcas pa'i sems can rnams kyang 'dul bar byed do/_/grogs po dag nyon mongs pa dang 
[\[234a.7\]]bral ba'i byang chub sems dpa' ni nyon mongs pa dang bcas pa'i sems can rnams dang lhan cig gnas kyang kha na ma tho ba med la nyon mongs pa dang bcas pa'i sems can rnams kyang 'dul bar byed do/_/grogs po dag 'di lta ste dper na/_ma ni bu dang lhan cig gnas kyang chags pa med 
[\[234b\]]
[\[234b.1\]]do/_/grogs po dag de bzhin du byang chub sems dpa' yang sems can thams cad dang lhan cig gnas kyang chags pa med do/_/grogs po dag 'di lta ste dper na/_bcings pa las bkrol ba'i mi ni 'dod chags kyi kun du spyad pa la mi spyod do/_/grogs po dag de bzhin du byang chub 
[\[234b.2\]]sems dpa' yang khams gsum pa dag 'ching ba dang 'obs lta bur 'du shes pas chags pa med do/_/de nas smad 'tshong ma'i bu mo gser mchog 'od dpal chos kyi 'bab stegs su ni zhugs/_gting ni rnyed/_thang la ni phyin/_ma rig pa'i mun pa dang ni bral te/_srid pa'i skyon 
[\[234b.3\]]gyi nyon mongs pa 'jigs par lta ba ni legs par mthong nas/_'jam dpal gzhon nur gyur pa'i rkang pa la mgo bos phyag 'tshal te/_lan gsum bskor ba byas nas shing rta la zhon kar tshigs su bcad pa 'di dag smras so/_/rang bzhin rnam dag chags pas ma chags shing /_/rtag 
[\[234b.4\]]tu byams sems snang bas sdang ba med/_/shes rab snang shar gti mug rmongs bral ba/_/nyon mongs med par shing rta bzhon par bya/_/gang gis sngon chad bdag ni rgyal gyur cing /_/nor chags tshong dpon bu dang lhan cig tu/_/shing rtar zhugs nas skyed mos tshal song ba/_/
[\[234b.5\]]'dod pa'i rnam rtog de dag gang du song /_/ji ltar sprin tshogs stug pos sa khebs na/_/nyi ma'i 'od zer lham me lhan ner min/_/'on kyang 'od zer de dag gar mi 'gro/_/sprin gyis bsgribs pas snang ba med du zad/_/de bzhin nyon mongs bsgribs pas byis pa kun/_/
[\[234b.6\]]shes rab snang la blo skye med pa yang /_/shes rab yul gang na yang gnas pa med/_/nyon mongs yongs su shes pas shes rab snang /_/nyon mongs gang nas 'ong ba'ang ma yin zhing /_/yul gyi phyogs char 'gro ba'ang ma yin te/_/tshul bzhin ma yin pa las nyon 
[\[234b.7\]]mongs 'byung /_/tshul bzhin gyis ni de dag 'byung mi 'gyur/_/bor ba med cing blangs pa'ang yod ma yin/_/bskyed pa med cing bkag pa'ang yod ma yin/_/gzhan la ma byin phrogs pa'ang ma yin te/_/chos mnyam nyid kyis bdag kyang rnam par dag_/
[\[235a\]]
[\[235a.1\]]'bru mar sgron ma mun par byung ba na/_/mun pa phyogs su 'dong ba med pa ltar/_/shes rab kyis ni mun pa med gyur na/_/nyon mongs zad gyur med cing 'byung ba'ang med/_/ji ltar sman pas nad pa gso ba na/_/de yi khams 
[\[235a.2\]]ni 'jig par mi byed kyang /_/de yi glo bur nad ni zhi bar 'gyur/_/nad rnams gzhan yang 'byung ba med pa ltar/_/de bzhin sman pa'i dam pa 'jam dbyangs kyis/_/rigs pa'i tshul mkhyen sbyor ba sna tshogs kyis/_/sems can nyon mongs nye 
[\[235a.3\]]bar zhi mdzad kyang /_/chos rnams rnam par 'jig par mdzad pa med/_/phung po 'di dang khams rnams 'di dag dang /_/skye mched 'di rnams gzhan du 'gyur ba med/_/gang dag sngon chad nyes ldan dug bcas pa/_/de dag de ni dug med 'gyur 
[\[235a.4\]]ba med/_/de nas smad 'tshong ma'i bu mo gser mchog 'od dpal gyis tshigs su bcad pa de dag smras nas/_yang 'jam dpal gzhon nur gyur pa'i rkang pa la mgo bos phyag byas te/_yang 'jam dpal gzhon nur gyur pa la bskor ba byas nas/_tshong 
[\[235a.5\]]dpon gyi bu 'jigs byin dang /_lhan cig tu shing rta la zhon te/_de lta bu'i 'byor pa nyid kyis skyed mos tshal gyi sar song ngo /_/'jam dpal gzhon nur gyur pas kyang thams cad dang ldan pa'i 'khor de la chos dang ldan pa'i gtam gyis yang dag par bstan/_
[\[235a.6\]]yang dag par 'dzin du bcug_/yang dag par gzengs bstod/_yang dag par rab tu dga' bar byas so/_/yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar byas nas/_
[\[235a.7\]]de dag la 'di skad ces smras so/_/grogs po dag gang dag chos nyan par dga' ba rnams de yang phyi dro'i dus kyi tshe/_de bzhin gshegs pa'i spyan sngar deng shig_/de skad ces smras nas/_sa phyogs de nas langs te/_rang rang gi gnas ga la ba de logs su 
[\[235b\]]
[\[235b.1\]]song ngo /_/de nas smad 'tshong ma'i bu mo gser mchog 'od dpal dang /_tshong dpon gyi bu 'jigs byin gnyis lhan cig tu skyed mos tshal du phyin pa dang /_der me tog gi chal bar bkram ste bdug pas bdugs/_bla re bres nas gdugs dang /_rgyal mtshan 
[\[235b.2\]]dang /_ba dan sna tshogs kyis legs par brgyan te/_bza' btung 'byor pa dag kyang bshams nas/_dga' ba'i rtsed mo dang rjes su 'thun pa'i sil snyan dang /_pheg rdob par glu dbyangs len par byed cing skyed mos tshal na gnas par gyur to/_/de dag gis 
[\[235b.3\]]zos shing 'thungs nas rab tu myos par gyur pa dang /_smad 'tshong ma'i bu mo gser mchog 'od dpal/_tshong dpon gyi bu 'jigs byin gyi pang par sngas bcas te nyal lo/_/de nas bu mo des mngon par shes pa'i stobs kyis rang gi lus rnyis par bstan nas/_
[\[235b.4\]]des 'chi ba'i 'du shes bskyed de/_de'i lus thams cad mi sdug par gyur nas/_ro myags pa 'dra bar snang zhing de'i rna ba'i bu ga gnyis dang /_mig gi dbang po dang /_sna'i nang nas mi gtsang ba'i dri mi zhim pa dag 'byung zhing byung nas kyang lus thams cad la khyab 
[\[235b.5\]]par gyur to/_/de'i kha'i nang nas kyang dri mnam po dag byung ste/_dri mnam po de dag gis skyed mos tshal de thams cad kyang khyab par gyur to/_/spu'i khung bu thams cad nas kyang khrag dang rnag mnam po dag 'dzag go/_/lto ba dang lte ba'i dbus rdol ba nas 
[\[235b.6\]]kyang mtsher pa dang rgyu ma thams cad byung ngo /_/rkub dang mdoms nas kyang bshang gci dag 'byung zhing 'dzag go/_/de'i spyi bo nas kyang [{]glad pa [,]klad pa [}]'dzag go/_/rkang lag gi sor mo rnams la yang sbrang ma sngon po dag rgyu bar gyur to/_/de nas tshong dpon gyi bu 
[\[235b.7\]]'jigs byin gyis/_bu mo de'i lus la de lta bu'i gnas skabs su gyur pa dag mthong ngo /_/mthong nas kyang 'jigs skrag ste yi chad cing skyabs med rten med dpung gnyen med par gyur nas/_skyabs tshol zhing 'jigs pa chen pos skrag par gyur nas 'dar zhing 
[\[236a\]]
[\[236a.1\]]cho nges 'debs par gyur to/_/de 'jigs pa chen po skyes pa'i rgyu ni gnyis te/_so so'i skye bo nyid yin pa dang /_'jigs pa'i skyon de dag mthong ba'o/_/bdag re shig na/_bu mo 'di'i le lan gyis/_rgyal po ma skyes dgras bsad 
[\[236a.2\]]par 'ong ngo snyam nas/_des bu mo de pang pa nas dor ba dang 'bros par btsal na'ang ma nus so/_/de'i 'khor thams cad kyis kyang 'jigs su rung ba'i 'jigs pa chen po de mthong nas bros par gyur to/_/de nas de gcig pu grogs med par de na shin tu 
[\[236a.3\]]'jigs shing skrag nas/_bdag 'jigs skrag pa chen po 'di las yongs su thar bar byed pa lha'am/_klu'am/_gnod sbyin nam/_dri za'am/_lha ma yin nam/_nam mkha' lding 'am/_mi'am ci'am/_lto 'phye chen po'am/_mi'am/_
[\[236a.4\]]mi ma yin pa'am/_dge slong ngam/_bram ze su yod snyam sems shing 'dug go/_/tshong dpon gyi bu de yang dge ba'i rtsa ba yongs su ma smin pas 'jam dpal gzhon nur gyur pas bu mo de la chos bshad pa dag kyang ma thos mi shes so/_/de nas 'jam 
[\[236a.5\]]dpal gzhon nur gyur pa'i byin gyi rlabs kyis skyed mos tshal de'i shing ljon pa thams cad las tshigs su bcad pa 'di dag byung ngo /_/'jig rten thams cad yang dag min/_/ji ltar sgyu ma mthong ba bzhin/_/khye'us ji ltar mthong gyur pa/_/chos rnams 
[\[236a.6\]]rang bzhin de yin no/_/sha dang khrag gis bskus pa ni/_/byis pa rnams kyis 'khrul pa ste/_/yang dag min der rnam brtags nas/_/mi mkhas byis pa chags par byed/_/ji ltar mi mkhas mi zhig ni/_/dri nga sla tsa'i bum pa la/_/phyi rol 
[\[236a.7\]]ri mo bris pa zhig_/mgo la khyer te song ba las/_/'gro ba de yi de yang ni/_/de las lhung ste chag gyur nas/_/dri nga sla tsa mthong gyur te/_/chags pa med cing 'bros pa ltar/_/de bzhin byis pa mi mkhas pa/_/bud med rnams la 
[\[236b\]]
[\[236b.1\]]yid zhen cing /_/kha dog gzugs dang dbyibs rnams la/_/brtags nas de la chags par byed/_/lus kyi rang bzhin gang yin pa/_/de la khye'u khyod rab rtogs shig_/dur khrod rul pa'i dri la ni/_/mkhas pa su zhig chags par 'gyur/_/
[\[236b.2\]]yang dag min la 'jigs med kyis/_/khyod ni 'jigs par ma byed par/_/gang la khyod sngon brgyal gyur pa'i/_/chos rnams kyi ni rang bzhin ltos/_/chos kyi dam pa ston mdzad cing /_/'jigs gyur 'jigs pa sel mdzad pa/_/
[\[236b.3\]]shAkya seng ge zhes bya ba'i/_/ston pa yang dag byung ba yod/_/'dod pa mi rtag mi brtan pa/_/glog 'od snang ba ji bzhin te/_/snang yang yang dag ma yin pas/_/mkhas pa de la chags pa med/_/ji ltar chu ni 'khrugs pa las/_/
[\[236b.4\]]dbu ba rdos pa byung ba yang /_/rgyu yi sbyor las skyes pa ste/_/de la byed pa po yang med/_/de bzhin ming dang gzugs rnams kyang /_/las kyi sbyor las skyes pa ste/_/rgyu las byung ba yin pas na/_/byed pa po ni gang yang med/_/kha dog bzang 
[\[236b.5\]]po gar song zhing /_/gang gis khyod 'dir skrag pa yi/_/mi gtsang ba yang ga las 'ongs/_/khye'u khyod de la mngon sum gyis/_/chos rnams yul na mi gnas shing /_/de dag phyogs nas 'ong ba med/_/'ong ba med cing 'gro med kyang /_/
[\[236b.6\]]de dag rang bzhin ston par byed/_/'di la byed pa po med cing /_/tshor ba po yang 'di la med/_/byed med tshor ba po med pa'i/_/chos rnams sgyu 'dra dngos po med/_/rang gi lus la rtogs shig dang /_/de yang 'di dang 'dra bas na/_/khye'u 
[\[236b.7\]]khyod gzhan gyi lus kyis ni/_/'dir yang skrag par ma byed cig_/ji ltar rmi lam rmis pa na/_/rtsed mo byed cing dga' ba ltar/_/de bzhin dga' ba'i rtsed mo kun/_/rmi lam rtsed mo byas dang 'dra/_/shAkya seng ge'i spyan sngar ni/_/khye'u khyod 
[\[237a\]]
[\[237a.1\]]'gro bar gyis shig dang /_/des ni khye'u khyod 'jigs dang skrag_/rtsa dang bcas te 'byin par 'gyur/_/pha ma khyod kyi skyabs ma yin/_/mdza' bshes rtsa lag rnams kyang min/_/de dag gis ni khyod bor nas/_/ji ltar 'dod pa bzhin 
[\[237a.2\]]du 'gro/_/'jigs gyur 'jigs pa sel mdzad cing /_/skyabs med skyobs pa'i sangs rgyas dang /_/chos dang tshogs mchog dge 'dun la/_/der ni skyabs su 'gro bar gyis/_/lha dang dri za mi rnams las/_/gang dag de la skyabs song 
[\[237a.3\]]ba/_/'jigs pa kun las thar bar 'gyur/_/bde ba rnyed par dka' ba med/_/de nas tshong dpon gyi khye'u des tshigs su bcad pa de dag thos nas/_dga' mgu zhing yi rangs te/_'jigs skrag pa dang bral nas dga' ba dang /_mchog tu dga' 
[\[237a.4\]]ba skyes te/_shi ba'i ro myags pa de bor nas nags khrod de nas byung ngo /_/de nas bcom ldan 'das kyis tshong dpon gyi bu de gdul ba'i dbang gi phyir sku las 'od rab tu phyung ste/_'od des yul ma ga d+hA thams cad snang bas khyab par gyur to/_/khye'u des de 
[\[237a.5\]]bzhin gshegs pa dgra bcom pa yang dag par rdzogs pa'i sangs rgyas nyi ma'i dkyil 'khor 'char ba dang 'dra ba gzi brjid dang dpal gyis 'bar ba/_mdzes pa dga' bar bya ba/_dbang po zhi ba/_thugs zhi ba/_dul ba mchog mtshungs pa med pa/_dam 
[\[237a.6\]]pa'i mchog brnyes pa/_gser gyi mchod sdong ltar mngon du 'bar ba/_glang po che ltar dbang po thul cing bsrungs pa/_mtsho ltar dang zhing gsal la rnyog pa med pa/_skyes bu chen po'i mtshan sum cu rtsa gnyis kyis brgyan pa/_nyan thos kyi tshogs kyis yongs 
[\[237a.7\]]su bskor nas chos ston cing bzhugs par rgyang ring po nas mthong ngo /_/de'i lam bkra ba blta na sdug pa/_rin po che'i lan kan bres pa/_me tog bkram pa zhig kyang byung bar gyur to/_/lha'i dbang po brgya byin yang khye'u de'i mdun du 'greng nas khye'u de la 'di 
[\[237b\]]
[\[237b.1\]]skad ces smras so/_/khye'u khyod kyis de bzhin gshegs pa mthong nas sems rab tu dang bar gyur pa ni/_rnyed pa legs par rnyed pa yin no/_/de bzhin gshegs pa yang khyod nyid la dgongs kyis/_khye'u khyod lam 'dir zhugs la de bzhin gshegs pa'i 
[\[237b.2\]]spyan sngar song shig_/de nas khye'u de lha'i dbang po brgya byin dang lhan cig tu bcom ldan 'das ga la ba der song ngo /_/de nas lha'i dbang po brgya byin gyis khye'u de la/_khye'u khyod kyis me tog 'di dag gis de bzhin gshegs pa la mngon par gtor cig ces 
[\[237b.3\]]me tog man dA ra ba thu ba gang byin no/_/de nas khye'u des me tog de dag bcom ldan 'das la mngon par gtor to/_/gtor nas bcom ldan 'das kyi zhabs la mgo bos phyag 'tshal te/_lan gsum bskor ba byas nas bcom ldan 'das kyi spyan sngar 
[\[237b.4\]]'dug ste/_bcom ldan 'das la 'di skad ces gsol to/_/bdag bcom ldan 'das dang /_chos dang /_dge slong gi dge 'dun la skyabs su mchi'o/_/bdag gi dge ba'i rtsa ba 'di yang bla na med pa yang dag par rdzogs pa'i byang chub tu 
[\[237b.5\]]yongs su bsngo bar bgyi'o/_/bcom ldan 'das bdag gis yul gyi bzang mo rgyal pos thugs su chud pa gser mchog 'od dpal zhes bgyi ba zhig dga' bar rtse ba'i slad du skyed mos tshal du khrid pa las/_bcom ldan 'das de mdog yal zhing lus 
[\[237b.6\]]myags te nye du'i tshogs thams cad kyis kyang spangs nas bdag kyang 'jigs pa chen po skyes na/_bcom ldan 'das 'di'i le lan gyis bdag rgyal pos bkum du ma mchis lags sam/_bcom ldan 'das kyis bka' stsal pa/_khye'u ma dogs 
[\[237b.7\]]shig_/sangs rgyas la skyabs su song ba rnams la 'jigs pa phyis mi 'byung bas/_ngas khyod mi 'jigs pas mgron du gnyer gyis 'jigs pa ma bskyed cig_/khye'u de lta mod kyi gzhi gang las 'jigs pa dang skrag par gyur pa'i gzhi de yongs su 
[\[238a\]]
[\[238a.1\]]spongs shig_/gsol pa bcom ldan 'das/_'jigs skrag par 'gyur ba'i gzhi gang lags/_bcom ldan 'das kyis bka' stsal pa/_khye'u 'dod chags dang zhe sdang dang /_gti mug ni 'jigs pa dang skrag par 'gyur ba'i 
[\[238a.2\]]gzhi'o/_/nga'o snyam pa'i nga rgyal ni gzhi'o/_/lta ba'i kun nas ldang ba ni gzhi'o/_/sred pas lhag par chags pa ni gzhi'o/_/ngar 'dzin pa dang nga yir 'dzin pa ni gzhi'o/_/dngos po la mngon par zhen pa ni gzhi'o/_/yongs su 'dzin pa dang 
[\[238a.3\]]rtsod pa ni gzhi'o/_/'jig tshogs la lta ba'i 'ching ba ni gzhi'o/_/mi rtag pa la rtag par 'du shes pa ni gzhi'o/_/sdug bsngal ba la bde bar 'du shes pa ni gzhi'o/_/mi sdug pa la sdug par 'du shes pa ni gzhi'o/_/bdag med pa la bdag tu 'du 
[\[238a.4\]]shes pa ni gzhi'o/_/phung po rnams la yongs su 'dzin pa'i 'du shes ni gzhi'o/_/khams rnams la so sor mi rtog pa ni gzhi'o/_/skye mched rnams yongs su mi shes pa ni gzhi'o/_/lus la skyon du mi lta ba ni gzhi'o/_/srog la mngon par dga' 
[\[238a.5\]]ba ni gzhi ste/_khye'u gzhi de dag las 'jigs pa dang skrag pa 'byung bas de dag spang bar bya'o/_/khye'u khyod kyis bu mo de'i lus rnam par zhig pa mthong ngam/_gsol pa/_bcom ldan 'das bdag gis mthong lags so/_/bcom ldan 'das kyis 
[\[238a.6\]]bka' stsal pa/_khye'u 'dus byas thams cad ni de ltar mi rtag pa/_sdug bsngal ba/_bdag med pa/_rnam par 'gyur ba'i chos can/_mi brtan pa/_ther zug ma yin pa/_byis pa 'drid pa/_log pa las byung ba/_g.yo ba med pa/_rnam par bsgrubs 
[\[238a.7\]]pa ste/_med pa las snang bas sgyu ma lta bu'o/_/ro myang ba chung bas rmi lam lta bu'o/_/'khrul par snang bas smig rgyu lta bu'o/_/gzod ma nas ma skyes pas mig yor lta bu'o/_/las kyi rnam par smin pa chud mi za ba'i tshul gyis gzugs brnyan lta 
[\[238b\]]
[\[238b.1\]]bu'o/_/'pho ba med pa'i tshul gyis chu zla lta bu'o/_/sgra med pa las sgrar go bar byed pas brag ca lta bu'o/_/mngon par 'du byed pa med pa'i sgo yin pas grib ma'i gzugs lta bu'o/_/rang bzhin gyis ya ma brla yin pas chad pa stong pa lta bu'o/_/gzung du 
[\[238b.2\]]med pa'o/_/rlung dang mtshungs pa'o/_/[{]brdzun [,]rdzun [}]pa'o/_/gzhi med pa'o/_/gsog go/_/'grib pa med pa'o/_/rdzogs pa med pa'o/_/khye'u de ltar na chos thams cad bdag po med pa ste/_de la khyod mngon par zhen par mi bya'o/_/khye'u de ji snyam du 
[\[238b.3\]]sems/_khyod kyi 'dod pa dang ldan pa'i rtog pa dang dpyod pa gang yin pa de dag ji ltar mthong /_khye'us gsol pa/_bcom ldan 'das byis pa so so'i skye bo rnams kyi 'dod chags ni kha dog dang dbyibs bzang po las yongs su brtags pas skye lags so/_/
[\[238b.4\]]de ni 'phags pa'i chos 'dul bas mi gtsang ba la sogs par so sor brtags pas mi 'byung ste/_bcom ldan 'das de las mi rtog na 'dod chags kyi kun 'byung ba kun tu 'byung bar mi 'gyur lags so/_/bcom ldan 'das kyis bka' stsal pa/_khye'u legs so 
[\[238b.5\]]legs so/_/'di lta ste/_mi rtog cing rnam par mi rtog pa 'di ni 'dod chags kyi rang bzhin yin no/_/khye'u khyod kyis bdag tu lta ba med pa dang /_gzhan du lta ba med pa dang /_gzhan du lta bar sgro 'dogs pa med par chos la tshul bzhin du sems par brtson par 
[\[238b.6\]]bya'o/_/khye'us gsol pa/_bcom ldan 'das ji ltar na byang chub sems dpa' chos la tshul bzhin du sems par brtson pa lags/_bcom ldan 'das kyis bka' stsal pa/_khye'u byang chub sems dpa' ni 'dod chags kyi rang bzhin gyis byang chub yongs su tshol 
[\[238b.7\]]lo/_/khye'u de bzhin du byang chub sems dpa' ni zhe sdang gi rang bzhin dang /_gti mug gi rang bzhin dang /_nyon mongs pa thams cad kyi rang bzhin gyis byang chub yongs su tshol lo/_/khye'u ji ltar 'dod chags dang zhe sdang dang gti mug dngos po med pa de ltar chos thams cad 
[\[239a\]]
[\[239a.1\]]la byang chub sems dpa'i shes pa 'jug go/_/khye'u 'dod chags dang zhe sdang dang gti mug rnams ni rtsa ba med pa/_gnas med pa/_gzhi med pa/_byed pa po med pa/_tshor ba po med pa/_nang dang phyi rol dben pa/_stong pa/_bdag dang /_
[\[239a.2\]]sems can dang /_srog dang /_gso ba dang /_skyes bu dang /_gang zag dang bral ba mtshan ma med pa ste/_mtshan mar rtog pa dang bral ba/_smon pa med pa/_mngon par dga' ba med pa/_dga' ba dang /_sred pa dang bral ba/_mngon par 'du 
[\[239a.3\]]byed pa med pa/_rang bzhin med pa'o/_/khye'u 'dod chags dang zhe sdang dang /_gti mug ji lta ba de bzhin du chos thams cad la byang chub sems dpa'i shes pa 'jug go/_/khye'u gzhan yang tshul bzhin la brtson pa'i byang chub sems dpa'i sems bskyed pa thams cad ni byang 
[\[239a.4\]]chub yin no/_/de ci'i phyir zhe na/_sems rtogs pa gang yin pa de ni bstan du med pa dang /_smon pa med pa dang /_rnam par rig pa med pa dang /_sgyu ma'i rang bzhin lta bu dang /_nang ma yin pa dang /_phyi rol ma yin pa dang /_gzhan dang ldan pa ma 
[\[239a.5\]]yin pas gzugs med pa ste/_khye'u de nyid byang chub sems dpa'i byang chub yin te/_khye'u byang chub sems dpas rang gi sems rtogs pa ma gtogs par khong du chud par bya ba gzhan ci yang med do/_/rang gi sems rtogs pa gang yin pa de nyid sems can thams 
[\[239a.6\]]cad kyi sems rtogs pa yin no/_/rang gi sems dben pas sems can thams cad kyi sems dben no/_/rang gi sems kyi rang bzhin gyis sems can thams cad kyi sems kyi rang bzhin no/_/rang gi sems rnam par dag pas sems can thams cad kyi sems 
[\[239a.7\]]rnam par dag go/_/rang gi sems 'dod chags dang bral bas sems can thams cad kyi sems 'dod chags dang bral lo/_/rang gi sems la zhe sdang med pas sems can thams cad kyi sems la zhe sdang med do/_/rang gi sems la gti mug med pas 
[\[239b\]]
[\[239b.1\]]sems can thams cad kyi sems la gti mug med do/_/rang gi sems la nyon mongs pa med pas sems can thams cad kyi sems la nyon mongs pa med do/_/de ltar rtogs pa gang yin pa de thams cad mkhyen pa'i ye shes rtogs pa yin no/_khye'u de ltar tshul 
[\[239b.2\]]bzhin la brtson pa'i byang chub sems dpas ni sems can thams cad kyi sems la rang bzhin gyis kun nas nyon mongs pa med par rab tu shes so/_/gang glo bur gyi nyon mongs pas nye bar nyon mongs kyang sems kyi rgyud la ni nyon mongs par 'gyur ba yang med la/_chos kyi 
[\[239b.3\]]rigs pa'i lhag mthong gis de dag de la yongs su gdung ba yang med de/_des byang chub sems dpa' de dag gis glo bur gyi nyon mongs pa rnams mthong bas na kun nas nyon mongs par mi 'gyur ro/_/bstan pa 'di bshad pa na tshong dpon gyi bu 'jigs byin chos 
[\[239b.4\]]rnams la rjes su 'thun pa'i bzod pa skyes par gyur to/_/de nas smad 'tshong ma'i bu mo gser mchog 'od dpal gyis/_tshong dpon gyi bu de dul bar rig nas/_lha'i bu mo lnga brgya tsam gyis yongs su bskor te/_sil snyan dang /_pheg rdob pa dang /_glu dbyangs 
[\[239b.5\]]len pa dag byed cing /_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyi spyan sngar 'dug go/_/de nas 'jam dpal gzhon 
[\[239b.6\]]nur gyur pas tshong dpon gyi bu 'jigs byin la 'di skad ces smras so/_/khye'u khyod kyis sring mo 'di shes sam/_smras pa/_'jam dpal 'tshal lags so/_/'jam dpal gyis smras pa/_ji lta bur shes/_de nas khye'u des 'jam dpal gzhon nur gyur pa la 
[\[239b.7\]]tshigs su bcad de smras pa/_gzugs ni dbu ba rdos pa 'dra/_/tshor ba chu yi chu bur bzhin/_/'du shes smig rgyu lta bu ste/_/'du byed rnams ni chu shing bzhin/_/rnam shes sgyu ma lta bu ste/_/yongs su rtogs pas kun tu bskyed/_/byis pas yang dag min brtags pa/_/
[\[240a\]]
[\[240a.1\]]de ltar bdag gis yongs su 'tshal/_/'di lus mi g.yo bems po ste/_/rtswa dang rtsig pa lta bu lags/_/rnam shes bstan du ma mchis te/_/de ltar bdag gis yongs su 'tshal/_/'di la sems can bdag ma mchis/_/srog dang gang zag ma mchis 
[\[240a.2\]]te/_/lus 'di bsags pa tsam lags par/_/de ltar bdag gis yongs su 'tshal/_/'di la 'dod chags sdang ma mchis/_/gti mug 'byung ba'ang ma mchis te/_/nyon mongs ma mchis bdag ma mchis/_/de ltar bdag gis yongs su 'tshal/_/tshul bzhin 
[\[240a.3\]]ma lags bslad pa 'di/_/byis pa rnams kyi 'khrul pa ste/_/mkhas pa de la mi chags par/_/de ltar bdag gis yongs su 'tshal/_/dper na 'di ni nags khrod na/_/shi ba'i ro ni mnam pa bzhin/_/gzugs 'di rang bzhin de 'dra bar/_/de ltar bdag 
[\[240a.4\]]gis yongs su 'tshal/_/'di ni sngon mthar ma skyes te/_/phyi mthar 'chi 'phor 'gyur ma mchis/_/da ltar byung ba ma mchis par/_/de ltar bdag gis yongs su 'tshal/_/'di yis bdag ni rgyal ba las/_/mi gtsang ba yis bkrol bas na/_/'jam dbyangs rnam pa ji 
[\[240a.5\]]ltas kyang /_/'di la lan glan rngo mi thogs/_/mi 'gum 'chi 'pho ma mchis kyang /_/sems can yongs smin bgyi slad du/_/bdag ni 'chi bar ston bgyid pas/_/su zhig byang chub tshol mi bgyid/_/ji ltar bdag gis chags sdang dang /_/nyon mongs thams cad 
[\[240a.6\]]tshul bzhin min/_/sems can kun gyi mtshan de 'dra/_/'di ni chos rnams chos nyid lags/_/de nas de'i tshe bcom ldan 'das 'dzum pa mdzad do/_/'di ni sangs rgyas bcom ldan 'das rnams kyi chos nyid de/_gang gi tshe 'dzum pa mdzad pa de'i tshe/_bcom ldan 'das 
[\[240a.7\]]kyi zhal gyi sgo nas 'od zer kha dog sna tshogs/_kha dog du ma 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung ste/_de dag byung nas tshangs pa'i 'jig rten gyi bar du song ste/_'jig 
[\[240b\]]
[\[240b.1\]]rten gyi khams mtha' yas mu med pa dag snang bas khyab par byas nas/_slar log ste/_bcom ldan 'das kyi dbu'i gtsug tu nub bo/_/de nas tshe dang ldan pa kun dga' bos bcom ldan 'das 'dzum pa mdzad pa mthong nas stan las langs te/_bla gos phrag pa gcig 
[\[240b.2\]]tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/de bzhin gshegs pa dgra bcom pa yang dag par rdzogs pa'i sangs rgyas rnams ni rgyu 
[\[240b.3\]]dang rkyen ma mchis par 'dzum pa mi mdzad na/_bcom ldan 'das 'dzum pa mdzad pa'i rgyu ni gang lags/_rkyen ni gang lags/_de nas de'i tshe tshigs su bcad pa 'di dag kyang gsol to/_/rnam 'dren 'jig rten mkhyen la ya mtshan mi mnga' bas/_/ston pa rgyu ma mchis par 
[\[240b.4\]]'dzum pa mi mdzad na/_/'di ltar khyod ni 'dzum par mdzad par gyur pa yi/_/khyod kyi 'dzum pa'i rgyu ni bdag cag shin tu 'tshal/_/rgyal ba'i zhal 'dzum mdzad par gyur pa mthong nas ni/_/lhar bcas 'gro ba 'di dag the tsom skyes par gyur/_/the tsom gyur pa rnams kyi som nyi 
[\[240b.5\]]bsal slad du/_/mi dbang 'dzum pa mdzad pa'i rgyu ni bstan du gsol/_/gang gis de ring chos rnams la ni yid bzhag gam/_/chos nyid du ni rgyal ba la las mthong gyur tam/_/sangs rgyas bsngags pa'i mchod pa gang gis deng bgyis sam/_/bdag cag de dag nyan par 'tshal 
[\[240b.6\]]lo mi yi gtso/_/gang gis de ring bdud rnams bzhon dang bcas bcom mam/_/gang gis ston pa'i thugs ni de ring dgyes bgyis sam/_/gang gis de ring 'dus byas rnams kyi gting rtogs sam/_/de dag nyan par 'tshal gyis the tsom bsal du gsol/_/'dren pa 'dzum pa mdzad pa'i rgyu 
[\[240b.7\]]ni mnyan slad du/_/'gro ba thams cad thal mo sbyar ba bgyis te sdod/_/rkang gnyis rnams kyi gtso bo thugs rje bskyed mdzod la/_/the tsom gyur pa rnams kyi yid gnyis bsal du gsol/_/bcom ldan 'das kyis bka' stsal pa/_kun dga' bo khyod kyis smad 'tshong ma'i bu mo gser mchog 
[\[241a\]]
[\[241a.1\]]'od dpal zhes bya ba 'di mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_kun dga' bo smad 'tshong ma'i bu mo gser mchog 'od dpal 'di ni sngon 'jam dpal 
[\[241a.2\]]gzhon nur gyur pas/_bla na med pa yang dag par rdzogs pa'i byang chub yang dag par 'dzin du bcug ste/_'dis de las thos nas chos rnams la rjes su 'thun pa'i bzod pa thob par gyur to/_/kun dga' bo khyod kyis tshong dpon gyi bu 'jigs byin zhes bya ba 'di mthong ngam/_gsol pa/_
[\[241a.3\]]bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_kun dga' bo 'di ni ngas sngon bla na med pa yang dag par rdzogs pa'i byang chub yang dag par 'dzin du bcug ste/_'dis kyang nga las chos thos nas chos rnams la rjes su 
[\[241a.4\]]'thun pa'i bzod pa thob par gyur to/_/kun dga' bo smad 'tshong ma'i bu mo gser mchog 'od dpal 'di ni bskal pa 'bum phrag dgu bcu rtsa gnyis 'das pa'i 'og tu bskal pa rin chen 'byung ba zhes bya ba la/_'jig rten gyi khams rin chen can zhes bya bar mngon par rdzogs par 'tshang rgya ste/_
[\[241a.5\]]de bzhin gshegs pa dgra bcom pa yang dag par rdzogs pa'i sangs rgyas rin chen 'od ces bya bar 'gyur ro/_/kun dga' bo 'jig rten gyi khams de'i sems can rnams kyi longs spyod dang /_nye bar spyod pa ni sum cu rtsa gsum gyi lha rnams ci 'dra ba de 'dra bar 'gyur ro/_/de na byang chub 
[\[241a.6\]]sems dpa' rin po che dag ma gtogs par rin po che gzhan 'byung bar mi 'gyur ro/_/de bzhin gshegs pa de'i tshe'i tshad ni dpag tu med par 'gyur ro/_/de bla na med pa yang dag par rdzogs pa'i byang chub mngon par rdzogs par sangs rgyas pa na tshong dpon gyi bu 'jigs byin 'di yang byang chub 
[\[241a.7\]]sems dpa' yon tan rin chen 'od ces bya bar gyur te/_de bzhin gshegs pa de'i chos kyi mdzod 'dzin par byed do/_/gang gi tshe de bzhin gshegs pa rin chen 'od yongs su mya ngan las 'da' bar 'gyur ba de'i tshe/_byang chub sems dpa' yon tan rin chen 'od de la/_byang chub sems dpa' yon 
[\[241b\]]
[\[241b.1\]]tan rin chen 'od 'di ni nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya ste/_de bzhin gshegs pa dgra bcom pa yang dag par rdzogs pa'i sangs rgyas rin chen 'od 'phro zhes bya bar 'gyur ro/_/de'i sangs rgyas kyi zhing bkod pa yang nga'i ci 'dra ba 
[\[241b.2\]]de 'dra bar 'gyur ro zhes lung ston par 'gyur ro/_/smad 'tshong ma'i bu mo gser mchog 'od dpal dang /_tshong dpon gyi bu 'jigs byin gnyis lung bstan ma thag tu de'i mod la stong gsum gyi stong chen po'i 'jig rten gyi khams 'di rnam pa drug tu g.yos shing 'jig rten du snang ba 
[\[241b.3\]]chen pos khyab par gyur to/_/lung bstan pa bshad pa 'di bstan pa na srog chags brgya stong gis bla na med pa yang dag par rdzogs pa'i byang chub tu sems bskyed par gyur to/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam 
[\[241b.4\]]grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi rnam grangs 'di bkod pa chen po'i sgo'i le'u zhes bya bar zung shig_/'jam dpal rnam par rol pa zhes bya bar yang zung shig_/smad 'tshong ma'i 
[\[241b.5\]]bu mo gser mchog 'od dpal btul ba zhes bya bar yang zung shig_/bcom ldan 'das kyis de skad ces bka' stsal nas tshe dang ldan pa kun dga' bo dang /_smad 'tshong ma'i bu mo gser mchog 'od dpal dang /_tshong dpon gyi bu 'jigs byin dang /_'jam dpal gzhon nur gyur pa dang /_
[\[241b.6\]]byang chub sems dpa' sems dpa' chen po de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa 'jam dpal rnam par 
[\[241b.7\]]rol pa zhes bya ba theg pa chen po'i mdo rdzogs so//_//rgya gar gyi mkhan po su ren dra bo d+hi dang /_zhu chen gyi lots+tsha ba ban de ye shes sdes zhus te gtan la phab pa//_//
[\[242a\]]
[\[242a.1\]{D97}]@##/_/rgya gar skad du/_Ar+ya many+dzu shrI bi kurbA Na pa ri brta nA ma ma hA yA na sU tra/_bod skad du/_'phags pa 'jam dpal rnam par 'phrul pa'i le'u zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal 
[\[242a.2\]]lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_byang chub sems dpa'i dge 
[\[242a.3\]]'dun chen po dang /_'dod pa na spyod pa dang /_gzugs na spyod pa dang /_gnas gtsang ma'i ris kyi lha'i bu du ma dag dang yang thabs cig go/_/de na bcom ldan 'das 'khor brgya stong du mas yongs su bskor cing mdun gyis bltas nas chos ston to/_/de'i tshe lha'i bu 'od mang po zhes 
[\[242a.4\]]bya ba 'khor de nyid du 'dus par gyur te 'dug go_/'jam dpal gzhon nur gyur pa yang 'khor de nyid du 'dus par gyur te 'dug go/_/de nas lha'i bu 'od mang pos 'jam dpal gzhon nur gyur pa la 'di skad ces smras so/_/'jam dpal byang chub sems dpa' rnams kyi bla na med pa yang 
[\[242a.5\]]dag par rdzogs pa'i byang chub la bdud bar chad byed na/_'jam dpal byang chub sems dpa' rnams kyi bdud kyi las gang yin/_de skad ces smras pa dang /_'jam dpal gzhon nur gyur pas lha'i bu 'od mang po la 'di skad ces smras so/_/lha'i bu ji tsam du las rnams 'byung ba de tsam du bdud 
[\[242a.6\]]kyi las so/_/ji tsam du smon pa dang /_ji tsam du log par 'dzin pa dang /_ji tsam du mchog tu 'dzin pa de tsam du bdud kyi las so/_/ji tsam du 'dod pa dang /_ji tsam du 'du shes pa dang /_ji tsam du rlom sems pa dang /_ji tsam du yongs su rtogs pa de tsam du bdud kyi las so/_/lha'i 
[\[242a.7\]]bu gzhan yang byang chub kyi sems la mngon par zhen pa yang bdud kyi las so/_/sbyin pa'i sems la mngon par zhen pa yang bdud kyi las so/_/tshul khrims dang /_bzod pa dang /_brtson 'grus dang /_bsam gtan dang /_shes rab kyi sems la mngon par zhen pa yang bdud kyi las so/_/sbyin 
[\[242b\]]
[\[242b.1\]]pa rlom sems su byed pa dang /_tshul khrims mchog tu 'dzin pa dang /_bzod pa 'dzin pa dang /_brtson 'grus len pa dang /_bsam gtan la mtshan ma dang /_shes rab rgyu ba yang bdud kyi las so/_/dgon pa la dga' zhing mos pa'i sems dang /_btang snyoms su lhung 
[\[242b.2\]]ba yang bdud kyi las so/_/'dod pa nyung ba dang /_chog shes pa dang /_sbyangs pa'i yon tan dang /_yo byad bsnyungs pa rlom sems su byed pa yang bdud kyi las so/_/bdag ni stong pa nyid la gnas pa/_bdag ni mtshan ma med pa la gnas pa/_bdag ni smon pa med pa la gnas 
[\[242b.3\]]pa/_bdag ni spros pa med pa la gnas pa/_bdag ni de bzhin gshegs pa'i bka' bsgrub cing gnas pa'o snyam du rlom sems su byed cing rnam par rtog pa yang bdud kyi las so/_/lha'i bu rtog pa dang /_rnam par rtog pa dang /_yongs su rtog pa dang /_mthong ba dang /_thos pa dang /_
[\[242b.4\]]bye brag phyed pa dang /_rnam par shes pa'i gnas ji tsam pa de tsam du bdud kyi las so/_/lha'i bus smras pa/_'jam dpal bdud kyi las ga las 'byung /_'jam dpal gyis smras pa/_lha'i bu bdud kyi las ni brtson pa las 'byung ngo /_/de ci'i phyir zhe na/_lha'i bu brtson pa la bdud kyi 
[\[242b.5\]]glags tshol gyi mi brtson pa la bdud kyis ci zhig bya bar 'gyur te/_de nyid bdud kyi las yin no/_/lha'i bus smras pa/_'jam dpal byang chub sems dpa' ji ltar na brtson pa yin/_ji ltar na mi brtson pa yin/_'jam dpal gyis smras pa/_lha'i bu ji tsam du gnyis la sbyor ba de tsam 
[\[242b.6\]]du brtson pa ma yin no/_/de ci'i phyir zhe na/_'jig rten gnas pa ni gnyis la sbyor ba dang ldan pa'o/_/lha'i bu brtson pa zhes bya ba 'di ni sbyor ba yang dag pa'i tshig [{]bla dgas [,]bla dwags [}]so/_/sbyor ba yang dag pa zhes bya ba 'di ni sbyor ba med pa'i tshig [{]bla dgas [,]bla dwags [}]so/_/sbyor ba med pa zhes bya ba 'di ni spros pa 
[\[242b.7\]]med pa'i tshig [{]bla dgas [,]bla dwags [}]so/_/spros pa med pa zhes bya ba 'di ni sbyor ba yang dag pa'i tshig [{]bla dgas [,]bla dwags [}]so/_/lha'i bu gang na mig la mi sbyor ba dang /_gzugs la mi sbyor ba 'di ni byang chub sems dpa'i sbyor ba yang dag pa zhes bya'o/_/gang na rna ba la mi sbyor ba dang /_sgra la mi sbyor ba dang /_sna la mi sbyor 
[\[243a\]]
[\[243a.1\]]ba dang /_dri la mi sbyor ba dang /_lce la mi sbyor ba dang /_ro la mi sbyor ba dang /_lus la mi sbyor ba dang /_reg bya la mi sbyor ba dang /_yid la mi sbyor ba dang /_chos la mi sbyor ba 'di ni byang chub sems dpa'i sbyor ba yang dag pa zhes bya'o/_/lha'i bu gzhan yang nyon 
[\[243a.2\]]mongs pa thams cad la yang mi sbyor la/_sems can thams cad kyi nyon mongs pa spang ba'i phyir yang brtson pa 'di ni byang chub sems dpa'i sbyor ba yang dag pa zhes bya'o/_/lha'i bu gzhan yang khams gsum pa thams cad la yang mi sbyor la/_khams gsum du gtogs pa'i sems 
[\[243a.3\]]can rnams kyang 'byung bar sbyor ba 'di ni byang chub sems dpa'i sbyor ba yang dag pa zhes bya'o/_/gzhan yang sbyin pa la rlom sems med par yang sbyor la/_sems can ser sna can sdud par yang sbyor ba dang /_tshul khrims la rlom sems med par yang sbyor la/_sems can tshul khrims 
[\[243a.4\]]'chal pa sdud par yang sbyor ba dang /_bzod pa la rlom sems med par yang sbyor la/_sems can gnod sems can sdud par yang sbyor ba dang /_brtson 'grus la rlom sems med par yang sbyor la/_sems can le lo can sdud par yang sbyor ba dang /_bsam gtan la rlom sems 
[\[243a.5\]]med par yang sbyor la/_sems can sems rnam par g.yengs pa sdud par yang sbyor ba dang /_shes rab la rlom sems med par yang sbyor la/_sems can shes rab 'chal pa can sdud par yang sbyor ba 'di yang byang chub sems dpa'i sbyor ba yang dag pa zhes bya'o/_/gzhan yang stong pa nyid 
[\[243a.6\]]la rlom sems med par yang sbyor la/_lta bar song ba thams cad dang yang bral zhing lta bar song ba las rnam par grol ba yang ma yin pa ni stong pa nyid la sbyor ba ste/_stong pa nyid gang gis stong pa nyid stong pa'i stong pa nyid des lta bar gyur pa rnams stong pa dang /_stong pa nyid gang gis lta bar gyur 
[\[243a.7\]]pa rnams stong pa'i stong pa nyid des chos thams cad stong par 'di shes shing shes pa la lhag pa'i nga rgyal yang med pa gang yin pa 'di yang byang chub sems dpa'i sbyor ba yang dag pa'o/_/lha'i bu gzhan yang mtshan ma med pa la rlom sems med par yang sbyor la/_/rnam par rtog pa thams cad dang bral 
[\[243b\]]
[\[243b.1\]]zhing rnam par rtog pa las grol ba yang ma yin pa ni mtshan ma med pa la sbyor ba ste/_rnam par rtog pa gang gis mtshan ma med pa la rnam par rtog pa'i rnam par rtog pa de yang mtshan ma med pa dang mnyam zhing rnam par rtog pa de dang mtshan ma med pa yang mtshan ma med par rnam par rtog pas mnyam 
[\[243b.2\]]par shes te/_'di shes shing shes pa la lhag pa'i nga rgyal yang med pa gang yin pa 'di yang byang chub sems dpa'i sbyor ba yang dag pa'o/_/gzhan yang smon pa med pa la rlom sems med par yang sbyor la/_bsams bzhin du skye ba yongs su 'dzin par yang sbyor te/_de smon lam 
[\[243b.3\]]'debs kyang sems kyis bag la nyal bar mi byed cing /_smon lam 'debs kyang smon lam gyis rgyu ba yang med la/_skye yang skye zhing mtha' gnyi gar lta ba dang bral ba 'di lta ste/_ngar 'dzin pa dang /_nga yir 'dzin pa'i lta ba dang bral bar gyur cing /_skye yang skye la 'chi 'pho dang skye ba 
[\[243b.4\]]dang yang bral ba yin te/_'di shes shing shes pa la lhag pa'i nga rgyal yang med pa gang yin pa 'di yang byang chub sems dpa'i sbyor ba yang dag pa'o/_/lha'i bu gzhan yang byang chub sems dpa' rnams kyi sbyor ba yang dag pa yang dag phul ni gang shes rab kyi shes pas brtson pa yang med la/_
[\[243b.5\]]thabs kyi shes pas dge ba'i chos thams cad sdud par yang sbyor ba dang /_shes rab kyi shes pas bdag med pa dang /_sems can med pa dang /_srog med pa dang /_gso ba med pa dang /_gang zag med par yang sbyor la/_thabs kyi shes pas sems can thams cad yongs su smin par byed 
[\[243b.6\]]par yang sbyor ba dang /_shes rab kyi shes pas chos thams cad blang ba med pa dang /_dor ba med par yang sbyor la/_thabs kyi shes pas chos thams cad yongs su 'dzin par yang sbyor ba dang /_shes rab kyi shes pas sangs rgyas thams cad dang chos kyi dbyings dbyer med par yang sbyor la/_
[\[243b.7\]]thabs kyi shes pas sangs rgyas thams cad la bla mar bya ba dang /_gus par bya ba dang /_mchod pa dang /_rim gro byed par yang sbyor ba dang /_shes rab kyi shes pas sangs rgyas kyi zhing thams cad nam mkha'i zhing du yang sbyor la/_thabs kyi shes pas sangs rgyas kyi zhing gi yon tan bkod pa 
[\[244a\]]
[\[244a.1\]]yongs su sbyor ba'i rgyan la sbyor ba dang /_shes rab kyi shes pas 'phags pa thams cad 'dus ma byas kyis rab tu phye bar yang sbyor la/_thabs kyi shes pas 'phags pa thams cad la bla ma dang /_gus pa dang /_rim gro byed par yang sbyor ba dang /_shes rab kyi 
[\[244a.2\]]shes pas sangs rgyas kyi sku zag pa med par so sor rtog par yang sbyor la/_thabs kyi shes pas mtshan dang dpe byad bzang po dang /_rgyan la yang sbyor ba dang /_shes rab kyi shes pas 'du byed thams cad ma skyes pa dang /_ma byung bar so sor rtog par yang sbyor la/_thabs kyi shes 
[\[244a.3\]]pas bsams bzhin du srid par skye ba yongs su 'dzin par yang sbyor ba dang /_shes rab kyi shes pas stong pa nyid dang /_mtshan ma med pa dang /_smon pa med par yang sbyor la/_thabs kyi shes pas lta ba dang rnam par rtog pa dang /_smon lam spang ba ston par yang sbyor ba dang /_shes 
[\[244a.4\]]rab kyi shes pas mngon par shes pa skye ba med par yang sbyor la/_thabs kyi shes pas mngon par shes pa thams cad kyis rnam par 'phrul bar yang sbyor ba dang /_shes rab kyi shes pas phung po dang /_khams dang /_skye mched ma skyes pa dang /_mi [{]stsogs [,]sogs [}]par yang sbyor la/_
[\[244a.5\]]thabs kyi shes pas phung po dang /_khams dang /_skye mched yongs su 'dor bar yang sbyor ba dang shes rab kyi shes pas srid pa mya ngan las 'das pa'i rang bzhin du rtogs par byed par yang sbyor la/_thabs kyi shes pas 'khor ba na sems can yongs su smin par byed par yang sbyor ba 
[\[244a.6\]]dang /_shes rab kyi shes pas shes rab kyi mig la yang sbyor la/_thabs kyi shes pas lha'i mig mngon par bsgrub pa la yang sbyor ba dang /_shes rab kyi shes pas chos brjod du med par khong du chud par yang sbyor la/_thabs kyi shes pas yi ge dang nges pa'i tshig gis chos ston 
[\[244a.7\]]par yang sbyor ba dang /_shes rab kyi shes pas don dang chos so so yang dag par rig pa la yang sbyor la/_thabs kyi shes pas nges pa'i tshig dang spobs pa so so yang dag par rig pa la yang sbyor ba dang /_shes rab kyi shes pas sems can gyi dbang po mchog dang /_mchog ma yin pa 
[\[244b\]]
[\[244b.1\]]thams cad shes pa la yang sbyor la/_thabs kyi shes pas so so ci rig par chos ston par yang sbyor ba dang /_shes rab kyi shes pas sems can gyi spyod pa brgyad khri bzhi stong khong du chud par byed par yang sbyor la/_thabs kyi shes pas chos kyi phung po brgyad khri bzhi stong yang dag 
[\[244b.2\]]par ston par yang sbyor ba 'di ni lha'i bu byang chub sems dpa' rnams kyi sbyor ba yang dag pa yang dag phul lo/_/'jam dpal gzhon nur gyur pas sbyor ba yang dag pa 'di bstan pa na/_'khor de las lha'i bu brgyad stong ni bla na med pa yang dag par rdzogs pa'i byang chub tu sems skyes so/_/
[\[244b.3\]]byang chub sems dpa' lnga stong ni mi skye ba'i chos la bzod pa skyes so/_/bcom ldan 'das kyis kyang 'jam dpal gzhon nur gyur pa la/_'jam dpal khyod kyis byang chub sems dpa' rnams kyi sbyor ba yang dag pa 'di legs par bshad pa legs so zhes legs so zhes bya ba byin no/_/de 
[\[244b.4\]]nas lha'i bu 'od mang pos 'jam dpal gzhon nur gyur pa la 'di skad ces smras so/_/'jam dpal khyod la de bzhin gshegs pas gang gi phyir legs so zhes bya ba byin pas ci khyod dga' bar 'gyur ram/_'jam dpal gyis smras pa/_lha'i bu 'di ji snyam du sems/_gang 
[\[244b.5\]]sprul pas sprul pa la legs so zhes bya ba byin na sprul pa de la ci dga' ba 'gyur ba lta yod dam/_lha'i bus smras pa/_'jam dpal sprul pa la rjes su chags pa yang med/_khong khro ba yang med na de la dga' bar 'gyur ba ci zhig yod/_'jam dpal gyis smras pa/_lha'i bu de 
[\[244b.6\]]bzhin du chos thams cad kyang sprul pa'i ngo bo nyid kyi mtshan nyid de/_de bzhin gshegs pa yang de'i mtshan nyid la 'jam dpal yang de'i mtshan nyid yin na/_de la legs so zhes bya bas kho bo dga' bar 'gyur du ci zhig yod/_lha'i bu 'di lta ste dper na/_brag ca ni sgra snyan pa 
[\[244b.7\]]dang /_mi snyan pa rnams la rjes su chags par yang mi 'gyur/_khong khro bar yang mi 'gyur ro/_/lha'i bu de bzhin du chos thams cad ni brag ca'i ngo bo nyid kyi rang bzhin te/_de bzhin gshegs pa yang de'i rang bzhin 'jam dpal yang de'i rang bzhin yin na/_de la legs so zhes 
[\[245a\]]
[\[245a.1\]]bya bas kho bo dga' bar 'gyur du ci yod/_lha'i bus smras pa/_'jam dpal de bzhin gshegs pas su la legs so zhes bya ba gnang /_'jam dpal gyis smras pa/_lha'i bu rnam par shes pa mi gnas par ston pa dang /_bstan pa thams cad la su'i blo thogs 
[\[245a.2\]]par mi 'gyur ba dang /_su sems can thams cad la sems can du 'du shes mi 'jug pa dang /_su chos thams cad la chos su 'du shes mi 'jug pa dang /_su bsam pa mya ngan las 'das pa la yang gnas la/_sbyor ba 'khor ba la yang gnas pa dang /_su bdud kyi las khong du chud nas 
[\[245a.3\]]bdud kyi las kyang sangs rgyas kyi phrin las su shes shing /_sangs rgyas kyi phrin las la mngon par zhen na/_sangs rgyas kyi phrin las kyang bdud kyi las su shes pa de lta bu'i chos dang ldan pa'i byang chub sems dpa' la/_lha'i bu de bzhin gshegs pas legs so zhes bya ba gnang ngo /_/lha'i 
[\[245a.4\]]bus smras pa/_'jam dpal ci de lta bu'i chos dang ldan pas de bzhin gshegs pas khyod la/_legs so zhes bya ba gnang ngam/_'jam dpal gyis smras pa/_lha'i bu 'di ji snyam du sems/_gang mnyam pa nyid de la mi mnyam pa gang yang yod dam/_lha'i bus smras pa/_'jam 
[\[245a.5\]]dpal mnyam pa nyid la mi mnyam pa gang yang med do/_/'jam dpal gyis smras pa/_lha'i bu mnyam pa nyid gang dang mnyam pa de dang mtshams med pa mnyam mo/_/mtshams med pa gang dang mnyam pa de dang kho bo mnyam mo/_/mnyam pa nyid gang dang mnyam pa de dang lta bar gyur pa rnams 
[\[245a.6\]]mnyam mo/_/lta bar gyur pa rnams gang dang mnyam pa de dang kho bo mnyam mo/_/mnyam pa nyid gang dang mnyam pa de dang phyin ci log rnams mnyam mo/_/phyin ci log rnams gang dang mnyam pa de dang kho bo mnyam mo/_/mnyam pa nyid gang dang mnyam pa de dang dmigs pa mnyam mo/_/
[\[245a.7\]]dmigs pa gang dang mnyam pa de dang kho bo mnyam mo/_/mnyam pa nyid gang dang mnyam pa de dang 'khor ba'i mtha' mnyam mo/_/'khor ba'i mtha' gang dang mnyam pa de dang mya ngan las 'das pa'i mtha' mnyam mo/_/mya ngan las 'das pa'i mtha' gang dang mnyam pa de dang bdag gi mtha' 
[\[245b\]]
[\[245b.1\]]mnyam mo/_/bdag gi mtha' gang dang mnyam pa de dang yang dag pa'i mtha' mnyam mo/_/yang dag pa'i mtha' gang dang mnyam pa de dang ma rig pa dang /_srid pa dang /_sred pa'i mtha' mnyam mo/_/ma rig pa dang /_srid pa dang /_sred pa'i mtha' gang dang mnyam pa de dang rig pa dang /_rnam par 
[\[245b.2\]]grol ba'i mtha' mnyam mo/_rig pa dang /_rnam par grol ba'i mtha' gang dang mnyam pa de dang 'dod chags dang /_zhe sdang dang /_gti mug gi mtha' mnyam mo/_/'dod chags dang /_zhe sdang dang /_gti mug gi mtha' gang dang mnyam pa de dang stong pa nyid dang /_mtshan ma med pa 
[\[245b.3\]]dang smon pa med pa'i mtha' mnyam mo/_/stong pa nyid dang /_mtshan ma med pa dang /_smon pa med pa'i mtha' gang dang mnyam pa de dang 'dus byas kyi mtha' mnyam mo/_/'dus byas kyi mtha' gang dang mnyam pa de dang /_'dus ma byas kyi mtha' mnyam mo/_/'dus ma byas kyi mtha' gang dang 
[\[245b.4\]]mnyam pa de dang 'jam dpal gzhon nur gyur pa mnyam ste/_lha'i bu mnyam pa nyid des chos thams cad mnyam mo/_/de la su 'chad pa dang /_gang bshad pa dang /_gang la bshad pa dang /_su la legs so zhes bya ba sbyin pa'i chos de dag thams cad nam mkha' dang mnyam pa nyid kyis 
[\[245b.5\]]mnyam ste/_nam mkha' yang 'dus ma byas yin pas nam mkha' ni mnyam pa yang med/_mi mnyam pa yang med de/_su rjes su mi 'gro ba'i tshul gyis mnyam pa nyid 'di dag gi rjes su song ba de la de bzhin gshegs pas legs so zhes bya ba gnang ngo /_/lha'i bus smras pa/_'jam dpal 
[\[245b.6\]]khyod legs so zhes bya ba dang legs so zhes bya ba ma yin pa las brtsams te chos bstan pa la spobs par gyis shig_/'jam dpal gyis smras pa/_lha'i bu lhag pa'i bsam pas byang chub kyi phyir 'jug pa ni legs pa'o/_/g.yo dang sgyus nye bar spyod pa ni legs pa ma yin pa'o/_/snying rje chen 
[\[245b.7\]]pos sems can thams cad mi gtong ba ni legs pa'o/_/sems can rnams la rnam par 'tshe ba ni legs pa ma yin pa'o/_/sems can thams cad la zhe 'gras pa med pa'i sems ni legs pa'o/_/gnod sems kyi bsam pa ni legs pa ma yin pa'o/_/nyes pa byung ba mi 'chab cing 'chags 
[\[246a\]]
[\[246a.1\]]te rnam par 'byed la kun nas bskor ba med par gnas pa ni legs pa'o/_/nyes pa byung ba 'chab pa ni legs pa ma yin pa'o/_/bdag gi 'khrul pa la so sor rtog pa ni legs pa'o/_/gzhan gyi 'khrul pa'i skyon tshol ba ni legs pa ma yin pa'o/_/byas pa 
[\[246a.2\]]gzo ba dang /_byas pa shes pa dang /_byas pa chud mi gzon pa dang /_byas pa la lan du phan 'dogs pa ni legs pa'o/_/byas pa mi gzo ba dang /_byas pa mi shes pa dang /_byas pa chud gzon pa dang /_byas pa la lan du phan mi 'dogs pa ni legs pa ma yin pa'o/_/thos pa yang dag par 
[\[246a.3\]]sgrub pa ni legs pa'o/_/thos pa log par bsgrub pa ni legs pa ma yin pa'o/_/bslab pa yang dag par blangs nas ma nyams pa ni legs pa'o/_/bslab pa yang dag par blangs pa las 'da' ba ni legs pa ma yin pa'o/_/dben pa la sems gzhol zhing dben pa la dga' ba ni legs pa'o/_/'du 
[\[246a.4\]]'dzi la dga' ba ni legs pa ma yin pa'o/_/dgon pa la gnas par lus dang srog 'dor ba ni legs pa'o/_/lus dang srog la lta ba ni legs pa ma yin pa'o/_/'phags pa'i rigs la yang dag par dga' ba dang rung ba rnams la tshod rig pa ni legs pa'o/_/chog mi shes shing 'dod pa che la sdig pa 'dod 
[\[246a.5\]]pa ni legs pa ma yin pa'o/_/nyam chung ba rnams la bzod cing dang du len pa ni legs pa'o/_/sems can rnams la sma 'bebs pa ni legs pa ma yin pa'o/_/'tsho ba dag pa ni legs pa'o/_/snyom las can ni legs pa ma yin pa'o/_/skyabs su song ba rnams mi gtong ba ni legs pa'o/_/
[\[246a.6\]]skyabs su song ba rnams la 'khu ba ni legs pa ma yin pa'o/_/dam bcas pa las mi nyams pa'i tshig bden pa dang /_ji skad smras pa de bzhin byed pa ni legs pa'o/_/'jig rten thams cad la slu ba ni legs pa ma yin pa'o/_/dam pa'i chos yongs su 'dzin pa ni legs pa'o/_/dam 
[\[246a.7\]]pa'i chos yongs su spong ba ni legs pa ma yin pa'o/_/thos pa la ser sna med cing chos la slob dpon gyis dpe mkhyud med de zang zing med par chos ston pa ni legs pa'o/_/chos la ser sna byed cing chos la slob dpon gyis dpe mkhyud byed de zang zing dang 'brel ba'i sems kyis chos ston pa ni legs 
[\[246b\]]
[\[246b.1\]]pa ma yin pa'o/_/sems can yongs su smin par byed pa'i thabs dang ldan pa'i bsdu ba ni legs pa'o/_/sems can la mi lta zhing thabs dang mi ldan par bsdu ba'i dngos po ston pa ni legs pa ma yin pa'o/_/pha rol tu phyin pa drug tshol ba ni legs pa'o/_/pha rol tu phyin pa drug 
[\[246b.2\]]gi mi 'thun pa'i phyogs ni legs pa ma yin pa'o/_/shes pas byas pa'i las rnams ni legs pa'o/_/nga rgyal gyis byas pa'i las rnams ni legs pa ma yin pa'o/_/mdza' ba brtan pa ni legs pa'o/_/ngan pa dang bshes pa ni legs pa ma yin pa'o/_/dge ba bcu'i las kyi lam 
[\[246b.3\]]la sten pa ni legs pa'o/_/mi dge ba bcu'i las kyi lam du zhugs pa ni legs pa ma yin pa'o/_/sdig pa'i las thams cad mi spyod pa ni legs pa'o/_/sdig pa'i las thams cad la zhugs pa ni legs pa ma yin pa'o/_/lha'i bu dmigs pa can gyi rab tu 'byung ba ni legs pa ma yin 
[\[246b.4\]]pa'o/_/stong pa nyid smra ba'i mngon par 'byung ba ni legs pa'o/_/'jig rten rgyang phan pa'i gtam smra ba'i seng ge'i khri ni legs pa ma yin pa'o/_/byang chub sems dpa'i sde snod rab tu thob pa'i dam pa'i chos kyi gtam smra ba'i seng ge'i khri ni legs pa'o/_/tshul khrims 'chal bas 
[\[246b.5\]]dad pas byin pa spyad pa ni legs pa ma yin pa'o/_/tshul khrims dang ldan pa'i thob pa dang /_bkur sti dang tshigs su bcad pa thams cad ni legs pa'o/_/lhag pa'i nga rgyal can gyi byang chub ni legs pa ma yin pa'o/_/lhag pa'i nga rgyal med par shes pa'i brda sprod pa ni legs pa'o/_/
[\[246b.6\]]byang chub sems dpa' rnams la gnod par sems pa ni legs pa ma yin pa'o/_/byang chub sems dpa' rnams la ston pa tsam du phangs par 'dzin pa ni legs pa'o/_/byang chub sems dpa'i ming gis rnyed pas 'tsho ba ni legs pa ma yin pa'o/_/byang chub sems dpa' chos smra 
[\[246b.7\]]ba yang dag par sgrub pa la gnas pa'i rnyed pa ni legs pa'o/_/lha'i bu de ltar na ji tsam du de bzhin gshegs pa'i bka' dang 'gal ba de tsam du thams cad legs pa ma yin pa'o/_/ji tsam du de bzhin gshegs pa'i bka' dang 'thun pa de tsam du thams cad legs pa'o/_/lha'i bus 
[\[247a\]]
[\[247a.1\]]smras pa/_'jam dpal khyod ci legs so zhes bya ba'i chos la brtson nam/_'on te legs pa ma yin zhes bya ba'i chos la brtson/_'jam dpal gyis smras pa/_lha'i bu kho bo ni legs so zhes bya ba'i chos la brtson pa yang ma yin/_legs pa ma yin pa zhes bya 
[\[247a.2\]]ba'i chos la brtson pa yang ma yin no/_/de ci'i phyir zhe na/_lha'i bu kho bo ni chos thams cad la brtson pa ma yin no/_/lha'i bus smras pa/_'jam dpal khyod ci dge ba'i chos la mi brtson nam/_'jam dpal gyis smras pa/_lha'i bu kho bo ni dge ba'i chos la brtson pa yang ma yin/_/
[\[247a.3\]]mi dge ba'i chos la brtson pa yang ma yin no/_/de ci'i phyir zhe na/_lha'i bu dge ba zhes bya ba 'di yang 'dus byas so/_/mi dge ba zhes bya ba 'di yang 'dus byas so/_/mi g.yo ba zhes bya ba 'di yang 'dus byas so/_/lha'i bus smras pa/_'jam dpal khyod ci 'dus ma byas pa'am/_
[\[247a.4\]]'jam dpal gyis smras pa/_lha'i bu gal te 'dus byas kyis skrag pa lta na ni kho bo 'dus ma byas su 'gyur ro/_/lha'i bus smras pa/_'jam dpal khyod ci 'dus byas kyis mi skrag gam/_'jam dpal gyis smras pa/_lha'i bu gal te yang dag par 'dus byas kyis yongs su grub pa 
[\[247a.5\]]zhig mthong na ni kho bo 'dus byas kyis skrag par 'gyur ro/_/lha'i bus smras pa/_'jam dpal ci khyod kyis yang dag par 'dus byas kyis yongs su grub pa ma mthong ngam/_'jam dpal gyis smras pa/_lha'i bu kho bos ni yang dag par 'dus byas kyis yongs su grub pa ma mthong ste/_'dus 
[\[247a.6\]]ma byas kyis kyang ma yin no/_/lha'i bus smras pa/_'jam dpal khyod ci 'dus byas su gtogs sam/_'on te 'dus ma byas su gtogs/_'jam dpal gyis smras pa/_lha'i bu kho bo ni 'dus byas su gtogs pa yang ma yin/_'dus ma byas su gtogs pa yang ma yin no/_/de ci'i 
[\[247a.7\]]phyir zhe na/_gal te 'dus byas su gtogs par gyur na ni byis pa so so'i skye bo thams cad dang 'dra bar 'gyur ro/_/gal te 'dus ma byas su gtogs par gyur na ni nyan thos dang rang sangs rgyas thams cad dang 'dra bar 'gyur ro/_/lha'i bus smras pa/_'jam dpal gal te khyod 'dus byas su gtogs pa 
[\[247b\]]
[\[247b.1\]]yang ma yin/_'dus ma byas su gtogs pa yang ma yin na khyod ji ltar shes par bya/_'jam dpal gyis smras pa/_lha'i bu 'di ji snyam du sems/_gang de bzhin gshegs pas sprul pa 'dus byas su gtogs sam/_'on te 'dus ma byas su gtogs/_lha'i bus smras pa/_'jam 
[\[247b.2\]]dpal de bzhin gshegs pas sprul pa ni 'dus byas su gtogs pa yang ma yin/_'dus ma byas su gtogs pa yang ma yin no/_/'jam dpal gyis smras pa/_lha'i bu de bzhin gshegs pas sprul pa'i chos kyi de bzhin nyid ci 'dra ba de 'dra bar kho bo shes par gyis shig_/lha'i bu de ji 
[\[247b.3\]]snyam du sems/_de bzhin gshegs pa'i rnam par shes pa gang la gnas/_gzugs la gnas sam/_smras pa ma yin no/_/smras pa/_de ci tshor ba dang /_'du shes dang /_'du byed rnams la gnas sam/_smras pa/_ma yin no/_/smras pa/_de ci 'dus byas la gnas sam/_smras pa/_
[\[247b.4\]]ma yin no/_/smras pa/_de ci 'dus ma byas la gnas sam/_smras pa/_ma yin no/_/smras pa/_de bzhin gshegs pa'i rnam par shes pa gang la gnas/_smras pa/_'jam dpal de bzhin gshegs pa'i rnam par shes pa ni gang la yang mi gnas so/_/'jam dpal gyis smras pa/_
[\[247b.5\]]lha'i bu de bzhin gshegs pa'i rnam par shes pa gang la gnas pa de la kho bo gnas par shes par bya'o/_/lha'i bus smras pa/_'jam dpal khyod ci de bzhin gshegs pa yin nam/_'jam dpal gyis smras pa/_lha'i bu de bzhin nyid kyi 'ong ba med pa dang 'gro ba med pa gang yin pa de nyid kho 
[\[247b.6\]]bo'i 'gro ba de nyid de bzhin gshegs pa'i 'gro ba ste/_des na kho bo de bzhin gshegs pa'o/_/de bzhin nyid ji lta bar kho bo yang de ltar 'ongs pas des na kho bo de bzhin gshegs pa'o/_/de bzhin nyid ji lta bar kho bo yang de ltar gnas te/_des na kho bo de bzhin gshegs pa'o/_/lha'i 
[\[247b.7\]]bu 'jam dpal zhes bya ba 'di ni de bzhin nyid ci 'dra ba de 'dra ste/_des na kho bo de bzhin gshegs pa'o/_/de bzhin nyid sems med cing zhi ba'i phyir/_'jam dpal yang sems med cing zhi ba ste/_/des na kho bo de bzhin gshegs pa'o/_/lha'i bus smras pa/_'jam dpal de bzhin nyid gang du 
[\[248a\]]
[\[248a.1\]]btsal bar bya/_'jam dpal gyis smras pa/_lha'i bu de bzhin nyid ni lta bar song ba drug cu rtsa gnyis rnams su btsal bar bya'o/_/lha'i bus smras pa/_lta bar song ba drug cu rtsa gnyis po rnams gang du btsal bar bya/_'jam dpal gyis smras pa/_lha'i bu lta 
[\[248a.2\]]bar song ba drug cu rtsa gnyis po dag ni de bzhin gshegs pa mi 'khrugs pa'i chos can gyi rnam par grol ba las btsal bar bya'o/_/lha'i bus smras pa/_'jam dpal de bzhin gshegs pa'i rnam par grol ba gang du btsal bar bya/_'jam dpal gyis smras pa/_lha'i bu de bzhin gshegs pa'i 
[\[248a.3\]]rnam par grol ba ni sems can thams cad kyi sems kyi spyod pa dang /_bsam pa rnams su btsal bar bya'o/_/lha'i bus smras pa/_'jam dpal sems can thams cad kyi sems kyi spyod pa dang /_bsam pa gang du btsal bar bya/_'jam dpal gyis smras pa/_lha'i bu sangs rgyas kyi spyod yul du'o/_/
[\[248a.4\]]lha'i bus smras pa/_'jam dpal sangs rgyas kyi spyod yul gang du btsal bar bya/_'jam dpal gyis smras pa/_lha'i bu sems can gyi dbang po mchog dang /_mchog ma yin pa thams cad shes pa las btsal bar bya'o/_/lha'i bus smras pa/_'jam dpal khyod ji ltar 'dir shes pa nyung bar 'gyur ba 
[\[248a.5\]]de lta bur ston tam/_'jam dpal gyis smras pa/_lha'i bu sangs rgyas kyi ye shes ni sus kyang kun shes pa'am/_rnam par shes par mi nus so/_/de ci'i phyir zhe na/_lha'i bu sangs rgyas kyi ye shes ni chags pa med pa/_rnam par rtog pa med pa/_brjod du med pa/_bsnyad du med pa/_sbyor ba med 
[\[248a.6\]]pa/_tshig med pa/_sems dang yid dang rnam par shes pa dang bral ba ste/_de sus kyang kun shes par ram rnam par shes par mi nus pa'i phyir ro/_/lha'i bus smras pa/_'jam dpal gal te sangs rgyas kyi ye shes kun shes par bya ba ma yin na nyan thos 'di dag gis kun shes par ga la 
[\[248a.7\]]'gyur/_byang chub sems dpa' rnams kyang phyir mi ldog pa la gnas par ga la 'gyur/_'jam dpal gyis smras pa/_lha'i bu gang yi ge rnams kyi ye shes de bstan pa 'di ni de bzhin gshegs pa rnams kyi thabs te ye shes de ni yi ge med pa'o/_/lha'i bu 'di lta ste dper na/_me gtsubs 
[\[248b\]]
[\[248b.1\]]pa las me mi 'byung gi gtsub shing gtsubs pa las me 'byung ba de bzhin du lha'i bu de bzhin gshegs pas gal te thog ma kho nar sangs rgyas kyi ye shes rgya chen yang dag par rab tu bstan na/_sems can gang gis kyang de bzhin gshegs pa'i ye shes de kun shes par mi 'gyur bas/_de bzhin 
[\[248b.2\]]gshegs pas gtsub shing gi gtam gyis ye shes de bstan te/_ye shes de ni yi ge med pa'o/_/lha'i bus smras pa/_'jam dpal gtsub shing gi gtam gang /_'jam dpal gyis smras pa/_lha'i bu gang ci yang rung ste/_sdom pa dang yo byad bsnyungs pa'i gtam dang /_
[\[248b.3\]]pha rol tu phyin pa la sbyor ba'i gtam dang /_byang chub kyi phyogs kyi chos la 'jug pa'i gtam 'di ni gtsub shing gi gtam zhes bya'o/_/lha'i bus smras pa/_'jam dpal gtsub shing gi gtam ma yin pa'i gtam gang /_'jam dpal gyis smras pa/_lha'i bu gtam gang 
[\[248b.4\]]skye ba dang /_'jig pa dang /_gnas pa'i gtam ma yin pa dang /_'dren pa dang /_sel ba'i gtam ma yin pa dang /_gtam gang kun nas nyon mongs pa yongs su brjod pa'i gtam ma yin pa dang /_rnam par byang ba'i phan yon gyi gtam ma yin pa dang /_gtam gang 'khor ba la yid 
[\[248b.5\]]'byung bar bya ba'i gtam ma yin pa dang /_mya ngan las 'das pa la mngon par dga' bar bya ba ma yin pa'i gtam dang /_gtam gang yongs su shes par bya ba'i phyir ma yin/_spang bar bya ba'i phyir ma yin/_bsgom par bya ba'i phyir ma yin/_mngon sum du bya ba'i phyir ma yin pa dang /_gtam 
[\[248b.6\]]gang thob par bya ba'i phyir ma yin/_mngon par rtogs par bya ba'i phyir ma yin pa 'di ni lha'i bu dag snying po yod pa'i gtam mo/_/lha'i bus smras pa/_'jam dpal gtam 'di lta bu rjod pa'i tshe/_mig gis mi rtsol bar bya ba'i phyir bdud sdig can 'dir mi 'ong ba ni ngo mtshar to/_/tshig de smras nas 
[\[248b.7\]]ring por ma lon par de'i mod la bdud sdig can steng gi bar snang la sprin chen po 'khrugs par mngon par sprul nas sgra chen po'i nga ro phyung ba dang /_des thams cad dang ldan pa'i 'khor de dngangs skrag nas sgra skad kyi nga ro 'di lta bu su zhig gi snyam mo/_/de nas bcom ldan 'das kyis 'jam dpal 
[\[249a\]]
[\[249a.1\]]gzhon nur gyur pa la bka' stsal pa/_'jam dpal khyod kyis bdud sdig can gyi 'gyur ba mthong ngam/_'jam dpal gyis gsol pa/_bcom ldan 'das mthong lags so/_/bde bar gshegs pa mthong lags so/_/de nas 'jam dpal gzhon nur 
[\[249a.2\]]gyur pas de'i tshe bdud sdig to can bcing ba dam pos bcings te/_sa'i steng du ltung ba de lta bu'i bsam pa bsams pa dang /_bdag ni bcing ba dam pos bcings so/_/bdag ni bcing ba dam pos bcings so zhes sgra 'byin to/_/'jam dpal gyis smras pa/_sdig can bcing ba 'di 
[\[249a.3\]]bas ches dam pa'i 'ching ba gzhan yod de/_des khyod rtag tu bcings kyang khyod kyis khong du ma chud do/_/de yang gang zhe na 'di lta ste/_nga'o snyam pa'i nga rgyal gyi 'ching ba dang /_phyin ci log gi 'ching ba dang /_sred pa dang lta ba'i 'ching ba ste/_sdig can 'di ni 'ching ba 'di bas 
[\[249a.4\]]ches dam pa'i 'ching ba dam po gzhan yin te/_des khyod rtag tu bcings kyang khong du ma chud do/_/bdud kyis smras pa/_'jam dpal thong shig dang bdag gi gnas su 'gro'o/_/yang bdud kyi las mi bya'o/_/'jam dpal gyis smras pa/_sdig can sangs rgyas kyi mdzad pa khyod kyis bya 
[\[249a.5\]]dgos na khyod ci'i phyir btang /_bdud kyis smras pa/_'jam dpal/_bdag ni sangs rgyas kyi chos rnams la bar chad bya ba'i phyir zhugs pa yin na bdag gis sangs rgyas kyi mdzad pa ji ltar bya/_'jam dpal gyis smras pa/_sdig can gang sangs rgyas kyi mdzad pa bdud byed du gzhug pa 
[\[249a.6\]]'di ni byang chub sems dpa' rnams kyis thabs dang shes rab kyi shes pa rnam par sprul pa'o/_/gang sangs rgyas kyis sangs rgyas kyi mdzad pa mdzad pa 'di ni ngo mtshar ma yin te/_gang bdud sangs rgyas kyi mdzad pa byed pa 'di ni rab tu ngo mtshar to/_/de nas 'jam dpal gzhon nur gyur pas de'i tshe 
[\[249a.7\]]gang sdig can sangs rgyas kyi gzugs dang ldan pa dang /_sangs rgyas kyi seng ge'i khri la 'dug pa dang /_sangs rgyas kyi spobs pa dang ldan par 'gyur ba'i byin gyi rlabs de lta bu'i byin gyis brlabs so/_/de nas bdud sdig can gyis tshe dang ldan pa dag ci dang ci 'dod pa kho bo la dris shig dang kho 
[\[249b\]]
[\[249b.1\]]bos dris pa lung bstan pas khyed kyi sems rangs par bya'o zhes tshig de skad smras so/_/de nas gnas brtan 'od srung chen pos bdud sdig can la 'di skad ces smras so/_/sdig can dge slong rnal 'byor spyod pa'i 'ching ba gang yin/_bdud kyis smras pa/_btsun pa 'od srung chen po bsam 
[\[249b.2\]]gtan gyi ro myong bar byed pa ni dge slong rnal 'byor spyod pa'i 'ching ba'o/_/zhi gnas de la chags pa dang /_'du shes med 'du shes med min skye mched la snyoms par 'jug pa dang /_stong pa nyid la snying por 'du shes pa dang /_lta bar song ba rnams bsal bar 'du shes pa 
[\[249b.3\]]dang /_mtshan ma med pa la snying por 'du shes pa dang /_mtshan ma rnams la bsal bar 'du shes pa dang /_smon pa med pa la snying por 'du shes pa dang /_smon lam la bsal bar 'du shes pa dang /_mya ngan las 'das pa la snying por 'du shes pa dang /_'khor ba la bsal 
[\[249b.4\]]bar 'du shes pa 'di dag ni btsun pa 'od srung chen po dge slong rnal 'byor spyod pa'i 'ching ba'o/_/de ci'i phyir zhe na/_btsun pa 'od srung chen po lta bar song ba bsal nas stong pa nyid bsgom par bya ba ma yin gyi/_lta bar song ba nyid stong pa nyid do/_/mtshan ma bsal nas mtshan 
[\[249b.5\]]ma med pa bsgom par bya ba ma yin gyi/_mtshan ma'i ngo bo nyid mtshan ma med pa'o/_/smon lam bsal nas smon pa med par bsgom par bya ba ma yin gyi/_smon lam gyi ngo bo nyid smon pa med pa'o/_/'khor ba bsal nas mya ngan las 'das pa bsgom par bya ba ma yin gyi/_
[\[249b.6\]]'khor bar dmigs pa nyid mya ngan las 'das pa'o/_/btsun pa 'od srung chen po mya ngan las 'das pa zhes bya ba ni 'du shes pa dang /_rlom sems dang /_mtshan ma la dmigs pa thams cad la mi spyod pa ste/_mya ngan las 'das pa ni skye ba dang /_'jig pa dang /_zad pa 
[\[249b.7\]]las ma yin gyi/_rang bzhin gyis skye ba med pa nyid mya ngan las 'das pa'o/_/bstan pa 'di bshad pa na dge slong lnga brgya nye bar len pa med par zag pa rnams las sems rnam par grol lo/_/de nas gnas brtan rab 'byor gyis dge slong de dag la 'di skad ces smras so/_/tshe dang 
[\[250a\]]
[\[250a.1\]]ldan pa dag sus btul/_dge slong de dag gis smras pa/_gang thob pa yang med pa/_mngon par rdzogs par sangs rgyas pa yang med pas so/_/rab 'byor gyis smras pa/_btul ba de ji lta bu/_smras pa/_ji ltar gnas pa nyid kyi phyir [{]chung zad [,]cung zad [}]
[\[250a.2\]]kyang khrid pa yang med/_ma khrid pa yang med de/_ji ltar gnas pa bzhin du shes pa dang /_bskyed pa yang med/_bkag pa yang med de/_mnyam pa nyid du shes pa de ltar bdag cag btul to/_/dge slong de dag gis bstan pa 'di bshad pa na lha'i bu stong nyis brgya chos rnams la 
[\[250a.3\]]chos kyi mig rdul med cing dri ma dang bral ba rnam par dag go/_/gnas brtan rab 'byor gyis gzhan yang bdud sdig can la 'di skad ces smras so/_/sdig can ji ltar na dge slong sbyin gnas yin/_bdud kyis smras pa/_btsun pa rab 'byor nam dge slong len pa yang med de/_nod pa yang med 
[\[250a.4\]]la dad cing dang ba thams cad las kyang yongs su spyod pa na'o/_/btsun pa rab 'byor gang dge slong gang la byin pa de la sgyu ma'i blo dang /_gang len pa de la mig yor gyi blo dang /_nye bar len pa'i sems dang /_nye bar len pa med pa'i sems kyis kyang yongs su mi spyod pa'i dge slong de lta bu ni 
[\[250a.5\]]sbyin pa'i gnas yin no/_/sha ra dwa ti'i bus smras pa/_sdig can bcom ldan 'das kyis ting nge 'dzin 'khrugs pa med par gsungs pa gang yin/_bdud kyis smras pa/_byang chub sems dpa' ting nge 'dzin gang la brten nas shin tu zad pa'i phyir zad pa yang zad par mi byed/_rang bzhin 
[\[250a.6\]]gyis ma skyes pa'i phyir ma skyes pa yang mi skyed/_myong ba med pa yang myong bar mi byed de/_chos thams cad kyang rang bzhin gyis snyoms par zhugs par shes la/_shes nas kyang tshor ba thams cad 'gog pa'i snyoms par 'jug pa la snyoms par 'jug cing mnyam par yang mthong la chung 
[\[250a.7\]]zad kyang mthong ba yang med/_mi mthong ba yang med pa 'di ni bcom ldan 'das kyis ting nge 'dzin 'khrugs pa med par gsungs pa'o/_/maud gal gyi bus smras pa/_sdig can ji ltar na dge slong sems thams cad la dbang thob pa yin/_bdud kyis smras pa/_btsun pa maud gal gyi bu chen 
[\[250b\]]
[\[250b.1\]]po nam dge slong chos thams cad la sems rnam par grol ba'i mtshan nyid du shes la/_rnam par grol ba'i mtshan nyid la mngon par zhen pa yang med cing sems gzod ma nas rnam par grol ba shes la/_'ching bar yang mi byed/_grol bar yang mi byed/_sems gzugs med 
[\[250b.2\]]pas chos thams cad gzugs med par shes/_sems gnas pa med pas chos thams cad gnas pa med par mthong /_sems 'dzin pa med pas chos thams cad 'dzin pa med par shes kyang sems kyis sems shes pa yang med la/_sems kyis ngo bo nyid kyi rang bzhin gyis chos 
[\[250b.3\]]thams cad kyi chos kyi dbyings kyi ngo bo nyid kyi rang bzhin yang shes shing /_chos kyi dbyings kyi ngo bo nyid kyi rang bzhin gyis gzhan gyi dring la mi 'jog par dbang thob pa ni mos pa'i rdzu 'phrul dang ldan pa yin te/_btsun pa maud gal gyi bu chen po dge slong de lta bu ni sems thams cad la dbang 
[\[250b.4\]]thob pa yin no/_/gang pos smras pa/_sdig can ji ltar na dge slong yongs su dag par chos ston pa yin/_bdud kyis smras pa/_btsun pa gang po nam dge slong gis gzhan las chos thams cad shes kyang gzhan dang gzhan ma yin pa'i sems la mngon par zhen pa yang med/_chos 
[\[250b.5\]]thams cad kyang sgro btags par yang ston/_yi ge dang /_skad dang /_dbyangs dang /_tshig gi lam thams cad kyang brag ca lta bur shes/_chos nyan pa thams cad kyang sgyu ma'i skyes bu ltar mthong /_gang gi lus kyi rnam par rig byed kyang chu zla dang 'dra bar mthong /_nyon mongs 
[\[250b.6\]]pa thams cad kyang yongs su rtog pa las byung bar shes/_chos 'ga' zhig gzung ba'i phyir ram/_dor ba'i phyir ram/_shin tu bzla ba'i phyir ram/_thob par bya ba'i phyir yang chos mi ston/_so so yang dag par rig pa bzhi po rnams la yang dbang thob cing legs so zhes bya ba la yang 
[\[250b.7\]]re ba med la/_zang zing med par chos ston cing rang gi sems rang bzhin gyis yongs su dag pas sems can thams cad kyi sems rang bzhin gyis yongs su dag par shes te/_sems rang bzhin gyis yongs su dag par shes nas phung po'i bdud la dben par mthong ba dang /_nyon 
[\[251a\]]
[\[251a.1\]]mongs pa'i bdud la bcos mar 'du shes pa dang /_'chi bdag gi bdud la ma skyes pa dang /_mi skye bar gnas pa dang /_lha'i bu'i bdud la g.yo ba dang /_rlom sems thams cad dang bral bar gyur pa yin te/_dge slong de lta bu ni yongs su dag par 
[\[251a.2\]]chos ston pa yin no/_/nye bar 'khor gyis smras pa/_sdig can ji ltar na dge slong 'dul ba 'dzin pa yin/_bdud kyis smras pa/_btsun pa nye bar 'khor dge slong gis nam chos thams cad shin tu dul bar shes te/_nyes pa rnams kyi thog ma'i sngon gyi mtha' yang dben pa'i 
[\[251a.3\]]mthar shes la/_nyes pa byung ba rnams kyi 'gyod pa yang sel cing dam por mi byed de/_de dag gang gis mtshams med pa rnams kyang rnam par gnon na/_cho ga dang tshul khrims la log par zhugs pa phran tshegs lta smos kyang ci dgos pa de lta bu'i chos kyi tshul gyi rnam pa yang nye 
[\[251a.4\]]bar sgrub/_nyon mongs pa 'dul ba la yang mkhas/_blo bur gyi nyon mongs pa rnams la yang kun nas nyon mongs par gyur pa ma yin pa dang /_'byung bar 'du shes/_nyon mongs par nang du yang mi ston/_phyi rol du yang ma yin/_gnyi ga med par yang ma yin te/_nyon 
[\[251a.5\]]mongs pa khong du chud pa nyid nyon mongs pa med par shes shing nyon mongs pa yang mi sel/_nyon mongs pa med pa yang mi sgrub/_nyon mongs pa thams cad kyang sprin 'dra bar shes te/_ye shes dang lhag mthong gi rlung gis gtor nas phyogs dang yul du 'gro ba yang med gnas pa 
[\[251a.6\]]yang med pa dang /_nyon mongs pa rnams ni chu zla dang 'dra ste/_yongs su rtog pa'i gzugs brnyan gyis bzhin nye bar ston pa dang /_nyon mongs pa rnams ni mun pa'i spyod yul te/_shes rab kyi sgron mas mi snang ba snang bar byed pa dang /_nyon mongs pa rnams ni chom rkun dang /_mkha' 
[\[251a.7\]]'gro ma dang /_gnod sbyin dang /_srin po dang 'dra ste/_tshul bzhin yid la byed pas brtags na gnas pa ma yin pa dang /_nyon mongs pa rnams ni glags tshol ba ste/_tshul bzhin ma yin pa yid la byed pas 'phel ba dang /_stong pa nyid dang /_mtshan ma med pa dang /_smon pa med 
[\[251b\]]
[\[251b.1\]]pa'i shes pas yid la 'jug par mi byed pas sus nyon mongs pa rnams 'di 'dra bar shes te/_sems can nyon mongs pas kun nas nyon mongs par gyur pa rnams la snying rje zhing bdag med pa dang /_sems can med pa mngon sum du gyur pa na 'dul ba 'dzin pa yang dag pa zhes bya'o/_/
[\[251b.2\]]de ltar nyan thos chen po de dag thams cad kyis rang rang gi 'dod pa bdud sdig can de la kun dris nas bdud sdig can gyis kyang de dag thams cad kyi don gtan la bab par bstan pas sems rangs par gyur to/_/de nas lha'i bu mtshams [{]bzangs [,]bzang [}]'khor de nyid du 'dus par gyur te 'dug pa 
[\[251b.3\]]des/_bdud sdig can de la 'di skad ces smras so/_/sdig can 'jam dpal gzhon nur gyur pas ni byang chub sems dpa' rnams kyi bdud kyi las bshad zin gyis khyod kyang spobs par gyis shig_/sdig can byang chub sems dpa' rnams kyi bdud kyi las gang /_de skad 
[\[251b.4\]]ces smras pa dang /_sdig can gyis lha'i bu mtshams [{]bzangs [,]bzang [}]la 'di skad ces smras so/_/lha'i bu nyi shu po 'di dag ni byang chub sems dpa' rnams kyi bdud kyi las yang dag phul yin no/_/nyi shu gang zhe na/_'di lta ste/_rnal 'byor spyod pa rnam par grol ba 'dod cing 
[\[251b.5\]]'khor bas skrag pa rnams la bsnyen pa dang /_bsten pa dang /_bsnyen bkur byed pa ni bdud kyi las so/_/stong pa nyid la so sor rtog cing sems can yal bar 'dor ba yang bdud kyi las so/_/'dus ma byas la so sor rtog cing 'dus byas kyi dge ba'i rtsa bas yongs su skyo ba 
[\[251b.6\]]yang bdud kyi las so/_/bsam gtan skyed cing bsam gtan las rnam par ldog pa tshol ba yang bdud kyi las so/_/chos ston kyang chos nyan pa rnams la snying rje chen po mi skyed pa yang bdud kyi las so/_/yon tan dang ldan pa dang sbyin gnas tshol zhing tshul khrims 'chal pa 
[\[251b.7\]]rnams la khro ba yang bdud kyi las so/_/nyan thos dang /_rang sangs rgyas kyi gtam ston cing theg pa chen po'i gtam 'chab pa yang bdud kyi las so/_/zab mo'i gtam 'chab cing gtam sna tshogs ston pa yang bdud kyi las so/_/byang chub sems dpa'i lam shes kyang pha rol 
[\[252a\]]
[\[252a.1\]]tu phyin pa'i lam yongs su mi tshol ba yang bdud kyi las so/_/rab tu brtson pa'i bsngags pa brjod kyang sems can mi brtson pa rnams mngon par mi sbyor ba yang bdud kyi las so/_/dge ba'i rtsa ba sogs kyang byang chub kyi sems mngon du mi byed pa yang bdud 
[\[252a.2\]]kyi las so/_/lhag mthong gi rnal 'byor dang ldan par gnas kyang sems can rnams lhag mthong yang dag par 'dzin du mi 'jug pa yang bdud kyi las so/_/nyon mongs pa ma lus par zad par tshol zhing 'khor ba'i rgyun gyi nyon mongs pa rnams la smon pa'ang bdud kyi las so/_/
[\[252a.3\]]shes rab kyis rnam par dpyod cing snying rje chen po la dmigs pa mi 'dzin pa yang bdud kyi las so/_/thabs dang mi ldan par dge bar spyod pa thams cad kyang bdud kyi las so/_/byang chub sems dpa'i sde snod mi tshol gyi 'jig rten rgyang phan pa'i gsang tshig 'dzin pa'ang bdud kyi las so/_/
[\[252a.4\]]mang du thos kyang gzhan gyis shes kyis dogs te chos la slob dpon gyis dpe mkhyud byed pa'ang bdud kyi las so/_/'jig rten pa'i dgos pa'i zhal ta byed cing mang du thos pa mi tshol ba yang bdud kyi las so/_/byang chub sems dpa' chos smra ba theg pa chen po la yang dag par zhugs pa skal ba mnyam pa 
[\[252a.5\]]rnams la mi sten/_mi snyen/_bsnyen bkur mi byed/_nyan thos dang /_rang sangs rgyas kyi theg pa la yang dag par zhugs pa skal ba mi mnyam par dga' ba'ang bdud kyi las so/_/gang gi tshe brgya byin nam/_tshangs pa'am/_'jig rten skyong ba'am/_rgyal po 'am/_tshangs 
[\[252a.6\]]dpon nam/_khyim bdag gi longs spyod dang /_nor dang /_rin po che dang /_dbang phyug gi che ba nyid du gyur pa de'i tshe chos kyi che ba nyid dang ldan pa rnams la mi sten/_mi snyen/_bsnyen bkur mi byed pa 'di dag ni lha'i bu byang chub sems dpa' rnams kyi bdud kyi las yang dag phul nyi shu'o/_/
[\[252a.7\]]de nas bcom ldan 'das kyis bdud sdig can la sdig can khyod kyis byang chub sems dpa' rnams kyi bdud kyi las 'di dag legs par bshad pa ni legs so legs so zhes bya ba byin no/_/byang chub sems dpa' gang dag bdud kyi las 'di rnams thos shing thos nas kyang rnam par spong ba de dag byang chub 
[\[252b\]]
[\[252b.1\]]yongs su smin par byed pa'i chos nyi shu thob par 'gyur ro/_/nyi shu gang zhe na/_'di lta ste/_byams pa chen po dang /_snying rje chen po dang /_'khor ba na yongs su mi skyo ba dang /_dge ba'i bshes gnyen gyis yongs su zin pa dang /_sangs rgyas 'byung ba mnyes par byed pa dang /_
[\[252b.2\]]pha rol tu phyin pa rnams nyan pa dang /_byang chub sems dpa'i 'khor dang skal ba mnyam pa dang /_gzungs rab tu thob pa dang /_spobs pa phun sum tshogs pa dang /_mngon par shes pa shes pa dang /_chos ma thos pa nyan pa dang /_tshe rabs tshe rabs su byang chub kyi sems mngon du 'gyur 
[\[252b.3\]]ba dang /_rtag tu rgyun mi 'chad par rab tu 'byung ba rnyed pa dang /_dal ba phun sum tshogs pa dang /_ji ltar thos pa'i chos rnams sgrub pa dang /_thabs dang shes rab kyis shes pas sems can sdud cing yongs su 'dzin pa dang /_dam pa'i chos yongs su 'dzin pa dang /_g.yo med cing 
[\[252b.4\]]sgyu med pa dang /_phangs pa'i dngos po thams cad yongs su gtong ba dang /_sems can thams cad la khong khro ba med pa ste/_byang chub yongs su smin par byed pa'i chos nyi shu po 'di dag thob par 'gyur ro/_/de nas lha'i bu mtshams [{]bzangs kyis [,]bzang gis [}]bdud sdig can la 'di skad ces smras so/_/sdig 
[\[252b.5\]]can khyod la bcom ldan 'das kyis legs so zhes bya ba gnang ba ni sdig can khyod kyis rnyed pa legs par rnyed do/_/bdud kyis smras pa/_lha'i bu 'di la kho bos rnyed pa ci zhig legs par rnyed/_de ci'i phyir zhe na/_lha'i bu 'di lta ste dper na/_mi gang 'byung po babs pa bstan pa de ni mi de'i 
[\[252b.6\]]'gyur ba ma yin gyi/_de ni 'byung po de'i 'gyur bar blta'o/_/lha'i bu de bzhin du kho bo yang 'jam dpal gyis byin gyis brlabs nas ston gyi/_'di kho bo'i skyes bu'i rtsal du ni mi blta'o/_/lha'i bus smras pa/_sdig can khyod sangs rgyas kyi gzugs kyi mtshan dang ldan zhing sangs 
[\[252b.7\]]rgyas kyi seng ge'i khri la 'dug ste/_sangs rgyas kyi spobs pa dang ldan zhing chos ston pas dga' bar ma gyur tam/_bdud kyis smras pa/_khyod kyis ni kho bo brgyan par mthong ba lta na kho bos ni bcing ba dam pos bdag bcings par shes so/_/lha'i bus smras pa/_sdig can 
[\[253a\]]
[\[253a.1\]]'jam dpal gzhon nur gyur pa la bzod par gsol cig dang de nas gtong bar 'gyur ro/_/de nas 'jam dpal gyi byin gyi rlabs kyis bdud kyis lha'i bu mtshams [{]bzangs [,]bzang [}]la 'di skad ces smras so/_/lha'i bu byang chub sems dpa' sems dpa' chen po theg pa 
[\[253a.2\]]chen po la yang dag par zhugs pa rnams la bzod par gsol mi dgos so/_/de ci'i phyir zhe na/_de dag la 'khrug pa med khro ba med pa'i phyir ro/_/gang dag 'khrug cing khro ba de dag la ni bzod pa gsol dgos so/_/lha'i bus smras pa/_sdig can byang chub sems dpa' rnams 
[\[253a.3\]]kyi bzod pa ci 'dra/_bdud kyis smras pa/_lha'i bu byang chub sems dpa' rnams kyi bzod pa ni rnam pa bcu gnyis te/_rnam pa bcu gnyis gang zhe na 'di lta ste/_bcos ma ma yin pas bsam pa'i bzod pa dang /_khong khro ba med pa'i sems kyis lhag pa'i bsam pa'i bzod pa dang /_
[\[253a.4\]]sems can thams cad la mi slu bas g.yo ba med pa'i bzod pa dang /_dbul zhing phongs pa yongs su skyob pas snying brtse zhing snying rje ba'i bzod pa dang /_ldog pa med pas ji skad smra ba de bzhin du byed pa'i bzod pa dang /_lta bar song ba dang bral bas stong pa nyid kyi bzod pa dang /_chos nyid la 
[\[253a.5\]]rton pas chos nges par sems pa'i bzod pa dang /_bdag med pas zab mo'i bzod pa dang /_'phags pa'i skye bo'i rjes su 'jug pas 'thun pa'i bzod pa dang /_rten cing 'brel par 'byung ba dang 'thun pas yang dag pa'i bzod pa dang /_sems can thams cad rjes su srung bas ngo byed pa yang 
[\[253a.6\]]med la mi 'thun pa'ang med pa'i bzod pa dang /_mi skye ba'i chos la bzod pa rab tu thob pa'i phyir skye ba med cing 'byung ba med pa'i bzod pa ste/_lha'i bu 'di dag ni byang chub sems dpa' rnams kyi bzod pa rnam pa bcu gnyis so/_/lha'i bus smras pa/_sdig can khyod gal te bkrol na dga' bar 'gyur 
[\[253a.7\]]ram/_bdud kyis smras pa/_lha'i bu kho bo dga' ste mchog tu dga'o/_/de nas lha'i bu mtshams [{]bzangs kyis [,]bzang gis [}]'jam dpal gzhon nur gyur pa la 'di skad ces smras so/_/'jam dpal bdud sdig can thong shig dang rang gi gnas su 'gro'o/_/de nas 'jam dpal gzhon nur gyur pas bdud 
[\[253b\]]
[\[253b.1\]]sdig can la 'di skad ces smras so/_/sdig can khyod su zhig gis bcings/_gang las dgrol/_bdud kyis smras pa/_'jam dpal bdag ni sus bcings mi shes so/_/'jam dpal gyis smras pa/_sdig can khyod ji ltar bcings pa med pa la bcings par 'du shes pa de bzhin du 
[\[253b.2\]]byis pa so so'i skye bo thams cad kyang /_mi rtag pa la rtag par 'du shes/_sdug bsngal ba la bde bar 'du shes/_bdag med pa la bdag tu 'du shes/_mi sdug pa la sdug par 'du shes/_gzugs med pa la gzugs su 'du shes/_tshor ba med pa dang /_'du shes 
[\[253b.3\]]med pa dang /_'du byed rnams med pa dang /_rnam par shes pa med pa la/_tshor ba dang /_'du shes dang /_'du byed rnams dang /_rnam par shes par 'du shes so/_/sdig can khyod dgrol na gang nas dgrol/_bdud kyis smras pa/_bdag ni gang las kyang mi dgrol lo/_/
[\[253b.4\]]smras pa/_sdig can de bzhin du gang dag rnam par dgrol ba yang /_yang dag pa ma yin pa'i 'du shes yongs su shes pa ma gtogs par gang las kyang rnam par grol bar 'gyur ba med de/_de dag yongs su shes pas rnam par grol ba zhes bya'o/_/de nas 'jam dpal gzhon nur gyur 
[\[253b.5\]]pas byin gyis brlabs de bsdus pa dang /_sdig can de'ang rang gi gzugs dang ldan par bdag gis shes so/_/de nas gnas brtan 'od srung chen pos bdud sdig can la 'di skad ces smras so/_/sdig can khyod kyis sangs rgyas kyi mdzad pa byas pa legs so/_/legs so/_/bdud kyis 
[\[253b.6\]]smras pa/_btsun pa 'od srung chen po 'di ni kho bo'i yul ma yin gyi/_'di ni 'jam dpal gzhon nur gyur pa'i yul du blta'o/_/de nas lha'i bu mtshams [{]bzangs kyis [,]bzang gis [}]'jam dpal gzhon nur gyur pa la 'di skad ces smras so/_/'jam dpal sangs rgyas kyi mdzad pa gang du btsal bar 
[\[253b.7\]]bya/_'jam dpal gyis smras pa/_lha'i bu sangs rgyas kyi mdzad pa ni sems can thams cad kyi nyon mongs pa rnams su btsal bar bya'o/_/de ci'i phyir zhe na/_gal te sems can rnams nyon mongs pas gzir ba med na sangs rgyas kyis kyang mdzad par mi 'gyur ba'i phyir ro/_/lha'i bu 'di lta ste 
[\[254a\]]
[\[254a.1\]]dper na/_gal te sems can rnams na bar ma gyur na/_sman pas kyang bya bar mi 'gyur ba de bzhin du/_lha'i bu gal te sems can rnams nyon mongs pas gzir bar ma gyur na/_sangs rgyas kyis kyang mdzad par mi 'gyur ro/_/lha'i bus smras 
[\[254a.2\]]pa/_'jam dpal gang byung na sangs rgyas 'byung /_'jam dpal gyis smras pa/_lha'i bu skye ba dang /_rga ba dang /_na ba dang /_'chi ba byung na sangs rgyas 'byung ngo /_/de ci'i phyir zhe na/_chos de dag spang ba'i don du sangs rgyas bcom ldan 'das rnams 'byung 
[\[254a.3\]]ba'i phyir ro/_/lha'i bus smras pa/_'jam dpal gang de bzhin gshegs pas byang chub brnyes nas chos bskyed pa de gang /_chos bkag pa gang /_'jam dpal gyis smras pa/_lha'i bu de bzhin gshegs pas byang chub brnyes nas chos gang yang bskyed pa yang med/_
[\[254a.4\]]bkag pa yang med do/_/de ci'i phyir zhe na/_lha'i bu chos thams cad ni skye ba ma yin/_'gag pa ma yin pa'i phyir ro/_/lha'i bu sangs rgyas 'byung ba sangs rgyas 'byung ba zhes bya ba 'di ni rang bzhin gyi ngo bo nyid kyis skye ba med pa'i tshig [{]bla dgas [,]bla dwags [}]so/_/lha'i bus smras pa/_'jam 
[\[254a.5\]]dpal ji ltar na byang chub sems dpa' bsam pa phun sum tshogs pa yin/_'jam dpal gyis smras pa/_gang dmigs pa'i lta bas chos gang la yang kun tu mi spyod pa'o/_/lha'i bus smras pa/_ji ltar na lhag pa'i bsam pa phun sum tshogs pa yin/_'jam dpal 
[\[254a.6\]]gyis smras pa/_gang nang dang phyi'i chos rnams la chags pa med pa'o/_/lha'i bus smras pa/_ji ltar na byang chub sems dpa' sbyin pa phun sum tshogs pa yin/_'jam dpal gyis smras pa/_gang nyon mongs pa thams cad kyang 'dor la sems can thams cad kyang yongs su mi 
[\[254a.7\]]gtong ba'o/_/lha'i bus smras pa/_ji ltar na byang chub sems dpa' tshul khrims phun sum tshogs pa yin/_'jam dpal gyis smras pa/_ji ltar ston pas bstan pa bzhin du sgrub cing sems can thams cad kyang tshul khrims la 'god la/_lhag pa'i bsam pas byang chub 
[\[254b\]]
[\[254b.1\]]kyi sems kyang mi 'dor ba'o/_/lha'i bus smras pa/_ji ltar na byang chub sems dpa' bzod pa phun sum tshogs pa yin/_'jam dpal gyis smras pa/_gang chos thams cad shin tu zad pa'i mtshan nyid du shes nas sems can thams cad kyi gnod sems dang /_khro ba dang /_
[\[254b.2\]]tha ba spang ba'i phyir thams cad mkhyen pa nyid kyi cho ga mi 'dor ba'o/_/lha'i bus smras pa/_ji ltar na byang chub sems dpa' brtson 'grus phun sum tshogs pa yin/_/'jam dpal gyis smras pa/_nam byang chub sems dpa' chos gang gi phyir brtson 'grus brtsam pa'i chos de ni 'di 
[\[254b.3\]]lta ste/_bla na med pa yang dag par rdzogs pa'i byang chub ste/_de nyid shin tu yang dag par rjes su mi mthong la/_sems can thams cad kyi le lo spang ba'i phyir/_brtson 'grus gces pa yang mi 'dor ba na'o/_/lha'i bus smras pa/_ji ltar na byang chub sems dpa' bsam gtan 
[\[254b.4\]]phun sum tshogs pa yin/_'jam dpal gyis smras pa/_nam chos thams cad rang bzhin gyis snyoms par zhugs par shes kyang sems can thams cad kyi nyon mongs pa 'dul ba'i phyir yang bsam gtan byed pa na'o/_/lha'i bus smras pa/_ji ltar na byang chub sems dpa' shes 
[\[254b.5\]]rab phun sum tshogs pa yin/_'jam dpal gyis smras pa/_nam rgyu ba med pa thob par gyur te/_spros pa thams cad dang bral zhing sems can thams cad kyi lta ba spong ba'i phyir/_shes rab kyi rnam par dpyod pa na ste/_de ltar na byang chub sems dpa' shes rab 
[\[254b.6\]]phun sum tshogs pa yin no/_/lha'i bus smras pa/_ji ltar na byang chub sems dpa' byams pa la gnas pa yin/_'jam dpal gyis smras pa/_nam chos thams cad rang bzhin gyis yongs su mya ngan las 'das par mthong ba na'o/_/lha'i bus smras pa/_ji ltar 
[\[254b.7\]]na byang chub sems dpa' snying rje la gnas pa yin/_'jam dpal gyis smras pa/_nam chos thams cad la las kyi rnam par smin pa med par shes pa na'o/_/lha'i bus smras pa/_ji ltar na byang chub sems dpa' dga' ba la gnas pa yin/_'jam dpal gyis 
[\[255a\]]
[\[255a.1\]]smras pa/_nam chos thams cad la dga' ba yang mi skyed la/_mi dga' ba yang ma yin pa na'o/_/lha'i bus smras pa/_ji ltar na byang chub sems dpa' btang snyoms la gnas pa yin/_'jam dpal gyis smras pa/_nam chos thams 
[\[255a.2\]]cad la gnyis dang bral bar gyur pa na'o/_/lha'i bus smras pa/_ji ltar na byang chub sems dpa' la byang chub sems dpa' yang dag pa zhes bya/_'jam dpal gyis smras pa/_nam chos thams cad sgyu ma lta bur byung ba med par shes pa na'o/_/lha'i bus smras 
[\[255a.3\]]pa/_ji ltar na byang chub sems dpa' sems dpa' chen po yin/_'jam dpal gyis smras pa/_nam byang chub sems dpas chos thams cad bdag med par mthong ba na'o/_/lha'i bus smras pa/_ji ltar na byang chub sems dpa' sems can gyi mchog 
[\[255a.4\]]yin/_'jam dpal gyis smras pa/_nam chos thams cad gzung ba med pa dang /_gzhi med par shes pa na'o/_/lha'i bus smras pa/_ji ltar na byang chub sems dpa' go cha chen po bgos pa yin/_'jam dpal gyis smras pa/_nam byang chub 
[\[255a.5\]]sems dpas chos thams cad nam mkha' dang mnyam par thos nas mi dngangs mi skrag skrag par mi 'gyur zhing go cha chen po mi 'dor ba na'o/_/lha'i bus smras pa/_ji ltar na byang chub sems dpa' des pa yin/_'jam dpal gyis smras pa/_nam snying 
[\[255a.6\]]rje chen pos sems can thams cad ring du bsrings pa yang ma yin la sred pa'i bag la nyal gyis nye bar bsnyen pa yang ma yin pa na'o/_/lha'i bus smras pa/_ji ltar na byang chub sems dpa' 'grogs na bde ba yin/_'jam dpal gyis smras pa/_nam 
[\[255a.7\]]bdag dang gzhan mi dmigs pas lus dang /_ngag dang yid kyis gzhan la gnod pa mi byed pa na'o/_/lha'i bus smras pa/_ji ltar na byang chub sems dpa' bka' blo bde ba yin/_'jam dpal gyis smras pa/_nam ji ltar thos pa'i chos rnams sgrub cing 
[\[255b\]]
[\[255b.1\]]tshig ji skad smras pa bzhin byed pa na'o/_/lha'i bus smras pa/_ji ltar na byang chub sems dpa' 'thun par 'dzin pa yin/_'jam dpal gyis smras pa/_nam rang gi sems dang 'thun pa'i phyir/_sems can thams cad kyis bsgo ba las mi 'gyur zhing /_
[\[255b.2\]]sems can thams cad dang 'thun par gnas pa na'o/_/lha'i bus smras pa/_ji ltar na byang chub sems dpa' ngo tsha shes shing khrel yod pa phun sum tshogs pa yin/_'jam dpal gyis smras pa/_nam sems can thams cad yongs su smin par bya ba'i phyir 
[\[255b.3\]]nang yang nye bar zhi la phyi rol tu rgyu ba la yang rgyu ba na'o/_/lha'i bus smras pa/_ji ltar na byang chub sems dpa' dad pa dang ldan pa yin/_'jam dpal gyis smras pa/_nam chags pa thams cad la yang spyod la/_chags pa thams cad la zhen pa yang med pa na'o/_/lha'i 
[\[255b.4\]]bus smras pa/_ji ltar na byang chub sems dpa' mdza' ba brten pa yin/_'jam dpal gyis smras pa/_nam sangs rgyas kyi rigs mi gcod pa na'o/_/lha'i bus smras pa/_ji ltar na byang chub sems dpa' byas pa gzo ba yin/_'jam dpal gyis 
[\[255b.5\]]smras pa/_nam ji ltar byas pa'i dge ba'i rtsa ba chud mi gzon pa na'o/_/lha'i bus smras pa/_ji ltar na byang chub sems dpa' byas pa shes pa yin/_'jam dpal gyis smras pa/_nam theg pa gzhan la 'dod pa mi byed pa na'o/_/lha'i bus smras pa/_ji 
[\[255b.6\]]ltar na byang chub sems dpa' 'dod pa nyung ba yin/_'jam dpal gyis smras pa/_nam rang gi nyon mongs pa rnams kyang mi 'dod la/_sems can thams cad kyi nyon mongs pa rnams spang bar yang 'dod pa na'o/_/lha'i bus smras pa/_ji ltar na byang 
[\[255b.7\]]chub sems dpa' cho ga shes pa yin/_'jam dpal gyis smras pa/_nam 'phags pa'i shes rab kyi shes pas chos gang yang mi len pa na'o/_/lha'i bus smras pa/_ji ltar na byang chub sems dpa' ngoms pa yin/_'jam dpal gyis smras pa/_
[\[256a\]]
[\[256a.1\]]nam 'jig rten las 'das pa'i shes rab la yang gnas la/_'jig rten pa'i rgyu bas kyang sems can rnams yongs su smin par byed pa na'o/_/lha'i bus smras pa/_ji ltar na byang chub sems dpa' rab tu dben pa yin/_'jam dpal 
[\[256a.2\]]gyis smras pa/_nam nyon mongs pa thams cad kyis kyang kun nas nyon mongs par mi 'gyur la/_sems can thams cad kyi nyon mongs pa spong ba'i phyir brtson par yang snang ba na'o/_/lha'i bus smras pa/_ji ltar na byang chub sems dpa' rang dga' rang dbang can 
[\[256a.3\]]yin/_'jam dpal gyis smras pa/_nam zag pa med pa'i lus kyis sangs rgyas kyi zhing thams cad du snang ste/_ye shes kyi dbang byed kyi nyon mongs pas dbang byed pa ma yin pa na'o/_/lha'i bus smras pa/_ji ltar na byang chub sems dpa' mang du thos pa yin/_'jam 
[\[256a.4\]]dpal gyis smras pa/_nam bdag nyid kyang ma thos pa'i chos nyan cing gzhan la yang ma thos pa'i chos thos par byed pa na'o/_/lha'i bus smras pa/_ji ltar na byang chub sems dpa' tshul bzhin la brtson pa yin/_'jam dpal gyis smras pa/_nam dmigs pa 
[\[256a.5\]]thams cad las 'byung ba rab tu shes kyang chos thams cad 'phros par yang mi byed/_mi 'phro bar yang mi byed pa na'o/_/lha'i bus smras pa/_ji ltar na byang chub sems dpa' sgrub pa snying por byed pa yin/_'jam dpal gyis smras pa/_nam gzhan dang 'brel pa'i rnam 
[\[256a.6\]]par rig pa mi skyed cing sems can thams cad kyi sems kyi spyod pa dben par yang rtog la/_rang gi sems kyi spyod pa la yang mi lta zhing /_bdag dang gzhan du 'du shes pas sgrub pa snying por byed pa ma yin pa na'o/_/lha'i bus smras pa/_'jam dpal ji ltar na 
[\[256a.7\]]byang chub sems dpa' gzungs dang spobs pa phun sum tshogs pa yin/_'jam dpal gyis smras pa/_lha'i bu nam byang chub sems dpa' thos pa thams cad kyang 'dzin la sems can thams cad kyi dbang po rnams la yang mtshungs par rab tu 'byed cing /_sgra skad 
[\[256b\]]
[\[256b.1\]]brag ca dang mtshungs par yang shes nas mngon par zhen pa med pa na ste/_de ltar na byang chub sems dpa' gzungs dang spobs pa phun sum tshogs pa yin no/_/de nas lha'i bu 'od mang pos 'jam dpal gzhon nur gyur pa la 'di skad ces smras so/_/'jam 
[\[256b.2\]]dpal khyod kyis bshad pa'i don 'di sus kun shes par 'gyur/_'jam dpal gyis smras pa/_lha'i bu gang dag dge ba'i bshes gnyen gyis yongs su zin par gyur pa/_sngon gyi sbyor ba phun sum tshogs pa/_dge ba'i rtsa ba bskyed pa/_dmigs 
[\[256b.3\]]pa med par spyod pa de dag gis kho bos bshad pa'i don 'di kun shes par 'gyur ro/_/lha'i bus smras pa/_de dag ci la mos par 'gyur/_bsam pa ni gang /_'jam dpal gyis smras pa/_de dag ni zab mo la mos par 'gyur te/_lhag pa'i nga 
[\[256b.4\]]rgyal med pa ni bsam pa'o/_/lha'i bus smras pa/_'jam dpal ji ltar na dge slong lhag pa'i nga rgyal med pa yin/_'jam dpal gyis smras pa/_lha'i bu nam dge slong 'jig tshogs la lta ba ngo bo nyid kyis bgrod pa gcig pu'i lam du sgom ste/_gnyis su 
[\[256b.5\]]med pas 'jig tshogs la lta ba'i ngo bo nyid gang yin pa de bgrod pa gcig pu'i lam gyi ngo bo nyid du mnyam par shes shing ma rig pa dang srid pa dang sred pa las 'byung ba yang tshol la/_ma rig pa dang srid pa dang sred pa las 'byung ba la so sor rtog pa na/_
[\[256b.6\]]ma rig pa dang srid pa dang sred pa'i ngo bo nyid kyang rig pa dang rnam par grol bar shes pa na ste/_de ltar na dge slong lhag pa'i nga rgyal med pa yin no/_/lha'i bu gzhan yang nam dge slong 'dod chags kyi mtha' la 'dod chags dang bral ba'i mthar shes shing /_/'dod 
[\[256b.7\]]chags dang bral ba'i mtha'i rang bzhin yang 'dod chags su shes pa dang /_zhe sdang gi mtha' la zhe sdang dang bral ba'i mthar shes shing /_zhe sdang dang bral ba'i mtha'i rang bzhin yang zhe sdang du shes pa dang /_gti mug gi mtha' la gti mug dang bral ba'i mthar shes shing /_gti 
[\[257a\]]
[\[257a.1\]]mug dang bral ba'i mtha'i rang bzhin yang gti mug tu shes pa na ste/_de ltar na dge slong lhag pa'i nga rgyal med pa yin no/_/lha'i bu gzhan yang nam dge slong sdug bsngal yongs su shes par mi byed/_kun 'byung ba spong bar mi byed/_
[\[257a.2\]]'gog pa mngon sum du mi byed/_lam sgom par yang mi byed la/_sdug bsngal mi skye bar shes pas 'phags pa'i bden pa bzhi rjes su rtogs te/_sdug bsngal mi skye ba shes pa gang yin pa de la kun 'byung ba gang yang med/_sdug bsngal mi skye ba shes pa gang 
[\[257a.3\]]yin pa de la 'gog pa gang yang med/_sdug bsngal mi skye ba shes pa gang yin pa de la lam gang yang med pa de ltar dge slong tshul bzhin la brtson pa ni chos gang yang skyed par mi byed/_'gag par mi byed/_gnas par mi byed do/_/gang la skye ba med pa dang /_
[\[257a.4\]]'gag pa med pa dang /_gnas pa med pa de 'dus ma byas pa'o/_/'dus ma byas kyi rang bzhin yang 'phags pa rnams kyi bden pa sgom pa ste/_lha'i bu de ltar na dge slong lhag pa'i nga rgyal med pa yin no/_/de nas bdud sdig can sdug bsngal zhing yid mi bde ste/_gdong 
[\[257a.5\]]mchi mas gang zhing mchi mas brnangs bzhin du tshig 'di skad ces smras so/_/gang na chos kyi rnam grangs 'di spyod pa de na bdud rnams kyi skabs med do/_/gang dag chos kyi rnam grangs 'di 'dzin par 'gyur ba de dag gi bdud kyi las thams cad bkag par 'gyur ro zhes de skad 
[\[257a.6\]]smras nas bdud sdig can sdug bsngal zhing yid mi bde ste/_yid la gcags bzhin de nyid du mi snang bar gyur to/_/de nas lha'i bu 'od mang pos 'jam dpal gzhon nur gyur pa la 'di skad ces smras so/_/'jam dpal khyod kyi bshad pa'i don ji ltar bdag gis shes pa 
[\[257a.7\]]ltar na/_gang dag lhag pa'i nga rgyal med pa'i tshul zab mo 'di thos nas spong ba'i dge slong de dag gi rab tu byung ba med do/_/bsnyen par rdzogs pa med do/_/lhag pa'i nga rgyal med pa'i tshul mchog tu zab pa 'dis skrag par 'gyur ba'i khyim de dag gi ston pa de bzhin gshegs pa ma 
[\[257b\]]
[\[257b.1\]]yin no/_/dge slong ngam/_dge slong ma'am/_dge bsnyen nam/_dge bsnyen ma gang dag lhag pa'i nga rgyal med pa'i tshul mchog tu zab pa 'di thos nas mi skrag mi dngang la dngang bar mi 'gyur zhing mos par 'gyur ba de dag rnam par grol ba nyid du rig par bya'o/_/de nas 
[\[257b.2\]]bcom ldan 'das kyis lha'i bu 'od mang po la 'di skad ces bka' stsal to/_/lha'i bu de de bzhin no/_/ji skad smras pa bzhin te/_dge slong ngam/_dge slong ma'am/_dge bsnyen nam/_dge bsnyen ma gang dag lhag pa'i nga rgyal med pa'i tshul mchog tu zab pa 'di 
[\[257b.3\]]thos nas mi skrag mi dngang la dngang bar mi 'gyur zhing mos par 'gyur ba de dag rnam par grol ba nyid du rig par bya'o/_/de ci'i phyir zhe na/_bzod pa 'dis byang chub sems dpa' rnams bla na med pa yang dag par rdzogs pa'i byang chub tu lung ston pa dang /_bzod pa 'dis 
[\[257b.4\]]nyan thos dang /_rang sangs rgyas thams cad nges par 'byung ba'i phyir ro/_/lha'i bu 'od mang pos gsol pa/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_lha'i bu de'i phyir 
[\[257b.5\]]khyod kyis chos kyi rnam grangs 'di 'jam dpal rnam par 'phrul pa'i le'u zhes bya bar zung shig_/bdud 'dul ba'i le'u zhes bya bar yang zung shig_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_lha'i bu 'od mang po 
[\[257b.6\]]dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa 'jam dpal rnam par 'phrul pa'i le'u zhes 
[\[257b.7\]]bya ba theg pa chen po'i mdo rdzogs so//_//rgya gar gyi mkhan po shI len dra bo d+hi dang dzi na mi tra dang /_zhu chen gyi lo ts+tsha ba ban de ye shes sdes bsgyur cing zhus te skad gsar chad kyis bcos nas gtan la phab pa//_//
[\[258a\]]
[\[258a.1\]{D98}]@##/_/rgya gar skad du/_Ar+ya sarba ta thA ga ta a d+hiSh+ThA na sa twA ba lo ke na bud d+ha k+She tra nir de sha na byU ha nA ma ma hA yA na sU tra/_bod skad du/_'phags pa de bzhin gshegs pa thams cad kyi byin gyi rlabs sems can la gzigs shing sangs rgyas kyi zhing gi 
[\[258a.2\]]bkod pa kun tu ston pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das ri gru 'dzin na 'phags pa spyan ras gzigs dbang phyug gi gnas 
[\[258a.3\]]lha'i nor bu rin po che dpal gyi snying po dang /_me tog rgyas pa dang /_lha'i seng ge'i khri bkod pa na/_dge slong lnga brgya tsam gyi dge slong gi dge 'dun chen po thams cad kyang dgra bcom pa/_zag pa zad pa/_sems can thams cad kyi dbang gi dam pa'i pha rol tu 
[\[258a.4\]]son pa sha stag dang /_byang chub sems dpa' thams cad kyang snying rje chen po'i shes pa la gnas pa thams cad kyang skye ba gcig gis thogs pa dang /_skye ba gnyis dang /_skye ba gsum dang /_skye ba bcu dang /_skye ba nyi shu dang /_skye ba sum cu dang /_skye ba brgya'i 
[\[258a.5\]]bar dag gis thogs pa/_thams cad kyang sa brgyad pa dang /_sa bcu pa la gnas pa sha stag ste/_'phags pa spyan ras gzigs dbang phyug dang /_'jam dpal dang /_dri med tog dang /_nor dpal dang /_glog gi tog dang /_dri med 'od dang /_
[\[258a.6\]]tsan dan dang /_bdud rtsi'i tog la sogs pa byang chub sems dpa' sems dpa' chen po bdun brgya dang /_dge bsnyen dang /_dge bsnyen ma thams cad kyang lung bstan pa dang ldan pa/_ting nge 'dzin thob pa/_'jig rten gyi khams tha dad pa nas 'dus pa lnga stong 
[\[258a.7\]]dang /_lha dang /_klu dang /_gnod sbyin dang /_dri za thams cad kyang sngon gyi sangs rgyas la bsnyen bkur byas pa/_de bzhin gshegs pa'i cho 'phrul mthong ba brgya stong dang /_gnod sbyin mo chen mo thams cad kyang byang chub sems dpa'i ye shes thob pa/_lung bstan 
[\[258b\]]
[\[258b.1\]]pa thob pa/_phyir mi ldog pa dpe med pa dang /_dri med 'od dang /_'od can ma dang /_'jigs byed ma dang /_dpal ldan ma dang /_'phrog ma dang /_dung can ma la sogs pa gnod sbyin mo chen mo brgyad cu dang /_brgya byin dang /_tshangs pa dang /_rnam thos kyi 
[\[258b.2\]]bu dang /_yul 'khor srung dang /_'phags skyes po dang /_mig mi bzang dang /_nor bu bzang po'i bu dang /_gang ba bzang po la sogs pa 'jig rten skyong ba thams cad kyi bar dag dang thabs cig tu bzhugs so/_/de nas de dag thams cad kyis de bzhin 
[\[258b.3\]]gshegs pa seng ge'i khri la bzhugs par rig nas rang rang gi dge ba'i rtsa ba dag gis de bzhin gshegs pa la lha'i rgyan dang /_na bza' dang /_me tog dang /_me tog phreng dang /_spos dang /_byug pa dang /_rol mo'i sgra rnams kyis mchod par byas/_ri mor 
[\[258b.4\]]byas so/_/kha cig gis ni lan 'bum phrag du mar bskor ba byas te bstod do/_/de nas de'i tshe bcom ldan 'das sems can thams cad la dmigs pa snying rje chen po'i shes pa la gnas pa zhes bya ba'i ting nge 'dzin la snyoms par zhugs so/_/ting nge 'dzin de'i mthus 
[\[258b.5\]]stong gsum gyi stong chen po'i 'jig rten gyi khams 'di 'od kyis snang bar gyur cing /_gzugs thams cad snang bas khyab par gyur nas/_sems can dmus long gang yin pa de dag gis ni mig gis gzugs rnams mthong bar gyur to/_/'on pa rnams kyis ni rna bas 
[\[258b.6\]]sgra dag thos par gyur to/_/nad kyis btab pa rnams ni nad dag dang bral bar gyur to/_/gos med pa rnams ni gos dag thob par gyur to/_/smyon pa rnams ni dran pa thob par gyur to/_/lus nyams pa dang dbang po ma tshang ba rnams ni lus dang dbang po yongs su rdzogs 
[\[258b.7\]]par gyur to/_/dbul po rnams kyis ni nor dag thob par gyur to/_/sems can gang dag nor dang /_yo byad dang /_longs spyod med pa de dag ni nor dang /_yo byad dang /_longs spyod dag dang ldan par gyur to/_/sems can thams cad kyang bde ba thams cad dang ldan zhing bsam 
[\[259a\]]
[\[259a.1\]]pa thams cad yongs su rdzogs par gyur to/_/stong gsum gyi stong chen po'i 'jig rten gyi khams kyi sems can gang yin pa de dag thams cad la yang bskul nas thams cad chos mnyan pa'i phyir/_bcom ldan 'das ga la ba der lhags te/_sems can 
[\[259a.2\]]gang dag lha rnams kyi nang du skyes pa de dag thams cad kyis ni lha'i bde ba yongs su spangs nas sangs rgyas rjes su dran par byas te chos mnyan pa'i phyir/_bcom ldan 'das ga la ba der lhags so/_/sems can gang dag mi rnams kyi nang du skyes pa de dag gis kyang mi'i bde ba 
[\[259a.3\]]yongs su spangs nas chos mnyan pa'i phyir/_bcom ldan 'das ga la ba der lhags so/_/sems can gang dag klu dang /_gnod sbyin dang /_srin po dang /[ {]yi dgas [,]yi dwags [}]dang /_sha za rnams kyi nang na skyes pa de dag gis kyang sangs rgyas rjes su dran pa so sor thob nas sems 
[\[259a.4\]]can thams cad la byams par gnas pa dang /_lus dang sems bde bar gyur nas chos mnyan pa'i phyir/_bcom ldan 'das ga la ba der lhags so/_/sems can gang dag gshin rje'i 'jig rten rnams su mun pa mun nag gi nang du skyes pa de dag kyang sangs rgyas kyi mthus 
[\[259a.5\]]yud tsam zhig dran pa so sor thob nas gcig gis gcig kun tu shes par gyur te/_de dag mun pa chen po de nas yongs su thar bar gyur to/_/sems can thams cad gcig la gcig byams par gnas shing nye ba'i nyon mongs pa rnams dang bral bar gyur to/_/de nas de'i 
[\[259a.6\]]tshe sa chen po 'di rnam pa drug tu rab tu g.yos te mtho ba dang dma' bar gyur to/_/de nas 'khor 'dus pa der 'jam dpal gzhon nur gyur pa 'dus te 'dug par gyur nas/_des byang chub sems dpa' sems dpa' chen po 'phags pa spyan ras gzigs dbang phyug la 'di 
[\[259a.7\]]skad ces smras so/_/rigs kyi bu byang chub sems dpa'i 'dus pa chen po kun tu snang zhing 'dus pa chen po'i snga ltas kyang kun tu snang la/_rigs kyi bu byang chub sems dpa' bye ba khrag khrig 'bum phrag mang po dag lung ston pa yang kun tu snang zhing chos kyi 'bel ba'i 
[\[259b\]]
[\[259b.1\]]gtam chen po'i snga ltas kyang kun tu snang ba las na rigs kyi bu byang chub sems dpa' bye ba khrag khrig 'bum phrag du ma dag gi re ba thams cad yongs su rdzogs par 'gyur zhing ye shes chen po yang 'thob par 'gyur gyis/_rigs kyi bu de'i phyir khyed kyis sems can 
[\[259b.2\]]thams cad la snying rje skyed la/_phan pa dang /_bde ba dang /_bla na med pa yang dag par rdzogs pa'i byang chub la dgod par bya ba'i bar gyi phyir/_de bzhin gshegs pa la yongs su zhus shig_/rigs kyi bu phyi ma'i dus phyi ma'i tshe na sems can sdig pa byed pa/_
[\[259b.3\]]dbul ba/_nyam chung ba/_lus mdog ngan pa/_rga ba dang na bas yongs su gzir ba/_longs spyod chung ba lus yongs su ma bsgoms pa/_tshe thung ba/_blo chung ba/_'dod chags dang /_zhe sdang dang /_gti mug gis yongs su gzir ba dag 'byung ba yod de/_
[\[259b.4\]]rigs kyi bu de dag gi don du chos bstan par bya ba'i phyir/_de bzhin gshegs pa la gsol ba thob shig dang /_rigs kyi bu de'i phyir khyod kyis yun ring por sems can rnams kyi don dang /_phan pa dang /_bde ba dang /_nad thams cad rab tu zhi bar bya ba dang /_sdig pa 
[\[259b.5\]]thams cad bzlog par bya ba dang /_sdig pa thams cad rab tu zhi bar bya ba dang /_re ba thams cad yongs su rdzogs par bya ba dang /_bla na med pa'i yongs su mya ngan las 'da' ba'i bar dag byas par 'gyur ro/_/de nas byang chub sems dpa' sems dpa' chen po 'phags pa 
[\[259b.6\]]spyan ras gzigs dbang phyug gis phyogs bcur rnam par bltas te/_de bzhin gshegs pa bye ba phrag gang gA'i klung gi bye ma snyed dag yid la byas nas/_bcom ldan 'das ga la ba de logs su thal mo sbyar ba btud de/_lan gsum bskor ba byas nas yan lag lngas 
[\[259b.7\]]phyag 'tshal te/_bcom ldan 'das la 'di skad ces gsol to/_/bcom ldan 'das slad ma'i dus slad ma'i tshe na sems can rga ba dang /_na ba dang /_'chi ba dang /_mya ngan gyis non par gyur pa/_dus ma lags par 'gum pas yongs su gzir ba/_nyam chung ba/_mdog 
[\[260a\]]
[\[260a.1\]]ngan pa/_tshe thung ba/_longs spyod chung ba/_lus yongs su ma bsgoms pa dag 'byung bar mchis te/_de dag ni ser sna dang /_'chal pa'i tshul khrims kyi sems kyis gcig la gcig 'gum par 'gyur la/_gcig gis gcig gi nor 
[\[260a.2\]]dang /_longs spyod dang /_dbang phyug dag 'phrog par 'gyur zhing /_gad mo dang /_'jo sgeg dang /_bro gar dang /_rtsed mo dag gis mngon par rtse ba dang /_mi rtag pa la rtag par 'du shes pa dang /_mi sdug pa la sdug par 'du shes par bgyid lags so/_/
[\[260a.3\]]de ci'i slad du zhe na/_de dag rgyu de dang gzhi des sems can rnams la mi dge ba rnam pa sna tshogs dag gis gtses nas sems can dmyal ba dang /_dud 'gro'i skye gnas dang /_gshin rje'i 'jig rten dag tu yang skye bar 'gyur lags pas/_bcom ldan 'das de'i slad du 
[\[260a.4\]]bdag de dag gi don dang /_sman pa dang /_bde ba dang /_re ba thams cad yongs su rdzogs par bgyi ba dang /_de bzhin gshegs pa'i ye shes thob par bgyi ba'i bar dang /_sangs rgyas kyi zhing du skye bar bgyi ba dang /_sdig pa thams cad bzlog par bgyi ba'i slad du/_de 
[\[260a.5\]]bzhin gshegs pa la gsol ba 'debs par 'tshal gyis/_bcom ldan 'das de bzhin gshegs pa la ni mi mkhyen pa dang /_ma rtogs pa dang /_ma gzigs pa dang /_ma gsan pa dang /_rnam par mi mkhyen pa ci yang mi mnga' bas chos kyi 'bel ba'i gtam nyan par 
[\[260a.6\]]'tshal ba dang /_sngon gyi sangs rgyas la bsnyen bkur bgyis pa dang /_shes rab dang ldan pa'i rang bzhin can gyi byang chub sems dpa' dang /_dge slong dang /_dge slong ma dang /_dge bsnyen dang /_dge bsnyen ma dang /_lha dang /_klu dang /_gnod sbyin dang /_dri 
[\[260a.7\]]za dang /_lha ma yin dang /_nam mkha' lding dang /_mi'am ci dang /_lto 'phye chen po mang po lhags pa 'di dag re ba ma mchis par gyur cing /_slar mchi bar mi 'gyur bar bcom ldan 'das bshad du gsol/_bde bar gshegs pa bshad du gsol/_de nas thams cad dang 
[\[260b\]]
[\[260b.1\]]ldan pa'i 'khor ji ltar lhags pa de dag gis kyang yan lag lngas phyag byas te tshig 'thun par 'di skad ces gsol to/_/bcom ldan 'das legs par bshad du gsol/_bde bar gshegs pa legs par bshad du gsol/_de nas bcom ldan 'das kyis lan gnyis lan 
[\[260b.2\]]gsum du gsol ba btab par thugs su chud nas phyogs bcur rnam par gzigs te/_snyan cing 'jebs la yid du 'ong ba'i gsung dbyangs kyis byang chub sems dpa' sems dpa' chen po 'phags pa spyan ras gzigs dbang phyug la 'di skad ces bka' stsal to/_/rigs kyi bu de bzhin 
[\[260b.3\]]gshegs pa thams cad kyis byin gyi rlabs sems can la gzigs shing sangs rgyas kyi zhing gi bkod pa kun tu ston pa zhes bya ba'i ting nge 'dzin yod de/_ngas sngon dang po sems bskyed pa nas bzung ste/_de bzhin gshegs pa me tog snang ba kun tu ston pa zhes bya ba'i spyan sngar de thos 
[\[260b.4\]]so/_/rigs kyi bu ting nge 'dzin de'i ming thos ma thag tu sems can bye ba phrag dgu bcus de bzhin gshegs pa'i ye shes thob par gyur nas/_thams cad kyang de bzhin gshegs pas sangs rgyas kyi zhing tha dad pa dag tu lung bstan te/_ngas kyang lung bstan pa thob po/_/rigs kyi bu 
[\[260b.5\]]ngas de bzhin gshegs pa'i lha'i mkhyen pas sngon de bzhin gshegs pa sum khris sems can thams cad kyi don du chos kyi rnam grangs 'di bshad de/_thams cad du yang de bzhin gshegs pa la gsol ba 'debs pa ni 'phags pa spyan ras gzigs dbang phyug khyod nyid dang /_'jam dpal 
[\[260b.6\]]gzhon nur gyur pa yin la/_byang chub sems dpa' sems dpa' chen po'i 'khor rnams dang /_dge slong dang /_dge slong ma dang /_dge bsnyen dang /_dge bsnyen ma'i 'khor ji ltar lhags pa 'di dag gis kyang thos nas ri mo dang mchod pa dag byas te/_de'i 'og tu sems can bye 
[\[260b.7\]]ba khrag khrig 'bum phrag du ma dag gis lung bstan pa thob cing byang chub sems dpa'i ting nge 'dzin dag kyang thob par gyur nas/_'dod pa thams cad du 'gro ba dang /_re ba thams cad grub pa dang /_nad rnams dang bral bar yang gyur la/_dge ba'i rtsa ba rnams yongs su smin pa dang /_sgrib 
[\[261a\]]
[\[261a.1\]]pa thams cad spangs pa dang /_gzugs bzang zhing mdzes pa blta na sdug pa dang /_nor dang /_'bru dang /_mdzod dang /_bang ba rnams 'byor pa dang /_rgyal po dang /_rgyal bu dang /_blon po rnams kyis mngon par bstod par 'os pa dang /_sems can thams 
[\[261a.2\]]cad kyis phyag bya bar 'os pa dang /_dran pa dang ldan pa dang /_shes rab dang ldan pa dang /_sangs rgyas dang /_chos dang /_dge 'dun la dad pa mi phyed pa dang ldan pa dang /_rdzu 'phrul dang ldan pa dang /_tshe dang kha dog dang /_gzi brjid dang /_mthu stobs dang ldan zhing rnam pa thams cad 
[\[261a.3\]]kyi mchog dang ldan par gyur te/_nam yang sdug pa dang bral bar ma gyur cing /_sdug pa'i sdug bsngal med par gyur pa de dran te/_rigs kyi bu de ltar na rigs kyi bu'am/_rigs kyi bu mo gang dag chos smra ba de la mchog tu gus pa'i sems bskyed de/_chos kyi rnam grangs 'di la yan 
[\[261a.4\]]lag lngas phyag byas shing /_me tog dang /_bdug spos dang /_spos dang /_me tog phreng dang /_byug pa dang /_gdugs dang /_rgyal mtshan dang /_ba dan dag gis legs par brgyan nas sangs rgyas la phyag 'tshal lo zhes brjod cing phyag 'tshal bar byed pa dang /_legs 
[\[261a.5\]]so zhes bya bar sbyin par byed pa dang /_'dzin pa dang /_'chang ba dang /_klog pa dang /_yi ger 'dri ba dang /_yi ger 'drir 'jug pa de dag ni yon tan mang po dang ldan par 'gyur ro/_/de dag ni tshe 'di nyid la yang yon tan mang po dang ldan par 'gyur te/_gzugs bzang zhing 
[\[261a.6\]]mdzes la blta na sdug pa dang /_nad rnams dang bral ba dang /_tshe ring ba dang /_blo brtan pa dang /_dran pa dang ldan pa dang /_brtan pa dang ldan pa dang /_rgyal po thams cad dang /_rgyal po'i btsun mo thams cad dang /_rgyal bu thams cad dang /_blon po thams cad dang /_dgra 
[\[261a.7\]]thams cad dang /_sems can thams cad kyis mngon par bstod par 'os pa dang /_phyag bya bar 'os pa dang /_bsnyen bkur bya bar 'os par 'gyur ro/_/nor dang yo byad mang por yang 'gyur ro/_/de dag gi kha nas tsan dan gyi dri'i ngad 'byung bar yang 'gyur ro/_/mig ud pa la sngon 
[\[261b\]]
[\[261b.1\]]po'i 'dab ma 'dra bar yang 'gyur ro/_/de dag gis nyin mtshan du sangs rgyas dang byang chub sems dpa' dag mthong bar yang 'gyur ro/_/mtshams med pa lnga la sogs pa'i sgrib pa thams cad zad par yang 'gyur ro/_/de dag la lha rnams srung bar yang 'gyur ro/_/de dag 
[\[261b.2\]]'chi ba'i dus na sangs rgyas dang byang chub sems dpa' dag mthong bar yang 'gyur ro/_/phrag dog med pa dang /_sems rnam par g.yengs pa med par 'chi ba'i dus byed par yang 'gyur ro/_/shi 'phos nas kyang 'jig rten gyi khams bde ba can du skye ba'i bar du 'gyur ro/_/rigs 
[\[261b.3\]]kyi bu gang dag chos kyi rnam grangs 'di 'dzin pa dang /_bsnyen bkur byas te yi ger 'dri ba dang /_yi ger 'drir 'jug pa dang /_klog pa dang /_mchod par byed pa dang /_'chang ba dang /_ming tsam thos par 'gyur ba de dag ni ngas mngon sum du lung bstan pas lung bstan pa yin te/_
[\[261b.4\]]de dag gis nga mthong zhing bsnyen bkur byas/_ri mor byas/_mchod pa byas pa yang yin pas/_de dag gis ni sangs rgyas kyi byang chub la the tsom bskyed par mi bya'o/_/gang dag rna lam du grag par gyur pa de dag kyang byang chub sems dpa' yin par yid la byas la bsnyen bkur 
[\[261b.5\]]bya'o/_/de'i sngon gyi las kyi rnam par smin pas gzugs mi mdzes pa dang /_longs spyod med pa dang /_blo med pa dang /_sred pa che ba dang /_sdug pa dang bral ba dang /_rgyal srid 'khrugs par gyur pa gang yin pa de dag dang /[ {]glad pa [,]klad pa [}]na ba gang yin pa dang /_zan chad pa gang yin 
[\[261b.6\]]pa dang /_gos ngan par gyur pa gang yin pa dang /_lus dang sems la gnod pa gang yin pa dang /_reg na mi bde ba'i mal bcas pa gang yin pa dang /_spyo ba gang yin pa'i las kyi sgrib pa de dag thams cad kyang ting nge 'dzin 'di thos pa'i mthus yongs su zad par 'gyur ro/_/des kyang 
[\[261b.7\]]'di ltar sems bskyed par bya ste/_bdag gis sngon 'khor ba na 'khor ba'i tshe sems can rnams la sdig pa mi dge ba rnam pa sna tshogs bsags pa de dag so sor bshags par bya'o/_/bsal bar bya'o/_/mi bcab par bya'o/_/sangs rgyas dang /_chos dang /_dge 'dun la dad pa 
[\[262a\]]
[\[262a.1\]]mi phyed pa dang ldan pa'i sems bskyed par bya ste/_rigs kyi bu'am rigs kyi bu mo de'i longs spyod kyi 'bras bu med par 'gyur ba'i las kyi sgrib pa dang /_sangs rgyas dang /_chos dang /_dge 'dun dang /_nyan thos dang /_rang sangs rgyas dag dang /_pha ma 
[\[262a.2\]]dag la sdig pa'i las byas shing bsags par gyur pa gang yin pa de dag thams cad kyang yongs su zad par 'gyur zhing dbang phyug chen po dag kyang yang dag par 'grub par 'gyur ro/_/rigs kyi bu'am rigs kyi bu mo de'i sems can dmyal ba'i sdug bsngal myong bar 'gyur ba'i las 
[\[262a.3\]]kyi sgrib pa dang /_sdug pa dang bral bar 'gyur ba dang /_dmus long du 'gyur ba dang /_bud med kyi dngos por 'gyur ba dang /_mtshan gnyis par 'gyur ba dang /_phrag dog dang /_nga rgyal dang /_khro ba'i dbang gis gshin rje'i 'jig rten dang /[ {]yi dgas [,]yi dwags [}]dang /_dud 
[\[262a.4\]]'gro'i skye gnas su 'gyur ba gang yin pa de dag thams cad kyang yongs su zad par 'gyur te/_rigs kyi bu de ltar na ting nge 'dzin 'di ni yon tan thams cad kyi 'byung gnas yin no/_/rigs kyi bu chos kyi rnam grangs 'di ni yun ring du gnas par byed pa dang /_rigs kyi bu dang /_
[\[262a.5\]]rigs kyi bu mo de dag la srung ba dang /_skyob pa dang /_sbed par byed pa dang /_de dag thams cad kyi yon tan dang /_re ba thams cad yongs su rdzogs par byed pa dang /_longs spyod pa dang /_dbang phyug dang /_bde ba chen por byed pa dang /_bsam pa dang 'dod pa thams cad yang 
[\[262a.6\]]dag par 'grub par byed pa dang /_las thams cad zad par byed pa dang /_dus ma yin par 'chi ba dang /_rmi lam ngan pa thams cad dang /_nad thams cad rab tu zhi bar byed pa dang /_g.yul thams cad las rgyal bar byed pa dang /_tshe dang /_mdog dang /_stobs dang /_
[\[262a.7\]]brtson 'grus dang /_mthu che bar byed pa dang /_gnod sbyin dang /_'byung po dang /_mi dang mi ma yin pa thams cad dbang du byed pa dang /_rims dang /_dug dang /_me dang /_chu thams cad rab tu zhi bar byed pa dang /_lung bstan pa'i bar dag thob par byed pa'i gzungs kyi gsang 
[\[262b\]]
[\[262b.1\]]sngags gzhi dag yod de de dag mnyan cing bzung ste bsnyen bkur byed pa dang /_klog pa dang /_yi ger 'dri ba dang /_yi ger 'drir 'jug pa'i rigs kyi bu dang /_rigs kyi bu mo dag ni yon tan de dag thams cad thob par 'gyur ro/_/de nas de'i tshe sa chen po 'di rnam pa drug tu 
[\[262b.2\]]rab tu g.yos pa dang /_ji ltar lhags pa'i 'khor de dag gis kyang de bzhin gshegs pa'i sku la me tog dang /_bdug spos dang /_spos dang /_me tog phreng dang /_phye ma dang /_byug pa dang /_ras bcos bu zung dag gsol te/_legs so zhes bya ba gsol nas/_bcom ldan 
[\[262b.3\]]'das legs so legs so/_/gzungs kyi gsang sngags gzhi de dag gang lags/_bcom ldan 'das kyis bka' stsal pa/_na maHsarba ta thA ga tA nAn/_tad ya thA/_bud d+he/_su bud d+he/_bud d+ha ma te/_lo ke bi lo ke lo ka_/a ti krAn te/_sa twa a ba lo ki ni/_sarba ta thA 
[\[262b.4\]]ga ta a d+hiSh+ThA na a d+hiSh+Thi te/_sarba A sha pa ri pU ra Ne/_byu ti na d+ha re/_na ra de ba pU dzi te/_ta thA ga ta dz+nyA na da de/_ta thA ga ta a d+hiSh+ThA ne na/_sarba lo ka ma su khI b+ha ba tu/_pU rba karma k+ShA pa ya tu/_rak+Sha b+ha ba tu/_sarba ye b+h+ya sta thA ga ta a d+hiSh+ThA ne na swA hA/_kye rigs kyi bu dag gzungs 
[\[262b.5\]]kyi gsang sngags gzhi 'di dag ni de bzhin gshegs pa sum khris gsungs shing byin gyis brlabs pa yin no/_/ngas kyang da ltar sems can thams cad kyi don dang /_phan pa dang /_bde ba dang /_bsrung ba dang /_bskyab pa dang /_sba ba dang /_nad thams cad rab tu zhi bar bya ba 
[\[262b.6\]]dang /_sangs rgyas kyi zhing du skye bar bya ba'i phyir bshad de/_grogs po dag gang la la zhig 'di snyam du bdag gis ji ltar na de bzhin gshegs pas gsungs pa'i yon tan de dag thams cad 'thob par 'gyur snyam du sems pa des nang par sngar langs te/_sems can thams cad la 
[\[262b.7\]]snying brtse ba'i sems dang /_snying rje'i sems dang /_byams pa'i sems dang /_phrag dog dang /_nga rgyal dang /_'chab pa dang /_khro ba yongs su spangs pa'i sems dang /_rtse gcig pa'i sems kyis sangs rgyas dang byang chub sems dpa' rnams la mchod pa shin tu rgya cher byas la 
[\[263a\]]
[\[263a.1\]]phyogs bcu'i de bzhin gshegs pa thams cad la phyag byas te/_gang 'dod pa yid la byas nas me tog la bzlas brjod lan brgya rtsa brgyad bya zhing de bzhin gshegs pa la re re nas dbul bar bya'o/_/des na de'i re ba thams cad yang dag par 'grub par 'gyur ro/_/
[\[263a.2\]]rmi lam na de bzhin gshegs pa mthong bar yang 'gyur ro/_/dam pa gang 'dod pa de thob par yang 'gyur ro/_/'chi ba'i tshe na de bzhin gshegs pa mthong bar yang 'gyur ro/_/shi 'phos nas kyang 'jig rten gyi khams bde ba can du skye bar 'gyur ro/_/tshe dang stobs dang /_mdog dang /_
[\[263a.3\]]brtson 'grus dang ldan par yang 'gyur ro/_/dgra thams cad kyang de'i dbang du 'gyur ro/_/gzungs 'di bshad pa na srog chags drug khri mi skye ba'i chos la bzod pa thob par gyur nas de dag thams cad las kyi sgrib pa thams cad las rnam par grol zhing bsam pa thams cad yongs su 
[\[263a.4\]]rdzogs par gyur to/_/de nas byang chub sems dpa' sems dpa' chen po lag na rdo rjes phyogs bcur rnam par bltas te/_bcom ldan 'das la 'di skad ces gsol to/_/bcom ldan 'das byang chub sems dpa' rnams kyi dam 'cha' ba mi 'jigs pa'i gzi brjid ces bgyi 
[\[263a.5\]]ba'i gzungs mchis te/_bdag gis de bzhin gshegs pa 'jigs med bkod pa gzi brjid rgyal po'i spyan sngar de bzung lags so/_/bzung nas kyang sems can thams cad la bshad lags so/_/bcom ldan 'das deng slan chad bdag gis mngon par 'tshal te/_gang 
[\[263a.6\]]gi rna lam du gzungs de grag par gyur tam/_glo bar chud par gyur pa de'i lus la nyam nga ba'am/_nyon mongs pa sna tshogs sam/_bro nad dam/_rims sam/_lus bro 'tshal ba'am/_sems gdung ba'am/_dus ma lags par 'gum pa'am/_chab kyis 'jigs pa'am/_
[\[263a.7\]]mtshon gyis 'jigs pa'am/_dug gis 'jigs pa'am/_dug sbyar mas 'jigs pa'am/_mkha' 'gro ma dang /_'byung pos 'jigs pa'am/_gnod sbyin nam/_dgra rnams sam/_mi dang mi ma lags pa dag gis mtho 'tsham pa'am/_rnam par gtse ba'am/_gnod 
[\[263b\]]
[\[263b.1\]]pa bgyid par 'gyur ba de ni gnas ma mchis lags so/_/de'i slad du bcom ldan 'das kyis bdag la rjes su gnang ba stsol cig dang /_bdag gis chos smra ba dang /_chos nyan pa de dag gi don du nyan pa rnams dang /_ri mor bgyid pa rnams dang /_mchod par bgyid pa rnams 
[\[263b.2\]]dang /_'dzin par bgyid pa rnams kyi re ba thams cad yongs su rdzogs par bgyid pa/_byang chub sems dpa' rnams kyi dam bca' ba'i phyag rgya dag stsal bar bgyi'o/_/na maHsarba ta thA ga tA nAn/_sarba bo d+hi satwA nAn/_a ra hA tA na/_tad+ya thA/_oM badzra d+ha ra/_badzra kA ya/_
[\[263b.3\]]badzra ba la/_badzra te dza/_hUM hUM/_badzra pA Ni/_ta thA ga ta A dz+nyA ma ba lA ya/_sma ra pra ti dz+nyA ma/_sarba byA d+hIn sarba pA pAn nA sha ya/_de hi me/_ya thai ba si tam ba ram/_yan ya me ba a b+hi prA yan yA tsa mi tan ta me ba sa mr-i d+h+ya tu/_he he/_tu ru tu ru/_A gats+tsha A gats+tsha 
[\[263b.4\]]mA pi lam ba/_dar Sha ya/_badzra kA yam/_dar Sha ya badzra kA yam/_bud d+ha a d+hiSh+ThA ne na swA hA/_gzungs 'di brjod pa na sa chen po 'di mtho ba dang dma' bar gyur to/_/gnod sbyin dang srin po thams cad kyang rab tu dngangs so/_/lha thams cad dang /_mi dang mi ma yin pa'i 
[\[263b.5\]]bar dag kyang ngo mtshar du gyur nas sems can chen po rab tu grub par byed pa'i gzungs kyi gsang sngags gzhi 'di dag bshad pa ni legs so legs so zhes bya ba byin no/_/de nas bcom ldan 'das la byang chub sems dpa' sems dpa' chen po lag na rdo rjes 'di skad ces gsol 
[\[263b.6\]]to/_/btsun pa bcom ldan 'das gang la la zhig byang chub sems dpa'i sa'am/_nor dang /_'bru dang /_longs spyod kyi dbang phyug gam/_rgyal srid kyi dbang phyug gam/_rig sngags 'chang ba nyid dam/_tshe dang /_stobs dang /_mdog dang /_brtson 'grus dang /_tshe ring 
[\[263b.7\]]po nyid 'tshal ba des snga nas bsnyen par bgyis la dgung zla yar gyi ngo tshes brgyad la tsan dan dkar po las rdo rje 'dzin pa rta gang du dgod cing rgyan thams cad kyis brgyan pa/_snying gar sku gdung stsal ba/_sku gdung dang bcas pa'i rdo rje 'dzin pa rig sngags 'chang yang dag par dbugs 'byin 
[\[264a\]]
[\[264a.1\]]par bgyid pa bgyis la/_gtsang mas bdug spos kyis bdug cing gdugs mtshan gcig tu smyung ba bgyis la/_de nas tshes brgyad nas tshes bco lnga'i bar du de bzhin gshegs pa'i sku gzugs bzhugs pa'i gnas gtsang mar tsan dan dkar po'i dkyil 
[\[264a.2\]]'khor bgyis la/_bum pa gang ba bzhi yang gzhag par bgyi/_phyogs bzhir yang ro dang ldan pa dang /_dri dang ldan pa dang /_skyems dang /_'o thug gi gtor ma dag stsal la rad pa dkar po bgos te/_sems rtse gcig tu bgyis nas/_dus gsum du bdug spos dang /_me tog 
[\[264a.3\]]dang /_spos dang /_mar me dag gis mchod pa chen po bgyi zhing /_de bzhin gshegs pa yang mchod pa bgyis te/_de bzhin gshegs pa la phyag bgyis nas sna ma'i me tog brgya rtsa brgyad la bzlas brjod brgya rtsa brgyad bzlas shing /_re re nas lag na rdo rje la bsnun par 
[\[264a.4\]]bgyi'o/_/des na sgra skad chen po 'byung bar 'gyur zhing /_dog sa g.yo ba dang /_'od zer dag kyang 'byung bar 'gyur te/_de nas dam pa ci 'tshal ba yang stsal bar bgyi'o/_/bzlas brjod bgyis pa tsam gyis las thams cad dang dgos pa thams cad kyang yang dag par 'grub par 
[\[264a.5\]]'gyur lags so/_/bro nad ma mchis pa dang /_tshe ring ba dang /_sdig pa thams cad dang bral bar 'gyur zhing yon tan stong yang 'thob par 'gyur lags so/_/'gum pa'i tshe na yang sangs rgyas bcom ldan 'das stong mthong bar 'gyur lags so/_/bdag mthong bar yang stsal 
[\[264a.6\]]par bgyi lags so/_/de nas bcom ldan 'das kyis lag na rdo rje la legs so zhes bya ba byin te/_lag na rdo rje legs so legs so/_/phyag rgya 'di ni lha dang bcas pa'i 'jig rten gyis 'da' bar bya ba ma yin te/_'di la som nyi med pa dang /_yid gnyis med pa dang /_the tsom 
[\[264a.7\]]med par bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das ci'i slad du ting nge 'dzin 'di de bzhin gshegs pa thams cad kyis byin gyis brlabs sems can la gzigs shing sangs rgyas kyi zhing gi bkod pa kun du ston 
[\[264b\]]
[\[264b.1\]]pa zhes bgyi/_bcom ldan 'das kyis bka' stsal pa/_de bzhin gshegs pa thams cad kyi byin gyis brlabs dang /_byang chub sems dpa' thams cad kyi byin gyis brlabs de las ting nge 'dzin thams cad dang /_gzungs kyi sgo thams cad 'thob par 'gyur ba dang /_lha 
[\[264b.2\]]rnams dang /_klu rnams dang /_mi rnams dang /_gnod sbyin rnams dang /_dri za rnams dang /[ {]yi dgas [,]yi dwags [}]rnams dang /_dud 'gro'i skye gnas su skyes pa rnams dang /_gshin rje'i 'jig rten pa'i sems can thams cad kyi sems dang sems las byung ba lhag par g.yo ba dang bral bar g.yo 
[\[264b.3\]]ba dag rab tu shes shing /_sems can 'di dag ni bsod nams su nye bar 'gro ba ste legs par spyod pa'i las byed pa/_sangs rgyas dang /_chos dang /_dge 'dun dag la dad pa 'thob par 'gyur ba'o/_/'di dag ni sems can dmyal bar 'gro ba ste/_nyes par spyod pa'i las byed pa/_sdig 
[\[264b.4\]]pa spyod par byed par shes nas sdig pa'i lta bar gyur pa'i sems can de dag la chos ston par byed cing /_sdig pa thams cad las zlog par byed pa dang /_sangs rgyas kyi byang chub la 'god par byed pa dang /_bsam pa thams cad yongs su rdzogs par byed pa dang /_phrag dog dang /_nga 
[\[264b.5\]]rgyal dang /_khro ba dang /_ser sna dag sel bar byed pa dang /_sems can de dag kyang sangs rgyas dang /_chos dang /_dge 'dun dag la dad pa rab tu thob nas sangs rgyas kyi zhing rnams su skye zhing nam du yang sdug bsngal nyams su myong bar mi 'gyur la/_yid mi bde bar mi 'gyur bas na 
[\[264b.6\]]rigs kyi bu de'i phyir ting nge 'dzin 'di ni de bzhin gshegs pa thams cad kyis byin gyi rlabs sems can la gzigs shing sangs rgyas kyi zhing gi bkod pa kun tu ston pa zhes bya ste/_'di thos pa'i sems can rnams ni phyir mi ldog par nges pa'i sa thob par 'gyur ro/_/gsol pa bcom ldan 'das 
[\[264b.7\]]ci'i slad du/_rigs kyi bu dang rigs kyi bu mo de dag lung bstan par 'gyur lags/_bcom ldan 'das dgra bcom pa nyid kyang dka' ba lags te/_bla na med pa yang dag par rdzogs pa'i byang chub lta ci smos kyang mi 'tshal lags na de dag gi bsod nams kyi phung po dang /_dka' ba spyod pa ji tsam 
[\[265a\]]
[\[265a.1\]]zhig tu 'gyur lags/_bcom ldan 'das kyis bka' stsal pa/_rigs kyi bu ngas dang po sems bskyed pa nas nye bar bzung ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_
[\[265a.2\]]brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa yongs su rdzogs par byas pa gang yin pa dang /_mgo dang /_lag pa dang /_rkang pa dang /_mig dang /_lus dang /_sdug pa'i bu dang /_bu mo dang /_
[\[265a.3\]]chung ma dang /_bran dang /_bran mo dag yongs su btang bar gyur pa gang yin pa bsod nams mngon par 'du bya ba dang /_dge ba'i rtsa ba mngon par 'du bya ba snga ma 'di ni/_chos kyi rnam grangs 'di la mchod pa byed pa dang /_bsnyen bkur byed pa dang /_yi ger 'dri ba 
[\[265a.4\]]dang /_yi ger 'drir 'jug pa dang /_klog pa dang /_'dzin pa'i bsod nams mngon par 'du bya ba dang /_gzhan dag la yang yang dag par ston par byed pa'i bsod nams mngon par 'du bya ba gang yin pa dang /_chos smra ba de dag la yang mchod pa byed pa dang /_
[\[265a.5\]]bsnyen bkur byed pa'i bsod nams mngon par 'du bya ba gang yin pa de'i brgya'i char yang nye bar mi 'gro'o/_/rigs kyi bu ngas kun chub par byas shing /_bshad pa'i chos de dag thams cad la bsnyen bkur byed pa dang /_bla mar byed pa dang /_ri mor byed pa dang /_
[\[265a.6\]]mchod pa byed pa dang /_bsnyen bkur byas te yi ger 'dri ba dang /_yi ger 'drir 'jug pa gang yin pa de bas ni gang zhig chos kyi rnam grangs 'di yi ger 'dri ba dang /_yi ger 'drir 'jug pa dang /_klog pa dang /_mchod pa byed pa dang /_yang dag par ston par byed pa dang /_
[\[265a.7\]]nyan par byed na de las bsod nams mngon par 'du bya ba ches mang du yongs su sdud par 'gyur te/_des na de bzhin gshegs pas bla na med pa yang dag par rdzogs pa'i byang chub tu lung ston to/_/de ci'i phyir zhe na/_chos kyi rnam grangs 'di nyan pa dang /_'dzin pa dang /_'chang 
[\[265b\]]
[\[265b.1\]]ba dang /_klog pa dang /_mchod pa dang /_yi ger 'dri ba dang /_yi ger 'drir 'jug pa'i bsod nams ni de ltar dka' ba yin pa'i phyir ro/_/rigs kyi bu sems can gang dag sdig pa kun tu spyod pa dang /_bza' ba dang /_btung ba dang /_bro gar la mngon 
[\[265b.2\]]par dga' ba dang /_mi sdug pa la sdug par 'du shes pa dang /_'dod pa dang /_khro ba dang /_gnod sems mang ba dang /_mi bde ba la bde bar 'du shes pa dang /_mtshon cha dang /_spyo ba dang /_bsdigs pa dang /_rdeg pa la mngon par dga' ba dang /_shes par 
[\[265b.3\]]mi 'gyur ba dang /_yid la byed par mi 'gyur ba de dag ni sdig pa'i las kyi gzhi de dang /_mi shes pa des mi dge ba'i bshes gnyen gyis yongs su zin cing rga ba dang /_na ba dang /_mya ngan dang /_'chi bas yongs su zin pas 'chi ba'i tshe na yongs su gdung bar 
[\[265b.4\]]'gyur te/_dmigs pa na so so nas dur khrod dang 'dra ba kho nar mthong zhing /_dge ba'i sems bskyed par yang mi 'gyur la/_dad pa mi phyed pa thob par yang mi 'gyur te/_de dag de nas shi 'phos nas kyang /_sdug bsngal dag nyams su myong bar 'gyur bas na 
[\[265b.5\]]lung bstan pa'i dge ba'i rtsa ba med pa dang /_de bzhin gshegs pa ma mthong ba dang /_lung bstan pa ma thob pa dag gis ni chos kyi rnam grangs 'di mnyan pa dang /_ri mor bya ba dang /_mchod par bya ba dang /_gzung ba dang /_yi ger 'dri ba dang /_yi ger 
[\[265b.6\]]'drir gzhug pa dang /_dad par yang mi nus la/_chos smra ba de la yang bsnyen bkur bya ba dang /_bla mar bya ba dang /_ri mor bya ba dang /_mchod par bya bar yang mi nus so/_/rigs kyi bu gang du chos kyi rnam grangs 'di rab tu spyod par 'gyur ba'i yul der ni 
[\[265b.7\]]de bzhin gshegs pa'i mdzad pa 'byung bar 'gyur ro/_/de nas ji ltar lhags pa'i 'khor de dag gis bcom ldan 'das la legs so zhes bya ba gsol to/_/bcom ldan 'das legs so legs so/_/bcom ldan 'das bdag cag gis kyang chos smra ba de dang /_
[\[266a\]]
[\[266a.1\]]chos nyan pa de dag la de bzhin gshegs pa'i mdzad pas bsnyen bkur bgyi/_bla mar bgyi/_ri mor bgyi/_mchod par bgyi zhing bde ba'i yo byad thams cad kyang nye bar bsgrub par bgyi lags so/_/chos kyi rnam grangs 'di yang rgyas par 
[\[266a.2\]]bgyi/_bsrung bar bgyi ste/_des na chos kyi rnam grangs 'di yun ring du gnas par yang 'gyur lags so/_/de nas de'i tshe bcom ldan 'das kyis ji ltar lhags pa'i 'khor rnams la rnam par gzigs te/_bka' stsal pa/_kye rigs kyi bu dag legs so 
[\[266a.3\]]legs so/_/khyed cag gis de bzhin du gyis shig_/gnod pa byed pa dang /_brnyas pa dang /_gshe ba dang /_bsdigs pa dang /_mtshon 'byin pa dang /_rgya 'gal bar byed na yang lus dang /_srog la mi lta bar byas la chos kyi rnam grangs 'di mnyan par 
[\[266a.4\]]bya/_yi ger bri bar bya/_yi ger 'drir gzhug par bya/_bklag par bya'o/_/chos smra ba de la yang bde ba'i yo byad thams cad kyis rim gror bya'o/_/yul phyogs de dang /_gling de dang /_grong khyer de dag kyang 'jigs pa dang /_gnod pa dang /_'go ba'i nad 
[\[266a.5\]]dang /_'khrug pa dag la bsrung bar bya'o/_/rigs kyi bu dang /_rigs kyi bu mo de dag la yang rtag par rgyun du bsam par bya'o/_/de nas de'i tshe bcom ldan 'das kyis tshigs su bcad pa 'di dag bka' stsal to/_/bskal pa grangs med stong phrag bye snyed du/_/
[\[266a.6\]]sangs rgyas 'byung ba lan 'ga' rnyed pa la/_/phyi ma'i dus na 'gyod par mi 'gyur bar/_/rigs kyi bu rnams bag yod chos nyon cig_/yon tan nyan cing mngon par dad byed pa/_/de dag gis ni ting 'dzin rnyed mi dka'/_/gang gis rkang gnyis gtso bo rnams la ni/_/bskal 
[\[266a.7\]]pa bye ba gang gA'i bye snyed du/_/nor dang 'bru dang de bzhin gos dang rgyan/_/spos dang phreng ba byug pa phul ba bas/_/gang gis mdo sde 'di la dad byas te/_/nyan cing klog la yi ger 'dri byed pa/_/de la bsod nams tshad ni yod min te/_/bde bar gshegs pas de snyed 
[\[266b\]]
[\[266b.1\]]tshad ma gsungs/_/rtag tu bag yod dgon par sten byed cing /_/sems gzhan med par bsam gtan dag sgom dang /_/sdug pa'i bu dang bu mo sbyin byed cing /_/lag pa rkang pa yongs su gtong ba bas/_/gang su mdo sde 'di ni 'dzin byed pa/_/de ni de bas bsod nams 
[\[266b.2\]]mang po 'thob/_/mdo mchog 'di ni nor sbyin byed pa ste/_/de yi ngan song kun kyang rtag tu spangs/_/'di ni nor dang 'bru sbyin byed pa ste/_/gang zhig mdo sde rnam dag 'di 'dzin pa/_/de la yon tan kun kyang mi dkon zhing /_/de la tshe stobs brtson 'grus mod pa yin/_/
[\[266b.3\]]'dren pa sangs rgyas 'od dpag med mthong zhing /_/ngas de sangs rgyas byang chub lung yang bstan/_/de la nam yang sdig pa yod min zhing /_/bde ba can gyi 'jig rten khams kyang mthong /_/de la rtag tu las gang 'byung 'gyur ba/_/sems gdung lus la na ba'am de bzhin du/_/
[\[266b.4\]]klad pa na bas thams cad zad 'gyur zhing /_/de ni nams kyang rnam par ltung mi 'gyur/_/des ni mthong ba'i chos la'ang yon tan kun/_/ji ltar bsams shing 'dod pas 'thob par 'gyur/_/de ltar rtag tu dge slong pho mo dang /_/dge bsnyen rnams dang rgyal pos 
[\[266b.5\]]rtag tu ni/_/mi yi dbang po de bzhin gshegs pa ltar/_/chos smra ba la rjes su gus byas te/_/mdo sde 'di ni rtag tu gzung bya zhing /_/'dzin pa la yang rtag tu bsnyen bkur bya/_/spos dang phreng ba byug pa rnams kyis ni/_/bsnyen bkur byas te yi ger 'drir yang 
[\[266b.6\]]gzhug_/phyi ma'i dus la rga nas gdungs gyur la/_/'khrug pa stong phrag du mas g.yen spyo zhing /_/sems dmyal [{]yi dgas [,]yi dwags [}]rnams su yongs 'khyam dang /_/za ma ma ning dmad par bya ba dang /_/dmus long nyid dang ro dang khyi yi dri/_/rigs dma' bud med 
[\[266b.7\]]rnams su skye bar byed/_/phrag dog che zhing rtag tu sdig byed la/_/khro bas zil non rtag tu ser sna can/_/sangs rgyas chos la gus par ma byas pas/_/de ni de 'dra'i rigs su skye 'gyur la/_/der yang sdug bsngal tshor ba myong 'gyur zhing /_/de ni phyi ma'i dus 
[\[267a\]]
[\[267a.1\]]la'ang gdung bar 'gyur/_/de phyir gang dag 'dzin cing ston byed pa/_/de dag gis ni rtag tu mchod par bya/_/gang gis de la yongs su spyo ba dang /_/smad cing brdegs la bcing ba byas gyur pa/_/de ni nga yang yongs su spyos pa yin/_/
[\[267a.2\]]'dzin la phu dud byas na nga la'ang byas/_/de phyir de dag gis ni chos smra dang /_/gang zhig 'di 'dzin 'dri zhing klog byed pa/_/de dag la ni rtag tu bsnyen bkur zhing /_/tshig 'jam snyan pa'ang rgyun du brjod par bya/_/de nas byang chub sems dpa' sems dpa' 
[\[267a.3\]]chen po 'phags pa spyan ras gzigs dbang phyug gis bcom ldan 'das kyi zhabs gnyis la gtugs te/_bcom ldan 'das la 'di skad ces gsol to/_/bcom ldan 'das bdag gis rnam par lta ba'i cho 'phrul zhes bgyi ba'i gzungs mchis par rjes su dran te/_
[\[267a.4\]]bdag gis sngon de bzhin gshegs pa 'od mdzad ye shes tog ces bgyi ba'i spyan sngar de thos shing bzung lags so/_/de mnyan cing bzung la bcangs shing bklags te/_gzhan dag la yang bsgrags shing bsnyen bkur bgyis nas yi ger bris sam/_yi ger 'drir 
[\[267a.5\]]stsal na/_phyir mi ldog pa'i sa 'thob par 'gyur zhing /_de bzhin gshegs pas gsungs pa'i yon tan de dag thams cad kyang 'thob par 'gyur/_des ji ltar bsams pa thams cad kyang yang dag par 'grub par 'gyur/_de'i las kyi sgrib pa thams cad kyang 
[\[267a.6\]]byang bar 'gyur/_ting nge 'dzin kyang 'thob par 'gyur/_bro nad rnams dang bral bar yang 'gyur/_sangs rgyas mthong ba dang /_byang chub sems dpa' yang mthong bar 'gyur lags so/_/de nas bcom ldan 'das kyis byang chub sems dpa' sems dpa' 
[\[267a.7\]]chen po 'phags pa spyan ras gzigs dbang phyug la legs so zhes bya ba byin te/_rigs kyi bu legs so legs so/_/rigs kyi bu khyod la de bzhin gshegs pas byin gyis brlabs zin gyis shod cig_/de nas byang chub sems dpa' sems dpa' chen 
[\[267b\]]
[\[267b.1\]]po 'phags pa spyan ras gzigs dbang phyug gis phyogs bcu'i de bzhin gshegs pa thams cad la phyag byas te gsang sngags kyi gzhi 'di dag smras so/_/na maHsarba ta thA ga tA nAn/_sarba A shA pa ri pU ra kA nAn/_na ma Ar+yA ba lo ki te/_shwa rA ya/_bo d+hi 
[\[267b.2\]]sa twA ya/_ma hA sa twA ya/_ma hA kA ru Ni kA ya/_tad ya thA/_ha ha ha/_ma ma ma/_d+hi ri d+hi ri d+hi ri/_shAn te/_bra shAn te/_sarba pA pak+Sha yang ka ri/_a ba lo kA ya/_kA ru Ni ka/_bo d+hi tsita ta ma ma na si ku ru/_bya ba lo kA ya/_mA ma/_sma ra sma 
[\[267b.3\]]ra/_yan twa yA pUrbe/_sat+ya a d+hiSh+ThA naM kr-i ten/_te nas t+ye na/_pa tsa ne na/_sarba A shA me pa ri pU ra ya/_bud d+ha k+She tram pa ri sho d+ha ya/_ma me ka sh+tsid bi he thaM ka ro tu/_bud d+ha a d+hiSh+ThA nen swA hA/_tad ya thA/_te dze te dze/_ma hA te dze/_yan ma ma kA ya 
[\[267b.4\]]du sh+tsa ri tam bA/_wAg dush+tsa ri ta ma bA/_ma no dush+tsa ri tam bA/_dA ri d+r+yam bA/_tad sa k+ShA pa ya/_a lo ka ya/_bi lo ka ya/_ta thA ga ta dar Sha Nan tsa/_a ha ma d+hi kAM/_k+ShA mi/_bo d+hi sat+ya dar Sha Nam/_d+hu d+hu ma/_da das swa me da ra Sha Nam/_
[\[267b.5\]]sarba me ku sha la/_a b+hi bar d+ha na tu/_na maHsarba ta thA ga tA nAn/_na ma Alo ki te shwa rA ya/_bo d+hi sa twA ya/_sma ra pra ti dz+nyA ma satwa/_si d+h+yan tu man tra pa dA swA hA/_gzungs 'di brjod pa na sa chen po 'di yang rab tu g.yos shing ga zha'i sgra chen po 
[\[267b.6\]]dang /_lha'i me tog gi char dag kyang mngon par rab tu bab par gyur to/_/thams cad dang ldan pa'i 'khor des legs so zhes bya ba byin te/_rigs kyi bu legs so legs so/_/sems can chen po khyod kyis sems can thams cad bskyab pa'i phyir re ba 
[\[267b.7\]]thams cad yongs su rdzogs par byed pa/_'jigs pa thams cad las srung bar byed pa/_las thams cad byang bar byed pa dang /_sdang ba dang rmi lam ngan pa'i gnod pa thams cad rab tu zhi bar byed pa'i gzungs 'di legs par smras so/_/bdag cag 
[\[268a\]]
[\[268a.1\]]thams cad kyis kyang gzung bar bya/_bsnyen bkur bya'o/_/spyan ras gzigs dbang phyug gis smras pa/_rigs kyi bu dag gang la la ji ltar de bzhin gshegs pas yongs su bsgrags pa'i yon tan de dag mngon par 'dod cing lung 
[\[268a.2\]]bstan pa dang /_kho bo yang mngon sum du mthong ba dang /_ting nge 'dzin 'thob pa dang /_sangs rgyas dang byang chub sems dpa' mthong ba dang /_longs spyod dang dbang phyug 'thob pa dang /_sangs rgyas kyi zhing du skye bar 'dod pa des zla ba yar gyi ngo la lus legs 
[\[268a.3\]]par khrus byas shing gtsang la/_bsnyen te gnas/_'phags pa yan lag brgyad pa la gnas par byas la tshes brgyad nas brtsams te/_de bzhin gshegs pas byin gyis brlabs pa'i sa phyogs su spos dang /_me tog dang /_rgyal mtshan dang /_ba dan 
[\[268a.4\]]dag dang /_bum pa gang ba dag gis sa phyogs de dang /_chos smra ba de yang mchod pa byas nas lus legs par khrus byas pa gtsang mas gos dkar po bgos te/_me tog dang /_bdug spos dang /_spos dang /_me tog phreng dang /_byug pa sna tshogs dag 
[\[268a.5\]]gis mchod nas yi ger bri bar bya'o/_/'dri ba'i tshe na/_nyin gcig bzhin du dge ba'i rtsa ba rnams sems can thams cad dang thun mong du byas la/_de bzhin gshegs pa la bla ma dang /_gus pa'i sems nye bar bzhag nas/_sems can thams cad la 
[\[268a.6\]]byams pa'i sems dang snying brtse ba'i sems dang /_snying rje'i sems kyis nyi ma phyed tshun chad kyi bar de tsam du bri bar bya'o/_/tshes brgyad nas brtsams te tshes bco lnga'i bar du nyin gcig bzhin du mchod pa yang de bzhin bya'o/_/cho ga 'di kho na bzhin du byas te 
[\[268a.7\]]bris na de ma thag tu mtshams med pa lnga la sogs pa las kyi sgrib pa thams cad dang /_sdig pa thams cad byang bar 'gyur zhing dge ba'i rtsa ba rnams kyang 'phel bar 'gyur/_brtson 'grus 'bar bar 'gyur ro/_/tshe de nyid la yang lus bde ba 'thob par 
[\[268b\]]
[\[268b.1\]]'gyur/_'dod chags dang /_zhe sdang dang /_gti mug dang /_nga rgyal dang /_khro ba dang /_phrag dog dang /_ser sna dag srab mor 'gyur ro/_/des yi ger 'drir bcug nas kyang sku gdung dang bcas pa'i mchod rten gyi gnas su de bzhin gshegs pa'i sku 
[\[268b.2\]]gzugs sku gdung dang bcas pa dang spyan ras gzigs dbang phyug gi gzugs sku gdung dang bcas pa zhal shar phyogs su bstan te bzhag la/_me tog dang /_bdug spos dang /_spos dang /_mar me dag gis mchod pa shin tu rgya cher byas la/_tshes brgyad 
[\[268b.3\]]nas brtsams te tshes bco lnga'i bar du sems can thams cad la snying rje chen po'i sems bskyed par bya zhing /_gtsang ma kha zas dkar po za ba/_bsnyen te gnas pa/_'phags pa yan lag brgyad pa la gnas pa/_grogs po yid gcugs pa dang ldan pa/_
[\[268b.4\]]nga rgyal dang /_khro ba dang /_phrag dog dang /_ser sna yongs su spangs pas nyin gcig bzhin du mchod pa rgya chen po byas te/_dus gsum du bzlas brjod lan brgya rtsa brgyad rtsa brgyad bya'o/_/me tog dang /_bdug spos dang /_spos dang /_mar me dag 
[\[268b.5\]]kyang phul la/_dus gsum du sna ma'i me tog brgya rtsa brgyad rtsa brgyad 'phags pa spyan ras gzigs dbang phyug gi gzugs la gtor bar bya'o/_/lag na rdo rje la yang bdug spos kyis bdug par bya'o/_/phyogs bcur phyag byas la/_nub phyogs kyi lha mo 'jigs 
[\[268b.6\]]byed ma dang /_shar phyogs kyi dpe med ma dang /_/steng gi phyogs kyi dung can ma la sogs pa la phyogs bzhir gtor ma ro sna tshogs dang ldan pa dang /_'o thug dang /_zho dang /_'bras chan dag kyang gtor bar bya'o/_/des na de la rnam par g.yeng ba dang 'jigs pa 
[\[268b.7\]]'ga' yang 'byung bar mi 'gyur zhing sems 'khrul par mi 'gyur ro/_/sna ma'i me tog brgya rtsa brgyad po thams cad la bzlas brjod brgya rtsa brgyad byas la bskul bar bya'o/_/cho ga 'di kho na bzhin du sngar bsnyen pa byas la/_de nas tshes bco lnga'i nang par sa phyogs der bum pa gang ba 
[\[269a\]]
[\[269a.1\]]bzhi bzhag la/_bdug spos dang /_tsan dan dang /_pog dkar po dang /_ga bur dag kyang gzhag_/mar me kha bzhi/_me tog dang /_bdug spos dang /_gdugs dang /_rgyal mtshan dang /_dar dang /_ba dan sna tshogs dag 
[\[269a.2\]]dang /_gser dngul gyi snod dag gis legs par brgyan la/_sbrang rtsi dang sbyar ba'i 'o thug dang /_zho dang /_'bras chan dang /_gzhan yang ci 'byor pa'i lha bshos dang /_gtor ma dag kyang phyogs bzhir gzhag go/_/sna ma'i me tog brgya rtsa brgyad la snga ma 
[\[269a.3\]]bzhin du bzlas brjod lan re byas la phyogs bzhir dor ro/_/de nas sna ma'i me tog brgya rtsa brgyad phrag gsum la bzlas brjod lan re byas la/_re re nas 'phags pa spyan ras gzigs dbang phyug gi gzugs la bsnun par bya'o/_/de nas gzugs de 'gul bar 
[\[269a.4\]]'gyur zhing sgra skad chen po yang 'byung bar 'gyur ro/_/'od zer dag kyang 'byung bar 'gyur/_sa yang g.yo bar 'gyur ro/_/de nas las thams cad dang /_dgos pa thams cad kyang 'grub par 'gyur zhing /_de bzhin gshegs pa mthong ba dang /_byang chub 
[\[269a.5\]]sems dpa'i sa thob par yang 'gyur/_sems can thams cad kyis phyag bya ba'i 'os su yang 'gyur/_nor dang /_'bru dang /_mdzod dang /_bang ba rnams 'byor bar yang 'gyur/_nad thams cad yongs su spangs pa dang /_tshe ring bar yang 'gyur/_dgra thams 
[\[269a.6\]]cad dang /_rgyal po dang /_rgyal bu dang /_blon po rnams kyang de la lta 'dod cing gces spras byed par yang 'gyur/_nyon mongs pa thams cad dang /_'dod chags dang /_zhe sdang dang /_gti mug spangs par yang 'gyur/_nam du'ang sdug pa dang mi 'bral bar 'gyur 
[\[269a.7\]]ro/_/brtan pa dang /_stobs dang /_brtson 'grus chen po dang ldan pa dang /_gzi brjid dang ldan pa dang /_dbang po rno ba dang /_blo dang ldan pa dang /_sems can thams cad la snying brtse ba'i sems dang ldan pa dang /_chog shes pa dang /_'chi ba'i tshe na sangs rgyas bcom ldan 
[\[269b\]]
[\[269b.1\]]'das rnams mthong ba dang /_'phags pa spyan ras gzigs dbang phyug kyang mthong ba dang /_byams pa la gnas shing chos ston bzhin du 'chi ba'i dus byed pa'i bar du yang 'gyur ro/_/sangs rgyas kyi zhing ji lta bu 'dod pa dag gam/_'khor los sgyur ba'i 
[\[269b.2\]]rigs chen po'am/_gang du rjes su dran par byed pa der skye ba dang /_gzhan yang yon tan stong phrag du ma dag kyang 'thob par 'gyur ro/_/gsol pa/_bcom ldan 'das de ltar na/_chos kyi rnam grangs 'di dang gzungs kyi gsang sngags gzhi 'di dag ni 
[\[269b.3\]]yon tan mang po'i 'byung gnas lags te/_chos kyi rnam grangs 'di ni de bzhin gshegs pa'i byin gyi rlabs ma mchis par mnyan par yang rngo mi thogs la gzung bar yang rngo mi thogs/_klog par yang rngo mi thogs/_mchod par yang rngo mi thogs/_yi ge bri bar yang rngo mi 
[\[269b.4\]]thogs/_yi ger 'drir stsal bar yang rngo mi thogs/_dad par yang rngo mi thogs lags so/_/gal te mthong bar gyur na yang nyan par mi 'gyur la/_/gal te nyan par gyur na yang de sems rnam par g.yengs pas nyan par 'gyur zhing dad par mi 'gyur/_bsnyen bkur bgyid 
[\[269b.5\]]par mi 'gyur lags so/_/gal te bsnyen bkur bgyid par 'gyur na yang nyon mongs pa dang /_gnod sems dang bcas pa'i sems kyis bsnyen bkur bgyid par 'gyur lags so/_/gal te yi ger 'dri'am/_yi ger 'drir stsal bar gyur na yang de gzhan dag 
[\[269b.6\]]yid la bgyid par 'gyur lags so/_/de ci'i slad du zhe na/_'di ltar de'i sngon gyi las kyi 'bras bu lags pa'i slad du ste/_de ni las de nyams su myong bar bgyid cing the tsom skye bar 'gyur lags so/_/mtshams ma mchis pa lnga bgyid pas kyang lan gsum 
[\[269b.7\]]bsgrubs na re ba thams cad yang dag par 'grub par 'gyur lags te/_de la nem nur ma mchis pa dang /_yid gnyis ma mchis pa dang /_the tsom mi bskyed par bgyi lags so/_/de nas bcom ldan 'das kyis byang chub sems dpa' sems dpa' chen po 'phags pa spyan ras 
[\[270a\]]
[\[270a.1\]]gzigs dbang phyug la legs so zhes bya ba byin te/_rigs kyi bu legs so legs so/_/chos kyi rnam grangs 'di ni sems can thams cad la de bzhin gshegs pa'i mdzad pa byed par 'gyur ro/_/de nas gnod sbyin mo chen mo dpe med ma bcom 
[\[270a.2\]]ldan 'das ga la ba der song ste phyin nas/_bcom ldan 'das la me tog dang /_spos dang /_bdug spos sna tshogs dang /_ras bcos bu zung dag gis mchod par byas te/_bcom ldan 'das kyi zhabs gnyis la gtugs nas/_bcom ldan 'das la 'di skad ces 
[\[270a.3\]]gsol to/_/bcom ldan 'das bdag gis 'di ltar bcom ldan 'das yul ko'u shAm bI na dbyangs can gyi kun dga' ra ba na bzhugs pa'i spyan sngar sems can thams cad kyi don dang /_sman pa dang /_bde ba'i slad du dam bcas pa brjod par rjes su dran lags 
[\[270a.4\]]te/_bcom ldan 'das bdag cag gis kyang rig sngags 'chang ba thams cad kyi snying po dag 'tshal lags so/_/de'i slad du bcom ldan 'das kyis skye bo mang po la sman pa dang /_skye bo mang po la bde ba dang /_re ba thams cad yongs su rdzogs par 'gyur ba dang /_dge 
[\[270a.5\]]slong dang /_dge slong ma dang /_dge bsnyen dang /_dge bsnyen ma rnams kyi don du bdag rjes su gzung du gsol/_na maHsarba ta thA ga tA nAn/_s+yud ya the dan/_ha ha/_hi hi/_hu hu/_sa ra sa ra/_la hUM la hUM/_shI g+h+raM/_ma hA bi d+yA/_sarba 
[\[270a.6\]]bi d+yA d+ha ra na ma skrI te/_ha sa ha sa kiM tiSh+Tha si/_kiM kiM tiSh+Tha si/_ka na ka bi tsi tra/_A ba ra Na bib+hU Shi tAM ge/_pa Ta pa Ta/_b+ha ra b+ha ra/_b+hi ri b+hi ri/_b+hu ru b+hu ru/_sarba ar+tha na me sA d+ha ya/_tu ru tu ru/_ar+tha na sA d+ha ya/_ar+tha na de hi me/_sarba sa twA nAn 
[\[270a.7\]]sid d+hi na/_hA hA/_pad me/_pad me/_ma hA pad me/_bi Sha de/_bi Sha de/_ma hA bi Sha de/_b+ha ba b+ha ba/_b+ha bod b+ha bA ya/_tam haM g+ho re/_tan me bi d+yA ma pra yo dza nA ya/_sid d+hi ku ru/_sarba A shA me pa ri pU ra ya/_bud d+ha a d+hiSh+ThA ne na swA hA/_bcom 
[\[270b\]]
[\[270b.1\]]ldan 'das gang la la yon tan 'tshal ba dang /_nor dang 'bru 'tshal ba dang /_sems can thams cad dbang du bgyid par 'tshal ba dang /_nor gyi dbang phyug chen po dang /_rgyal srid dang /_rig sngags 'chang chen po nyid dang /_bdag kyang mngon sum du mthong 
[\[270b.2\]]bar 'tshal ba des tshes brgyad kyi gdugs la ras dkar po sar pa kha tshar ma bkum pa skra bsal ba la ri mo mkhan gtsang ma bsnyen te gnas pa/_'phags pa yan lag brgyad pa la gnas pas/_tshon rtsi sbyin dang ma 'bags pa snod sar pa'i nang du stsal bas dbus su de bzhin 
[\[270b.3\]]gshegs pa'i sku gzugs chos ston pa'i tshul du bzhugs pa bri bar bgyi'o/_/g.yas phyogs su 'phags pa rdo rje khro bo rad pa dkar po 'tshal ba/_rgyan thams cad dang /_me tog phreng dang /_zla gam dang /_se mo dos brgyan pa/_rdo rje gsor zhing mchis pa bri bar bgyi'o/_/
[\[270b.4\]]g.yon phyogs su ni gnod sbyin mo chen mo dpe med ma 'dam bu mda' rgyu'i mdog ltar dkar sham du mchis la/_rad pa dkar po 'tshal ba/_rgyan thams cad kyis brgyan pa/_sug pa na pad ma thogs shing yang dag par dbugs 'byin pa'i tshul du mchis pa bri bar bgyi'o/_/de nas 
[\[270b.5\]]rig sngags 'chang gtsang ma bsnyen te gnas pa/_'phags pa'i yan lag brgyad pa la gnas pa/_rad pa dkar po 'tshal ba/_grogs dang ldan pa/_nas chan 'o ma dang sbyar ba 'tshal bas sngar bsnyen pa bgyi la/_tshes brgyad kyi gdugs la de bzhin gshegs pa'i sku gdung dang 
[\[270b.6\]]bcas pa'i gnas gtsang mar dang por kho nar de bzhin gshegs pa dang /_lag na rdo rje la me tog dang /_bdug spos dang /_spos dag gsol bar bgyi zhing /_phyogs bzhir yang 'o thug dang /_zho dang /_'bras chan dang /_ro sna tshogs dang ldan pa dang /_tshon sna tshogs 
[\[270b.7\]]kyi gtor ma dag gtor la/_me tog dang /_bdug spos dang /_spos dang /_mar me sna tshogs dag gis mchod pa bgyis nas dus gsum du sna ma'i me tog brgya rtsa brgyad phrag gsum la bzlas brjod brgya rtsa brgyad phrag gsum bgyi zhing /_re re nas gnod sbyin mo chen mo dpe med ma'i 
[\[271a\]]
[\[271a.1\]]gzugs de la bsnun par bgyi'o/_/de nas zla ba nya'i tshes bco lnga'i gdugs la yang cho ga 'di nyid dang /_gzhan yang ci 'byor pa dag dang /_bdug spos dang /_ga pur dang /_pog dkar po dang /_tsan dan dang /_shing mus dag kyang dbul/_
[\[271a.2\]]'bru mar dri bda' ba'i zhugs mar kha gnyis kyang dbul bar bgyi'o/_/de nas bdag der rang gi gzugs kyis gnas par bgyi zhing dam pa ci 'tshal ba yang stsal bar bgyi ste/_ting nge 'dzin thob pa dang /_nam mkha' la mchi ba dang /_lus mi snang bar bgyi ba dang /_rgyal 
[\[271a.3\]]srid dang /_stobs kyi 'khor los sgyur ba nyid dang /_rig sngags 'chang nyid dang /_gter lta 'tshal ba dang /_nor sgyur 'tshal ba dang /_pha rol gyi sems 'tshal ba dang /_tshe ring ba dang /_dam pa ci 'tshal ba yang stsal bar bgyi lags so/_/des kyang sems 
[\[271a.4\]]can thams cad la byams pa'i sems dang /_nga rgyal dang /_khro ba dang /_phrag dog dang /_ser sna yongs su spangs pa'i sems su bgyi'o/_/mchod rten dang /_chos dang /_dge 'dun gyi nor 'phrog pa yongs su spang ba dang /_de bzhin gshegs pa rnams la dad pa mi 
[\[271a.5\]]phyed par bgyi'o/_/bcom ldan 'das gal te mtshams ma mchis pa bgyid pa zhig gis kyang lan gsum bsgrubs te bdag gis ma stsal bar gyur na bcom ldan 'das bdag bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig_/gal 
[\[271a.6\]]te sangs rgyas la ma dad par gyur pa dang /_yid gnyis su gyur pa gang lags pa dang /_sdig pa mi dge ba'i chos bgyis nas 'gyod par mi bgyid pa dang /_nyon mongs pa dang /_nye ba'i nyon mongs pa'i sems dang ldan pa gang lags pa de dag la yang bdag mthong ba stsal bar 
[\[271a.7\]]bgyi zhing thob par yang bgyi lags so/_/de nas bcom ldan 'das kyis gnod sbyin mo chen mo dpe med ma la legs so zhes bya ba byin te/_sring mo legs so legs so/_/sring mo khyod kyis sems can thams cad kyi don du sdig pa kun tu spyod pa'i sems can rnams la gsang sngags kyi 
[\[271b\]]
[\[271b.1\]]gzhi 'di lta bu 'di dag smras shing dam bca' ba yang byas pa ni yang khyod legs so/_/khyod snying rje chen po 'di lta bu 'dis sems can thams cad bla na med pa yang dag par rdzogs pa'i byang chub la rab tu dgod nus par 'gyur gyis khyod kyis de bzhin du gyis shig_/de nas lha mo 
[\[271b.2\]]chen mo dung can mas bcom ldan 'das la me tog sna tshogs dang /_spos sna tshogs dag gis mchod pa byas te bskor ba byas nas/_bcom ldan 'das kyi zhabs gnyis la gtugs te/_bcom ldan 'das la 'di skad ces gsol to/_/bcom ldan 'das bdag gis kyang 
[\[271b.3\]]de bzhin gshegs pa'i byin gyis brlabs kyis de bzhin gshegs pa'i bstan pa yun ring du gnas par bgyi ba dang /_chos smra ba de dag kyang bsrung ba'i slad du dam bca' bar bgyi zhing re ba thams cad yongs su rdzogs par bgyid pa'i gsang sngags gzhi rnams stsal bar bgyi 
[\[271b.4\]]lags kyis/_de'i slad du bcom ldan 'das kyis bdag la rjes su gnang bar mdzad du gsol/_na maHsarba ta thA ga tA nA na/_tad+ya thA/_oM shang khi ni de bi/_A gats+tsha/_A gats+tsha/_tiSh+Tha d+ha ne/_d+ha na dza ye/_bri bri/_bri d+hI ka ri/_d+h+ri d+h+ri/_d+h+ri ti ka ri/_nA nA bi bi d+ha/_
[\[271b.5\]]be sha bsta/_A yu d+ha d+hA ri Ni/_yu yu A yuSh+pA la ne/_ta thA ga tA nAM/_sma ra bo d+hi tsita taM/_mA bi lam ba/_de hi me ba ran/_shaM khi ni swA hA/_bcom ldan 'das gsang sngags gzhi 'di dag lus la gnas par bgyis na/_de'i snyan pa 'phel bar 'gyur zhing /_gzi brjid 
[\[271b.6\]]'phel ba dang /_longs spyod 'phel ba dang /_dbang phyug 'phel ba dang /_tshe ring ba dang /_dgra rnams dbang du bgyi ba yang 'phel bar 'gyur lags so/_/sa phyogs gtsang ma'am lha'i gnas su ci 'byor pa'i gtor ma phyogs bzhir stsal la/_de bzhin gshegs pa la bdug spos 
[\[271b.7\]]dang /_pog dkar po dag gis mchod pa rgya cher bgyi zhing zhugs mar dag kyang phul la/_dgung nyi shu rtsa gcig tu byams pa la gnas pa dang /_nges par gnas shing bzlas brjod lan brgya rtsa brgyad bgyis na/_dam pa'i chos spong ba ma gtogs pa rnams kyi bsams pa thams cad 
[\[272a\]]
[\[272a.1\]]yongs su rdzogs par bgyi lags so/_/de nas bcom ldan 'das dang ji ltar lhags pa'i 'khor de dag gis lha mo chen mo dung can ma la legs so zhes bya ba byin te/_sring mo legs so legs so/_/yon tan mang po dang ldan pa'i dam bca' ba 'di ni 
[\[272a.2\]]legs par smras so/_/sring mo khyod kyis ma 'ongs pa'i dus na de bzhin du gyis shig_/de nas lha mo chen mo 'jigs byed mas bcom ldan 'das la gser gyi me tog dag gis mchod pa byas nas bcom ldan 'das kyi zhabs gnyis la mgo bos gtugs te/_bcom ldan 'das 
[\[272a.3\]]la 'di skad ces gsol to/_/bcom ldan 'das bdag gis kyang chos smra ba de dag dang /_chos nyan pa de dag dang /_yi ger 'dri ba de dag dang /_'dzin pa dang /_klog pa dang /_mchod pa bgyid pa de dag gi don du re ba thams cad yongs su rdzogs par bgyid pa/_dbyig 
[\[272a.4\]]dang /_nor bu dang /_mu tig dang /_longs spyod dang /_dbang phyug dang /_rgyal srid dang /_tshe ring bar bgyid pa/_dgra thams cad dbang du bgyid pa'i gsang sngags gzhi rnams stsal bar bgyi ste/_rgyal po'am/_rgyal po'i btsun mo'am/_dge slong ngam/_dge 
[\[272a.5\]]slong ma'am/_dge bsnyen nam/_dge bsnyen ma gang la la zhig 'dzin tam/_klog gam/_bsnyen bkur bgyid dam/_yi ger 'dri'am/_yi ger 'drir stsol tam/_mchog tu gus pas ji skad gsungs pa'i sgrub pa la sgrub par bgyid na/_bcom ldan 
[\[272a.6\]]'das bdag gis de bsrung bar bya/_yongs su bskyang bar bgyi zhing dam pa ci 'tshal ba yang stsal bar bgyi ste/_longs spyod dang /_dbang phyug dag gis mi 'brel bar bgyi/_thab mo dang /_'gyed pa dang /_khrag khrug dang /_'khrug glong dag las rgyal bar 
[\[272a.7\]]bgyi/_/tshe phun sum tshogs pa nye bar bsgrub par bgyi/_de'i yul dang grong khyer dag kyang yongs su bskyang bar bgyi lags kyis/_de'i slad du bcom ldan 'das kyis bdag la rjes su gnang bar mdzad du gsol/_na maHsarba ta thA ga tA nAn/_sarba bo d+hi sa twA nAn/_na 
[\[272b\]]
[\[272b.1\]]ma Ar+yA ba lo ki te shwa ra/_badzra pA Ni pra b+h+r-i tI nAn/_tad+ya thA/_oM ma hA de bi/_b+hi me b+hI ma ma te/_dza ye dza yA ba he ya sho ba ti/_ya sho dza be/_te dza dza be/_byA ka ra Na prA pa te/_sarba satwa a ba lo ki te/_kri pa te dza ba hu le/_ta thA ga te a nu dz+nyA tam pA la ya/_sma ra pra ti dz+nyA ma/_
[\[272b.2\]]bud d+ha a d+hiSh+ThA ne na/_de hi me ba ran/_sid d+hiM ku ru/_de bi ma hA de bis t+ya be tsa na de bi b+hi me/_/sa t+ya ba tsa na pra teSh+Thi te gu h+ya ni bA si ni swA hA/_bcom ldan 'das bdag gis sems can thams cad kyi don du de bzhin gshegs pas byin gyis brlabs shing de bzhin gshegs pas rjes su 
[\[272b.3\]]gnang ba'i gsang sngags gzhi 'di dag smras lags te/_de bzhin gshegs pa'i spyan sngar me tog dang /_bdug spos dang /_spos dang /_mar me dag gis mchod pa bgyis la/_phyogs bzhir yang 'o thug dang /_ro sna tshogs dang ldan pa'i gtor ma dag stsal te/_ci dang ci 'tshal 
[\[272b.4\]]ba yid la bgyis shing bzlas brjod lan brgya rtsa brgyad kyis mchod pa bgyis na/_re ba de dang de dag thams cad yongs su rdzogs par bgyis lags so/_/gang la la bdag rang gis gzugs mthong bar 'tshal ba des tshes brgyad kyi gdugs la ras dkar po sar pa kha tshar ma bkum 
[\[272b.5\]]pa skra ma mchis pa la ri mo mkhan gtsang ma 'phags pa'i yan lag brgyad yongs su bzung ba'i tshon rtsi spyin dang ma 'bags pa snod sar pa'i nang du stsal bas/_dbus su de bzhin gshegs pa'i sku gzugs chos ston pa'i tshul du bzhugs pa bri bar bgyi'o/_/g.yas phyogs su 'phags 
[\[272b.6\]]pa spyan ras gzigs dbang phyug chos kyi 'bel ba'i gtam ston pa bri bar bgyi'o/_g.yon phyogs su ni lha mo chen mo 'jigs byed ma 'dam bu mda' rgyu'i mdog ltar dkar sham du mchis la/_rad pa dkar po 'tshal ba/_rgyan thams cad kyis brgyan pa/_ril ba dang /_bgrang phreng 
[\[272b.7\]]thogs shing yang dag par dbugs 'byin pa'i tshul du mchis pa bri bar bgyi'o/_/de nas rig sngags 'chang gtsang mas sngar bsnyen pa bgyi la tshes brgyad nas tshes bco lnga'i bar du mchod rten sku gdung dang bcas pa'i gnas su me tog dang /_bdug spos dang /_spos dang /_me tog phreng dag gis mchod 
[\[273a\]]
[\[273a.1\]]pa bgyi zhing /_phyogs bzhir yang 'o thug dang /_zho dang /_'bras chan gyi gtor ma dag gtor la/_me tog dang /_bdug spos dang /_mar me sna tshogs dag gis mchod pa rgya cher bgyi zhing lha bshos dkar po dag kyang phul la/_gtor ma ro sna tshogs 
[\[273a.2\]]dang ldan pa dang /_gzhan yang ci 'byor pa dag stsal nas sems can thams cad la byams pa'i sems dang /_snying rje'i sems kyis sna ma'i me tog brgya rtsa brgyad la bzlas brjod lan brgya rtsa brgyad bgyi zhing re re nas lha mo chen mo 'jigs byed ma'i gzugs de la 'phang bar bgyi'o/_/de nas 
[\[273a.3\]]bdag der rang gi gzugs kyis gnas par bgyi/_dam pa ci 'tshal ba yang stsal bar bgyi ste/_rgyal srid kyi dbang phyug dang /_nam mkha' la mchi ba dang /_gter lta 'tshal ba dang /_nor sgyur 'tshal ba dang /_rig sngags 'chang nyid dang /_dus ma lags par 'gum pa bzlog pa dang /_
[\[273a.4\]]bro nad thams cad rab tu zhi bar bgyi ba dang /_pha rol gyi dmag tshogs rab tu gzhom pa dang /_bu mchis par bgyi ba dang /_nor 'du bar bgyi ba dang /_sems can thams cad la byams pa skye ba dang /_gzhan yang ci 'tshal ba'i las dag kyang bgyi lags so/_/bcom ldan 'das gal te dam 
[\[273a.5\]]pa'i chos spong ba dang /_sangs rgyas dang /_chos dang /_dge 'dun dag la the tsom du gyur pa gang lags pa ma gtogs par mtshams ma mchis pa lnga bgyid pa zhig lags na yang bdag gis re ba thams cad yongs su rdzogs par ma bgyis par gyur na/_bcom ldan 'das bdag bla na 
[\[273a.6\]]med pa yang dag par rdzogs pa'i byang chub tu mngon par rdzogs par 'tshang rgya bar ma gyur cig_/bcom ldan 'das kyis bka' stsal pa/_sring mo legs so legs so/_/sring mo khyod sems can thams cad kyi don dang /_phan pa dang bde ba'i phyir zhugs shing /_chos kyi rnam 
[\[273a.7\]]grangs 'di yang yun ring du gnas par bya ba'i phyir zhugs pa ni yang khyod legs so/_/sring mo de'i phyir khyod kyis rtag tu dam bcas pa 'di dran par gyis shig_/de nas de'i tshe sa chen po 'di rab tu g.yos shing lha'i me tog gi char dag kyang mngon par rab tu bab pa dang /_thams 
[\[273b\]]
[\[273b.1\]]cad dang ldan pa'i 'khor de dag gis kyang legs so zhes bya ba byin te/_sring mo legs so legs so/_/khyod kyis sems can thams cad kyi re ba thams cad yongs su rdzogs par 'gyur ba'i dam bca' ba 'di ni legs par smras so/_/de nas bcom ldan 'das la byang 
[\[273b.2\]]chub sems dpa' sems dpa' chen po 'phags pa spyan ras gzigs dbang phyug gis 'di skad ces gsol to/_/bcom ldan 'das ci rigs kyi bu'am/_rigs kyi bu mo de chos kyi rnam grangs 'di yi ger 'dri ba dang /_yi ger 'drir stsol ba dang /_klog pa dang /_mchod 
[\[273b.3\]]pa dang /_yang dag par ston pa dang /_'don pa dang /_mchid ton du bgyid pa des bsod nams 'thob par 'gyur lags sam/_bcom ldan 'das kyis bka' stsal pa/_'phags pa spyan ras gzigs dbang phyug de'i phyir de khyod nyid la dri yis khyod kyis ji ltar bzod pa 
[\[273b.4\]]de bzhin du lan thob shig_/spyan ras gzigs dbang phyug gis gsol pa/_bcom ldan 'das de bzhin gshegs pa la ni ma gzigs pa'am/_ma gsan pa'am/_ma dgongs pa dang /_rnam par mi mkhyen pa mi mnga' bas bcom ldan 'das nyid kyis bka' stsal du gsol/_
[\[273b.5\]]bcom ldan 'das kyis bka' stsal pa/_rigs kyi bu chos kyi rnam grangs 'di yi ger 'dri ba dang /_yi ger 'drir 'jug pa dang /_klog pa dang /_mchod pa dang /_yang dag par ston pa dang /_'don pa dang /_kha don du byed pa las bsod nams 'thob par 'gyur ba gang yin pa de ni 
[\[273b.6\]]dpes brjod par yang mi nus so/_/de ci'i phyir zhe na/_gos dang /_rgyan dang /_dbyig dang /_gser dang /_nor bu dang /_mu tig dag gis sems can thams cad kyi bsam pa ji lta ba bzhin du yongs su rdzogs par byas te rtser bcug kyang sems can de dag skye ba dang /_rga ba dang /_
[\[273b.7\]]na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dag las yongs su thar bar mi 'gyur ba nyid yin zhing /_lo 'bum du 'dod pa'i yon tan lnga po dag gis rtser bcug kyang sems can de dag sems can dmyal ba 
[\[274a\]]
[\[274a.1\]]dang /_dud 'gro'i skye gnas dang /_gshin rje'i 'jig rten dang /[ {]yi dgas [,]yi dwags [}]kyi yul dag las yongs su thar bar mi 'gyur ba nyid de/_sems can rnams kyi phyir chos kyi rnam grangs 'di nyan cing mchod pa byed pa dang /_yang dag par bstan 
[\[274a.2\]]te/_de'i don kyang mnyan cing nan tan gyis sgrub par byed pa ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dag dang /_sems can dmyal ba dang /_dud 
[\[274a.3\]]'gro'i skye gnas dang /_gshin rje'i 'jig rten thams cad las yongs su thar ba kho nar 'gyur bas de'i phyir/_de bzhin gshegs pas 'di'i bsod nams kyi tshad kyi dpe mi mdzad do/_/rigs kyi bu gang gis chos kyi rnam grangs 'di dang /_chos smra ba dang /_'dzin pa dang /_
[\[274a.4\]]klog pa dang /_yi ger 'dri ba dang /_mchod pa byed pa de dag gi phyir/_dbyig yungs 'bru tsam yongs su gtong bar byed dam/_me tog gcig gam/_'bras bu gcig gam/_ba dan nam/_rol mo'i sgra'am/_spos sam/_gos sam/_rgyan 
[\[274a.5\]]gcig tsam zhig yongs su gtong bar byed dam/_yi ger 'dri ba'am/_yi ger 'drir 'jug gam/_'chang ngam/_klog gam/_mchod pa byed dam/_yang dag par ston tam/_bsnyen bkur byed dam/_gzhan dag la yang rgya cher yang dag par rab tu ston 
[\[274a.6\]]par byed pa gang yin pa dang /_gang gis de bzhin gshegs pa 'khor dang bcas pa mngon sum du bzhugs pa la lo 'bum du me tog dang /_bdug spos dang /_spos dang /_me tog phreng dang /_byug pa dang /_gdugs dang /_rgyal mtshan dang /_ba dan dag gis 
[\[274a.7\]]mchod pas/_mchod par byed/_rjed par byed cing /_bde ba'i yo byad thams cad kyis bsnyen bkur byed pa dang /_gtsug lag khang dang /_'chag sa dang /_skyed mos tshal dag byed du bcug gam/_de bzhin gshegs pa'i phyir rin po che sna bdun gyi mchod 
[\[274b\]]
[\[274b.1\]]rten 'phang du dpag tshad phyed pa brgya'am stong byed du bcug ste/_de dag la lo 'bum du mchod pa dag gis mchod par byed pa bas/_gang chos kyi rnam grangs 'di yi ger 'dri ba dang /_yi ger 'drir 'jug pa dang /_'chang ba dang /_klog pa dang /_
[\[274b.2\]]'don pa dang /_mchod pa byed pa dang /_yang dag par ston pa de ni de bas ches bsod nams mngon par 'du bya ba ches mang du skye bar 'gyur gyi/_de bzhin gshegs pa la mngon sum du mchod pa byed pa de ni de lta ma yin la/_sems can thams cad la sbyin pa 
[\[274b.3\]]byin zhing 'dod pa'i yon tan lnga po dag gis rtser bcug pa yang de lta ma yin no/_/de lta bas na rigs kyi bu dang /_rigs kyi bu mo dang /_rgyal po dang /_rgyal bu dang /_blon po chen po dang /_blon po de dag gis rtag par rgyun du chos kyi rnam grangs 'di mchod par 
[\[274b.4\]]bya'o/_/gang chos kyi rnam grangs 'di sgrogs par byed pa dang /_rjod par byed pa dang /_don kyang nye bar sgrub par byed pa'i dge ba'i bshes gnyen de dag la yang de bzhin gshegs pa nyid du 'du shes bskyed par bya zhing /_de dag gis bsnyen bkur byas te chos 
[\[274b.5\]]kyi rnam grangs 'di mnyan par bya/_gzung bar bya/_bcang bar bya/_bklag par bya/_yid la bya zhing 'di ltar sems bskyed par yang bya ste/_bdag cag don med pa la don du 'du shes pa dang /_mi rtag pa la rtag par 'du shes pa dang /_sdug bsngal ba la bde 
[\[274b.6\]]bar 'du shes shing /_lam ma yin par zhugs pa la/_lam nye bar ston pa gang yin pa dang /_bdag cag sems can dmyal ba dang /_dud 'gro'i skye gnas dang /_gshin rje'i 'jig rten las yongs su thar bar bya ba'i phyir/_de bzhin gshegs 
[\[274b.7\]]pa'i mdzad pa byed pa gang yin pa de ni bdag gis rnyed pa legs par rnyed do/_/snyam du sems bskyed par yang bya'o/_/spyan ras gzigs dbang phyug gis gsol pa/_bcom ldan 'das chos kyi rnam grangs 'di ni sems can thams cad la de bzhin gshegs pa'i 
[\[275a\]]
[\[275a.1\]]mdzad pa mdzad pa chen pos yang dag par bshad lags so/_/bcom ldan 'das kyis bka' stsal pa/_rigs kyi bu chos kyi rnam grangs 'di ni phyi ma'i dus phyi ma'i tshe na/_lho phyogs kyi rgyud na spyod par 'gyur te/_der yang dge 
[\[275a.2\]]slong dang /_dge slong ma dang /_dge bsnyen dang /_dge bsnyen ma dang /_rgyal po dang /_rgyal bu dang /_blon po chen po dang /_blon po snod du gyur pa mchod pa byed pa/_'dzin par byed pa/_klog par byed pa dag 'byung bar 'gyur zhing /_dad par 'gyur/_
[\[275a.3\]]yid ches par 'gyur ro/_/gal te byang dang /_shar dang /_nub phyogs kyi rgyud dag na spyod par 'gyur na/_yang de na gang dag nyan par mi byed pa dang /_dad par mi byed pa dang /_yid ches par mi byed pa dang /_mchod par mi byed pa dang /_brtson 'grus zhan 
[\[275a.4\]]pa dang /_brjed ngas pa dang /_bu smad dang /_bran dang /_bran mo dang /_longs spyod dang /_dbang phyug dang /_bzhad gad dang /_'jo sgeg dang /_bro dang /_gar dang /_glu sna tshogs kyis rnam par g.yengs shing /_phrag dog dang /_ser sna'i dran 
[\[275a.5\]]pas nyan par mi byed/_yid ches par mi byed pa'i sems can de dag ni bdud kyi las la mngon par brtson pa yin te/_de dag ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi 
[\[275a.6\]]bde ba dang /_'khrug pa dag dang /_sems can dmyal ba dang /_dud 'gro'i skye gnas dang /_gshin rje'i 'jig rten dang /[ {]yi dgas [,]yi dwags [}]kyi yul rnams las yongs su mi thar ba kho nar 'gyur ro/_/de lta bas na rigs kyi bu dang /_rigs kyi bu mo bdag nyid 
[\[275a.7\]]ngan song thams cad las yongs su thar bar 'dod pa de dag gis bsnyen bkur byas te/_chos kyi rnam grangs 'di mchod par bya zhing /_gzhan dag la yang yang dag par bstan par bya/_yid la yang gzung bar bya'o/_/khrag khrug dang /_'khrug klong dang /_rmi 
[\[275b\]]
[\[275b.1\]]lam ngan pa dang /_ltas ngan pa dag dang /_dus ma yin par 'chi ba dang /_gnag nad dang /_phyugs nad dang /_mi nad dag dang /_nad dang /_'jigs pa dang /_gnod pa sna tshogs dag la yang chos kyi rnam grangs 'di mchod pa byas te/_bklag 
[\[275b.2\]]par bya'o/_/rgyal mtshan btsugs la me tog dang /_bdug spos dang /_spos dang /_rol mo'i sgra sna tshogs dag gis mchod cing phyogs bzhir gtor ma gtor la me tog dang /_bdug spos dang /_spos dag gis phyag byas te 'jug par byas na/_der yams kyi 
[\[275b.3\]]nad dang /_gnod pa dang /_'go ba'i nad thams cad kyang rab tu zhi bar 'gyur ro/_/de nas de'i tshe bcom ldan 'das kyis tshigs su bcad pa 'di dag bka' stsal to/_/sngon gyi srid par 'dren pas gang gsungs shing /_/sems can thams cad rjes su gzung 
[\[275b.4\]]ba'i phyir/_/da ltar ngas kyang khyod la bshad pa yi/_/ting 'dzin 'di ni zung shig kun dga' bo/_/sangs rgyas chos dang dge 'dun dkon mchog la/_/gang gis khams gsum sbyin par byin pa bas/_/mdo sde 'di la mchod pa 
[\[275b.5\]]byas na ni/_/sbyin pas de yi dper yang mi phod do/_/gang gis sangs rgyas la ni dad byas te/_/tshad med gtsug lag khang dag brtsigs pa bas/_/gang zhig mdo 'di 'dzin pa gang yin pa/_/de ni de bas bsod nams mang por 
[\[275b.6\]]'gyur/_/gang zhig me tog gcig tsam 'thor byed cing /_/gos dang phreng ba byug pa de bzhin te/_/ting 'dzin 'di la bsnyen bkur byed gyur na/_/bsod nams tshogs char snga ma de mi 'gyur/_/gang gis mdo sde 'di la mchod pa'i phyir/_/
[\[275b.7\]]kAr ShA pa Na'i sbyin pa sbyin byed cing /_/byang chub phyir ni byams pa'i sems bskyed na/_/de ni de bas bsod nams mang po 'thob/_/byang chub sems dpa' gang gis sems can la/_/ting 'dzin 'di bshad lung phog de bzhin du/_/
[\[276a\]]
[\[276a.1\]]bla med byang chub phyir ni bkod gyur na/_/de yi bsod nams dper yang mi bzod 'gyur/_/de ltas phan yon 'di dag thos nas kyang /_/sems can kun la de bzhin byams byas te/_/mdo 'di gzung zhing yi ger bri bar bya/_/
[\[276a.2\]]bklag par bya zhing de bzhin bshad par bya/_/rga dang de bzhin na 'chis gnod gyur cing /_/sdug bsngal rab drag brgya yis yongs gdungs la/_/sems dmyal [{]yi dgas [,]yi dwags [}]rnams su skye ba na/_/phyi ma'i dus na 'gyod par gyur ta re/_/'chi ba'i dus 
[\[276a.3\]]na yid skrag 'jigs gyur la/_/yang dang yang du sdam pa 'don byed cing /_/bdag gi dpung gnyen skyabs su su 'gyur zhes/_/byis pa'i blo can phan tshun rtog ga re/_/gang phyir de bzhin gshegs pa ma mchod cing /_/sangs rgyas chos dang 
[\[276a.4\]]dge 'dun nor 'phrogs pa/_/mi bzad gshin rje'i 'jig rten khrid 'gyur zhing /_/phyin chad rtag tu skyabs 'gyur 'ga' yang med/_/bu smad yod min nye du rtsa lag med/_/yul 'khor yod min bzhad gad 'jo sgeg med/_/nor dang 
[\[276a.5\]]'bru dang de bzhin gos dang rgyan/_/kun spangs sdug bsngal yang dang yang mi zad/_/ting 'dzin 'di la dad par ma byas pas/_/de 'dra'i sdug bsngal mi zad myong 'gyur bas/_/sdug bsngal 'di dang phan yon de thos na/_/byis pa'i blo 
[\[276a.6\]]yang su zhig dang mi skyed/_/de phyir rtag tu dge slong pho mo dang /_/dge bsnyen rnams dang rgyal pos khor zug dang /_/mdo sde 'di ni rtag tu gzung bya zhing /_/'dzin pa la yang rtag tu bsnyen bkur bya/_/de nas bcom ldan 'das la tshe dang ldan 
[\[276a.7\]]pa kun dga' bos 'di skad ces gsol to/_/bcom ldan 'das bdag gis chos kyi rnam grangs 'di gzung lags te/_ston pa'i 'du shes kyis bcang bar bgyi zhing /_sems can thams cad la yang dag par bstan par bgyi lags so/_/
[\[276b\]]
[\[276b.1\]]bcom ldan 'das kyis bka' stsal pa/_kun dga' bo gal te khyod kyis ngas chos gang bstan pa mnyan te/_kun bzung ba de dag thams cad 'chang bar mi byed/_klog par mi byed/_rgyas par mi byed kyang /_des ni khyod kyis nga la nyes 
[\[276b.2\]]pa byas par mi 'gyur zhing /_gus par ma mnyan par yang mi 'gyur la/_nyan thos nyid ma yin par yang mi 'gyur gyi/_chos kyi rnam grangs 'di 'chang bar mi byed/_klog par mi byed/_mchod par mi byed/_yang dag par ston par mi byed/_yid 
[\[276b.3\]]la mi byed na ni/_des na khyod kyis nga la nyes pa byas par 'gyur zhing /_gus par ma mnyan par yang 'gyur la/_nyan thos nyid yin par yang mi 'gyur ro/_/kun dga' bo de lta bas na khyod kyis phu dud byas te/_chos kyi rnam grangs 'di bcang bar bya'o/_/
[\[276b.4\]]'di ni phyi ma'i dus phyi ma'i tshe na/_sems can thams cad la de bzhin gshegs pa'i bla na med pa yang dag par rdzogs pa'i byang chub kyis/_de bzhin gshegs pa'i mdzad pa byed par 'gyur ro/_/bcom ldan 'das kyis chos kyi rnam grangs 'di bshad pa na/_srog 
[\[276b.5\]]chags drug khri len pa med par zag pa rnams las/_sems rnam par grol lo/_/byang chub sems dpa' bdun brgyas ni/_ting nge 'dzin thob par gyur to/_/lnga brgyas ni sangs rgyas kyi zhing tha dad par skye bar lung bstan pa thob par gyur to/_/srog 
[\[276b.6\]]chags dgu khri ni/_nyon mongs pa thams cad las rnam par grol te/_mi khom pa dang /_ngan song dang /_ngan 'gro thams cad spangs so/_/de nas bcom ldan 'das la byang chub sems dpa' sems dpa' chen po 'phags pa spyan ras gzigs dbang phyug 
[\[276b.7\]]gis yang 'di skad ces gsol to/_/bcom ldan 'das chos kyi rnam grangs 'di ni/_slad ma'i dus slad ma'i tshe na/_rigs kyi bu dang /_rigs kyi bu mo nyan par bgyid pa dang /_'dzin par bgyid pa dang /_ri mor bgyid pa dang /_mchod par bgyid pa 
[\[277a\]]
[\[277a.1\]]de dag dang /_yi ger 'dri bar bgyid pa de dag la/_de bzhin gshegs pa'i mdzad pa bgyid par 'gyur te/_de dag kyang ji lta bu 'tshal ba'i sangs rgyas kyi zhing tha dad pa dag tu lung bstan pa lags so/_/slad ma'i dus slad ma'i tshe na/_
[\[277a.2\]]sems can gang bzhad gad dang /_'jo sgeg dang /_gar dang /_bro dang /_glu dang /_rol mo'i sgra dag la sna tshogs su g.yeng ba/_'dod chags dang /_zhe sdang dang /_gti mug gi mun pa che ba/_rtsed mo la dga' bar 'du shes pa/_mi 
[\[277a.3\]]rtag pa la/_rtag par 'du shes pa/_phrag dog dang /_ser snas yongs su zin cing /_mchod par mi bgyid/_ri mor mi bgyid/_dad par mi bgyid/_glo ba ches par mi bgyid/_'chang bar mi bgyid/_klog par mi bgyid/_
[\[277a.4\]]nyan par mi bgyid/_nan tan gyis sgrub par mi bgyid pa de dag ni ngal ba 'di yid byung bar bgyis shing /_sngon gyi las kyi 'bras bu de yongs su bas par bgyis nas/_sdug bsngal ba dang /_yid mi bde ba sna tshogs dang /_sems can dmyal ba'i sdug 
[\[277a.5\]]bsngal dag nyams su myong bar 'gyur zhing /_der yang bskal pa bye ba brgya phrag du mar sdug bsngal nyams su myong nas/_yang slar sems can dmyal ba dang /_dud 'gro'i skye gnas dang /_gshin rje'i 'jig rten rnams su skye bar 'gyur lags te/_mi dge 
[\[277a.6\]]ba'i bshes gnyen gyi dbang gis/_yun ring por rjes su 'gyod par 'gyur lags so/_/de lta lags pas na lus dang /_ngag dang /_yid legs par bsdam par bgyi zhing /_sangs rgyas dang /_chos dang /_dge 'dun dag la yang 
[\[277a.7\]]dad pa mi phyed par bgyi/_sems can thams cad la yang byams pa'i sems dang /_phrag dog dang /_ser sna dang /_'chal pa'i tshul khrims yongs su spangs pa'i sems dang /_khro ba yongs su spangs pa'i sems su bgyi lags so/_/de nas ji 
[\[277b\]]
[\[277b.1\]]ltar lhags pa'i 'khor de dag gis rang rang gi bsod nams mngon par 'du bya ba dag gis/_de bzhin gshegs pa la lha'i me tog dang /_bdug spos dang /_spos dang /_me tog phreng dang /_byug pa dang /_na bza' dang /_rgyan dag dang /_
[\[277b.2\]]a la la zhes ca co dang /_ga zha'i sgra dag dang /_lha'i sil snyan dang /_pheg rdob pa dang /_glu dbyangs dag gis mchod pa byas nas/_legs so zhes bya ba gsol te/_bcom ldan 'das legs so legs so/_/sems can thams cad kyi 
[\[277b.3\]]don dang /_de bzhin gshegs pa'i bstan pa yun ring du gnas par bgyi ba'i slad du/_chos kyi rnam grangs chen po 'di shin tu legs par bka' stsal lags so/_/de nas bcom ldan 'das la/_tshe dang ldan pa kun dga' bos 'di skad ces gsol to/_/
[\[277b.4\]]bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir/_khyod kyis chos kyi rnam grangs 'di/_de bzhin gshegs pa thams cad kyis rjes su 
[\[277b.5\]]gnang ba dang /_byang chub sems dpa'i sa gnon pa zhes bya bar yang zung shig_/rdzu 'phrul gyi rnam par 'phrul pa 'dus pa chen po zhes bya bar yang zung shig_/de bzhin gshegs pa thams cad kyis byin gyi rlabs sems can la gzigs shing /_sangs rgyas 
[\[277b.6\]]kyi zhing gi bkod pa kun tu ston pa zhes bya bar yang zung shig_/bcom ldan 'das kyis de skad ces bka' stsal nas/_'phags pa spyan ras gzigs dbang phyug dang /_'jam dpal dang /_lag na rdo rje la sogs pa/_byang chub sems dpa' sems 
[\[277b.7\]]dpa' chen po de dag thams cad dang /_nyan thos chen po de dag thams cad dang /_brgya byin dang /_tshangs pa dang /_'jig rten skyong ba de dag thams cad dang /_rgyal po chen po bzhi dang /_gnod sbyin chen mo dpe med ma dang /_dri med 'od dang /_'od 
[\[278a\]]
[\[278a.1\]]can ma dang /_'jigs byed ma dang /_dpal ldan ma dang /_dung can ma dang /_'phrog ma la sogs pa de dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[278a.2\]]mi 'am ci dang /_lto 'phye chen po de dag thams cad dang /_thams cad dang ldan pa'i 'khor ji ltar lhags pa de dag dang /_dge slong dang /_dge slong ma dang /_dge bsnyen dang /_dge bsnyen ma'i 'khor rnams yi rangs te/_bcom ldan 'das kyis 
[\[278a.3\]]gsungs pa la mngon par bstod do/_/'phags pa de bzhin gshegs pa thams cad kyis byin gyi rlabs sems can la gzigs shing sangs rgyas kyi zhing gi bkod pa kun tu ston pa zhes bya ba theg pa chen po'i mdo rdzogs so//_//
[\[278a.4\]]rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sdes zhus te gtan la phab pa/_ban de klu'i rgyal mtshan gyis bsgyur cing zhus te gtan la phab pa//_//
