[\[1a\]]
[\[1a.1\]]@#/_/khri brgyad ga pa bzhugs so/_/
[\[1b\]]
[\[1b.1\]]@##/_/shes rab kyi pha rol tu phyin pa khri brgyad stong pa/_bam po bzhi bcu rtsa lnga pa/_gsol pa/_bcom ldan 'das byang chub sems dpa' sems dpa' chen pos ji ltar shes rab 
[\[1b.2\]]kyi pha rol tu phyin pa la spyad par bgyi/_ji ltar shes rab kyi pha rol tu phyin pa mngon par bsgrub par bgyi/_ji ltar shes rab kyi pha rol tu phyin pa bsgom par bgyi lags/_bcom ldan 'das kyis 
[\[1b.3\]]bka' stsal pa/_rab 'byor gzugs zhi ba dang /_gzugs ya ma brla dang /_gzugs gsog dang /_gzugs snying po med pas shes rab kyi pha rol tu phyin pa la spyad par bya'o/_/tshor ba dang /_
[\[1b.4\]]'du shes dang /_'du byed rnams dang /_rnam par shes pa zhi ba dang /_rnam par shes pa ya ma brla dang /_rnam par shes pa gsog dang /_rnam par shes pa snying po med pas shes rab kyi pha rol 
[\[1b.5\]]tu phyin pa la spyad par bya'o/_/gang yang 'di skad du ji ltar shes rab kyi pha rol tu phyin pa mngon par bsgrub par bgyi zhes zer ba ni/_nam mkha' ltar stong pa nyid mngon par sgrub pas shes rab kyi pha 
[\[2a\]]
[\[2a.1\]]rol tu phyin pa mngon par bsgrub par bya'o/_/gang yang 'di skad du ji ltar shes rab kyi pha rol tu phyin pa bsgom par bgyi/_zhes zer ba ni nam mkha' ltar stong pa nyid sgom pas/_shes rab kyi pha rol tu phyin pa bsgom par bya'o/_/gsol pa/_bcom 
[\[2a.2\]]ldan 'das byang chub sems dpa' sems dpa' chen pos shes rab kyi pha rol tu phyin pa la yun ring po ji srid cig tu spyad na/_shes rab kyi pha rol tu phyin pa la spyad pa lags/_bcom ldan 'das kyis bka' stsal pa/_rab 'byor sems dang po bskyed pa nas bzung 
[\[2a.3\]]ste/_byang chub kyi snying po la 'dug gi bar du shes rab kyi pha rol tu phyin pa la spyad par bya'o/_/de ltar mngon par bsgrub par bya'o/_/de ltar bsgom par bya'o/_/gsol pa/_bcom ldan 'das ci sems kyi rgyun ma chad cing /_ma bral bar rjes su 'brel bas 
[\[2a.4\]]spyad par bgyi lags sam/_bka' stsal pa/_rab 'byor yid la byed pa gzhan dag gi go skabs mi dbye bar shes rab kyi pha rol tu phyin pa la spyad par bya'o/_/rnam pa thams cad mkhyen pa nyid yid la byed pa mi dor bar shes rab kyi pha rol tu phyin pa la spyad par bya zhing /_
[\[2a.5\]]shes rab kyi pha rol tu phyin pa mngon par bsgrub par bya/_shes rab kyi pha rol tu phyin pa bsgom par bya ste/_ci nas kyang sems dang sems las byung ba'i chos rnams mi rgyu ba de ltar shes rab kyi pha rol tu phyin pa la spyad par bya'o/_/de ltar mngon par bsgrub par bya'o/_/
[\[2a.6\]]de ltar bsgom par bya'o/_/gsol pa/_bcom ldan 'das ci byang chub sems dpa' sems dpa' chen po shes rab kyi pha rol tu phyin pa la spyad pa dang /_shes rab kyi pha rol tu phyin pa mngon par bsgrub pa dang /_shes rab kyi pha rol tu phyin pa bsgoms pas rnam 
[\[2b\]]
[\[2b.1\]]pa thams cad mkhyen pa nyid thob par 'gyur lags sam/_bka' stsal pa/_rab 'byor de ni ma yin no/_/gsol pa/_bcom ldan 'das 'o na ma bsgoms pas lags sam/_bka' stsal pa/_rab 'byor de ni ma yin no/_/gsol pa/_bcom ldan 'das 'o na 
[\[2b.2\]]bsgoms kyang bsgoms la/_ma bsgoms kyang ma bsgoms pas lags sam/_bka' stsal pa/_rab 'byor de ni ma yin no/_/gsol pa/_bcom ldan 'das 'o na bsgoms pa yang ma lags/_ma bsgoms pa yang ma lags pas lags sam/_bka' stsal pa/_rab 
[\[2b.3\]]'byor de ni ma yin no/_/gsol pa/_bcom ldan 'das 'o na ji ltar rnam pa thams cad mkhyen pa nyid thob par 'gyur lags/_bka' stsal pa/_rab 'byor de bzhin nyid ji lta ba bzhin du'o/_/gsol pa/_de bzhin nyid ji lta bu lags/_bka' stsal pa/_yang dag pa'i 
[\[2b.4\]]mtha' ji lta ba bzhin no/_/gsol pa/_yang dag pa'i mtha' ji lta bu lags/_bka' stsal pa/_chos kyi dbyings ji lta ba bzhin no/_/gsol pa/_chos kyi dbyings ji lta bu lags/_bka' stsal pa/_bdag gi khams ji lta ba dang /_sems can gyi khams ji lta ba dang /_
[\[2b.5\]]srog gi khams ji lta ba dang /_gang zag gi khams ji lta ba bzhin no/_/gsol pa/_bcom ldan 'das bdag gi khams dang /_gang zag gi khams kyi bar dag ji lta bu lags/_bka' stsal pa/_rab 'byor 'di ji snyam du sems/_bdag gam/_sems can dag dmigs 
[\[2b.6\]]su yod snyam 'am/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_rab 'byor ba dag gam/_sems can dmigs su med na/_ji ltar sems can gyi khams gdags par bya ste/_rab 'byor de ltar sems can du 'dogs 
[\[2b.7\]]par mi byed/_shes rab kyi pha rol tu phyin par yang 'dogs par mi byed/_chos thams cad du yang 'dogs par mi byed/_rnam pa thams cad mkhyen pa nyid thob par 'gyur ro/_/gsol pa/_bcom ldan 'das kyi shes rab kyi pha rol tu phyin pa gdags su ma mchis pa 
[\[3a\]]
[\[3a.1\]]lags sam/_bsam gtan gyi pha rol tu phyin pa dang /_brtson 'grus kyi pha rol tu phyin pa dang /_bzod pa'i pha rol tu phyin pa dang /_tshul khrims kyi pha rol tu phyin pa yang gdags su ma mchis pa lags sam/_sbyin pa'i pha rol tu phyin pa yang gdags su ma mchis 
[\[3a.2\]]pa lags sam/_bcom ldan 'das kyis bka' stsal pa/_rab 'byor shes rab kyi pha rol tu phyin pa ni gdags su med pa yin no/_/'dus byas sam/_'dus ma byas sam/_nyan thos kyi chos sam/_rang sangs rgyas kyi chos sam/_chos thams cad kyi bar dag kyang gdags su 
[\[3a.3\]]med pa yin no/_/gsol pa/_bcom ldan 'das gal te chos thams cad gdags su ma mchis pa lags na/_bcom ldan 'das ci'i slad du sems can dmyal ba gdags su mchis par gyur/_dud 'gro'i skye gnas gdags su mchis par gyur/_gshin rje'i 'jig rten gdags su 
[\[3a.4\]]mchis par gyur/_mi dang lha gdags su mchis par gyur/_rgyun tu zhugs pa dang /_dgra bcom pa nyid kyi bar dang /_rang sangs rgyas dang /_bla na med pa yang dag par rdzogs pa'i sangs rgyas gdags su mchis par gyur lags/_bcom ldan 'das kyis bka' stsal pa/_rab 'byor 
[\[3a.5\]]'di ji snyam du sems/_sems can du gdags pa dmigs su yod snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor sems can dmigs su med na/_sems can dmyal ba dang /_dud 'gro'i skye gnas dang /_gshin rje'i 'jig rten dang /_
[\[3a.6\]]lha dang /_mi dang /_rgyun tu zhugs pa dang /_dgra bcom pa'i bar dang /_rang sangs rgyas dang /_yang dag par rdzogs pa'i sangs rgyas kyi bar dag ji ltar gdags par bya ste/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pas/_de ltar gdags 
[\[3a.7\]]su med pa'i chos rnams la bslab par bya'o/_/gsol pa/_bcom ldan 'das 'o na byang chub sems dpa' sems dpa' chen po shes rab kyi pha rol tu phyin pa la spyod pas/_gzugs la bslab par bgyi lags sam/_tshor ba dang /_'du shes dang /_'du byed rnams dang /_rnam par 
[\[3b\]]
[\[3b.1\]]shes pa la bslab par bgyi lags sam/_rnam pa thams cad mkhyen pa nyid kyi bar la bslab par bgyi lags sam/_bka' stsal pa/_rab 'byor gzugs la dor ba med pa dang /_bsnan pa med par bslab par bya'o/_/rnam pa thams cad mkhyen pa nyid kyi bar la dor ba med pa dang /_bsnan pa med 
[\[3b.2\]]par bslab par bya'o/_/gsol pa/_bcom ldan 'das ji ltar dor ba ma mchis pa dang /_bsnan pa ma mchis par rnam pa thams cad mkhyen pa nyid kyi bar la bslab par bgyi lags/_bka' stsal pa/_rab 'byor skye ba med pa dang /_'gag pa med par bslab par bya'o/_/gsol pa/_
[\[3b.3\]]bcom ldan 'das ji ltar gzugs la skye ba ma mchis pa dang /_'gag pa ma mchis par bslab par bgyi/_bcom ldan 'das ji ltar rnam pa thams cad mkhyen pa nyid kyi bar la skye ba ma mchis pa dang /_'gag pa ma mchis par bslab par bgyi lags/_bka' stsal pa/_mngon par 'du bya ba 
[\[3b.4\]]med par te/_'du byed rnams bsgom par yang mi bya/_gzhig par yang mi bya bar bslab par bya'o/_/gsol pa/_bcom ldan 'das ji ltar mngon par 'du bgyi ba ma mchis par bslab par bgyi lags/_bka' stsal pa/_rab 'byor chos rnams rang gi mtshan nyid kyis stong par 
[\[3b.5\]]mthong bas mngon par 'du bya ba med pa la bslab par bya'o/_/gsol pa/_bcom ldan 'das chos thams cad rang gi mtshan nyid kyis stong par ji ltar bslab par bgyi lags/_bka' stsal pa/_gzugs ni gzugs kyis stong par blta'o/_/tshor ba ni tshor bas stong par blta'o/_/
[\[3b.6\]]'du shes ni 'du shes kyis stong par blta'o/_/'du byed rnams ni 'du byed rnams kyis stong par blta'o/_/rnam par shes pa ni rnam par shes pas stong par blta'o/_/mig gi bar ni mig gis stong par blta'o/_/yid kyi bar ni yid kyis stong par blta'o/_/nang stong pa nyid ni nang 
[\[3b.7\]]stong pa nyid kyis stong par blta'o/_/rang gi mtshan nyid stong pa nyid kyi bar ni rang gi mtshan nyid stong pa nyid kyis stong par blta'o/_/bsam gtan rnams ni bsam gtan rnams kyis stong par blta'o/_/'gog pa'i snyoms par 'jug pa'i bar ni 'gog pa'i snyoms par 'jug pas stong 
[\[4a\]]
[\[4a.1\]]par blta'o/_/dran pa nye bar gzhag pa rnams ni dran pa nye bar gzhag pa rnams kyis stong par blta'o/_/byang chub kyi bar ni byang chub kyi bar gyis stong par blta ste/_rab 'byor byang chub sems dpa' sems dpa' chen pos de ltar rang gi mtshan nyid kyis stong pa'i chos thams cad la 
[\[4a.2\]]bslab par bya'o/_/gsol pa/_bcom ldan 'das gal te gzugs ni gzugs kyis stong /_byang chub kyi bar yang byang chub kyis stong lags na/_bcom ldan 'das 'o na byang chub sems dpa' sems dpa' chen po shes rab kyi pha rol tu phyin pa la spyod par ji ltar 'gyur lags/_bka' 
[\[4a.3\]]stsal pa/_rab 'byor spyod pa med pa ni byang chub sems dpa' sems dpa' chen po'i shes rab kyi pha rol tu phyin pa la spyod pa yin no/_/gsol pa/_bcom ldan 'das ci'i slad du spyod pa ma mchis pa/_shes rab kyi pha rol tu phyin pa la spyod pa lags/_bka' stsal pa/_rab 'byor 'di 
[\[4a.4\]]ltar des shes rab kyi pha rol tu phyin pa mi dmigs/_byang chub sems dpa' yang mi dmigs/_spyod pa yang mi dmigs/_gang la spyod pa dang /_gang gis spyod pa dang /_gang du spyod pa de yang mi dmigs te/_rab 'byor de gang la spros pa de dag thams cad mi dmigs pa de ni byang chub sems 
[\[4a.5\]]dpa' sems dpa' chen po'i shes rab kyi pha rol tu phyin pa la spyod pa yin no/_/gsol pa/_bcom ldan 'das gal te spyod pa ma mchis pa/_shes rab kyi pha rol tu phyin pa la spyod pa lags na/_bcom ldan 'das 'o na las dang po pa'i byang chub sems dpa' sems dpa' chen pos shes 
[\[4a.6\]]rab kyi pha rol tu phyin pa la ji ltar spyad par bgyi/_bka' stsal pa/_rab 'byor 'di la las dang po pa'i byang chub sems dpa' sems dpa' chen pos sems dang po bskyed pa nas bzung ste/_de ltar mi dmigs pa'i tshul gyis chos thams cad la bslab par bya zhing /_des sbyin pa sbyin pa 
[\[4a.7\]]na/_mi dmigs pa'i tshul gyis sbyin pa sbyin par bya'o/_/tshul khrims srung ba na/_mi dmigs pa'i tshul gyis tshul khrims bsrung bar bya'o/_/bzod pa sgrub pa na/_mi dmigs pa'i tshul gyis bzod pa bsgrub par bya'o/_/brtson 'grus rtsom pa na mi dmigs pa'i tshul gyis brtson 'grus 
[\[4b\]]
[\[4b.1\]]brtsam par bya'o/_/ting nge 'dzin la snyoms par 'jug pa na mi dmigs pa'i tshul gyis ting nge 'dzin la snyoms par 'jug par bya'o/_/shes rab sgom pa na mi dmigs pa'i tshul gyis shes rab bsgom par bya ste/_rnam pa thams cad mkhyen pa nyid kyi bar du yang de bzhin no/_/gsol pa/_bcom 
[\[4b.2\]]ldan 'das ji tsam gyis na mi dmigs par 'gyur/_ji tsam gyis na dmigs par 'gyur lags/_bka' stsal pa/_ji tsam du gnyis yod pa de tsam du dmigs pa ste/_gnyis su med pa ni mi dmigs pa'o/_/gsol pa/_bcom ldan 'das gnyis zhes bgyi ba gang lags/_bka' stsal pa/_
[\[4b.3\]]mig dang gzugs kyi bar dang /_yid dang chos kyi bar dang /_byang chub dang /_sangs rgyas kyi bar du ste/_rab 'byor de ni gnyis so/_/gsol pa/_bcom ldan 'das gnyis su ma mchis pa gang lags/_bka' stsal pa/_mig dang gzugs kyi bar du med pa dang /_yid dang chos rnams kyi bar 
[\[4b.4\]]du med pa dang /_byang chub dang sangs rgyas kyi bar du med pa ste/_rab 'byor de ni gnyis su med pa'o/_/gsol pa/_bcom ldan 'das kyi dmigs su ma mchis pa mi dmigs lags sam/_'on te gnyis su mchis pa mi dmigs lags/_bka' stsal pa/_rab 'byor dmigs su yod pas 
[\[4b.5\]]mi dmigs pa yang ma yin/_dmigs su med pas mi dmigs pa yang ma yin mod kyi/_rab 'byor 'on kyang dmigs su yod pa dang /_dmigs su med pa mnyam pa nyid ni dmigs su med pa yin te/_rab 'byor byang chub sems dpa' sems dpa' chen pos de ltar dmigs pa dang /_
[\[4b.6\]]dmigs pa med pa mnyam pa nyid la bslab par bya'o/_/de ltar slob pa'i byang chub sems dpa' sems dpa' chen po ni shes rab kyi pha rol tu phyin pa la dmigs pa med par 'gyur ro/_/gsol pa/_bcom ldan 'das gal te byang chub sems dpa' sems dpa' chen po shes rab kyi pha 
[\[4b.7\]]rol tu phyin pa la spyod pa/_dmigs pa la mi chags shing /_mi dmigs pa la yang mi chags pa lags na/_bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pas/_ji ltar sa nas sa yongs su rdzogs par bgyi/_sa nas sa yongs 
[\[5a\]]
[\[5a.1\]]su rdzogs par bgyis nas kyang ji ltar rnam pa thams cad mkhyen pa nyid thob par bgyi lags/_bka' stsal pa/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pa ni dmigs pa la gnas shing sa nas sa yongs su rdzogs par mi 
[\[5a.2\]]byed de/_byang chub sems dpa' sems dpa' chen po shes rab kyi pha rol tu phyin pa la spyod pas/_dmigs pa la gnas nas/_sa nas sa yongs su rdzogs par byed mi nus so/_/de ci'i phyir zhe na/_rab 'byor shes rab kyi pha rol tu phyin pa yang dmigs su med la/_byang chub kyang 
[\[5a.3\]]dmigs su med cing /_gang shes rab kyi pha rol tu phyin pa la spyod pa de yang dmigs su med pa'i phyir te/_rab 'byor byang chub sems dpa' sems dpa' chen pos de ltar shes rab kyi pha rol tu phyin pa la bslab par bya'o/_/gsol pa/_bcom ldan 'das gal te shes rab kyi pha rol tu phyin pa 
[\[5a.4\]]yang dmigs su ma mchis/_byang chub kyang dmigs su ma mchis/_gang byang chub kyi slad du spyod pa de yang dmigs su ma mchis lags na/_'o na byang chub sems dpa' sems dpa' chen po shes rab kyi pha rol tu phyin pa la spyod pas ngo bo nyid dang bral ba'i chos thams cad la 
[\[5a.5\]]'di ni gzugs so//'di ni tshor ba'o/_/'di ni 'du shes so/_/'di ni 'du byed rnams so/_/'di ni rnam par shes pa'o/_/'di ni byang chub kyi bar ro zhes ji ltar rab tu rnam par dbye bar bgyi lags/_bka' stsal pa/_rab 'byor shes rab kyi pha rol tu phyin pa la spyod pa'i byang chub sems dpa' sems dpa' chen po ni 
[\[5a.6\]]ji ltar byas pas gzugs dmigs pa dang /_rnam par shes pa'i bar du dmigs pa dang /_byang chub kyi bar du dmigs par 'gyur ba de ltar chos rnams la rab tu rnam par 'byed par mi byed do/_/gsol pa/_bcom ldan 'das gal te byang chub sems dpa' sems dpa' chen po shes rab kyi pha 
[\[5a.7\]]rol tu phyin pa la spyod pa/_gzugs kyang mi dmigs/_rnam par shes pa'i bar du yang mi dmigs/_byang chub kyi bar du yang mi dmigs lags na/_'o na ji ltar sbyin pa'i pha rol tu phyin pa yongs su rdzogs par bgyis shing /_byang chub sems dpa'i skyon ma mchis par 'jug par 'gyur/_
[\[5b\]]
[\[5b.1\]]byang chub sems dpa'i skyon ma mchis par zhugs nas kyang sangs rgyas kyi zhing yongs su dag par bgyid par 'gyur lags/_sangs rgyas kyi zhing yongs su dag par bgyis nas kyang /_sems can rnams yongs su smin par bgyid par 'gyur lags/_sems can rnams yongs su smin par bgyis 
[\[5b.2\]]nas kyang rnam pa thams cad mkhyen pa nyid thob par 'gyur lags/_rnam pa thams cad mkhyen pa nyid rjes su thob nas kyang /_chos kyi 'khor lo bskor bar 'gyur lags/_chos kyi 'khor lo bskor nas kyang /_sangs rgyas kyi mdzad pa bgyid par 'gyur lags/_sangs rgyas kyi mdzad pa bgyis 
[\[5b.3\]]nas kyang sems can rnams 'khor ba las yongs su thar bar bgyid par 'gyur lags/_bka' stsal pa/_rab 'byor byang chub sems dpa' sems dpa' chen po ni gzugs kyi ched du shes rab kyi pha rol tu phyin pa la mi spyod do/_/byang chub kyi bar gyi ched du shes rab kyi pha rol tu phyin pa la mi 
[\[5b.4\]]spyod do/_/gsol pa/_bcom ldan 'das 'o na gang gi ched du byang chub sems dpa' sems dpa' chen po shes rab kyi pha rol tu phyin pa la spyod pa lags/_bka' stsal pa/_byang chub sems dpa' sems dpa' chen po ni gang gi ched du yang shes rab kyi pha rol tu phyin pa la spyod par mi byed 
[\[5b.5\]]do/_/de ci'i phyir zhe na/_rab 'byor 'di ltar chos thams cad ni ma byas pa/_chos thams cad ni 'gyur ba med pa ste/_shes rab kyi pha rol tu phyin pa de yang ma byas pa dang 'gyur ba med pa yin la/_byang chub kyang ma byas pa dang /_'gyur ba med pa yin zhing /_byang chub sems 
[\[5b.6\]]dpa' yang ma byas pa dang /_'gyur ba med pa yin pa'i phyir te/_rab 'byor de ltar byang chub sems dpa' chen pos ma byas pa dang /_'gyur ba med pa'i tshul gyis shes rab kyi pha rol tu phyin pa la spyad par bya'o/_/gsol pa/_bcom ldan 'das gal te chos thams cad ma bgyis 
[\[5b.7\]]pa dang /_'gyur ba ma mchis pa lags na/_bcom ldan 'das 'o na ji ltar theg pa gsum po nyan thos kyi theg pa dang /_rang sangs rgyas kyi theg pa dang /_sangs rgyas kyi theg pa 'di dag rnam par dgod par 'gyur lags/_bka' stsal pa/_rab 'byor ma byas pa dang /_'gyur 
[\[6a\]]
[\[6a.1\]]ba med pa'i chos rnams la ni rnam par dgod pa gang yang dmigs su med de mngon par 'dus byas pa dang /_mngon par bsags pa'i chos rnams la ni rnam par dgod pa dmigs su yod do/_/de ci'i phyir zhe na/_'di ltar byis pa so so'i skye bo thos pa dang mi ldan pa ni phung po lnga la mngon 
[\[6a.2\]]par zhen te/_gzugs kyi phung po la mngon par zhen par byed/_rnam par shes pa'i phung po'i bar la mngon par zhen par byed/_rnam pa thams cad mkhyen pa nyid kyi bar la mngon par zhen par byed/_gzugs la rlom sems su byed/_gzugs la dmigs par byed/_byang chub kyi bar 
[\[6a.3\]]la rlom sems su byed/_byang chub kyi bar du dmigs par byed pa'i phyir te/_de 'di snyam du bdag ni byang chub mngon par rdzogs par 'tshang rgya bar 'gyur ro/_/bdag gis sems can rnams 'khor ba las yongs su thar bar bya'o snyam du sems so/_/de ci'i phyir zhe na/_rab 'byor 'di ltar gzugs 
[\[6a.4\]]dang /_byang chub kyi bar gang yin pa dag ni sangs rgyas rnams kyi spyan lngas kyang ma dmigs na skyes bu blun po sangs rgyas la skur pa 'debs pa de dag ni sems can rnams 'khor ba las yongs su thar bar bya bar 'dod pa'i phyir ro/_/de skad ces bka' stsal pa dang /_bcom ldan 'das la tshe dang ldan pa rab 'byor 
[\[6a.5\]]gyis 'di skad ces gsol to/_/bcom ldan 'das gal te de bzhin gshegs pa dgra bcom pa yang dag par rdzogs pa'i sangs rgyas kyis spyan lngas kyang sems can gang dag 'khor ba las yongs su thar bar bgyi ba dag ma dmigs lags na/_'o na da bcom ldan 'das bla na med pa yang dag par rdzogs 
[\[6a.6\]]pa'i byang chub mngon par rdzogs par sangs rgyas nas ji ltar sems can rnams yang dag pa nyid du nges pa dang /_log pa nyid du nges pa dang /_ma nges pa'i phung po gsum du lung bstan par mdzad lags/_bka' stsal pa/_rab 'byor ngas ni bla na med pa yang dag par rdzogs pa'i byang chub mngon par 
[\[6a.7\]]rdzogs par sangs rgyas nas yang dag pa nyid du nges pa 'am/_log pa nyid du nges pa 'am/_ma nges pa'i sems can 'ga' yang ma dmigs mod kyi/_rab 'byor 'on kyang sems can rdzas med pa la rdzas su 'du shes pa 'di dag ngas 'jig rten gyi tha snyad du yang dag pa ma yin pa la 'dzin pa de 
[\[6b\]]
[\[6b.1\]]las bzlog gi don dam par ni ma yin no/_/gsol pa/_bcom ldan 'das de bzhin gshegs pas don dam pa la bzhugs te/_bla na med pa yang dag par rdzogs pa'i byang chub mngon par rdzogs par sangs rgyas lags sam/_bka' stsal pa/_rab 'byor de ni ma yin no/_/gsol 
[\[6b.2\]]pa/_'o na rdzu 'phrul gyi rnam grangs la bzhugs te/_bla na med pa yang dag par rdzogs pa'i byang chub mngon par rdzogs par sangs rgyas lags sam/_bka' stsal pa/_rab 'byor de ni ma yin no/_/gsol pa/_bcom ldan 'das gal te don dam pa la bzhugs te/_bla na med 
[\[6b.3\]]pa yang dag par rdzogs pa'i byang chub mngon par rdzogs par sangs rgyas pa yang ma lags la/_rdzu 'phrul gyi rnam grangs la bzhugs te/_bla na med pa yang dag par rdzogs pa'i byang chub mngon par rdzogs par sangs rgyas pa yang ma lags na/_bcom ldan 'das 'o na de 
[\[6b.4\]]bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub mngon par rdzogs par sangs rgyas pa'am/_gcig tu mi 'gyur lags grang /_bka' stsal pa/_rab 'byor de bzhin gshegs pa dgra bcom pa 
[\[6b.5\]]yang dag par rdzogs pa'i sangs rgyas kyis bla na med pa yang dag par rdzogs pa'i byang chub mngon par rdzogs par sangs ma rgyas pa ma yin te/_rab 'byor de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang 
[\[6b.6\]]chub mngon par rdzogs par sangs rgyas mod kyi/_de ni 'dus byas kyi khams sam/_'dus ma byas kyi khams gang la yang gnas pa ma yin no/_/rab 'byor 'di lta ste/_dper na/_de bzhin gshegs pa'i sprul pa ni 'dus byas kyi khams sam/_'dus ma byas kyi 
[\[6b.7\]]khams gang la yang mi gnas mod kyi/_'on kyang de bzhin gshegs pa'i sprul pa de 'gro ba dang /_'ong ba dang /_sdod pa dang /_'dug pa yang yod la/_de sbyin pa'i pha rol tu phyin pa la spyod pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 
[\[7a\]]
[\[7a.1\]]'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa la spyod pa dang /_bsam gtan bzhi bsgrubs te gnas pa dang /_tshad med pa bzhi dang /_gzugs med pa'i snyoms par 'jug pa bzhi dang /_mngon par shes pa lnga dang /_
[\[7a.2\]]dran pa nye bar gzhag pa bzhi dang /_'phags pa'i lam yan lag brgyad pa'i bar la bsgom pa dang /_stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin dang /_nang stong pa nyid dang /_rang gi mtshan nyid stong pa nyid kyi bar dang /_rnam par 
[\[7a.3\]]thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_snying rje chen po la sgom zhing /_chos kyi 'khor lo bskor bar gyur la/_sprul pa des kyang sems 
[\[7a.4\]]can dpag tu med pa dag sprul nas/_phung po gsum du lung bstan par gyur na/_rab 'byor 'di ji snyam du sems/_sprul pa des sems can 'ga' yang phung po gsum du lung bstan pa yod snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor 
[\[7a.5\]]de bzhin du de bzhin gshegs pas chos thams cad sprul pa lta bur mkhyen te/_sprul pa de lta bur mkhyen nas sems can gang yang btul ba med do/_/rab 'byor de ltar byang chub sems dpa' sems dpa' chen pos de bzhin gshegs pa'i sprul pa ji lta ba bzhin du shes rab kyi pha rol tu phyin pa 
[\[7a.6\]]bsgom par bya'o/_/gsol pa/_bcom ldan 'das gal te chos thams cad sprul pa lta bu lags na/_bcom ldan 'das de bzhin gshegs pa dang /_sprul pa la bye brag ni ci mchis/_tha dad du bgyi ba ni ci mchis/_dgongs pa ni gang lags/_de skad ces gsol pa dang /_bcom 
[\[7a.7\]]ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de bzhin gshegs pa dang /_de bzhin gshegs pa'i sprul pa ni bye brag ci yang med de/_tha dad du bya ba ci yang mi dmigs so/_/rab 'byor de bzhin gshegs pa dang /_de bzhin gshegs pa'i 
[\[7b\]]
[\[7b.1\]]sprul pa ni bye brag med do/_/de ci'i phyir zhe na/_'di ltar de bzhin gshegs pa phrin las gang mdzad pa de ni sprul pa'ang byed pa'i phyir ro/_/gsol pa/_bcom ldan 'das kyi de bzhin gshegs pa mi bzhugs na/_de bzhin gshegs pa'i sprul pa sug las bgyid lags sam/_bka' 
[\[7b.2\]]stsal pa/_rab 'byor byed do/_/gsol pa/_bcom ldan 'das de bzhin gshegs pa mi bzhugs na/_de bzhin gshegs pa'i sprul pa sug las ci ltar bgyid lags/_bka' stsal pa/_rab 'byor 'di lta ste dper na/_de bzhin gshegs pa blo gros zhi bas byang chub sems dpa' 
[\[7b.3\]]ma dmigs nas/_sprul pa sprul nas yongs su mya ngan las 'das so/_/sprul pa des kyang phyi na bskal pa las lhag par sangs rgyas kyi bya ba byas te/_des phyis byang chub sems dpa' lung bstan nas yongs su mya ngan las 'da'o/_/zhes skye bo rnams kyis kun tu shes kyang 
[\[7b.4\]]sprul pa la ni skye ba med/_yongs su mya ngan las 'das pa yang med de/_rab 'byor de ltar byang chub sems dpa' sems dpa' chen pos 'di lta ste/_chos thams cad sprul pa lta bur mos par bya zhing /_shes rab kyi pha rol tu phyin pa la spyad par bya'o/_/gsol pa/_bcom ldan 
[\[7b.5\]]'das gal te sprul pa dang /_de bzhin gshegs pa la bye brag ma mchis na/_sbyin pa yongs su sbyang bar yang ji ltar 'gyur lags/_bcom ldan 'das sems can gang dag gis de bzhin gshegs pa la yon phul ba de dag ni phung po'i lhag ma ma mchis pa'i mya ngan las 'das 
[\[7b.6\]]pa'i dbyings su yongs su mya ngan las 'das par gyur gyi bar du nam yang bas par mi 'gyur lags na/_bcom ldan 'das de bzhin du sems can gang dag gis sprul pa la yon phul ba de dag kyang phung po'i lhag ma ma mchis pa'i mya ngan las 'das pa'i dbyings su yongs su mya ngan las 
[\[7b.7\]]'das par gyur gyi bar du nam yang bas par mi 'gyur ba lags sam/_bcom ldan 'das kyis bka' stsal pa/_rab 'byor chos nyid gang gis de bzhin gshegs pa lha dang bcas pa'i 'jig rten gyi sbyin pa'i gnas su gyur pa'i chos nyid de nyid kyis sprul pa yang lha dang bcas pa'i 'jig 
[\[8a\]]
[\[8a.1\]]rten gyi sbyin pa'i gnas su gyur pa yin no/_/rab 'byor de bzhin gshegs pa la yon phul ba lta'ang zhog_/de bzhin gshegs pa'i sprul pa la yon phul ba lta'ang zhog gi/_rab 'byor rigs kyi bu'am/_rigs kyi bu mo gang la la zhig gis byams pa dang ldan pas 
[\[8a.2\]]de bzhin gshegs pa yid la byed na/_de dag thams cad ni dge ba'i rtsa ba de'i mthar ma phyin par sdug bsngal gyi mthar phyin par 'gyur ro/_/rab 'byor byams pa dang ldan pa'i yid la byed pa lta'ang zhog gi_/rigs kyi bu'am/_rigs kyi bu mo gang la la zhig gis de bzhin gshegs pa 
[\[8a.3\]]yid la byas shing nam mkha' la me tog snyim pas gtor na/_de dag thams cad kyang dge ba'i rtsa ba de'i mthar ma phyin par sdug bsngal gyi mthar phyin par 'gyur ro/_/rab 'byor byams pa dang ldan pas yid la byed pa lta'ang zhog_/nam mkha' la me tog snyim pas gtor ba lta'ang zhog gi/_rab 
[\[8a.4\]]'byor rigs kyi bu'am/_rigs kyi bu mo gang la la zhig sangs rgyas la phyag 'tshal bar byed na/_de dag thams cad kyang rim gyis sdug bsngal gyi mthar phyin par 'gyur te/_rab 'byor de ltar de bzhin gshegs pa la yon phul ba ni de ltar mthu che ba dang /_de ltar phan yon che ba yin te/_
[\[8a.5\]]rab 'byor rnam grangs des na 'di ltar chos rnams kyi chos kyi mtshan nyid tshad mar byas na de bzhin gshegs pa dang /_de bzhin gshegs pa'i sprul pa la bye brag [{]chung zad [,]cung zad [}]kyang med par rig par bya ste/_rab 'byor byang chub sems dpa' sems dpa' chen pos de ltar shes rab kyi pha rol tu phyin 
[\[8a.6\]]pa la spyad par bya'o/_/chos rnams kyi chos nyid la zhugs nas/_chos nyid de yang rnam par dkrugs par mi bya ste/_'di ni shes rab kyi pha rol tu phyin pa'o/_/'di ni shes rab kyi pha rol tu phyin pa'i chos nyid do zhes rnam par dkrugs par mi bya'o/_/chos thams cad kyi bar dag la yang de 
[\[8a.7\]]bzhin du sbyar bar bya'o/_/gsol pa/_bcom ldan 'das gal te chos rnams kyi chos nyid rnam par dkrugs par mi bgyi lags na/_bcom ldan 'das gang gi slad du de bzhin gshegs pas 'di ni gzugs so/_/'di ni rnam par shes pa'i bar ro zhes bgyi ba dang /_de bzhin du 
[\[8b\]]
[\[8b.1\]]nang dang phyi'i chos rnams kyang bka' stsal/_de bzhin du dge ba dang /_mi dge ba dang /_zag pa dang bcas pa dang /_zag pa ma mchis pa dang /_'jig rten pa dang /_'jig rten las 'das pa dang /_thun mong dang /_thun mong ma lags pa dang /_'dus byas dang /_'dus ma 
[\[8b.2\]]byas kyi chos rnams kyang bka' stsal te/_rnam par dkrugs par mdzad na/_de'i slad du/_bcom ldan 'das kyis chos rnams kyi chos nyid rnam par dkrugs par ma gyur lags sam/_bka' stsal pa/_rab 'byor de ni ma yin te/_ngas ni ji ltar gzhan dag gis khong du chud 
[\[8b.3\]]par 'gyur zhes ming dang mtshan mas chos rnams kyi chos nyid bstan te/_chos rnams brjod par zad kyi/_chos rnams kyi chos nyid rnam par dkrugs pa ni ma yin no/_/gsol pa/_bcom ldan 'das gal te gzhan dag gis khong du chud par bgyi ba'i slad du/_bcom ldan 
[\[8b.4\]]'das kyis ming dang mtshan mas chos rnams kyi chos nyid bstan te/_chos rnams brjod pa mdzad na/_bcom ldan 'das ming ma mchis pa dang /_mtshan ma ma mchis pa'i chos rnams ji ltar ming dang mtshan mas brjod pa mdzad lags/_bka' stsal pa/_rab 'byor brjod pa ni ming 
[\[8b.5\]]dang mtshan ma la mngon par zhen pa ma yin gyi/_rab 'byor gzhan du na sdug bsngal nyid brjod par zad de/_ming dang mtshan ma la mngon par zhen pa med do/_/rab 'byor de bzhin gshegs pa dang /_de bzhin gshegs pa'i nyan thos ni ming dang mtshan ma la mngon par zhen pa med do/_/
[\[8b.6\]]rab 'byor gal te ming la ming mngon par zhen par 'gyur ram/_mtshan ma la mtshan ma mngon par zhen par 'gyur na ni/_stong pa nyid kyang stong pa nyid la mngon par zhen par 'gyur la/_mtshan ma med pa yang mtshan ma med pa la mngon par zhen par 'gyur/_smon pa med pa yang smon pa med pa 
[\[8b.7\]]la mngon par zhen par 'gyur/_de bzhin nyid kyang de bzhin nyid la mngon par zhen par 'gyur/_yang dag pa'i mtha' yang yang dag pa'i mtha' la mngon par zhen par 'gyur/_chos kyi dbyings kyang chos kyi dbyings la mngon par zhen par 'gyur/_'dus ma byas kyang 'dus ma byas la 
[\[9a\]]
[\[9a.1\]]mngon par zhen par 'gyur ba zhig na/_rab 'byor 'di ltar chos thams cad ni ming tsam du zad pas/_de dag ming tsam la gnas par mi 'gyur te/_rab 'byor byang chub sems dpa' sems dpa' chen pos de ltar ming dang mtshan ma tsam lags te/_shes rab kyi pha rol tu phyin pa la 
[\[9a.2\]]spyad par bya zhing /_de la yang mngon par zhen par mi bya'o/_/gsol pa/_bcom ldan 'das gal te chos thams cad ming dang mtshan ma tsam du bas pa lags na/_'o na byang chub sems dpa' sems dpa' chen pos gang gi ched du byang chub tu sems skyed par bgyid cing /_byang chub tu sems 
[\[9a.3\]]bskyed nas kyang 'du byed sna tshogs rnam pa du ma nyams su myong bar 'gyur ba dang /_byang chub sems dpa'i spyad pa spyod cing sbyin pa rtsol ba dang /_tshul khrims srung ba dang /_bzod pa sgrub pa dang /_brtson 'grus rtsom pa dang /_ting nge 'dzin la snyoms par 'jug pa dang /_shes rab sgom pa 
[\[9a.4\]]dang /_stong pa nyid la sgom pa dang /_bsam gtan dang /_tshad ma mchis pa dang /_gzugs ma mchis pa'i snyoms par 'jug pa rnams la gnas pa dang /_dran pa nye bar gzhag pa rnams la gnas pa dang /_yang dag par spong ba rnams la gnas pa dang /_rnam par thar pa'i sgo stong pa nyid 
[\[9a.5\]]dang /_mtshan ma ma mchis pa dang /_smon pa ma mchis pa la gnas pa dang /_de bzhin gshegs pa'i stobs bcu la gnas pa dang /_snying rje chen po'i bar dag yongs su rdzogs par bgyid pa lags/_bcom ldan 'das kyis bka' stsal pa/_rab 'byor khyod gang 'di skad du gal te 
[\[9a.6\]]chos thams cad ming dang mtshan ma tsam du bas na/_'o na byang chub sems dpa' sems dpa' chen po gang gi ched du byang chub sems dpa'i spyad pa spyod par bgyid ces zer ba ni/_rab 'byor 'di ltar 'dus byas 'di dag thams cad ming dang mtshan ma tsam du zad la/_ming dang mtshan ma de dag 
[\[9a.7\]]kyang ming dang mtshan mas stong ste/_de'i phyir byang chub sems dpa' sems dpa' chen po byang chub sems dpa'i spyad pa spyod cing /_rnam pa thams cad mkhyen pa nyid thob par byed do/_/rnam pa thams cad mkhyen pa nyid thob nas kyang /_chos kyi 'khor lo skor bar byed la/_chos kyi 
[\[9b\]]
[\[9b.1\]]'khor lo bskor nas kyang /_sems can rnams theg pa gsum po dag gis yongs su mya ngan las 'da' bar byed kyang /_ming dang mtshan ma de dag skye ba yang med/_'jig pa yang med/_gnas pa yang med/_gnas pa las gzhan du 'gyur ba yang med cing mi dmigs so/_/gsol pa/_
[\[9b.2\]]bcom ldan 'das rnam pa thams cad mkhyen pa nyid la rnam pa thams cad mkhyen pa nyid ces gsung lags sam/_bcom ldan 'das kyis bka' stsal pa/_rab 'byor rnam pa thams cad mkhyen pa nyid la rnam pa thams cad mkhyen pa nyid ces nga smra'o/_/gsol pa/_bcom ldan 
[\[9b.3\]]'das de bzhin gshegs pas thams cad shes pa nyid kyang bka' stsal cing /_de bzhin gshegs pas lam gyi rnam pa shes pa nyid ces mdor yang bka' stsal la/_de bzhin gshegs pas rnam pa thams cad mkhyen pa nyid kyang bka' stsal lags na/_bcom ldan 'das 
[\[9b.4\]]thams cad mkhyen pa nyid gsum po 'di dag la bye brag ni ci mchis tha dad du bgyi ba ni ci mchis lags/_bcom ldan 'das kyis bka' stsal pa/_rab 'byor thams cad shes pa nyid ni nyan thos dang /_rang sangs rgyas thams cad kyi'o/_/rab 'byor lam gyi rnam pa shes pa 
[\[9b.5\]]nyid ni byang chub sems dpa' sems dpa' chen po rnams kyi'o/_/rab 'byor rnam pa thams cad mkhyen pa nyid ni de bzhin gshegs pa dgra bcom pa yang dag par rdzogs pa'i sangs rgyas rnams kyi'o/_/gsol pa/_bcom ldan 'das ci'i slad du rnam pa thams cad mkhyen 
[\[9b.6\]]pa nyid ni de bzhin gshegs pa rnams kyi lags/_ci'i slad du lam gyi rnam pa shes pa nyid ni byang chub sems dpa' sems dpa' chen po rnams kyi lags/_ci'i slad du thams cad shes pa nyid ni nyan thos dang /_rang sangs rgyas rnams kyi lags/_bcom ldan 'das kyis bka' 
[\[9b.7\]]stsal pa/_rab 'byor phyi nang gi chos gang dag ji snyed pa de dag thams cad ni nyan thos dang /_rang sangs rgyas rnams kyis kyang shes la/_lam thams cad dang /_rnam pa thams cad ni ma yin pa'i phyir ro/_/rab 'byor gang yang khyod 'di skad du/_bcom ldan 'das ci'i 
[\[10a\]]
[\[10a.1\]]slad du lam gyi rnam pa shes pa nyid byang chub sems dpa' sems dpa' chen po rnams kyi lags zhes zer ba ni/_rab 'byor byang chub sems dpa' sems dpa' chen pos ni lam thams cad bskyed par bya zhing /_lam thams cad shes par bya dgos te/_nyan thos 
[\[10a.2\]]dang /_rang sangs rgyas kyi lam gang yin pa dang /_byang chub sems dpa'i lam gang yin pa'i lam de dag kyang yongs su rdzogs par bya dgos la/_lam de dag gis lam gyi bya ba byed kyang yang dag pa'i mtha' rtogs par ni mi byed do/_/gsol pa/_bcom ldan 'das ci byang 
[\[10a.3\]]chub sems dpa' sems dpa' chen po sangs rgyas kyi lam yongs su rdzogs par mi 'gyur zhing /_des yang dag pa'i mtha' yang mngon sum du mi bgyid lags sam/_bka' stsal pa/_rab 'byor byang chub sems dpa' sems dpa' chen po des sangs rgyas kyi zhing yongs su dag par 
[\[10a.4\]]ma byas shing /_sems can rnams yongs su smin par ma byas par yang dag pa'i mtha' mngon sum du mi bya'o/_/gsol pa/_bcom ldan 'das ci byang chub sems dpa' sems dpa' chen pos lam la gnas te/_yang dag pa'i mtha' mngon sum du bgyid lags sam/_
[\[10a.5\]]bka' stsal pa/_de ni ma yin no/_/gsol pa/_bcom ldan 'das 'o na lam ma lags pa la gnas te lags sam/_bka' stsal pa/_de ni ma yin no/_/gsol pa/_bcom ldan 'das 'o na lam dang lam ma lags pa la gnas te lags sam/_bcom ldan 'das kyis 
[\[10a.6\]]bka' stsal pa/_de ni ma yin no/_/gsol pa/_bcom ldan 'das 'o na lam yang ma lags/_lam ma lags pa yang ma lags pa la gnas te lags sam/_bcom ldan 'das kyis bka' stsal pa/_de ni ma yin no/_/gsol pa/_bcom ldan 'das 'o na ji 
[\[10a.7\]]ltar byang chub sems dpa' sems dpa' chen pos yang dag pa'i mtha' mngon sum du bgyi lags/_bka' stsal pa/_rab 'byor 'di ji snyam du sems/_khyod lam la gnas te/_len pa med par zag pa rnams las sems rnam par grol snyam 'am/_rab 'byor gyis gsol pa/_
[\[10b\]]
[\[10b.1\]]bcom ldan 'das de ni ma lags so/_/bka' stsal pa/_'o na lam ma yin pa la gnas te'am/_rab 'byor gyis gsol pa/_de ni ma lags so/_/bka' stsal pa/_'o na lam dang /_lam ma yin pa la gnas te'am/_rab 'byor gyis gsol pa/_bcom ldan 'das de ni ma 
[\[10b.2\]]lags so/_/bka' stsal pa/_'o na khyod lam yang ma yin/_lam ma yin pa yang ma yin pa la gnas te/_len pa med par zag pa rnams las sems rnam par grol lam/_rab 'byor gyis gsol pa/_bcom ldan 'das de ni ma lags te/_bcom ldan 'das bdag ni gang 
[\[10b.3\]]la gnas te yang zag pa rnams las sems rnam par grol ba ma lags kyi/_bcom ldan 'das bdag gi sems ni ji ltar gang la yang mi gnas pas sems rnam par grol lags so/_/bcom ldan 'das kyis bka' stsal pa/_rab 'byor de bzhin du byang chub sems dpa' sems dpa' 
[\[10b.4\]]chen pos kyang ci la yang mi gnas par yang dag pa'i mtha' mngon sum du bya'o/_/rab 'byor gang yang rnam pa thams cad mkhyen pa nyid rnam pa thams cad mkhyen pa nyid ces bya ba ni rnam pa gcig gis rnam pa thams cad mkhyen pa nyid ces bya ste 'di ltar zhi ba'i rnam pas so/_/rab 
[\[10b.5\]]'byor yang rnam pa gang dag dang /_rtags gang dag dang /_mtshan ma gang dag gis chos rnams stong zhes bya bar brjod pa'i rnam pa de dag dang /_rtags de dag dang /_mtshan ma de dag thams cad de bzhin gshegs pas thugs su chud pas/_de'i phyir rnam pa thams cad 
[\[10b.6\]]mkhyen pa nyid ces bya'o/_/gsol pa/_bcom ldan 'das thams cad shes pa nyid dang /_lam gyi rnam pa shes pa nyid dang /_rnam pa thams cad mkhyen pa nyid gang lags pa'i thams cad mkhyen pa nyid gsum po 'di dag las 'di'i spang ba ni lhag ma dang bcas pa'o/_/'di'i 
[\[10b.7\]]spong ba ni lhag ma ma mchis pa'o zhes bgyi bar nyon mongs pa spang ba la tha dad du bgyi ba mchis lags sam/_bka' stsal pa/_rab 'byor nyon mongs pa spang ba la ni tha dad pa med mod kyi/_de bzhin gshegs pa ni bag chags kyi mtshams sbyor ba thams cad spangs pa yin no/_/nyan 
[\[11a\]]
[\[11a.1\]]thos dang /_rang sangs rgyas ni bag chags kyi mtshams sbyor ba thams cad spangs pa ma yin no/_/gsol pa/_bcom ldan 'das rnam pa thams cad mkhyen pa nyid ma thob par nyon mongs pa spangs pa 'dus ma bgyis lags sam/_bka' stsal pa/_rab 'byor 
[\[11a.2\]]de de bzhin no/_/gsol pa/_bcom ldan 'das 'dus ma bgyis la bye brag dmigs su mchis lags sam/_bcom ldan 'das kyis bka' stsal pa/_rab 'byor de ni ma yin te/_'dus ma byas la ni bye brag dmigs su med do/_/gsol pa/_bcom ldan 'das gal te 'dus 
[\[11a.3\]]ma bgyis la bye brag dmigs su ma mchis na/_ci'i slad du bcom ldan 'das kyis 'di skad du 'di ni bag chags kyi mtshams sbyor ba spangs pa yin no/_/'di ni bag chags kyi mtshams sbyor ba spangs pa ma yin no zhes bka' stsal lags/_bka' stsal pa/_rab 'byor bag chags kyi 
[\[11a.4\]]mtshams sbyor ba ni nyon mongs pa ma yin te/_nyan thos dang /_rang sangs rgyas de dag la 'dod chags dang /_zhe sdang dang /_gti mug dang bral ba yang yod mod kyi/_lus kyi 'gyur ba yang 'byung ste/_de dag ni byis pa so so'i skye bo rnam la yang gnod par mi 'gyur la/_nyan thos 
[\[11a.5\]]rnams la yang ma yin te/_de dag ni de bzhin gshegs pa la mi mnga'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te lam yang dngos po ma mchis la/_mya ngan las 'das pa yang dngos po ma mchis na/_
[\[11a.6\]]ci'i slad du 'di ni rgyun tu zhugs pa'o/_/'di ni lan cig phyir 'ong ba'o/_/'di ni phyir mi 'ong ba'o/_/'di ni dgra bcom pa'o/_/'di ni rang sangs rgyas so zhes bshad lags/_bcom ldan 'das kyis bka' stsal pa/_rab 'byor rgyun tu zhugs pa gang yin pa dang /_de bzhin 
[\[11a.7\]]gshegs pa dgra bcom pa yang dag par rdzogs pa'i sangs rgyas kyi bar gang yin pa de dag thams cad ni 'dus ma byas kyis rab tu phye ba yin no/_/gsol pa/_bcom ldan 'das ji 'dus ma bgyis de/_'di ni rgyun du zhugs pa'o/_/'di ni de bzhin gshegs pa dgra bcom pa yang 
[\[11b\]]
[\[11b.1\]]dag par rdzogs pa'i sangs rgyas kyi bar dag lags so zhes rab tu 'byed par bgyid lags sam/_bka' stsal pa/_rab 'byor 'dus ma byas ni rab tu 'byed par mi byed mod kyi 'on kyang 'jig rten gyi tha snyad tshad mar byas te brjod par zad kyi/_don dam par ni rab tu dbye bar mi nus so/_/de ci'i phyir zhe na/_
[\[11b.2\]]'di ltar de la tshig gi lam gyis gdags su med pa'i phyir ro/_/gsol pa/_bcom ldan 'das phyi ma'i mtha' ji ltar gdags lags/_bka' stsal pa/_rab 'byor 'jig rten gyi tha snyad tshad mar byas te/_gang dang gang dag gis mtha' chad pa de dang de dag la phyi ma'i mtha' gdags kyi/_
[\[11b.3\]]don dam par ni ma yin no/_/gsol pa/_bcom ldan 'das chos thams cad rang gi mtshan nyid kyis stong pa la sngon gyi mtha' yang mi dmigs lags na/_phyi ma'i mtha' lta smos kyang ci 'tshal/_bcom ldan 'das kyis bka' stsal pa/_rab 'byor de de bzhin no/_/de de bzhin te/_chos 
[\[11b.4\]]thams cad rang gi mtshan nyid kyis stong pa la sngon gyi mtha' yang mi dmigs na/_phyi ma'i mtha' lta smos kyang ci dgos te/_de ni gnas med do/_/rab 'byor 'on kyang sems can gang dag gis chos thams cad rang gi mtshan nyid kyis stong par mi shes pa de dag la 'di ni sngon gyi 
[\[11b.5\]]mtha'o/_/'di ni phyi ma'i mtha'o/_/zhes bstan par zad kyi/_rab 'byor rang gi mtshan nyid kyis stong pa'i chos rnams la ni sngon gyi mtha' dang /_phyi ma'i mtha' dmigs su med de/_rab 'byor byang chub sems dpa' sems dpa' chen pos de ltar rang gi mtshan nyid kyis stong pa'i 
[\[11b.6\]]chos rnams kyi shes rab kyi pha rol tu phyin pa la spyad par bya'o/_/rang gi mtshan nyid kyis stong pa'i chos rnams la spyod pa ni nang ngam/_phyi'am/_'dus byas sam/_'dus ma byas sam/_nyan thos kyi chos rnams sam/_rang sangs rgyas kyi chos rnams sam/_gang la yang 
[\[11b.7\]]mngon par zhen par mi 'gyur ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das shes rab kyi pha rol tu phyin pa shes rab kyi pha rol tu phyin pa zhes bgyi na/_bcom ldan 'das ci'i slad du shes rab 
[\[12a\]]
[\[12a.1\]]kyi pha rol tu phyin pa zhes bgyi lags/_bka' stsal pa/_rab 'byor shes rab kyi pha rol tu phyin pa 'di ni chos thams cad kyi pha rol dam pa ste/_de'i phyir shes rab kyi pha rol tu phyin pa zhes bya'o/_/rab 'byor yang shes rab kyi pha rol tu phyin pa 'dis nyan 
[\[12a.2\]]thos dang /_rang sangs rgyas thams cad dang /_byang chub sems dpa' sems dpa' chen po dang /_de bzhin gshegs pa dgra bcom pa yang dag par rdzogs pa'i sangs rgyas thams cad chos thams cad kyi pha rol tu son pas na/_de'i phyir shes rab kyi pha rol tu phyin pa zhes bya'o/_/rab 
[\[12a.3\]]'byor yang don dam par chos thams cad dbyer med pa'i don gang yin pa de shes rab kyi pha rol tu phyin pa 'dis de bzhin gshegs pa rnams kyis mngon par rdzogs par sangs rgyas te/_de'i phyir shes rab kyi pha rol tu phyin pa zhes bya'o/_/rab 'byor yang shes rab kyi pha rol tu phyin pa 
[\[12a.4\]]'dir de bzhin nyid kyang chud/_yang dag pa'i mtha' yang chud/_chos kyi dbyings kyang chud pas/_de'i phyir shes rab kyi pha rol tu phyin pa zhes bya'o/_/rab 'byor yang shes rab kyi pha rol tu phyin pa 'di ni chos gang dang yang ldan pa yang ma yin/_mi ldan pa yang ma yin/_bstan 
[\[12a.5\]]du yod pa'am/_bstan du med pa'am/_thogs pa dang bcas pa'am/_thogs pa med pa yang ma yin no/_/de ci'i phyir zhe na/_'di ltar shes rab kyi pha rol tu phyin pa 'di ni gzugs med pa/_bstan du med pa/_thogs pa med pa ste/_'di ltar mtshan nyid med par mtshan 
[\[12a.6\]]nyid gcig pa'i phyir ro/_/rab 'byor yang shes rab kyi pha rol tu phyin pa 'di ni chos thams cad la spyod par byed cing /_spobs pa thams cad dang /_snang ba thams cad sbyin par byed pa ste/_rab 'byor byang chub sems dpa' sems dpa' chen po rnams kyi shes rab kyi pha rol tu phyin pa 
[\[12a.7\]]'di ni bdud dam/_bdud kyi ris kyi lha rnams dang /_nyan thos dang /_rang sangs rgyas kyi theg pa pa'i gang zag rnams kyis mi chod de/_shes rab kyi pha rol tu phyin pa 'di ni gzhan mu stegs can phyir rgol ba'i bar dag gis kyang chod par mi nus so/_/de ci'i phyir zhe na/_rab 'byor 
[\[12b\]]
[\[12b.1\]]'di ltar gcod par byed pa gang yin pa dang /_gang gi gcad pa dang /_gcad pa gang yin pa de dag thams cad shes rab kyi pha rol tu phyin pa la mi dmigs pa'i phyir te/_rab 'byor byang chub sems dpa' sems dpa' chen po de ltar shes rab kyi pha rol tu phyin pa 'di la spyad par bya'o/_/rab 
[\[12b.2\]]'byor gzhan yang byang chub sems dpa' sems dpa' chen pos shes rab kyi pha rol tu phyin pa'i don la 'di ltar spyad par bya ste/_'di lta ste mi rtag pa'i don la spyad par bya'o/_/sdug bsngal gyi don la spyad par bya'o/_/bdag med pa'i don la spyad par bya'o/_/sdug bsngal shes pa'i 
[\[12b.3\]]don dang /_kun 'byung ba shes pa'i don dang /_'gog pa shes pa'i don dang /_lam shes pa'i don dang /_zad pa shes pa'i don dang /_mi skye ba shes pa'i don la spyad par bya'o/_/chos shes pa'i don dang /_rjes su rtogs pa shes pa'i don dang /_kun rdzob shes pa'i don dang /_
[\[12b.4\]]yongs su 'dris pa shes pa'i don dang /_sgra ji bzhin shes pa'i don dang /_yang dag pa ji lta ba bzhin shes pa'i don la spyad par bya ste/_rab 'byor byang chub sems dpa' sems dpa' chen pos de ltar shes rab kyi pha rol tu phyin pa'i don la don dang tshul gyis spyad par bya'o/_/de 
[\[12b.5\]]nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te shes rab kyi pha rol tu phyin pa zab mo 'di la don dang /_don ma lags pa dmigs su ma mchis pa lags na/_bcom ldan 'das byang chub sems dpa' sems dpa' 
[\[12b.6\]]chen pos ji ltar shes rab kyi pha rol tu phyin pa'i don la spyad par bgyi/_bcom ldan 'das kyis bka' stsal pa/_rab 'byor 'di la byang chub sems dpa' sems dpa' chen po shes rab kyi pha rol tu phyin pa zab mo'i don la spyod pas 'di ltar spyad par bya ste/_'dod chags bdag 
[\[12b.7\]]gi don ce'am/_bdag la gnod pa zhes bya bar spyad par mi bya'o/_/zhe sdang bdag gi don ce'am/_bdag la gnod pa zhes bya bar spyad par mi bya'o/_/gti mug bdag gi don ce'am/_bdag la gnod pa zhes bya bar spyad par mi bya'o/_/'dod chags dang /_zhe sdang dang /_
[\[13a\]]
[\[13a.1\]]gti mug bdag gi don ce'am/_bdag la gnod pa zhes bya bar spyad par mi bya'o/_/log par lta ba bdag gi don ce'am/_bdag la gnod pa zhes bya bar spyad par mi bya'o/_/lta bar gyur pa thams cad kyi bar du bdag gi don ce'am/_bdag la gnod pa zhes bya bar spyad 
[\[13a.2\]]par mi bya'o/_/de ci'i phyir zhe na/_'dod chags dang /_zhe sdang dang /_gti mug gi de bzhin nyid ni gang la yang don kyang mi byed la/_gnod pa yang mi byed pa dang /_lta ba'i rnam pa'i de bzhin nyid kyang gang la yang don kyang mi byed la/_gnod pa yang mi byed pa'i phyir ro/_/gzugs 
[\[13a.3\]]bdag gi don ces spyad par mi bya'o/_/gzugs bdag la gnod pa zhes spyad par mi bya'o/_/rnam par shes pa'i bar du bdag gi don ces spyad par mi bya'o/_/rnam par shes pa bdag la gnod pa zhes spyad par mi bya'o/_/de bzhin du sbyar te/_byang chub kyi bar du bdag gi don ces spyad par 
[\[13a.4\]]mi bya'o/_/byang chub bdag la gnod pa zhes spyad par mi bya'o/_/de ci'i phyir zhe na/_rab 'byor de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas nas gang don tam gnod pa 'ga' yang ma dmigs pa'i phyir ro/_/rab 'byor 
[\[13a.5\]]gzhan yang de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos rnams kyi chos nyid dang /_chos gnas pa nyid dang /_chos skyon med pa nyid dang /_chos kyi dbyings gnas pa 'di ni gang la yang don tam/_gnod pa ci yang mi byed de/_
[\[13a.6\]]rab 'byor byang chub sems dpa' sems dpa' chen pos de ltar don dang /_gnod pa rnam par spangs te/_shes rab kyi pha rol tu phyin pa la spyad par bya'o/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 
[\[13a.7\]]'das ci'i slad du shes rab kyi pha rol tu phyin pa don kyang mi bgyid/_gnod pa yang mi bgyid pa lags/_bcom ldan 'das kyis bka' stsal pa/_rab 'byor 'di ltar shes rab kyi pha rol tu phyin pa ni 'dus byas dang /_'dus ma byas kyi chos gang yang mi byed pas/_rab 'byor de'i 
[\[13b\]]
[\[13b.1\]]phyir shes rab kyi pha rol tu phyin pa ni gang la yang don dang gnod pa mi byed do/_/gsol pa/_bcom ldan 'das 'dus ma bgyis ni sangs rgyas rnams dang /_sangs rgyas kyi nyan thos 'phags pa thams cad kyi don ma lags sam/_bka' stsal pa/_rab 'byor 'dus ma byas ni sangs rgyas 
[\[13b.2\]]rnams dang /_sangs rgyas kyi nyan thos 'phags pa rnams kyi don yin mod kyi/_gang la yang phan pa'am/_gnod par nye bar gnas pa yang ma yin no/_/rab 'byor 'di lta ste/_dper na nam mkha'i de bzhin nyid ni gang la yang phan pa'am gnod pa nye bar gnas pa ma yin no/_/rab 
[\[13b.3\]]'byor de bzhin du byang chub sems dpa' sems dpa' chen po'i shes rab kyi pha rol tu phyin pa yang gang la yang phan pa'am gnod par nye bar gnas pa ma yin no/_/gsol pa/_bcom ldan 'das byang chub sems dpa' sems dpa' chen pos 'dus ma byas kyi shes rab kyi pha rol 
[\[13b.4\]]tu phyin pa la bslabs nas/_rnam pa thams cad mkhyen pa nyid thob par mi 'gyur lags sam/_bcom ldan 'das kyis bka' stsal pa/_rab 'byor de de bzhin no/_/de de bzhin te/_byang chub sems dpa' sems dpa' chen pos 'dus ma byas kyi shes rab kyi pha rol tu 
[\[13b.5\]]phyin pa zab mo 'di la bslabs nas/_rnam pa thams cad mkhyen pa nyid thob par 'gyur te/_gnyis kyi tshul gyis ni ma yin no/_/gsol pa/_bcom ldan 'das kyi gnyis su mchis pa'i chos kyis gnyis su mchis pa'i chos 'thob lags sam/_bka' stsal pa/_rab 
[\[13b.6\]]'byor de ni ma yin no/_/gsol pa/_bcom ldan 'das gnyis su ma mchis pa'i chos kyis gnyis su ma mchis pa'i chos 'thob lags sam/_bka' stsal pa/_rab 'byor de ni ma yin no/_/gsol pa/_bcom ldan 'das 'o na gnyis su ma mchis pa'i chos kyis 
[\[13b.7\]]gnyis su mchis pa'i chos thob lags sam/_bka' stsal pa/_rab 'byor de ni ma yin no/_/gsol pa/_bcom ldan 'das 'o na ji ltar 'thob par 'gyur lags/_bka' stsal pa/_rab 'byor gang gi phyir gnyis kyi chos sam/_gnyis su med pa'i chos kyang mi 
[\[14a\]]
[\[14a.1\]]dmigs na/_de ltar dmigs su med pa'i tshul gyis rnam pa thams cad mkhyen pa nyid thob par 'gyur ro/_/shes rab kyi pha rol tu phyin pa khri brgyad stong pa las chos gnyis kyi zhu ba mang po'i le'u zhes bya ba ste drug cu rtsa gsum pa'o//_//shes rab kyi pha 
[\[14a.2\]]rol tu phyin pa khri brgyad stong pa/_bam po bzhi bcu drug pa/_de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das shes rab kyi pha rol tu phyin pa ni zab lags so/_/bcom ldan 'das byang chub sems dpa' 
[\[14a.3\]]sems dpa' chen po gang dag bla na med pa yang dag par rdzogs pa'i byang chub la yang dag par zhugs pa de dag ni sems can yang mi dmigs la/_sems can du gdags pa yang mi dmigs par sems can rnams kyi ched du bla na med pa yang dag par rdzogs pa'i byang chub la yang dag 
[\[14a.4\]]par zhugs pas dka' ba bgyid pa lags so/_/bcom ldan 'das 'di lta ste/_dper bgyi na mi la la zhig gis nam mkha' rten ma mchis pa la yal ga 'gel ba bskyed par 'tshal ba de bzhin du byang chub sems dpa' sems dpa' chen po ni sems can rnams kyi ched du rnam pa 
[\[14a.5\]]thams cad mkhyen pa nyid thob par 'tshal ba lags so/_/bcom ldan 'das kyis bka' stsal pa/_rab 'byor de de bzhin no/_/de de bzhin te/_byang chub sems dpa' gang sems can rnams kyi ched du rnam pa thams cad mkhyen pa nyid la 'jug cing /_rnam pa thams cad mkhyen pa 
[\[14a.6\]]nyid de rtogs nas kyang /_sems can thams cad chags pa las yongs su grol bar byed pa de dag ni dka' ba byed pa yin no/_/rab 'byor dper na mi zhig yal ga 'gel ba bskyed par 'dod la/_mi des yal ga 'gel ba de'i rtsa ba yang mi shes/_yal ga'i mdo dang /_lo ma 
[\[14a.7\]]dang /_me tog kyang mi shes bzhin du/_des yal ga 'gel ba de'i sdong bu bskyed de/_bskyed nas kyang dus dus su srung zhing chus bran te/_rim gyis sdong bu de'i yal ga yang phun sum tshogs par gyur/_lo ma yang phun sum tshogs par gyur/_me tog kyang phun sum 
[\[14b\]]
[\[14b.1\]]tshogs par gyur/_'bras bu yang phun sum tshogs par gyur nas/_de sdong bu de'i lo ma rnams la spyod do/_/rab 'byor de bzhin du byang chub sems dpa' sems dpa' chen po sems can thams cad kyi ched du/_bla na med pa yang dag par rdzogs pa'i byang chub 
[\[14b.2\]]la zhugs pa de yang rim gyis pha rol tu phyin pa drug po dag la spyod cing /_rnam pa thams cad mkhyen pa nyid thob par 'gyur te/_lo ma dang /_me tog dang /_'bras bu lta bur sems can thams cad kyi 'tsho bar 'gyur ro/_/rab 'byor de la byang chub sems dpa'i lo 
[\[14b.3\]]ma lta bu la brten nas sems can rnams ngan song gsum po dag las yongs su grol bar 'gyur ro/_/byang chub sems dpa'i me tog lta bu la brten nas sems can rnams rgyal rigs shing sA la chen po lta bu dag dang /_bram ze'i rigs shing sA la chen po lta bu dag dang /_khyim bdag gi 
[\[14b.4\]]rigs shing sA la chen po lta bu dag dang /_rgyal chen bzhi'i ris kyi lha rnams kyi nang du skye ba nas/_'du shes med/_'du shes med min skye mched kyi bar gyi lha rnams kyi nang du skye bar 'gyur ro/_/de bzhin du byang chub sems dpa' sems dpa' chen pos rnam pa thams cad mkhyen pa nyid 
[\[14b.5\]]thob nas/_sems can de dag rgyun tu zhugs pa'i 'bras bu la 'god par byed do/_/lan gcig phyir 'ong ba'i 'bras bu la 'god par byed do/_/phyir mi 'ong ba'i 'bras bu la 'god par byed do/_/dgra bcom pa nyid la 'god par byed do/_/rang byang chub la 'god par byed do/_/
[\[14b.6\]]byang chub sems dpa' sems dpa' chen po de la brten nas/_rnam pa thams cad mkhyen pa nyid thob par 'gyur ro/_/rnam pa thams cad mkhyen pa nyid thob nas kyang /_lo ma dang /_me tog dang /_'bras bu lta bur sems can thams cad kyi 'tsho bar 'gyur ro/_/gang dag de 
[\[14b.7\]]la yon 'bul ba de dag thams cad kyang theg pa gsum po 'di lta ste/_nyan thos kyi theg pa'am/_rang sangs rgyas kyi theg pa'am/_theg pa chen pos rim gyis yongs su mya ngan las 'da' bar 'gyur zhing /_bla na med pa yang dag par rdzogs pa'i byang chub mngon par 
[\[15a\]]
[\[15a.1\]]rdzogs par 'tshang rgya bar 'gyur te/_de la sems can yang mi dmigs shing sems can du gdags pa yang med la/_sems can de dag kyang bdag tu 'dzin pa las yongs su grol bar byed de/_rab 'byor byang chub sems dpa' sems dpa' chen pos gang dag gi ched 
[\[15a.2\]]du bdag gis rnam pa thams cad mkhyen pa nyid thob par bya ba'i sems can nam/_sems can du gdags pa ci yang 'di na mi dmigs so zhes de ltar shes rab kyi pha rol tu phyin pa la bslab par bya'o/_/de skad ces bka' stsal pa dang /_bcom ldan 'das la tshe dang ldan pa rab 'byor 
[\[15a.3\]]gyis 'di skad ces gsol to/_/bcom ldan 'das byang chub sems dpa' sems dpa' chen po ni de bzhin gshegs pa nyid lags par rig par bgyi'o/_/de ci'i slad du zhe na/_bcom ldan 'das 'di ltar byang chub sems dpa' sems dpa' chen po la brten nas sems can dmyal ba thams 
[\[15a.4\]]cad rgyun chad par 'gyur/_dud 'gro'i skye gnas thams cad rgyun chad par 'gyur/_gshin rje'i 'jig rten thams cad rgyun chad par 'gyur/_mi khom pa thams cad rgyun chad par 'gyur/_dbul po thams cad rgyun chad par 'gyur/_dman pa'i 'gro ba thams cad rgyun chad 
[\[15a.5\]]par 'gyur/_'dod pa'i khams thams cad rgyun chad par 'gyur/_gzugs kyi khams thams cad rgyun chad par 'gyur/_gzugs med pa'i khams thams cad rgyun chad par 'gyur ba'i slad du'o/_/bcom ldan 'das kyis bka' stsal pa/_rab 'byor de de bzhin no/_/de de bzhin te/_
[\[15a.6\]]rab 'byor byang chub sems dpa' sems dpa' chen po ni de bzhin gshegs pa nyid yin par rig par bya'o/_/de ci'i phyir zhe na/_rab 'byor gal te byang chub sems dpa' sems dpa' chen po bla na med pa yang dag par rdzogs pa'i byang chub la ma zhugs na/_'das pa dang /_ma byon pa dang /_
[\[15a.7\]]de ltar byung ba'i sangs rgyas bcom ldan 'das rnams bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur zhing /_rang sangs rgyas rnams 'jig rten du 'byung bar mi 'gyur/_dgra bcom pa rnams 'jig rten du 'byung bar mi 'gyur/_rgyun du zhugs pa'i 
[\[15b\]]
[\[15b.1\]]bar dag 'jig rten du 'byung bar mi 'gyur/_sems can dmyal ba'i bar dag rgyun chad par mi 'gyur/_'dod pa'i khams dang /_gzugs kyi khams dang /_gzugs med pa'i khams kyi bar dag rgyun chad par mi 'gyur ba'i phyir ro/_/rab 'byor yang byang chub sems 
[\[15b.2\]]dpa' sems dpa' chen po ni de bzhin gshegs pa nyid lags par rig par bgyi'o zhes gang smras pa ni/_rab 'byor de de bzhin no/_/de de bzhin te/_byang chub sems dpa' sems dpa' chen po ni de bzhin gshegs pa nyid yin par rig par bya'o/_/de ci'i phyir zhe na/_rab 'byor 
[\[15b.3\]]de bzhin nyid gang gis de bzhin gshegs par gdags pa'i de bzhin nyid de nyid kyis rang sangs rgyas su gdags pa dang /_de bzhin nyid de nyid kyis 'phags pa thams cad gdags pa dang /_de bzhin nyid de nyid kyis gzugs su gdags pa dang /_de bzhin nyid de nyid kyis rnam par shes 
[\[15b.4\]]pa'i bar du gdags pa dang /_de bzhin nyid de nyid kyis 'dus byas kyi khams dang /_'dus ma byas kyi khams kyi bar du gdags pa dang /_de bzhin nyid de nyid kyis sems can thams cad kyi de bzhin nyid dang /_de bzhin gshegs pa'i de bzhin nyid gdags pa'i phyir ro/_/rab 'byor ci'i 
[\[15b.5\]]phyir/_de bzhin nyid de bzhin nyid ces bya zhe na/_byang chub sems dpa' sems dpa' chen po de bzhin nyid 'di la gnas nas/_rnam pa thams cad mkhyen pa nyid thob par 'gyur te/_de bas na de bzhin nyid ces bya'o/_/rab 'byor rnam grangs des na de bzhin nyid tshad mar byas te/_byang 
[\[15b.6\]]chub sems dpa' sems dpa' chen po ni de bzhin gshegs pa nyid yin par rig par bya ste/_rab 'byor byang chub sems dpa' sems dpa' chen pos de bzhin nyid kyi shes rab kyi pha rol tu phyin pa la de ltar bslab par bya'o/_/rab 'byor byang chub sems dpa' sems dpa' chen pos de bzhin nyid 
[\[15b.7\]]kyi shes rab kyi pha rol tu phyin pa la bslabs na/_sems can thams cad kyi dbang po la mkhas par 'gyur zhing /_dbang po yongs su rdzogs par bya ba la mkhas pa thob par 'gyur ro/_/sems can rnams kyi las bdag gir bya ba yang shes par 'gyur ro/_/sems can rnams kyi las 
[\[16a\]]
[\[16a.1\]]bdag gir bya ba shes na/_smon nas shes pa yongs su rdzogs par 'gyur ro/_/smon nas shes pa yongs su rdzogs na dus gsum shes pa rnam par dag par byed par 'gyur ro/_/dus gsum shes pa rnam par sbyangs na byang chub sems dpa'i spyad pa spyod cing /_sems can 
[\[16a.2\]]rnams kyi don byed par 'gyur ro/_/sems can rnams kyi don byed na/_sangs rgyas kyi zhing yongs su dag par byed par 'gyur ro/_/sangs rgyas kyi zhing yongs su sbyangs na rnam pa thams cad mkhyen pa nyid thob par 'gyur ro/_/rnam pa thams cad mkhyen pa nyid thob na chos kyi 'khor lo skor bar 
[\[16a.3\]]'gyur ro/_/chos kyi 'khor lo bskor nas sems can rnams theg pa gsum po dag la 'god par 'gyur ro/_/sems can rnams theg pa gsum po dag la bkod nas/_phung po'i lhag ma med pa'i mya ngan las 'das pa'i dbyings su yongs su mya ngan las zlo bar 'gyur te/_rab 'byor de ltar 
[\[16a.4\]]byang chub sems dpa' sems dpa' chen pos yon tan dang /_phan yon thams cad mthong bas bdag kyang bla na med pa yang dag par rdzogs pa'i byang chub tu sems bskyed par bya zhing /_gzhan yang bla na med pa yang dag par rdzogs pa'i byang chub tu sems bskyed du gzhug par bya'o/_/de nas bcom 
[\[16a.5\]]ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po gang dag ji skad bstan pa'i shes rab kyi pha rol tu phyin pa zab mo 'di la spyod pa de dag ni lha dang mi dang lha ma yin du bcas pa'i 'jig rten gyis phyag bgyi ba'i 
[\[16a.6\]]gnas lags so/_/bka' stsal pa/_rab 'byor de de bzhin te/_de de bzhin no/_/ji skad smras pa bzhin te/_byang chub sems dpa' sems dpa' chen po gang dag ji skad bstan pa'i shes rab kyi pha rol tu phyin pa zab mo 'di la spyod pa de dag ni lha dang mi dang lha ma yin du bcas pa'i 
[\[16a.7\]]'jig rten gyis phyag bya ba'i gnas yin no/_/gsol pa/_bcom ldan 'das sems dang po bskyed pa'i byang chub sems dpa' sems dpa' chen po gang sems can thams cad kyi ched du bla na med pa yang dag par rdzogs pa'i byang chub mngon par rdzogs par 'tshang rgya bar 'tshal ba de 
[\[16b\]]
[\[16b.1\]]bsod nams ji tsam zhig bskyed par 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor stong gi 'jig rten gyi khams na/_sems can ji snyed pa de dag thams cad nyan thos kyi sa la gnas par gyur tam/_
[\[16b.2\]]rang sangs rgyas kyi sa la gnas par gyur na/_ci sems can de dag bsod nams mang du bskyed dam/_gsol pa/_bcom ldan 'das mang lags so/_/bde bar gshegs pa mang lags so/_/bcom ldan 'das dpag tu ma mchis lags so/_/bde bar gshegs pa tshad ma mchis lags so/_/
[\[16b.3\]]bka' stsal pa/_rab 'byor stong gi 'jig rten gyi khams su gtogs pa'i sems can nyan thos kyi theg pa pa'am/_rang sangs rgyas kyi theg pa pa rnams kyi bsod nams bya ba'i dngos po gang yin pa dang /_sems dang po bskyed pa'i byang chub sems dpa' sems dpa' chen po'i bsod nams bya ba'i dngos 
[\[16b.4\]]po gang yin pa 'di gnyis la stong gi 'jig rten gyi khams kyi nyan thos kyi theg pa pa'am/_rang sangs rgyas kyi theg pa pa rnams kyi bsod nams bya ba'i dngos po de ni sems dang po bskyed pa'i byang chub sems dpa' sems dpa' chen po'i bsod nams bya ba'i dngos po de'i brgya'i char yang nye bar mi 'gro ba nas bye ba 
[\[16b.5\]]phrag 'bum gyi bar gyi char yang nye bar mi 'gro'o/_/de ci'i phyir zhe na/_nyan thos dang /_rang sangs rgyas kyi theg pa pa rnams ni byang chub sems dpa' las byung ba yin gyi byang chub sems dpa' sems dpa' chen po rnams ni nyan thos dang /_rang sangs rgyas las byung ba ma yin pa'i phyir ro/_/de bzhin du sbyar 
[\[16b.6\]]te/_stong gsum gyi stong chen po'i 'jig rten gyi khams na sems can nyan thos dang /_rang sangs rgyas kyi theg pa pa ji snyed pa de dag thams cad ni sems dang po bskyed pa'i byang chub sems dpa' sems dpa' chen po de dag gi bsod nams kyi cha'i bar du yang nye bar mi 'gro'o/_/rab 'byor stong gsum gyi stong chen 
[\[16b.7\]]po'i 'jig rten gyi khams kyi sems can nyan thos dang /_rang sangs rgyas kyi theg pa pa rnams lta zhog gi_/_rab 'byor gal te stong gsum gyi stong chen po'i 'jig rten gyi khams na/_sems can gang dag 'khod pa de dag thams cad dkar po rnam par mthong ba'i sa la gnas par gyur kyang de dag gi bsod 
[\[17a\]]
[\[17a.1\]]nams gang yin pa de ni sems dang po bskyed pa'i byang chub sems dpa' sems dpa' chen po'i bsod nams kyi bye ba phrag 'bum gyi cha'i bar du yang nye bar mi 'gro'o/_/dkar po rnam par mthong ba'i sa la gnas pa rnams lta zhog gi/_gal te stong gsum gyi stong chen po'i 'jig rten gyi khams 
[\[17a.2\]]su gtogs pa'i sems can de dag thams cad rigs kyi sa la gnas par gyur kyang /_de dag gi bsod nams gang yin pa de ni sems dang po bskyed pa'i byang chub sems dpa' sems dpa' chen po'i bsod nams kyi bye ba phrag 'bum gyi cha'i bar du yang nye bar mi 'gro'o/_/de bzhin du sbyar te/_brgyad pa'i 
[\[17a.3\]]sa dang mthong ba'i sa dang bsrabs pa'i sa dang /_'dod chags dang bral ba'i sa dang /_byas pa rtogs pa can gyi sa dang /_rang sangs rgyas kyi sa'i bar du zhugs par gyur kyang /_de dag gi bsod nams gang yin pa de ni sems dang po bskyed pa'i byang chub sems dpa' sems dpa' chen po'i 
[\[17a.4\]]bsod nams kyi bye ba phrag 'bum gyi cha'i bar du yang nye bar mi 'gro'o/_/rab 'byor gal te stong gsum gyi stong chen po'i 'jig rten gyi khams na sems can gang dag 'khod pa de dag thams cad byang chub sems dpa'i skyon med pa la zhugs par gyur kyang /_de dag gi bsod 
[\[17a.5\]]nams gang yin pa de ni byang chub la zhugs pa'i byang chub sems dpa'i bsod nams kyi bye ba phrag 'bum gyi cha'i bar du yang nye bar mi 'gro'o/_/rab 'byor gal te stong gsum gyi stong chen po'i 'jig rten gyi khams na sems can gang dag 'khod pa de dag thams cad byang chub la zhugs 
[\[17a.6\]]par gyur kyang de dag gi bsod nams gang yin pa de ni de bzhin gshegs pa dgra bcom pa yang dag par rdzogs pa'i sangs rgyas kyi bsod nams kyi bye ba khrag khrig phrag 'bum gyi cha'i bar du yang nye bar mi 'gro zhing rgyu dang dpe'i bar du yang nye bar mi 'gro'o/_/gsol pa/_bcom ldan 'das 
[\[17a.7\]]sems dang po bskyed pa'i byang chub sems dpa' sems dpa' chen pos ci zhig yid la bgyi lags/_bka' stsal pa/_rab 'byor sems dang po bskyed pa'i byang chub sems dpa' sems dpa' chen pos rnam pa thams cad mkhyen pa nyid yid la bya'o/_/gsol pa/_bcom ldan 
[\[17b\]]
[\[17b.1\]]'das rnam pa thams cad mkhyen pa nyid kyi dngos po ni ci lta bu zhig lags/_dmigs pa ni ci zhig lags/_dbang bgyid pa ni gang lags/_rnam pa ni ci zhig lags/_mtshan nyid ni gang lags/_bka' stsal pa/_rab 'byor rnam pa thams cad mkhyen pa nyid ces bya ba ni dngos po med pa/_
[\[17b.2\]]mtshan nyid med pa/_mtshan ma med pa/_lhun gyis grub pa/_skye ba med pa/_'byung ba med pa'o/_/rab 'byor khyod kyis 'di skad du/_rnam pa thams cad mkhyen pa nyid kyi dmigs pa ni ci zhig lags/_dbang bgyid pa ni gang lags/_rnam pa ni ci zhig lags/_mtshan nyid ni gang 
[\[17b.3\]]lags zhes zer ba la/_rab 'byor rnam pa thams cad mkhyen pa nyid kyi dmigs pa ni dngos po med pa'o/_/dbang byed pa ni dran pa'o/_/rnam pa ni zhi ba'o/_/mtshan nyid ni mtshan nyid med pa ste/_rab 'byor rnam pa thams cad mkhyen pa nyid kyi dmigs pa ni de yin no/_/dbang byed pa ni de yin no/_/
[\[17b.4\]]rnam pa ni de yin no/_/mtshan nyid ni de yin no/_/gsol pa/_bcom ldan 'das kyi rnam pa thams cad mkhyen pa nyid kho na dngos po ma mchis pa lags sam/_'on te gzugs kyang dngos po ma mchis shing /_tshor ba dang /_'du shes dang /_'du byed rnams dang /_rnam par shes pa yang dngos po ma 
[\[17b.5\]]mchis pa lags sam/_de bzhin du nang dang phyi'i chos rnams kyang dngos po ma mchis pa lags sam/_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi 
[\[17b.6\]]rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_stong ba nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin dang /_rnam par thar pa brgyad dang /_mthar 
[\[17b.7\]]gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_byams pa chen po dang /_snying rje chen po dang /_dga' ba chen po dang /_
[\[18a\]]
[\[18a.1\]]btang snyoms chen po dang /_mngon par shes pa dang po dang /_mngon par shes pa gnyis pa dang /_gsum pa dang /_bzhi pa dang /_lnga pa dang /_drug pa dang /_'dus byas kyi khams dang /_'dus ma byas kyi khams kyang dngos po ma mchis pa lags sam/_bcom ldan 
[\[18a.2\]]'das kyis bka' stsal pa/_rab 'byor rnam pa thams cad mkhyen pa nyid kyang dngos po med do/_/gzugs dang /_tshor ba dang /_'du shes dang /_'du byed rnams dang /_rnam par shes pa yang dngos po med do/_/'dus byas kyi khams dang /_'dus ma byas kyi khams kyi bar du yang 
[\[18a.3\]]dngos po med do/_/de ci'i phyir zhe na/_rab 'byor rnam pa thams cad mkhyen pa nyid de la ni ngo bo nyid med do/_/rab 'byor gang la ngo bo nyid med pa de ni dngos po med pa'i phyir ro/_/gsol pa/_bcom ldan 'das ci'i slad du/_rnam pa thams cad mkhyen pa nyid ngo bo nyid ma mchis pa lags/_bka' 
[\[18a.4\]]stsal pa/_rab 'byor 'dus pa las byung ba'i ngo bo nyid med de/_gang la 'dus pa las byung ba'i ngo bo nyid med pa de dngos po med pa'o/_/rab 'byor rnam grangs des na/_chos thams cad dngos po med pa'i ngo bo nyid do/_/rab 'byor yang chos thams cad ni stong pa'i ngo bo nyid do/_/chos thams 
[\[18a.5\]]cad ni mtshan ma med pa dang /_smon pa med pa'i ngo bo nyid do/_/rab 'byor yang chos thams cad ni de bzhin nyid kyi ngo bo nyid do/_/chos thams cad ni yang dag pa'i mtha'i ngo bo nyid do/_/chos thams cad ni chos kyi dbyings kyi ngo bo nyid do/_/rab 'byor rnam grangs des kyang chos thams cad ni dngos po med 
[\[18a.6\]]pa'i ngo bo nyid du de ltar rig par bya'o/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad dngos po ma mchis pa'i ngo bo nyid lags na/_sems dang po bskyed pa'i byang chub sems dpa' 
[\[18a.7\]]sems dpa' chen po thabs la mkhas pas gang dang ldan pas sbyin pa'i pha rol tu phyin pa la spyod cing /_sangs rgyas kyi zhing yang yongs su dag par bgyid la/_sems can rnams kyang yongs su smin par bgyid/_ji ltar tshul khrims kyi pha rol tu phyin pa dang /_bzod pa'i 
[\[18b\]]
[\[18b.1\]]pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_bsam gtan dang po nas bsam gtan bzhi ba'i bar dang /_byams pa nas btang snyoms kyi bar dang /_nam mkha' mtha' yas skye mched 
[\[18b.2\]]nas 'du shes med/_'du shes med min skye mched kyi bar gyi snyoms par 'jug pa dang /_nang stong pa nyid nas rang gi mtshan nyid stong pa nyid kyi bar dang /_dran pa nye bar gzhag pa rnams nas 'phags pa'i lam yan lag brgyad pa'i bar dang /_stong pa nyid kyi ting nge 'dzin dang /_mtshan 
[\[18b.3\]]ma med pa'i ting nge 'dzin dang /_smon pa med pa'i ting nge 'dzin dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos 
[\[18b.4\]]ma 'dres pa [{]bcwa [,]bco [}]brgyad dang /_byams pa chen po dang /_snying rje chen po dang /_rnam pa thams cad mkhyen pa nyid la spyod cing /_sangs rgyas kyi zhing yang yongs su dag par bgyid la/_sems can rnams kyang yongs su smin par bgyid pa lags/_bcom ldan 'das kyis bka' stsal 
[\[18b.5\]]pa/_rab 'byor dngos po med pa'i ngo bo nyid kyi chos rnams la yongs su 'dris par byed cing /_sangs rgyas kyi zhing yang yongs su dag par byed la/_sems can rnams kyang yongs su smin par byed de/_sangs rgyas kyi zhing de dang /_sems can de dag kyang dngos po med pa'i ngo bo nyid du 
[\[18b.6\]]shes pa gang yin pa de ni/_byang chub sems dpa' sems dpa' chen po'i thabs la mkhas pa yin par rig par bya ste/_byang chub sems dpa' sems dpa' chen po de ni sbyin pa'i pha rol tu phyin pa la spyod cing /_byang chub kyi lam yongs su 'dris par byed do/_/tshul khrims kyi pha 
[\[18b.7\]]rol tu phyin pa la spyod cing /_byang chub kyi lam yongs su 'dris par byed do/_/bzod pa'i pha rol tu phyin pa la spyod cing /_byang chub kyi lam yongs su 'dris par byed do/_/brtson 'grus kyi pha rol tu phyin pa la spyod cing /_byang chub kyi lam yongs su 'dris par byed do/_/bsam 
[\[19a\]]
[\[19a.1\]]gtan gyi pha rol tu phyin pa la spyod cing byang chub kyi lam yongs su 'dris par byed do/_/shes rab kyi pha rol tu phyin pa la spyod cing /_byang chub kyi lam yongs su 'dris par byed do/_/de bzhin du sbyar te/_rnam pa thams cad mkhyen pa nyid kyi bar la spyod cing /_byang chub kyi 
[\[19a.2\]]lam yongs su 'dris par byed la/_byang chub kyi lam de yang dngos po med pa'i ngo bo nyid du shes par bya'o/_/rab 'byor byang chub sems dpa' sems dpa' chen po pha rol du phyin pa drug po dag la spyod pa de ji srid du de bzhin gshegs pa'i stobs bcu dang /_mi 'jigs pa bzhi dang /_so so yang dag 
[\[19a.3\]]par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_byams pa chen po dang /_snying rje chen po dang /_rnam pa thams cad mkhyen pa nyid kyi ye shes dang ldan par ma gyur pa de srid du byang chub kyi lam yongs su 'dris par mi byed do/_/rab 'byor 'di dag ni byang chub kyi lam 
[\[19a.4\]]yin te/_de byang chub kyi lam 'di dag gis pha rol tu phyin pa rnams yongs su rdzogs par byed do/_/pha rol tu phyin pa rnams yongs su rdzogs par byas nas/_skad cig gcig dang ldan pa'i shes rab kyis rnam pa thams cad mkhyen pa nyid thob par 'gyur ro/_/de'i tshe de'i bag chags dang 
[\[19a.5\]]mtshams sbyor ba dang /_nyon mongs pa thams cad ni mi skye ba'i spong pas spong bar 'gyur ro/_/des sangs rgyas kyi spyan gyis stong gsum gyi stong chen po'i 'jig rten gyi khams la rnam par bltas nas dngos po med par yang mi dmigs na/_dngos por lta ci smos/_rab 'byor byang chub 
[\[19a.6\]]sems dpa' sems dpa' chen pos de ltar dngos po med pa'i ngo bo nyid kyi chos thams cad la/_shes rab kyi pha rol tu phyin pa la spyad par bya'o/_/rab 'byor dngos po yang mi dmigs na/_dngos po med pa lta ci smos te/_de yang byang chub sems dpa' sems dpa' chen po'i thabs la 
[\[19a.7\]]mkhas pa yin no/_/rab 'byor byang chub sems dpa' sems dpa' chen po de ni shes rab kyi pha rol tu phyin pa la spyod cing sbyin pa sbyin par byed de/_de sbyin pa sbyin pa na/_rnam par mi rtog cing mtshan mar mi byed de/_dngos po dang dngos po med pa'i tshul du yid la mi byed do/_/len pa 
[\[19b\]]
[\[19b.1\]]por yang rnam par mi rtog cing mtshan mar mi byed de/_dngos po dang dngos po med pa'i tshul du yid la mi byed do/_/sbyin pa por yang rnam par mi rtog cing mtshan mar mi byed de/_dngos po dang dngos po med pa'i tshul du yid la mi byed do/_/byang chub kyi sems de yang mi dmigs shing mtshan mar mi byed 
[\[19b.2\]]la/_dmigs par mi byed de yang dag par rjes su mi mthong ngo /_/shes rab kyi pha rol tu phyin pa'i bar du yang dngos po dang dngos po med pa'i tshul du rnam par mi rtog cing /_mtshan mar mi byed do/_/rnam pa thams cad mkhyen pa nyid kyi bar du yang dngos po dang dngos po med pa'i tshul du yid la mi byed 
[\[19b.3\]]cing /_rnam par mi rtog la yid la mi byed do/_/bla na med pa yang dag par rdzogs pa'i byang chub kyi bar du yang dmigs par mi byed cing /_mtshan mar mi byed do/_/gang mngon par rdzogs par 'tshang rgya ba'am/_gang mngon par rdzogs par 'tshang rgya bar bya ba'am/_gang gis mngon par 
[\[19b.4\]]rdzogs par 'tshang rgya ba de yang dngos po dang dngos po med pa'i tshul gyis yongs su rtog par mi byed do/_/de ci'i phyir zhe na/_'di ltar chos thams cad ni dngos po med pa'i ngo bo nyid de/_dngos po med pa de yang sangs rgyas rnam dang /_nyan thos rnams dang /_rang sangs rgyas rnams kyis ma byas 
[\[19b.5\]]shing /_chos thams cad ni 'gyur ba med pa ste/_byed pa po dang bral ba'i phyir ro/_/gsol pa/_bcom ldan 'das chos rnams chos rnams nyid dang bral ba lags sam/_bcom ldan 'das kyis bka' stsal pa/_rab 'byor de de bzhin no/_/de de bzhin te/_chos rnams ni chos 
[\[19b.6\]]rnams dang bral ba yin no/_/gsol pa/_bcom ldan 'das gal te chos rnams kho na chos rnams dang bral ba lags na/_bral ba'i chos kyis bral ba'i chos dngos po mchis pa'am/_dngos po ma mchis par ji ltar 'tshal bar rung ste/_dngos po ma mchis pa'i chos kyis kyang /_dngos po 
[\[19b.7\]]mchis pa'i chos 'tshal bar mi rung la/_dngos po mchis pa'i chos kyis kyang /_dngos po ma mchis pa'i chos 'tshal bar mi rung /_dngos po ma mchis pa'i chos kyis kyang /_dngos po ma mchis pa'i chos 'tshal bar mi rung la/_dngos po mchis pa'i chos kyis kyang /_dngos po 
[\[20a\]]
[\[20a.1\]]mchis pa'i chos 'tshal bar mi rung lags na/_de ltar ma 'tshal ba'i chos thams cad la dngos po mchis zhes bgyi ba'am/_dngos po ma mchis zhes bgyi bar byang chub sems dpa' sems dpa' chen po ston par lta ga la 'gyur/_bcom ldan 'das kyis bka' stsal pa/_byang chub 
[\[20a.2\]]sems dpa' sems dpa' chen po ni 'jig rten gyi kun rdzob bzung ste/_dngos po yod pa zhes bya ba'am/_dngos po med pa zhes bya ba ston gyi/_don dam par ni ma yin no/_/gsol pa/_bcom ldan 'das ci 'jig rten gyi kun rdzob kyang gzhan zhig lags la/_don dam pa yang gzhan zhig lags sam/_
[\[20a.3\]]bka' stsal pa/_rab 'byor 'jig rten gyi kun rdzob kyang gzhan ma yin la/_don dam pa yang gzhan ma yin te/_'jig rten gyi kun rdzob kyi de bzhin nyid gang yin pa de nyid don dam pa'i de bzhin nyid yin la/_de bzhin nyid de sems can de dag gis mi shes shing ma mthong bas/_de dag gi phyir byang chub sems 
[\[20a.4\]]dpa'i 'jig rten gyi kun rdzob kyis dngos po yod pa 'am/_dngos po med pa zhes bya ba ston to/_/rab 'byor yang sems can 'di dag ni phung po lnga po 'di dag la dngos por 'du shes shing dngos po med par mi shes te/_ji ltar byas na dngos po med pa rtogs par 'gyur zhig gu snyam nas/_de dag gi don du 
[\[20a.5\]]chos rnams rab tu dbye ba'i phyir de ltar ston par byed de/_rab 'byor byang chub sems dpa' sems dpa' chen pos de ltar shes rab kyi pha rol tu phyin pa la spyad par bya'o/_/shes rab kyi pha rol tu phyin pa khri brgyad stong pa las yang dag par bstan pa'i le'u zhes bya ste/_drug cu rtsa bzhi pa'o//_//
[\[20a.6\]]de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa'i spyod pa byang chub sems dpa'i spyod pa zhes bgyi na/_bcom ldan 'das byang chub sems dpa'i spyod pa zhes bgyi ba de gang gi tshig [{]bla dgas [,]bla dwags [}]lags/_bka' 
[\[20a.7\]]stsal pa/_rab 'byor byang chub sems dpa'i spyod pa zhes bya ba de ni/_byang chub kyi phyir spyod pa ste/_de'i phyir byang chub sems dpa'i spyod pa zhes bya'o/_/gsol pa/_bcom ldan 'das byang chub sems dpa' sems dpa' chen po'i byang chub kyi spyod pa de gang la spyod lags/_bcom ldan 
[\[20b\]]
[\[20b.1\]]'das kyis bka' stsal pa/_gzugs stong ngo zhes spyod pa dang /_tshor ba dang /_'du shes dang /_'du byed rnams dang /_rnam par shes pa stong ngo zhes spyod pa dang /_de bzhin du khams rnams dang /_skye mched rnams dang /_nang dang phyi'i chos rnams stong ngo zhes spyod pa dang /_sbyin pa'i pha rol tu phyin 
[\[20b.2\]]pa stong ngo zhes spyod pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa stong ngo zhes spyod pa dang /_nang stong pa nyid stong ngo zhes spyod pa dang /_phyi stong pa 
[\[20b.3\]]nyid stong ngo zhes spyod pa dang /_phyi nang stong pa nyid stong ngo zhes spyod pa dang /_de bzhin du sbyar te/_rang gi mtshan nyid stong pa nyid kyi bar du stong ngo zhes spyod pa dang /_bsam gtan dang po dang /_gnyis pa dang /_gsum pa dang /_bzhi pa stong ngo zhes spyod pa dang /_byams pa dang /_snying rje dang /_
[\[20b.4\]]dga' ba dang /_btang snyoms stong ngo zhes spyod pa dang /_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched stong ngo zhes spyod pa dang /_dran pa nye bar gzhag pa bzhi stong ngo zhes spyod 
[\[20b.5\]]pa dang /_yang dag par spong ba bzhi stong ngo zhes spyod pa dang /_rdzu 'phrul gyi rkang pa bzhi stong ngo zhes spyod pa dang /_dbang po lnga stong ngo zhes spyod pa dang /_stobs lnga stong ngo zhes spyod pa dang /_byang chub kyi yan lag bdun stong ngo zhes spyod pa dang /_'phags pa'i lam yan lag 
[\[20b.6\]]brgyad pa stong ngo zhes spyod pa dang /_rnam par thar pa'i sgo stong pa nyid dang /_mtshan ma med pa dang /_smon pa med pa dang /_snyoms par 'jug pa rnams dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_
[\[20b.7\]]sangs rgyas kyi chos ma 'dres pa [{]bcwa [,]bco [}]brgyad dang /_sangs rgyas kyi zhing yongs su dag pa stong ngo zhes spyod pa dang /_sems can yongs su smin par bya ba stong ngo zhes spyod pa dang /_spobs pa rnams stong ngo zhes spyod pa dang /_yi ge sgrub pa stong ngo zhes spyod pa dang yi ge rnams la 
[\[21a\]]
[\[21a.1\]]'jug pa stong ngo zhes spyod pa dang /_yi ge rnams med pa la 'jug pa stong ngo zhes spyod pa dang /_gzugs stong ngo zhes spyod pa dang /_'dus byas kyi khams stong ngo zhes spyod pa dang /_'dus ma byas kyi khams stong ngo zhes spyod pa ste/_ci nas byang chub la gnyis su mi 'byed pa de ltar 
[\[21a.2\]]rjes su spyod do/_/rab 'byor byang chub sems dpa' sems dpa' chen po shes rab kyi pha rol tu phyin pa la de ltar spyod na/_byang chub kyi phyir spyod pa yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das 
[\[21a.3\]]sangs rgyas sangs rgyas zhes bgyi na/_bcom ldan 'das sangs rgyas zhes bgyi ba de gang gi tshig [{]bla dgas [,]bla dwags [}]lags/_bcom ldan 'das kyis bka' stsal pa/_rab 'byor yang dag pa'i don ni sangs rgyas zhes bya'o/_/rab 'byor yang des yang dag pa'i chos/_mngon par 
[\[21a.4\]]rdzogs par sangs rgyas pas na de'i phyir sangs rgyas zhes bya'o/_/rab 'byor yang des yang dag pa'i don rtogs pas na/_de'i phyir sangs rgyas zhes bya'o/_/rab 'byor yang chos thams cad yang dag pa ji lta ba bzhin du mngon par rdzogs par sangs rgyas pas na de'i phyir sangs rgyas zhes bya'o/_/
[\[21a.5\]]gsol pa/_bcom ldan 'das byang chub byang chub ces bgyi na/_byang chub ces bgyi ba de gang gi tshig [{]bla dgas [,]bla dwags [}]lags/_bka' stsal pa/_rab 'byor byang chub ces bya ba de ni stong pa nyid kyi tshig [{]bla dgas [,]bla dwags [}]so/_/de ni de bzhin nyid kyi tshig [{]bla dgas [,]bla dwags [}]so/_/de ni yang dag pa'i tshig 
[\[21a.6\]{]bla dgas [,]bla dwags [}]so/_/de ni yang dag pa'i mtha'i tshig [{]bla dgas [,]bla dwags [}]so/_/de ni chos kyi dbyings kyi tshig [{]bla dgas [,]bla dwags [}]so/_/rab 'byor yang byang chub ces bya ba de ni ming tsam gyi tshig [{]bla dgas [,]bla dwags [}]so/_/rab 'byor yang byang chub kyi don ni yang dag pa'i don to/_/rab 'byor yang byang chub ni de 
[\[21a.7\]]bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_gzhan ma yin pa'i rang bzhin te/_de'i phyir byang chub ces bya'o/_/rab 'byor yang byang chub de ni chos thams cad ming dang mtshan ma tsam du rtogs par byed pa ste/_de'i phyir byang chub ces bya'o/_/rab 
[\[21b\]]
[\[21b.1\]]'byor byang chub de ni sangs rgyas bcom ldan 'das rnams kyi byang chub ste/_de'i phyir byang chub ces bya'o/_/rab 'byor yang byang chub de ni sangs rgyas bcom ldan 'das rnams kyis mngon par rdzogs par sangs rgyas pas na de'i phyir byang chub ces bya'o/_/de skad ces bka' stsal pa dang /_bcom 
[\[21b.2\]]ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po gang byang chub 'di la spyod pa de ni pha rol tu phyin pa drug la spyod pa dang /_rnam pa thams cad mkhyen pa nyid kyi bar la spyod pa lags na/_de'i dge ba'i rtsa ba gang 
[\[21b.3\]]bsags pa'am/_'grib pa'am/_nyams pa'am/_'phel ba'am/_skye ba'am/_'gag pa'am/_kun nas nyon mongs pa'am/_rnam par byang bar 'gyur ba lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/
[\[21b.4\]]rab 'byor byang chub sems dpa' sems dpa' chen po gang byang chub 'di la spyod pa pha rol tu phyin pa drug la spyod pa dang /_rnam pa thams cad mkhyen pa nyid kyi bar la spyod pa de ni chos gang yang bsags pa'i phyir ro ma/_'grib par bya ba'i phyir ram/_nyams par bya ba'i phyir ram/_'phel bar bya 
[\[21b.5\]]ba'i phyir ram/_bskyed par bya ba'i phyir ram/_dgag par bya ba'i phyir ram/_kun nas nyon mongs par bya ba'i phyir ram/_rnam par byang bar bya ba'i phyir mi spyod do/_/de ci'i phyir zhe na/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pa'i byang 
[\[21b.6\]]chub ni bsags pa'i phyir ram/_'grib par bya ba'i phyir ram/_nyams par bya ba'i phyir ram/_'phel bar bya ba'i phyir ram/_bskyed par bya ba'i phyir ram/_dgag pa'i phyir ram/_kun nas nyon mongs par bya ba'i phyir ram/_rnam par byang bar bya ba'i phyir dmigs pa'i tshul gyis nye 
[\[21b.7\]]bar gnas pa ma yin pa'i phyir ro/_/gsol pa/_bcom ldan 'das gal te byang chub sems dpa' sems dpa' chen po shes rab kyi pha rol tu phyin pa la spyod pa'i byang chub ni chos gang la yang dmigs pa'i tshul gyis nye bar gnas pa ma lags na/_byang chub sems dpa' sems dpa' 
[\[22a\]]
[\[22a.1\]]chen po shes rab kyi pha rol tu phyin pa la spyod pa de/_ji ltar sbyin pa'i pha rol tu phyin pa yongs su 'dzin pa dang /_de bzhin du ji ltar shes rab kyi pha rol tu phyin pa'i bar du yongs su 'dzin pa lags/_ji ltar na nang stong pa nyid la spyod pa dang /_dngos po med pa'i ngo bo nyid stong 
[\[22a.2\]]pa nyid kyi bar la spyod pa lags/_bsam gtan rnams dang /_tshad med pa rnams dang /_gzugs med pa'i snyoms par 'jug pa rnams la spyod pa lags/_dran pa nye bar gzhag pa rnams la spyod pa nas/_'phags pa'i lam yan lag brgyad pa'i bar la spyod pa lags/_rnam par thar 
[\[22a.3\]]pa'i sgo stong pa nyid dang /_mtshan ma med pa dang /_smon pa med pa la spyod pa dang /_de bzhin gshegs pa'i stobs bcu'i bar la spyod pa dang /_snying rje chen po'i bar la spyod pa lags/_ji ltar na byang chub sems dpa'i sa bcu po dag la spyod pa dang /_nyan thos dang /_rang sangs rgyas 
[\[22a.4\]]kyi sa las shin tu 'da' ba dang /_byang chub sems dpa'i skyon ma mchis pa la 'jug pa lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor byang chub sems dpa' sems dpa' chen po byang chub sems dpa'i 
[\[22a.5\]]spyad pa spyod pa na/_gnyis kyi tshul gyis sbyin pa'i pha rol tu phyin pa la mi spyod do/_/de bzhin du sbyar te/_gnyis kyi tshul gyis shes rab kyi pha rol tu phyin pa'i bar la mi spyod do/_/gnyis kyi tshul gyis rnam pa thams cad mkhyen pa nyid kyi bar la mi spyod do/_/rab 'byor de ltar na byang chub sems 
[\[22a.6\]]dpa' sems dpa' chen po shes rab kyi pha rol tu phyin pa la spyod pa na/_sbyin pa'i pha rol tu phyin pa yongs su 'dzin pa dang /_shes rab kyi pha rol tu phyin pa'i bar du yongs su 'dzin pa yin no/_/rnam pa thams cad mkhyen pa nyid kyi bar du yang thob par 'gyur ro/_/gsol pa/_bcom 
[\[22a.7\]]ldan 'das gal te gnyis kyi tshul gyis sbyin pa'i pha rol tu phyin pa la mi spyod la/_de bzhin du gnyis kyi tshul gyis rnam pa thams cad mkhyen pa nyid kyi bar la mi spyod lags na/_ji ltar byang chub sems dpa' sems dpa' chen po sems dang po bskyed pa nas nye bar bzung ste/_dge ba'i rtsa 
[\[22b\]]
[\[22b.1\]]ba rnams kyis rnam par 'phel bar 'gyur zhing /_sems bskyed pa tha ma'i bar du ji ltar dge ba'i rtsa ba rnams kyis rnam par 'phel bar 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gang dag gnyis 
[\[22b.2\]]la spyod pa de dag ni dge ba'i rtsa ba rnams kyis rnam par 'phel bar mi 'gyur ro/_/de ci'i phyir zhe na/_rab 'byor gnyis la rten pa ni byis pa so so'i skye bo thams cad de/_de dag ni dge ba'i rtsa ba rnams kyis rnam par 'phel bar mi 'gyur ro/_/byang chub sems dpa' ni gnyis la mi spyod pas 
[\[22b.3\]]sems dang po bskyed pa nas bzung ste/_dge ba'i chos rnams kyis rnam par 'phel bar 'gyur zhing /_sems bskyed pa tha ma'i bar du dge ba'i chos rnams kyis rnam par 'phel bar 'gyur te/_de'i dge ba'i rtsa ba de dag ni lha dang mi dang lha ma yin du bcas pa'i 'jig rten gyi zil gyis gnon par 
[\[22b.4\]]mi nus so/_/mi dge ba gang dag gis zil gyis non par gyur pa ni/_nyan thos kyi sa'am/_rang sangs rgyas kyi sar ltung bar 'gyur zhing /_mi dge ba'i rtsa ba gzhan dag gis kyang 'phrogs par 'gyur ro/_/de dag gis 'phrogs pas sbyin pa'i pha rol tu phyin pa la spyod pa na/_dge ba'i rtsa ba 
[\[22b.5\]]rnams kyis rnam par 'phel bar mi 'gyur ba nas/_rnam pa thams cad mkhyen pa nyid kyi bar la spyod pa na dge ba'i rtsa ba rnams kyis rnam par 'phel bar mi 'gyur te/_rab 'byor byang chub sems dpa' sems dpa' chen pos de ltar shes rab kyi pha rol tu phyin pa la spyad par bya'o/_/gsol 
[\[22b.6\]]pa/_bcom ldan 'das ci byang chub sems dpa' sems dpa' chen po dge ba'i rtsa ba rnams kyi slad du/_shes rab kyi pha rol tu phyin pa la spyod lags sam/_bka' stsal pa/_rab 'byor de ni ma yin te/_rab 'byor byang chub sems dpa' sems dpa' chen po ni dge ba'i rtsa ba rnams 
[\[22b.7\]]kyi phyir shes rab kyi pha rol tu phyin pa la spyod pa ma yin la/_mi dge ba'i rtsa ba rnams kyi phyir yang shes rab kyi pha rol tu phyin pa la spyod pa ma yin mod kyi/_'on kyang sangs rgyas bcom ldan 'das rnams la bsnyen bkur ma byas sam/_dge ba'i rtsa ba rnams yongs su rdzogs par ma 
[\[23a\]]
[\[23a.1\]]byas sam/_dge ba'i bshes gnyen dag gis yongs su ma zin par yang byang chub sems dpa' sems dpa' chen pos rnam pa thams cad mkhyen pa nyid thob par mi nus so/_/gsol pa/_bcom ldan 'das byang chub sems dpa' sems dpa' chen po sangs rgyas 
[\[23a.2\]]bcom ldan 'das rnams la bsnyen bkur bgyis pa dang /_dge ba'i rtsa ba yongs su rdzogs par bgyis pa dang /_dge ba'i bshes gnyen gyis yongs su zin pas ji ltar rnam pa thams cad mkhyen pa nyid thob par 'gyur lags/_bcom ldan 'das kyis bka' stsal pa/_rab 'byor 'di la 
[\[23a.3\]]byang chub sems dpa' sems dpa' chen po sems dang po bskyed pa nas bzung ste/_de bzhin gshegs pa dgra bcom pa yang dag par rdzogs pa'i sangs rgyas rnams la bsnyen bkur byed cing sangs rgyas bcom ldan 'das de dag gis mdo'i sde dang /_dbyangs kyis bsnyad pa'i sde dang /_lung 
[\[23a.4\]]du bstan pa'i sde dang /_tshigs su bcad pa'i sde dang /_ched du brjod pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa'i rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la dbab par bstan pa'i sde 
[\[23a.5\]]bstan pa gang yin pa de dag thams cad yongs su 'dzin te/_bzung nas kyang tshig gis yongs su 'dris par byas nas/_yid kyi rjes su rtog par byed la/_lta bas shin tu rtogs par byed cing gzungs thob par 'gyur ro/_/gzungs thob nas kyang so so yang dag par rig pa skyed do/_/so so yang 
[\[23a.6\]]dag par rig pa bskyed nas de tshe rjes nas kyang rnam pa thams cad mkhyen pa nyid thob kyi bar du nams kyang chos de dag chud za bar mi 'gyur ro/_/der de bzhin gshegs pa dgra bcom pa yang dag par rdzogs pa'i sangs rgyas de dag la dge ba'i rtsa ba dag skyed par byed de/_dge ba'i rtsa ba de dag gis yongs su 
[\[23a.7\]]zin pas gzhar yang ngan song rnams dang /_mi khom pa rnams su mi skye zhing dge ba'i rtsa ba de dag gis kyang bsam pa gang gis sangs rgyas kyi zhing yongs su dag par byed pa dang /_sems can rnams yongs su smin par byed pa'i bsam pa rnam par dag pa yongs su 'dzin par 'gyur ro/_/dge ba'i 
[\[23b\]]
[\[23b.1\]]rtsa ba de dag yongs su bzung bas kyang dge ba'i bshes gnyen rnams dang /_sangs rgyas bcom ldan 'das rnams dang /_byang chub sems dpa' sems dpa' chen po rnams dang /_nyan thos gang dag sangs rgyas kyi theg pa pa'i bsngags pa brjod pa rnams dang nam du yang 'bral bar mi 'gyur ro/_/rab 'byor 
[\[23b.2\]]byang chub sems dpa' sems dpa' chen po shes rab kyi pha rol tu phyin pa la spyod pas/_de ltar sangs rgyas bcom ldan 'das rnams la bsnyen bkur bya zhing dge ba'i rtsa ba yang yongs su gzung bar bya ste/_dge ba'i bshes gnyen rnams la yang bsten par bya'o/_/shes rab kyi pha rol tu 
[\[23b.3\]]phyin pa khri brgyad stong pa las/_dge ba'i bshes gnyen la bsnyen pa dang /_bsten pa dang /_bsnyen bkur bya ba'i thabs kyi le'u zhes bya ste/_drug cu rtsa lnga pa'o//_//de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das 
[\[23b.4\]]byang chub sems dpa' sems dpa' chen po gang sangs rgyas bcom ldan 'das rnams la bsnyen bkur mi bgyid cing dge ba'i rtsa ba dag kyang mi bskyed la/_dge ba'i bshes gnyen gyis kyang yongs su ma zin pa'i byang chub sems dpa' sems dpa' chen po de rnam pa thams cad mkhyen pa nyid thob par mi 
[\[23b.5\]]'gyur lags sam/_bcom ldan 'das kyis bka' stsal pa/_rab 'byor byang chub sems dpa' sems dpa' chen po sangs rgyas bcom ldan 'das rnams la bsnyen bkur ma byas la/_dge ba'i rtsa ba rnams ma bskyed cing /_dge ba'i bshes gnyen dag gis yongs su ma zin pa ni rnam pa 
[\[23b.6\]]thams cad mkhyen pa nyid thob par mi 'gyur ro/_/de ci'i phyir zhe na/_sangs rgyas bcom ldan 'das rnams la yang bsnyen bkur byas shing /_dge ba'i rtsa ba rnams kyang bskyed la/_dge ba'i bshes gnyen yang bsten du zin kyang /_da dung rnam pa thams cad mkhyen pa nyid thob par mi nus na/_sangs 
[\[23b.7\]]rgyas bcom ldan 'das rnams la bsnyen bkur ma byas shing /_dge ba'i rtsa ba rnams yongs su rdzogs par ma byas la dge ba'i bshes gnyen dag la ma bsten par rnam pa thams cad mkhyen pa nyid thob pa lta ci smos te de ni gnas med do/_/rab 'byor de bas na byang chub sems dpa' sems 
[\[24a\]]
[\[24a.1\]]dpa' chen pos sangs rgyas bcom ldan 'das rnams la bsnyen bkur bya/_dge ba'i rtsa ba rnams bskyed par bya/_dge ba'i bshes gnyen rnams la bsten par bya'o/_/gsol pa/_bcom ldan 'das ci'i slad du byang chub sems dpa' sems dpa' chen pos sangs rgyas 
[\[24a.2\]]bcom ldan 'das rnams la bsnyen bkur bgyis shing /_dge ba'i rtsa ba rnams kyang bskyed la/_dge ba'i bshes gnyen rnams la bsten kyang rnam pa thams cad mkhyen pa nyid thob par mi 'gyur lags/_bka' stsal pa/_thabs la mkhas pa dang bral ba'i phyir te/_des sangs rgyas bcom ldan 
[\[24a.3\]]'das de dag las thabs de ma thos la/_dge ba'i rtsa ba de dag kyang ma bskyed de/_dge ba'i bshes gnyen gang dag de la thabs ston pa'i dge ba'i bshes gnyen de dag la yang ma bsten pa'i phyir ro/_/gsol pa/_bcom ldan 'das thabs la mkhas pa gang dag dang ldan na byang chub sems dpa' 
[\[24a.4\]]sems dpa' chen pos rnam pa thams cad mkhyen pa nyid thob par 'gyur ba'i thabs la mkhas pa gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byang chub sems dpa' sems dpa' chen po ni sems dang 
[\[24a.5\]]po bskyed pa nas bzung ste/_sbyin pa'i pha rol tu phyin pa la spyod pa na/_rnam pa thams cad mkhyen pa nyid dang ldan pa'i yid la byed pa dag gis sangs rgyas bcom ldan 'das rnams dang /_rang sangs rgyas rnams dang /_nyan thos rnams dang /_mir gyur pa rnams dang /_mi ma yin par gyur pa rnams 
[\[24a.6\]]la sbyin pa sbyin par byed de/_rnam pa thams cad mkhyen pa nyid dang ldan pa'i yid la byed pa dag dang ldan pas de sbyin pa la yang sbyin pa'i 'du shes su mi 'gyur/_len pa po la yang len pa po'i 'du shes su mi 'gyur/_sbyin pa po la yang sbyin pa po'i 'du shes su mi 'gyur ro/_/de ci'i phyir zhe na/_'di 
[\[24a.7\]]ltar de ni chos thams cad rang gi mtshan nyid kyis stong pa dang /_yongs su ma grub pa dang /_mngon par ma grub par mthong la/_chos rnams kyi chos kyi mtshan nyid la yang 'jug ste/_chos thams cad byed pa'i mthu med cing /_mngon par 'du byed pa med pa'i mtshan nyid la 'jug pa'i phyir 
[\[24b\]]
[\[24b.1\]]te/_thabs la mkhas pa de dang ldan pas dge ba'i rtsa ba rnams kyis 'phel bar 'gyur ro/_/de dge ba'i rtsa ba rnams kyis rnam par 'phel na/_sbyin pa'i pha rol tu phyin pa la spyod do/_/sbyin pa'i pha rol tu phyin pa la spyod na/_sems can rnams yongs su smin par byed cing /_sangs rgyas kyi zhing yang yongs su 
[\[24b.2\]]dag par byed la/_'khor ba na sbyin pa'i 'bras bu yongs su longs spyad pa gang yin pa'i sbyin pa'i 'bras bu la yang mi re ste/_gzhan du na sems can yongs su bskyab pa dang /_sems can yongs su dgrol ba'i phyir/_sbyin pa'i pha rol tu phyin pa la spyod do/_/shes rab kyi pha rol tu phyin pa khri brgyad stong pa 
[\[24b.3\]]las/_thabs la mkhas pa bstan pa'i le'u zhes bya ste/_drug cu rtsa drug pa'o//_//rab 'byor gzhan yang byang chub sems dpa' sems dpa' chen po ni tshul khrims kyi pha rol tu phyin pa la spyod pa na/_sems dang po bskyed pa nas bzung ste rnam pa thams cad mkhyen pa 
[\[24b.4\]]nyid dang ldan pa'i yid la byed pa dag gis tshul khrims de srung ste de 'dod chags kyi sems dang /_zhe sdang dang /_gti mug dang /_bag la nyal dang /_kun nas ldang ba dang /_byang chub la bgegs byed pa'i mi dge ba'i rtsa ba'i chos gang yang rung ba 'di lta ste/_ser sna dang 'chal ba'i tshul khrims 
[\[24b.5\]]dang /_'khrug pa'i sems dang /_le lo'i sems dang /_dman pa'i sems dang /_'khrul pa'i sems dang /_'chal ba'i shes rab kyi sems dang /_nga rgyal dang /_brnyas pa dang /_lhag pa'i nga rgyal lam/_nga'o snyam pa'i nga rgyal lam/_nyan thos dang /_rang sangs 
[\[24b.6\]]rgyas kyi sems kyis bsgrib par mi 'gyur ro/_/de ci'i phyir zhe na/_'di ltar des chos thams cad rang gi mtshan nyid kyis stong par shes shing /_chos thams cad ma byung ba dang /_yongs su ma grub pa dang /_mngon par ma grub par mthong la/_chos rnams kyi chos kyi mtshan nyid la 
[\[24b.7\]]'jug ste/_chos thams cad byed pa'i mthu med cing mngon par 'du byed pa med pa'i mtshan nyid la 'jug pa'i phyir te/_thabs la mkhas pa de dang ldan pa'i byang chub sems dpa' sems dpa' chen po ni dge ba'i rtsa ba dag gis rnam par 'phel bar 'gyur ro/_/de dge ba'i rtsa ba rnams kyis rnam 
[\[25a\]]
[\[25a.1\]]par 'phel na tshul khrims kyi pha rol tu phyin pa la spyod do/_/tshul khrims kyi pha rol tu phyin pa la spyod na/_sems can rnams yongs su smin par byed cing /_sangs rgyas kyi zhing yang yongs su dag par byed la/_'khor ba na tshul khrims kyi 'bras bu yongs su longs spyad pa 
[\[25a.2\]]gang yin pa'i tshul khrims kyi 'bras bu la yang mi re ste/_gzhan du na sems can rjes su gzung ba dang /_sems can la mi gnod pa dang /_sems can la phan par 'dod pa'i phyir tshul khrims kyi pha rol tu phyin pa la spyod do/_/shes rab kyi pha rol tu phyin pa khri brgyad stong pa las tshul 
[\[25a.3\]]khrims kyi le'u zhes bya ste/_drug cu rtsa bdun pa'o//_//de bzhin du bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa la spyod pa la yang sbyar bar bya'o/_/rab 'byor gzhan yang byang chub sems dpa' sems 
[\[25a.4\]]dpa' chen po ni shes rab kyi pha rol tu phyin pa la spyod pa na/_sems dang po bskyed pa nas bzung ste/_rnam pa thams cad mkhyen pa nyid dang ldan pa'i yid la byed pa dag gis shes rab sgom par byed de/_de la 'dod chags kyi sems nas/_nyan thos dang /_rang sangs rgyas kyi bar gyi sems kyis bsgrib 
[\[25a.5\]]par mi 'gyur ro/_/de ci'i phyir zhe na/_rab 'byor 'di ltar des chos thams cad rang gi mtshan nyid kyis stong par shes shing chos thams cad ma byung ba dang /_yongs su ma grub pa dang /_mngon par ma grub par mthong la/_chos thams cad kyi chos kyi mtshan nyid la 'jug ste/_chos thams cad 
[\[25a.6\]]byed pa'i mthu med cing /_mngon par 'du byed pa med pa'i mtshan nyid la 'jug pa'i phyir te/_thabs la mkhas pa de dang ldan pa de ni dge ba'i rtsa ba dag gis rnam par 'phel bar 'gyur ro/_/de dge ba'i rtsa ba rnams kyis rnam par 'phel na/_shes rab kyi pha rol tu phyin pa la spyod do/_/de 
[\[25a.7\]]shes rab kyi pha rol tu phyin pa la spyod na/_sems can rnams kyang yongs su smin par byed cing /_sangs rgyas kyi zhing yang yongs su dag par byed la 'khor ba na shes rab kyi 'bras bu yongs su longs spyad pa gang yin pa'i shes rab kyi 'bras bu la yang mi re ste/_gzhan du na sems can yongs su 
[\[25b\]]
[\[25b.1\]]bskyab pa dang /_sems can yongs su dgrol ba'i phyir shes rab kyi pha rol tu phyin pa la spyod do/_/shes rab kyi pha rol tu phyin pa khri brgyad stong pa las rnam par 'phel ba'i le'u zhes bya ste/_drug cu rtsa brgyad pa'o//_//rab 'byor gzhan yang byang chub sems dpa' sems dpa' 
[\[25b.2\]]chen po ni bsam gtan dang po la snyoms par 'jug pa nas/_bsam gtan bzhi pa'i bar du snyoms par 'jug_/tshad med pa rnams la snyoms par 'jug_/gzugs med pa'i snyoms par 'jug pa rnams la snyoms par 'jug la/_rnam par smin pa yang yongs su mi 'dzin to/_/de ci'i phyir zhe na/_
[\[25b.3\]]'di ltar de ni thabs la mkhas pa gang dang ldan na/_bsam gtan rnams dang /_tshad med pa rnams dang /_gzugs med pa'i snyoms par 'jug pa rnams rang gi mtshan nyid kyis stong par shes pa nas/_mngon par ma grub pa'i bar du shes pa'i thabs la mkhas pa dang ldan pa'i phyir ro/_/rab 'byor 
[\[25b.4\]]gzhan yang byang chub sems dpa' sems dpa' chen po ni shes rab kyi pha rol tu phyin pa la spyod pa na/_sems dang po bskyed pa nas bzung ste/_thabs la mkhas pa dang ldan pas mthong ba dang bsgom pas spong ba'i lam la spyod kyang /_rgyun du zhugs pa'i 'bras bu yang thob par mi byed do/_/lan cig phyir 
[\[25b.5\]]'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid kyang thob par mi byed do/_/de ci'i phyir zhe na/_'di ltar des chos thams cad rang gi mtshan nyid kyis stong par shes la/_byang chub kyi phyogs kyi chos de dag la yang spyod cing /_nyan thos dang /_rang sangs rgyas kyis 
[\[25b.6\]]las kyang 'da' ba'i phyir te/_rab 'byor 'di ni byang chub sems dpa' sems dpa' chen po'i mi skye ba'i chos rnams la bzod pa yin no/_/rab 'byor gzhan yang byang chub sems dpa' sems dpa' chen po ni shes rab kyi pha rol tu phyin pa la spyod pa na/_rnam par thar ba brgyad la snyoms par 
[\[25b.7\]]'jug cing /_mthar gyis gnas pa'i snyoms par 'jug pa dgu la yang snyoms par 'jug la/_rgyun du zhugs pa'i 'bras bu yang thob par mi 'gyur zhing /_dgra bcom pa nyid kyi bar du yang thob par mi 'gyur ro/_/de ci'i phyir zhe na/_'di ltar des chos thams cad rang gi mtshan 
[\[26a\]]
[\[26a.1\]]nyid kyis stong par shes pa nas chos thams cad mngon par ma grub pa'i bar du shes pa'i phyir ro/_/rab 'byor gzhan yang byang chub sems dpa' sems dpa' chen po ni de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_
[\[26a.2\]]sangs rgyas kyi chos ma 'dres pa [{]bcwa [,]bco [}]brgyad dang /_snying rje chen po la yang 'dris par byed la/_sangs rgyas kyi zhing yang yongs su dag par ma byas shing /_sems can rnams yongs su smin par ma byas kyi bar du yang rnam pa thams cad mkhyen pa nyid thob par mi byed de/_rab 'byor de ltar byang 
[\[26a.3\]]chub sems dpa' sems dpa' chen pos shes rab kyi pha rol tu phyin pa la spyad par bya'o//_//shes rab kyi pha rol tu phyin pa khri brgyad stong pa/_bam po bzhi bcu rtsa bdun pa/_de skad ces bka' stsal pa dang /_bcom ldan 'das la tshe dang ldan pa rab 'byor gyis 
[\[26a.4\]]'di skad ces gsol to/_/bcom ldan 'das byang chub sems dpa' sems dpa' chen po gang de ltar chos zab mo rnams la spyod cing rnam par smin pa yang len par mi bgyid par ni/_blo'i mchog dang ldan pa lags so/_/de skad ces gsol pa dang /_bcom ldan 'das kyis tshe dang ldan pa rab 
[\[26a.5\]]'byor la 'di skad ces bka' stsal to/_/rab 'byor de de bzhin no/_/de de bzhin te/_rab 'byor byang chub sems dpa' sems dpa' chen po gang de ltar chos zab mo rnams la spyod cing /_rnam par smin pa yang len par mi byed pa de ni/_blo'i mchog dang ldan pa yin no/_/de ci'i phyir zhe na/_rab 
[\[26a.6\]]'byor 'di ltar byang chub sems dpa' sems dpa' chen po ni ngo bo nyid las mi g.yo ba'i phyir ro/_/gsol pa/_bcom ldan 'das ngo bo nyid gang las mi g.yo ba lags/_bka' stsal pa/_dngos po med pa las mi g.yo ba'o/_/rab 'byor khyod 'di skad du/_ngo bo nyid gang las mi 
[\[26a.7\]]g.yo ba lags zhes zer ba ni gzugs kyi ngo bo nyid las mi g.yo'o/_/tshor ba dang /_'du shes dang /_'du byed rnams dang /_rnam par shes pa'i ngo bo nyid las mi g.yo'o/_/sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_
[\[26b\]]
[\[26b.1\]]brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa'i ngo bo nyid las mi g.yo'o/_/bsam gtan rnams dang /_tshad med pa rnams dang /_gzugs med pa'i snyoms par 'jug pa rnams kyi ngo bo nyid las mi g.yo'o/_/dran pa nye bar gzhag pa rnams 
[\[26b.2\]]dang /_'phags pa'i lam yan lag brgyad pa'i bar gyi ngo bo nyid las mi g.yo'o/_/stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin dang /_snying rje chen po'i bar gyi ngo bo nyid las mi g.yo'o/_/de ci'i phyir zhe na/_rab 'byor 'di ltar 
[\[26b.3\]]chos 'di dag gi ngo bo nyid gang yin pa de ni dngos po med pa'i phyir ro/_/rab 'byor dngos po med pas ni dngos po med pa mngon par rdzogs par 'tshang rgya bar mi nus so/_/gsol pa/_bcom ldan 'das ci dngos po ma mchis pas dngos po mngon par rdzogs par 'tshang rgya bar bgyi bar rdo thogs 
[\[26b.4\]]lags sam/_bka' stsal pa/_rab 'byor de ni ma yin no/_/gsol pa/_bcom ldan 'das ci dngos po ma mchis pas dngos po ma mchis pa mngon par rdzogs par 'tshang rgya bar bgyi bar rngo thogs lags sam/_bka' stsal pa/_rab 'byor de ni ma yin no/_/gsol pa/_bcom ldan 'das ci dngos po ma 
[\[26b.5\]]mchis pas dngos po ma mchis pa mngon par rdzogs par 'tshang rgya bar bgyi bar rdo thogs lags sam/_bka' stsal pa/_rab 'byor de ni ma yin no/_/gsol pa/_ci bcom ldan 'das dngos pos dngos po mngon par rdzogs par 'tshang rgya bar bgyi bar rdo thogs lags sam/_bka' stsal pa/_
[\[26b.6\]]rab 'byor de ni ma yin no/_/gsol pa/_bcom ldan 'das gal te dngos po ma mchis pas kyang dngos po mngon par mi rtogs shing /_dngos pos kyang dngos po ma mchis pa mngon par mi rtogs la/_dngos po ma mchis pas kyang dngos po ma mchis pa mngon par mi rtogs shing dngos pos kyang dngos 
[\[26b.7\]]po mngon par rtogs pa ma lags na/_'o na ni thob pa yang ma mchis/_mngon par rtogs pa yang ma mchis par mi 'gyur lags sam/_bka' stsal pa/_rab 'byor mngon par rtogs pa ni yod mod kyi/_mngon par bsgrub pa 'di bzhis ni ma yin no/_/gsol pa/_bcom ldan 'das 'o na 
[\[27a\]]
[\[27a.1\]]da mngon par rtogs pa ji lta bu zhig lags/_bka' stsal pa/_ji ltar dngos po yang ma yin zhing dngos po med pa yang ma yin pa de ltar mnyam pa nyid du mthong ba ni mngon par rtogs pa ste/_spros pa med cing spros pa dang bral ba'i phyir/_gang la spros pa de dag med pa de lta bu ni mngon par rtogs 
[\[27a.2\]]pa yin no/_/de skad ces bka' stsal dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po'i spros pa gang lags/_bka' stsal pa/_rab 'byor gzugs rtag ces bya ba dang /_mi rtag ces bya ba ni 
[\[27a.3\]]byang chub sems dpa'i spros pa'o/_/tshor ba dang /_'du shes dang /_'du byed rnams dang /_rnam par shes pa rtag ces bya ba dang /_mi rtag ces bya ba ni byang chub sems dpa'i spros pa'o/_/gzugs bde zhes bya ba dang /_sdug bsngal zhes bya ba ni byang chub sems dpa'i spros pa'o/_/tshor ba 
[\[27a.4\]]dang /_'du shes dang /_'du byed rnams dang /_rnam par shes pa bde zhes bya ba dang /_sdug bsngal zhes bya ba ni byang chub sems dpa'i spros pa'o/_/gzugs bdag yod ces bya ba dang /_bdag med ces bya ba ni byang chub sems dpa'i spros pa'o/_/tshor ba dang /_'du shes dang /_'du byed 
[\[27a.5\]]rnams dang /_rnam par shes pa bdag yod ces bya ba dang /_bdag med ces bya ba ni byang chub sems dpa'i spros pa'o/_/gzugs zhi zhes bya ba dang /_ma zhi zhes bya ba ni byang chub sems dpa'i spros pa'o/_/tshor ba dang /_'du shes dang /_'du byed rnams dang /_rnam par shes pa zhi zhes 
[\[27a.6\]]bya ba dang /_ma zhi zhes bya ba ni byang chub sems dpa'i spros pa'o/_/gzugs yongs su shes par bya ba yin zhes bya ba dang /_yongs su shes par bya ba ma yin zhes bya ba ni byang chub sems dpa'i spros pa'o/_/tshor ba dang /_'du shes dang /_'du byed rnams dang /_rnam par shes pa yongs su shes 
[\[27a.7\]]par bya ba yin zhes bya ba dang /_yongs su shes par bya ba ma yin zhes bya ba ni byang chub sems dpa'i spros pa'o/_/sdug bsngal 'phags pa'i bden pa yongs su shes par bya ba yin zhes bya ba ni spros pa'o/_/kun 'byung ba spang bar bya ba yin zhes bya ba ni spros pa'o/_/'gog pa mngon sum du bya ba yin zhes 
[\[27b\]]
[\[27b.1\]]bya ba ni spros pa'o/_/lam bsgom par bya ba yin zhes bya ba ni spros pa'o/_/bsam gtan bzhi bsgom par bya ba yin zhes bya ba ni spros pa'o/_/tshad med pa bzhi bsgom par bya ba yin zhes bya ba ni spros pa'o/_/gzugs med pa'i snyoms par 'jug pa bzhi bsgom par bya ba yin zhes bya ba ni spros pa'o/_/
[\[27b.2\]]dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang ba bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa bsgom par bya ba yin zhes bya ba ni spros pa'o/_/rnam par thar pa'i sgo stong 
[\[27b.3\]]pa nyid dang /_mtshan ma med pa dang /_smon pa med pa bsgom par bya ba yin zhes bya ba ni spros pa'o/_/rnam par thar pa brgyad dang /_mthar gyis gnas pa'i snyoms par 'jug pa dgu bsgom par bya ba yin zhes bya ba ni spros pa'o/_/rgyun tu zhugs pa'i 'bras bu dang /_lan cig phyir 'ong ba'i 
[\[27b.4\]]'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub las 'da' bar bya'o zhes bya ba ni spros pa'o/_/byang chub sems dpa'i sa bcu yongs su rdzogs par bya'o zhes bya ba ni spros pa'o/_/byang chub sems dpa'i skyon med pa la 'jug par bya'o/_/zhes bya ba ni 
[\[27b.5\]]spros pa'o/_/sangs rgyas kyi zhing yongs su dag par bya'o zhes bya ba ni spros pa'o/_/sems can rnams yongs su smin par bya'o zhes bya ba ni spros pa'o/_/de bzhin gshegs pa'i stobs bcu bskyed par bya'o zhes bya ba ni spros pa'o/_/mi 'jigs pa bzhi dang /_so so yang dag par rig pa bzhi dang /_
[\[27b.6\]]sangs rgyas kyi chos ma 'dres pa [{]bcwa [,]bco [}]brgyad yongs su rdzogs par bya'o zhes bya ba ni spros pa'o/_/rnam pa thams cad mkhyen pa nyid thob par bya'o zhes bya ba ni spras pa'o/_/bag chags kyi mtshams sbyor ba thams cad spang bar bya'o zhes bya ba'i bar ni spros pa'o/_/de lta bas na byang chub sems dpa' sems 
[\[27b.7\]]dpa' chen po shes rab kyi pha rol tu phyin pa la spyod pa ni spros par bya ba ma yin par spros par mi byed de/_gzugs rtag pa'am/_mi rtag pa zhes spros par bya ba ma yin pa spros par mi byed do/_/tshor ba dang /_'du shes dang /_'du byed rnams dang /_rnam par shes pa rnam rtag pa'am/_mi rtag pa zhes 
[\[28a\]]
[\[28a.1\]]spros par bya ba ma yin pa spros par mi byed do/_/rnam pa thams cad mkhyen pa nyid thob par bya'o snyam pa'i bar du spros par bya ba ma yin pa spros par mi byed do/_/de ci'i phyir zhe na/_ngo bo nyid kyis ni ngo bo nyid spros par mi byed cing /_dngos po med pas kyang dngos po spros par mi byed la/_
[\[28a.2\]]ngo bo nyid dang /_dngos po med pa ma gtogs par yang gang gis spros par byed pa dang /_gang spros par bya ba dang /_cis spros par bya ba dang /_gang la spros par bya ba gzhan ci yang mi dmigs te/_rab 'byor de bas na gzugs nas rnam par shes pa'i bar du spros pa med cing /_byang chub kyi bar du spros 
[\[28a.3\]]pa med pa ste/_rab 'byor byang chub sems dpa' sems dpa' chen pos spros pa med pa'i shes rab kyi pha rol tu phyin pa la de ltar spyad par bya'o/_/gsol pa/_bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pas chos thams cad spros pa ma 
[\[28a.4\]]mchis par ji ltar lta bar bgyid lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gzugs nas rnam par shes pa'i bar gyi ngo bo nyid med do/_/rnam pa thams cad mkhyen pa nyid kyi bar gyi ngo bo nyid med do/_/gang la 
[\[28a.5\]]ngo bo nyid med pa de la spros pa med do/_/rab 'byor de'i phyir na gzugs nas rnam par shes pa'i bar du spros pa med do/_/de bzhin du sbyar te/_rnam pa thams cad mkhyen pa nyid kyi bar du spros pa med do/_/rab 'byor byang chub sems dpa' sems dpa' chen po shes rab kyi pha rol tu phyin pa la de ltar 
[\[28a.6\]]spyod pa ni byang chub sems dpa'i skyon med pa la 'jug go/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos gang la yang ngo bo nyid dmigs su ma mchis na/_ci byang chub sems dpa' sems dpa' 
[\[28a.7\]]chen pos nyan thos kyi lam 'am/_rang sangs rgyas kyi lam 'am/_sangs rgyas kyi lam 'am/_lam gang gis byang chub sems dpa'i skyon ma mchis pa la 'jug par 'gyur ba lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces 
[\[28b\]]
[\[28b.1\]]bka' stsal to/_/rab 'byor byang chub sems dpa' sems dpa' chen po ni nyan thos kyi lam dang /_rang sangs rgyas kyi lam dang /_sangs rgyas kyi lam gyis byang chub sems dpa'i skyon med pa la mi 'jug mod kyi/_'on kyang rab 'byor byang chub sems dpa' sems dpa' chen po ni 
[\[28b.2\]]lam thams cad la bslabs nas byang chub sems dpa'i skyon med pa la 'jug go/_/rab 'byor 'di lta ste dper na dgra bcom pas lam thams cad la bslabs nas yang dag pa nyid skyon med pa la 'jug mod kyi/_ji srid du lam gyi 'bras bu ma bskyed pa de srid du lam gyi skad cig la dgra bcom 
[\[28b.3\]]pa'i 'bras bu thob par mi 'gyur ro/_/rab 'byor de bzhin du byang chub sems dpa' sems dpa' chen po yang lam thams cad bskyed nas byang chub sems dpa'i skyon med pa la 'jug mod kyi/_rdo rje lta bu'i ting nge 'dzin ma thob kyi bar du/_rnam pa thams cad mkhyen pa nyid thob par mi 'gyur te/_
[\[28b.4\]]de skad cig gcig dang ldan pa'i shes rab kyis rnam pa thams cad mkhyen pa nyid thob par 'gyur ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te byang chub sems dpa' sems dpa' chen po lam 
[\[28b.5\]]thams cad yongs su rdzogs par bgyis nas byang chub sems dpa'i skyon ma mchis pa la 'jug na/_bcom ldan 'das de lta lags na ni brgyad pa'i lam yang gzhan kho nar 'gyur la/_rgyun tu zhugs pa'i lam yang gzhan/_lan cig phyir 'ong ba la zhugs pa'i lam yang gzhan/_lan 
[\[28b.6\]]cig phyir 'ong ba'i lam yang gzhan/_phyir mi 'ong ba la zhugs pa'i lam yang gzhan/_phyir mi 'ong ba'i lam yang gzhan/_dgra bcom pa la zhugs pa'i lam yang gzhan/_dgra bcom pa'i lam yang gzhan/_rang sangs rgyas kyi lam yang gzhan/_de bzhin gshegs pa dgra 
[\[28b.7\]]bcom pa yang dag par rdzogs pa'i sangs rgyas kyi lam yang gzhan du mi 'gyur lags sam/_bcom ldan 'das gal te lam de dag phan tshun tha dad par gyur na byang chub sems dpa' sems dpa' chen pos ji ltar lam thams cad yongs su rdzogs par bgyis nas byang chub sems dpa'i skyon 
[\[29a\]]
[\[29a.1\]]ma mchis pa la 'jug par 'gyur ba lags/_bcom ldan 'das gal te byang chub sems dpa' sems dpa' chen pos lam thams cad yongs su rdzogs par bgyi 'tshal bar gyur na/_bcom ldan 'das byang chub sems dpa' sems dpa' chen pos lam thams cad bskyed pas 
[\[29a.2\]]brgyad par mi 'gyur lags grang /_mthong ba'i lam bskyed pas rgyun du zhugs par mi 'gyur lags grang /_bsgom pa'i lam bskyed pas lan cig phyir 'ong ba la zhugs pa dang /_lan cig phyir 'ong bar mi 'gyur lags grang /_dgra bcom pa'i bar du yang mi 'gyur lags grang /_rang sangs 
[\[29a.3\]]rgyas kyi lam bskyed pas rang sangs rgyas su mi 'gyur lags grang /_bcom ldan 'das byang chub sems dpa' sems dpa' chen pos brgyad pa'i lam bskyed pas brgyad par 'gyur ba'am/_brgyad par gyur nas byang chub sems dpa'i skyon ma mchis pa la 'jug pa de ni gnas ma mchis shing skabs ma 
[\[29a.4\]]lags te/_de ni gnas ma mchis lags so/_/byang chub sems dpa'i skyon ma mchis pa la zhugs nas rnam pa thams cad mkhyen pa nyid thob par 'gyur zhes bgyi ba de ni gnas ma mchis lags so/_/de bzhin du rgyun du zhugs pa'i 'bras bu thob pa dang /_dgra bcom pa nyid thob pa'am 
[\[29a.5\]]rang byang chub kyi bar du thob nas byang chub sems dpa'i skyon ma mchis pa la 'jug ces bgyi ba de ni gnas ma mchis lags so/_/byang chub sems dpa'i skyon ma mchis pa la zhugs nas rnam pa thams cad mkhyen pa nyid thob par 'gyur zhes bgyi ba de ni gnas ma mchis lags na/_bcom 
[\[29a.6\]]ldan 'das ji ltar bdag gis byang chub sems dpa' sems dpa' chen pos lam thams cad bskyed nas byang chub sems dpa'i skyon ma mchis pa la 'jug pa dang /_byang chub sems dpa'i skyon ma mchis pa la zhugs nas rnam pa thams cad mkhyen pa nyid 'thob cing /_bag chags kyi 
[\[29a.7\]]mtshams sbyor ba thams cad spang bar 'tshal bar bgyi lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin no/_/de de bzhin te/_rab 'byor byang chub sems dpa' sems dpa' chen po brgyad par gyur 
[\[29b\]]
[\[29b.1\]]la/_rgyun du zhugs pa'i 'bras bu thob nas lam thams cad bskyed de/_byang chub sems dpa'i skyon med pa la 'jug ces bya ba ni gnas med do/_/skabs ma yin zhing de ni gnas med do/_/byang chub sems dpa'i skyon med pa la zhugs nas rnam pa thams cad mkhyen pa nyid thob par 'gyur zhes bya ba de 
[\[29b.2\]]ni gnas med do/_/rab 'byor yang byang chub sems dpa' sems dpa' chen po ni sems dang po bskyed pa nas bzung ste pha rol tu phyin pa drug la spyod pa na/_shes pa dang mthong bas sa brgyad po dag la rnam par bltas nas 'da' bar byed de/_brgyad gang zhe na/_'di lta ste/_dkar po rnam par mthong ba'i sa 
[\[29b.3\]]dang /_rigs kyi sa dang /_brgyad pa'i sa dang /_mthong ba'i sa dang /_bsrabs pa'i sa dang /_'dod chags dang bral ba'i sa dang /_byas pa rtogs pa can gyi sa dang /_rang sangs rgyas kyi sa ste/_'di ni sar bstan pa yin no/_/des shes pa dang mthong bas sa brgyad po de dag las 'das 
[\[29b.4\]]par byas nas byang chub sems dpa'i skyon med pa la 'jug go/_/byang chub sems dpa'i skyon med pa la zhugs nas rnam pa thams cad mkhyen pa nyid kyi ye shes kyis nyon mongs pa dang /_bag chags dang /_mtshams sbyor ba thams cad spod do/_/rab 'byor de la brgyad pa'i shes pa gang yin pa 
[\[29b.5\]]de ni byang chub sems dpa'i bzod pa'o/_/rgyun du zhugs pa'i shes pa dang /_spong ba gang yin pa de ni byang chub sems dpa'i bzod pa'o/_/lan cig phyir 'ong ba'i shes pa dang /_spong ba gang yin pa de ni byang chub sems dpa'i bzod pa'o/_/phyir mi 'ong ba'i shes pa dang /_spong ba gang yin pa 
[\[29b.6\]]de ni byang chub sems dpa'i bzod pa'o/_/dgra bcom pa'i shes pa dang /_spong ba gang yin pa de ni byang chub sems dpa'i bzod pa'o/_/rang sangs rgyas kyi shes pa dang /_spong ba gang yin pa de ni byang chub sems dpa'i bzod pa'o/_/byang chub sems dpas ni nyan thos dang /_rang sangs rgyas 
[\[29b.7\]]thams cad kyi lam de dag thams cad yongs su rdzogs par byas nas lam gyi rnam pa shes pa nyid kyi shes pas byang chub sems dpa'i skyon med pa la 'jug go/_/byang chub sems dpa'i skyon med pa la zhugs nas rnam pa thams cad mkhyen pa nyid kyi ye shes kyis/_bag chags dang /_mtshams 
[\[30a\]]
[\[30a.1\]]sbyor ba dang /_nyon mongs pa thams cad spong ste/_rab 'byor byang chub sems dpa' sems dpa' chen pos lam thams cad yongs su rdzogs par byas nas bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/bla na med pa yang dag par rdzogs 
[\[30a.2\]]pa'i byang chub mngon par rdzogs par sangs rgyas nas 'bras bu ltar sems can thams cad kyi 'tsho bar 'gyur ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das nyan thos kyi lam dang /_sangs rgyas kyi lam dang /_
[\[30a.3\]]sangs rgyas kyi lam bcom ldan 'das kyis gsungs pa'i lam gang lags pa 'di dag las bcom ldan 'das lam gyi rnam pa shes pa nyid kyi lam gang lags/_bka' stsal pa/_rab 'byor 'di la byang chub sems dpa' sems dpa' chen pos lam gyi rnam pa shes pa nyid rnam par dag pa bskyed par 
[\[30a.4\]]bya'o/_/rab 'byor de la lam gyi rnam pa shes pa nyid rnam par dag pa ni 'di yin te/_rnam pa gang dang gang dag dang /_mtshan ma gang dang gang dag dang /_rtags gang dang gang dag gis lam gyi rnam pa shes pa nyid dag par 'gyur ba'i rnam pa de dang de dag dang /_mtshan ma de dang de dag dang /_rtags de dang de 
[\[30a.5\]]dag byang chub sems dpa' sems dpa' chen pos mngon par rdzogs par rtogs par bya'o/_/mngon par rdzogs par rtogs nas kyang gzhan gdul ba'i phyir ci nas pha rol gyi khong du chud par gzhan dag la brjod par bya/_bstan par bya/_bshad par bya/_gdags par bya/_dgod par bya'o/_/de la skad 
[\[30a.6\]]dang /_brda dang /_sgra gang gis stong gsum gyi stong chen po'i 'jig rten gyi khams dbyangs kyis go bar 'gyur ba'i skad dang /_brda dang /_sgra thams cad byang chub sems dpa' sems dpa' chen pos bsgrub par bya ste/_brag ca lta bur rtogs par bya ba'i phyir bsgrub par bya'o/_/rab 'byor de lta 
[\[30a.7\]]bas na rnam grangs des kyang byang chub sems dpa' sems dpa' chen pos lam gyi rnam pa shes pa nyid yongs su rdzogs par bya'o/_/lam gyi rnam pa shes pa nyid yongs su rdzogs par byas nas/_sems can rnams kyi bsam pa shes par bya'o/_/sems can dmyal ba pa'i sems can rnams kyi lam 
[\[30b\]]
[\[30b.1\]]yang shes par bya/_rgyu yang shes par bya/_'bras bu yang shes par bya ste/_sems can dmyal ba'i lam de las bzlog par bya/_rgyu las kyang bzlog par bya/_'bras bu las kyang bzlog par bya'o/_/de bzhin du dud 'gro'i skye gnas kyi lam las kyang bzlog par bya/_rgyu las kyang bzlog par bya/_
[\[30b.2\]]'bras bu las kyang bzlog par bya'o/_/mi 'am ci rnams dang /_lto 'phye chen po rnams dang /_klu rnams dang /_gnod sbyin rnams dang /_mi rnams kyi lam yang shes par bya/_rgyu yang shes par bya/_'bras bu yang shes par bya'o/_/lha rnams kyi lam yang shes par bya/_rgyu yang shes par bya/_
[\[30b.3\]]'bras bu yang shes par bya'o/_/tshangs pa'i lam yang shes par bya/_rgyu yang shes par bya/_'bras bu yang shes par bya'o/_/'od gsal ba rnams dang /_dge rgyas pa rnams dang /_'bras bu che ba rnams dang /_'du shes med pa rnams dang /_mi che ba rnams dang /_mi gdung ba rnams dang /_
[\[30b.4\]]'og min gyi lha rnams kyi lam yang shes par bya/_rgyu yang shes par bya/_'bras bu yang shes par bya'o/_/nam mkha' mtha' yas skye mched du nye bar 'gro ba'i lha rnams kyi lam yang shes par bya/_rgyu yang shes par bya/_'bras bu yang shes par bya'o/_/'du shes med 'du shes med min skye mched 
[\[30b.5\]]du nye bar 'gro ba'i bar gyi lha rnams kyi lam yang shes par bya/_rgyu yang shes par bya/_'bras bu yang shes par bya'o/_/dran pa nye bar gzhag pa bzhi shes par bya/_yang dag par spong ba bzhi shes par bya/_rdzu 'phrul gyi rkang ba bzhi shes par bya/_dbang po lnga shes par bya/_stobs lnga shes par bya/_byang 
[\[30b.6\]]chub kyi yan lag bdun shes par bya/_'phags pa'i lam yan lag brgyad pa shes par bya/_rnam par thar pa'i sgo stong pa nyid shes par bya/_rnam par thar pa'i sgo mtshan ma med pa shes par bya/_rnam par thar pa'i sgo smon pa med pa shes par bya/_de bzhin gshegs pa'i stobs bcu shes par bya/_mi 
[\[30b.7\]]'jigs pa bzhi shes par bya/_so so yang dag par rig pa bzhi shes par bya/_sangs rgyas kyi chos ma 'dres pa [{]bcwa [,]bco [}]brgyad shes par bya/_snying rje chen po shes par bya'o/_/lam de dag gis kyang sems can rgyun du zhugs pa'i 'bras bu la dgod par bya ba gang yin pa de dag ni rgyun du zhugs pa'i 
[\[31a\]]
[\[31a.1\]]'bras bu la 'god do/_/dgra bcom pa nyid kyi bar la dgod par bya ba gang yin pa de dag ni dgra bcom pa nyid la 'god do/_/rang byang chub la dgod par bya ba gang yin pa de dag ni rang byang chub la 'god do/_/byang chub la dgod par bya ba gang yin pa de dag ni byang chub la 'god de/_rab 
[\[31a.2\]]'byor 'di ni byang chub sems dpa' sems dpa' chen po'i lam gyi rnam pa shes pa nyid yin te/_byang chub sems dpa' sems dpa' chen pos de la bslabs nas sems can gyi bsam pa la 'jug go/_/sems can gyi bsam pa la zhugs nas ci nas de'i chos bstan pa chud mi za zhing don yod par 'gyur ba de lta bur 
[\[31a.3\]]chos ston to/_/de ci'i phyir zhe na/_'di ltar de ni pha rol gyi dbang po mchog dang mchog ma yin pa shes pa shin tu bye brag phyed cing /_shin tu rtogs pa yin pa'i phyir te/_des ni sems can rnams kyi 'gro ba dang /_'ong ba dang /_'chi 'pho dang /_skye ba yang dag pa ji lta ba bzhin du shes so/_/rab 'byor 
[\[31a.4\]]byang chub kyi phyogs kyi chos gang dag la byang chub sems dpa' sems dpa' chen po rnams kyis bslab par bya ba dang /_nyan thos rnams dang /_rang sangs rgyas rnams kyis bslab par bya ba'i lam thams cad ni shes rab kyi pha rol tu phyin pa 'di'i nang du 'dus pas na byang chub sems dpa' sems dpa' 
[\[31a.5\]]chen pos shes rab kyi pha rol tu phyin pa la bslab par bya'o/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te byang chub kyi phyogs kyi chos rnams gang lags pa dang /_byang chub gang lags pa'i chos de dag 
[\[31a.6\]]ldan pa yang ma lags/_mi ldan pa yang ma lags la/_gzugs can yang ma lags/_bstan du yang ma mchis/_thogs par yang ma mchis te/_'di ltar mtshan nyid ma mchis par mtshan nyid gcig pa lags na/_bcom ldan 'das byang chub kyi phyogs kyi chos rnams ji ltar byang chub 
[\[31a.7\]]sgrub par 'gyur/_bcom ldan 'das ldan pa yang ma lags/_mi ldan pa yang ma lags/_gzugs can yang ma lags/_bstan du yang ma mchis/_thogs pa yang ma mchis te/_'di ltar mtshan nyid ma mchis par mtshan nyid gcig pa'i chos ni gang la yang sgrub pa'am/_'jig par 
[\[31b\]]
[\[31b.1\]]bgyid pa ma lags so/_/bcom ldan 'das dper bgyi na/_nam mkha' ni chos gang la yang sgrub pa ma lags shing 'jig par bgyid pa ma lags so/_/bcom ldan 'das de bzhin du chos thams cad rang gi mtshan nyid kyis stong pa ni chos gang yang sgrub pa ma lags shing 'jig par bgyid pa ma lags so/_/bcom 
[\[31b.2\]]ldan 'das kyis bka' stsal pa/_rab 'byor de de bzhin no/_/de de bzhin te/_rab 'byor rang gi mtshan nyid kyis stong pa'i chos rnams ni chos gang yang sgrub pa 'am/_'jig par byed pa ma yin no/_/rab 'byor sems can gang dag rang gi mtshan nyid kyis stong pa'i chos mi shes pa de dag gi phyir/_byang chub kyi 
[\[31b.3\]]phyogs kyi chos 'di dag ni byang chub bsgrub pa yin no zhes bstan to/_/rab 'byor gzhan yang gzugs gang yin pa dang /_tshor ba gang yin pa dang /_'du shes gang yin pa dang /_'du byed rnams gang yin pa dang /_rnam par shes pa gang yin pa dang /_sbyin pa'i pha rol tu phyin pa gang yin pa dang /_shes 
[\[31b.4\]]rab kyi pha rol tu phyin pa'i bar gang yin pa dang /_nang stong pa nyid gang yin pa dang /_phyi stong pa nyid gang yin pa dang /_rang gi mtshan nyid stong pa nyid kyi bar gang yin pa dang /_bsam gtan dang po gang yin pa dang /_'du shes med 'du shes med min skye mched kyi snyoms par 'jug pa'i bar gang yin pa dang /_
[\[31b.5\]]dran pa nye bar gzhag pa gang dag yin pa dang /_'phags pa'i lam yan lag brgyad pa'i bar gang yin pa dang /_rnam par thar pa'i sgo gsum gang yin pa dang /_rnam par thar pa brgyad gang yin pa dang /_mthar gyis gnas pa'i snyoms par 'jug pa dgu gang yin pa dang /_de bzhin gshegs pa'i stobs 
[\[31b.6\]]bcu'i bar du gang yin pa dang /_mi 'jigs pa bzhi gang yin pa dang /_so so yang dag par rig pa bzhi gang yin pa dang /_sangs rgyas kyi chos ma 'dres pa [{]bcwa [,]bco [}]brgyad gang yin pa dang /_snying rje chen po gang yin pa dang /_rnam pa thams cad mkhyen pa nyid kyi bar gang yin pa'i chos de dag thams cad 
[\[31b.7\]]ni 'phags pa'i chos 'dul ba 'di la ldan pa yang ma yin/_mi ldan pa yang ma yin zhing /_gzugs can ma yin pa/_bstan du med pa/_thogs pa med pa/_'di ltar mtshan nyid med par mtshan nyid gcig pa yin te/_de dag ni de bzhin gshegs pas sems can thams cad gzung ba'i phyir 'jig 
[\[32a\]]
[\[32a.1\]]rten gyi tha snyad kyis tha snyad du 'dogs par mdzad kyi/_don dam par ni ma yin no/_/rab 'byor de la byang chub sems dpa' sems dpa' chen pos ni thams cad la yang shes pa dang /_mthong bas bslab par bya'o/_/de la shes pa dang mthong bas ji lta ba bzhin du bslabs nas/_chos kha cig 
[\[32a.2\]]ni rtogs par bya/_chos kha cig ni rtogs par mi bya'o/_/gsol pa/_bcom ldan 'das byang chub sems dpa' sems dpa' chen pos shes pa dang mthong bas bslabs nas rtogs par bgyi ba'i chos rnams ni gang lags/_rtogs par mi bgyi ba'i chos rnams ni gang lags/_bka' stsal pa/_
[\[32a.3\]]rab 'byor nyan thos dang /_rang sangs rgyas kyis ni shes pa dang mthong bas rtogs par bya ba ma yin pa'o/_/rnam pa thams cad mkhyen pa nyid kyi ye shes kyis ni chos thams cad rnam pa thams cad du rtogs par bya ste/_rab 'byor byang chub sems dpa' sems dpa' chen pos de ltar 'phags 
[\[32a.4\]]pa'i chos 'dul ba shes rab kyi pha rol tu phyin pa 'di la bslab par bya'o/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das 'phags pa'i chos 'dul ba 'phags pa'i chos 'dul ba zhes bgyi na/_
[\[32a.5\]]bcom ldan 'das 'phags pa'i chos 'dul ba ni gang lags/_bcom ldan 'das ji tsam gyis na 'phags pa'i chos 'dul ba zhes bgyi/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la nyan thos dang /_
[\[32a.6\]]rang sangs rgyas dang /_byang chub sems dpa' sems dpa' chen po rnams dang /_de bzhin gshegs pa dgra bcom pa yang dag par rdzogs pa'i sangs rgyas rnams ni 'dod chags dang ldan pa yang ma yin mi ldan pa yang ma yin no/_/zhe sdang dang ldan pa yang ma yin mi ldan pa yang ma yin no/_/
[\[32a.7\]]gti mug dang ldan pa yang ma yin mi ldan pa yang ma yin no/_/'jig tshogs la lta ba dang ldan pa yang ma yin mi ldan pa yang ma yin no/_/the tsom dang ldan pa yang ma yin mi ldan pa yang ma yin no/_/tshul khrims dang brtul zhugs mchog tu 'dzin pa dang ldan pa yang ma yin mi ldan pa yang ma 
[\[32b\]]
[\[32b.1\]]yin no/_/'dod pa'i 'dod chags dang /_gnod sems dang ldan pa yang ma yin mi ldan pa yang ma yin no/_/gzugs kyi 'dod chags dang /_gzugs med pa'i 'dod chags dang ldan pa yang ma yin mi ldan pa yang ma yin no/_/ma rig pa dang ldan pa yang ma yin mi ldan pa yang ma yin no/_/
[\[32b.2\]]rgod pa dang ldan pa yang ma yin mi ldan pa yang ma yin no/_/bsam gtan dang po dang ldan pa yang ma yin mi ldan pa yang ma yin no/_/bsam gtan bzhi pa'i bar dang ldan pa yang ma yin mi ldan pa yang ma yin no/_/byams pa dang ldan pa yang ma yin mi ldan pa yang ma yin no/_/snying rje dang ldan pa yang 
[\[32b.3\]]ma yin mi ldan pa yang ma yin no/_/dga' ba dang ldan pa yang ma yin mi ldan pa yang ma yin no/_/btang snyoms dang ldan pa yang ma yin mi ldan pa yang ma yin no/_/'du shes med 'du shes med min skye mched kyi bar dang ldan pa yang ma yin mi ldan pa yang ma yin no/_/dran pa nye bar 
[\[32b.4\]]gzhag pa bzhi dang /_snying rje chen po'i bar dang ldan pa yang ma yin mi ldan pa yang ma yin no/_/'dus byas kyi khams dang /_'dus ma byas kyi khams dang ldan pa yang ma yin mi ldan pa yang ma yin no/_/de ci'i phyir zhe na/_'di ltar chos de dag thams cad ni gzugs can ma yin zhing /_
[\[32b.5\]]bstan du med la/_thogs pa med cing /_'di ltar mtshan nyid med par mtshan nyid gcig pa'i phyir ro/_/gzugs can ma yin pa de dag ni gzugs can ma yin pa dang lhan cig ldan pa yang ma yin/_mi ldan pa yang ma yin no/_/bstan du med pa rnams ni bstan du med pa dang lhan cig tu ldan 
[\[32b.6\]]pa yang ma yin mi ldan pa yang ma yin no/_/thogs pa med pa rnams ni thogs pa med pa dang lhan cig tu ldan pa yang ma yin mi ldan pa yang ma yin no/_/mtshan nyid gcig pa rnams ni mtshan nyid gcig pa dang lhan cig tu ldan pa yang ma yin mi ldan pa yang ma yin no/_/mtshan nyid med pa 
[\[32b.7\]]rnams ni mtshan nyid med pa dang lhan cig tu ldan pa yang ma yin mi ldan pa yang ma yin no/_/rab 'byor gang la byang chub sems dpa' sems dpa' chen po rnams kyis bslab par bya ba'i byang chub sems dpa' sems dpa' chen po rnams kyi 'di ltar mtshan nyid med par mtshan nyid gcig pa'i pha rol 
[\[33a\]]
[\[33a.1\]]tu phyin pa 'di ni gzugs med cing bstan du med la thogs pa med pa ste/_de la des bslabs na chos gang gis mtshan nyid kyang mi dmigs so/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das 
[\[33a.2\]]gzugs kyi mtshan nyid la bslab par mi bgyi zhing /_tshor ba dang /_'du shes dang /_'du byed rnams dang /_rnam par shes pa'i mtshan nyid la bslab par mi bgyi/_mig dang /_rna ba dang /_sna dang /_lce dang /_lus dang /_yid kyi mtshan nyid la bslab par mi bgyi/_gzugs dang /_sgra dang /_
[\[33a.3\]]dri dang /_ro dang /_reg bya dang /_chos kyi mtshan nyid la bslab par mi bgyi/_sa'i khams dang /_chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams kyi mtshan nyid la bslab par mi bgyi/_sbyin pa'i pha rol tu phyin pa'i mtshan nyid 
[\[33a.4\]]la bslab par mi bgyi/_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa'i mtshan nyid la bslab par mi bgyi/_nang stong pa nyid kyi mtshan nyid la bslab 
[\[33a.5\]]par mi bgyi/_de bzhin du dngos po med pa'i ngo bo nyid stong pa nyid kyi bar gyi mtshan nyid la bslab par mi bgyi/_bsam gtan dang po'i mtshan nyid la bslab par mi bgyi/_bsam gtan bzhi pa'i bar gyi mtshan nyid la bslab par mi bgyi/_byams pa'i mtshan nyid la bslab par mi bgyi/_
[\[33a.6\]]snying rje dang /_dga' ba dang /_btang snyoms kyi mtshan nyid la bslab par mi bgyi/_nam mkha' mtha' yas skye mched kyi mtshan nyid la bslab par mi bgyi/_'du shes med 'du shes med min skye mched kyi bar gyi mtshan nyid la bslab par mi bgyi/_dran pa nye bar gzhag pa bzhi'i mtshan 
[\[33a.7\]]nyid la bslab par mi bgyi/_'phags pa'i lam yan lag brgyad pa'i bar gyi mtshan nyid la bslab par mi bgyi/_stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin gyi mtshan nyid la bslab par mi bgyi/_rnam par thar pa'i sgo rnams kyi snyoms 
[\[33b\]]
[\[33b.1\]]par 'jug pa'i mtshan nyid la bslab par mi bgyi/_de bzhin gshegs pa'i stobs bcu'i mtshan nyid la bslab par mi bgyi/_mi 'jigs pa bzhi'i mtshan nyid la bslab par mi bgyi/_so so yang dag par rig pa bzhi'i mtshan nyid la bslab par mi bgyi/_sangs rgyas kyi chos ma 'dres pa [{]bcwa [,]bco [}]brgyad kyi 
[\[33b.2\]]mtshan nyid la bslab par mi bgyi/_snying rje chen po'i mtshan nyid la bslab par mi bgyi/_sdug bsngal 'phags pa'i bden pa'i mtshan nyid la bslab par mi bgyi/_kun 'byung ba dang /_'gog pa dang /_lam 'phags pa'i bden pa'i mtshan nyid la bslab par mi bgyi/_rten cing 'brel bar 'byung ba'i 
[\[33b.3\]]lugs su 'byung ba dang /_lugs su mi 'byung ba'i mtshan nyid la bslab par mi bgyi/_'dus byas kyi khams kyi mtshan nyid la bslab par mi bgyi/_'dus ma byas kyi khams kyi mtshan nyid la bslab par mi bgyi lags sam/_bcom ldan 'das gal te chos de dag gi mtshan nyid la bslab par mi 
[\[33b.4\]]bgyi zhing /_'du byed kyi mtshan nyid la bslab par mi bgyi na/_bcom ldan 'das byang chub sems dpa' sems dpa' chen pos chos rnams kyi mtshan nyid dang /_'du byed kyi mtshan nyid la ma bslab par nyan thos dang /_rang sangs rgyas kyis las 'da' bar ji ltar 'gyur lags/_nyan thos dang /_
[\[33b.5\]]rang sangs rgyas kyi sa las ma 'das par yang byang chub sems dpa'i skyon ma mchis pa la 'jug par ji ltar 'gyur lags/_byang chub sems dpa'i skyon ma mchis pa la ma zhugs par yang /_rnam pa thams cad mkhyen pa nyid thob par yang ji ltar 'gyur lags/_rnam pa thams cad mkhyen pa nyid ma 
[\[33b.6\]]thob par yang chos kyi 'khor lo skor bar ji ltar 'gyur lags/_chos kyi 'khor lo ma bskor bar yang nyan thos kyi theg pa'am/_rang sangs rgyas kyi theg pa'am/_theg pa chen po'i sems can rnams 'khor ba las yongs su grol bar ji ltar 'gyur lags/_de skad ces gsol pa dang /_
[\[33b.7\]]bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gal te chos 'ga' zhig gi mtshan nyid yod par gyur na ni mtshan nyid de la byang chub sems dpas bslab par bya ba zhig na/_rab 'byor 'di ltar chos thams cad ni mtshan nyid med pa/_gzugs can 
[\[34a\]]
[\[34a.1\]]ma yin pa bstan du med pa/_thogs pa med pa ste/_'di ltar mtshan nyid med par mtshan nyid gcig pas de'i phyir byang chub sems dpa' sems dpa' chen pos mtshan nyid de dag la yang bslab par mi bya/_mtshan nyid med pa rnams la yang bslab par mi bya'o/_/de ci'i phyir 
[\[34a.2\]]zhe na/_rab 'byor snga na mtshan nyid yod la phyis mtshan nyid med par gyur pa ma yin pa'i phyir ro/_/rab 'byor 'di ltar de dag ni snga nas kyang mtshan nyid med la/_da ltar yang mtshan nyid med pa ste/_de'i phyir byang chub sems dpa' sems dpa' chen pos mtshan nyid rnams la yang bslab par mi bya/_
[\[34a.3\]]mtshan nyid med pa rnams la yang bslab par mi bya'o/_/de ci'i phyir zhe na/_rab 'byor de bzhin gshegs pa rnams byung yang rung /_de bzhin gshegs pa rnams ma byung yang rung ste/_mtshan nyid kyi khams de ni gnas pa nyid yin pa'i phyir ro/_/de skad ces bka' stsal pa dang /_bcom ldan 'das 
[\[34a.4\]]la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad mtshan nyid ma mchis shing mtshan nyid tha dad pa yang ma lags la/_mtshan nyid gcig pa yang ma lags na/_bcom ldan 'das byang chub sems dpa' sems dpa' chen po ji ltar shes rab kyi pha 
[\[34a.5\]]rol tu phyin pa la bsgom par 'gyur/_bcom ldan 'das shes rab kyi pha rol tu phyin pa ma bsgoms par ni byang chub sems dpa' sems dpa' chen pos nyan thos dang /_rang sangs rgyas kyi sa las 'da' bar rngo mi thogs lags so/_/nyan thos dang /_rang sangs rgyas kyi sa las ma 'das par 
[\[34a.6\]]yang byang chub sems dpa' sems dpa' chen pos byang chub sems dpa'i skyon ma mchis pa la 'jug par rngo mi thogs la/_byang chub sems dpa'i skyon ma mchis pa la ma zhugs par yang mi skye ba'i chos la bzod pa bskyed par rngo mi thogs lags so/_/mi skye ba'i chos la bzod pa ma bskyed 
[\[34a.7\]]par yang mngon par shes pa bskyed par rngo mi thogs la/_byang chub sems dpa' sems dpa' chen pos mngon par shes pa ma bskyed par yang sangs rgyas kyi zhing yongs su dag par bgyi ba dang /_sems can rnams yongs su smin par bgyid par rngo mi thogs lags so/_/sangs rgyas 
[\[34b\]]
[\[34b.1\]]kyi zhing yongs su dag par ma bgyis la sems can rnams yongs su smin par ma bgyis par yang rnam pa thams cad mkhyen pa nyid thob par rngo mi thogs la/_rnam pa thams cad mkhyen pa nyid ma thob par yang chos kyi 'khor lo bskor bar rngo mi thogs lags so/_/chos kyi 'khor lo ma 
[\[34b.2\]]bskor bar yang sems can rnams rgyun tu zhugs pa'i 'bras bu la dgod par rngo mi thogs la/_lan cig phyir 'ong ba'i 'bras bu la yang dgod par rngo mi thogs/_phyir mi 'ong ba'i 'bras bu la yang dgod par rngo mi thogs/_dgra bcom pa nyid la yang dgod par yang rngo mi thogs/_
[\[34b.3\]]rang byang chub la yang dgod par rngo mi thogs/_bla na med pa yang dag par rdzogs pa'i byang chub la yang dgod par rngo mi thogs lags so/_/sbyin pa las byung ba'i bsod nams bgyi ba'i dngos po la yang sems can rnams dgod par rngo mi thogs/_tshul khrims las byung ba'i bsod nams bgyi 
[\[34b.4\]]ba'i dngos po la yang dgod par rngo mi thogs/_bsgom pa las byung ba'i bsod nams bgyi ba'i dngos po la yang dgod par rngo mi thogs lags so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin no/_/
[\[34b.5\]]de de bzhin te/_rab 'byor chos thams cad ni mtshan nyid med de/_mtshan nyid tha dad pa ma yin la/_mtshan nyid gcig pa yang ma yin te/_rab 'byor mtshan nyid med pa la bsgom pa ni byang chub sems dpa' sems dpa' chen po'i shes rab kyi pha rol tu phyin pa la sgom pa yin no/_/gsol pa/_
[\[34b.6\]]bcom ldan 'das ji ltar na mtshan nyid ma mchis pa la bsgom pa/_shes rab kyi pha rol tu phyin pa la sgom pa lags/_bka' stsal pa/_rab 'byor chos thams cad la bsgom pa rnam par 'jig pa de ni shes rab kyi pha rol tu phyin pa la sgom pa'o/_/gsol pa/_bcom ldan 'das 
[\[34b.7\]]chos thams cad la bsgom pa rnam par 'jig pa ji ltar shes rab kyi pha rol tu phyin pa la sgom pa lags/_bka' stsal pa/_gzugs la bsgom pa rnam par 'jig pa ni shes rab kyi pha rol tu phyin pa la sgom pa'o/_/tshor ba dang /_'du shes dang /_'du byed rnams dang /_rnam par 
[\[35a\]]
[\[35a.1\]]shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/mig la bsgom pa rnam par 'jig pa ni shes rab kyi pha rol tu phyin pa la sgom pa'o/_/rna ba dang /_sna dang /_lce dang /_lus dang /_yid la bsgom pa rnam par 'jig pa ni shes rab kyi pha rol 
[\[35a.2\]]tu phyin pa la sgom pa'o/_/gzugs la bsgom pa rnam par 'jig pa ni shes rab kyi pha rol tu phyin pa la sgom pa'o/_/sgra dang /_dri dang /_ro dang /_reg bya dang /_chos la bsgom pa rnam par 'jig pa ni shes rab kyi pha rol tu phyin pa la sgom pa'o/_/blang ba la bsgom pa rnam par 'jig pa ni shes 
[\[35a.3\]]rab kyi pha rol tu phyin pa la sgom pa'o/_/dor ba la bsgom pa rnam par 'jig pa ni shes rab kyi pha rol tu phyin pa la sgom pa'o/_/bsam gtan dang po la bsgom pa rnam par 'jig pa ni shes rab kyi pha rol tu phyin pa la sgom pa'o/_/bsam gtan gnyis pa dang /_gsum pa dang /_bzhi pa la 
[\[35a.4\]]bsgom pa rnam par 'jig pa ni shes rab kyi pha rol tu phyin pa la sgom pa'o/_/byams pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/snying rje dang /_dga' ba dang /_btang snyoms la bsgom pa rnam par 'jig pa ni shes rab kyi pha rol tu phyin pa la sgom 
[\[35a.5\]]pa'o/_/nam mkha' mtha' yas skye mched la bsgom pa rnam par 'jig pa ni shes rab kyi pha rol tu phyin pa la sgom pa'o/_/rnam shes mtha' yas skye mched la bsgom pa rnam par 'jig pa ni shes rab kyi pha rol tu phyin pa la sgom pa'o/_/ci yang med pa'i skye mched la bsgom pa rnam par 'jig 
[\[35a.6\]]pa ni shes rab kyi pha rol tu phyin pa la sgom pa'o/_/'du shes med 'du shes med min skye mched la bsgom pa rnam par 'jig pa ni shes rab kyi pha rol tu phyin pa la sgom pa'o/_/sangs rgyas rjes su dran pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/chos rjes su 
[\[35a.7\]]dran pa dang /_dge 'dun rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa dang /_skyo ba rjes su dran pa dang /_dbugs rngub pa dang /_dbyung ba rjes su dran pa dang /_'chi ba rjes su dran pa dang /_lus su gtogs pa rjes su dran 
[\[35b\]]
[\[35b.1\]]pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/mi rtag pa'i 'du shes dang /_sdug bsngal ba'i 'du shes dang /_bdag med pa'i 'du shes la bsgom pa rnam par 'jig pa ni shes rab kyi pha rol tu phyin pa la sgom pa'o/_/rten cing 'brel par 'byung ba la 
[\[35b.2\]]bsgom pa rnam par 'jig pa ni shes rab kyi pha rol tu phyin pa la sgom pa'o/_/bdag tu 'du shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/sems can du 'du shes pa dang /_srog tu 'du shes pa dang /_skye ba por 'du shes pa dang /_shed las skyes 
[\[35b.3\]]par 'du shes pa dang /_shed bur 'du shes pa dang /_gso bar 'du shes pa dang /_gang zag tu 'du shes pa dang /_byed pa por 'du shes pa dang /_byed du 'jug pa por 'du shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/rtag pa'i 'du shes dang /_
[\[35b.4\]]sdug pa'i 'du shes dang /_bde ba'i 'du shes dang /_bdag gi 'du shes la bsgom pa rnam par 'jig pa ni shes rab kyi pha rol tu phyin pa la sgom pa'o/_/dran pa nye bar gzhag pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/yang dag par spong ba dang /_
[\[35b.5\]]rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_'phags pa'i lam yan lag brgyad pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/stong pa nyid kyi ting nge 'dzin la bsgom pa rnam par 'jig pa ni shes rab 
[\[35b.6\]]kyi pha rol tu phyin pa la sgom pa'o/_/mtshan ma med pa'i ting nge 'dzin la bsgom pa rnam par 'jig pa ni shes rab kyi pha rol tu phyin pa la sgom pa'o/_/smon pa med pa'i ting nge 'dzin la bsgom pa rnam par 'jig pa ni shes rab kyi pha rol tu phyin pa la sgom pa'o/_/rnam par thar pa brgyad la 
[\[35b.7\]]bsgom pa rnam par 'jig pa ni shes rab kyi pha rol tu phyin pa la sgom pa'o/_/mthar gyis gnas pa'i snyoms par 'jug pa dgu la bsgom pa rnam par 'jig pa ni shes rab kyi pha rol tu phyin pa la sgom pa'o/_/rtog pa dang bcas pa dang /_dpyod pa dang bcas pa'i ting nge 'dzin dang /_
[\[36a\]]
[\[36a.1\]]rtog pa med pa dang /_dpyod pa med pa'i ting nge 'dzin la bsgom pa rnam par 'jig pa ni shes rab kyi pha rol tu phyin pa la sgom pa'o/_/sdug bsngal 'phags pa'i bden pa bsgom pa rnam par 'jig pa ni shes rab kyi pha rol tu phyin pa la sgom pa'o/_/kun 'byung ba dang /_
[\[36a.2\]]'gog pa dang /_lam 'phags pa'i bden pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/sdug bsngal shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/kun 'byung ba shes pa la bsgom pa rnam par 'jig 
[\[36a.3\]]pa ni shes rab kyi pha rol tu phyin pa la sgom pa'o/_/'gog pa shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/lam shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/zad pa shes pa la bsgom pa rnam par 
[\[36a.4\]]'jig pa ni shes rab kyi pha rol tu phyin pa la sgom pa'o/_/mi skye ba shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/chos shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/rjes su rtogs pa shes pa la bsgom pa rnam 
[\[36a.5\]]par 'jig pa ni shes rab kyi pha rol tu phyin pa la sgom pa'o/_/kun rdzob shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/'dris pa shes pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/sgra ji bzhin shes pa la bsgom 
[\[36a.6\]]pa rnam par 'jig pa ni shes rab kyi pha rol tu phyin pa la sgom pa'o/_/sbyin pa'i pha rol tu phyin pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_
[\[36a.7\]]bsam gtan gyi pha rol tu phyin pa dang /_shes rab kyi pha rol tu phyin pa la bsgom pa rnam par 'jig pa ni shes rab kyi pha rol tu phyin pa la sgom pa'o/_/nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa 
[\[36b\]]
[\[36b.1\]]nyid dang /_de bzhin du sbyar te dngos po med pa'i ngo bo nyid stong pa nyid kyi bar la bsgom pa rnam par 'jig pa ni shes rab kyi pha rol tu phyin pa la sgom pa'o/_/de bzhin gshegs pa'i stobs bcu la bsgom pa rnam par 'jig pa ni shes rab kyi pha rol tu phyin pa la sgom pa'o/_/mi 'jigs pa bzhi la 
[\[36b.2\]]bsgom pa rnam par 'jig pa ni shes rab kyi pha rol tu phyin pa la sgom pa'o/_/so so yang dag par rig pa bzhi la bsgom pa rnam par 'jig pa ni shes rab kyi pha rol tu phyin pa la sgom pa'o/_/sangs rgyas kyi chos ma 'dres pa [{]bcwa [,]bco [}]brgyad la bsgom pa rnam par 'jig pa ni shes rab kyi pha rol tu phyin pa la 
[\[36b.3\]]sgom pa'o/_/snying rje chen po la bsgom pa rnam par 'jig pa ni shes rab kyi pha rol tu phyin pa la sgom pa'o/_/rgyun tu zhugs pa'i 'bras bu la bsgom pa rnam par 'jig pa ni shes rab kyi pha rol tu phyin pa la sgom pa'o/_/lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra 
[\[36b.4\]]bcom pa nyid la bsgom pa rnam par 'jig pa ni shes rab kyi pha rol tu phyin pa la sgom pa'o/_/rang byang chub la bsgom pa rnam par 'jig pa ni shes rab kyi pha rol tu phyin pa la sgom pa'o/_/rnam pa thams cad mkhyen pa nyid la bsgom pa rnam par 'jig pa ni shes rab kyi pha rol tu phyin pa la sgom pa'o/_/
[\[36b.5\]]bag chags kyi mtshams sbyor ba thams cad spong ba la bsgom pa rnam par 'jig pa ni shes rab kyi pha rol tu phyin pa la sgom pa'o/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gzugs la bsgom pa rnam 
[\[36b.6\]]par 'jig pa ji ltar shes rab kyi pha rol tu phyin pa la sgom pa lags/_de bzhin du bag chags kyi mtshams sbyor ba thams cad spong ba'i bar la bsgom pa rnam par 'jig pa ji ltar shes rab kyi pha rol tu phyin pa la sgom pa lags/_de skad ces gsol pa dang /_bcom ldan 'das kyis tshe dang ldan pa 
[\[36b.7\]]rab 'byor la 'di skad ces bka' stsal to/_/rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa na/_gzugs dngos po yod ces bya bar mi sgom mo/_/tshor ba dang /_'du shes dang /_'du byed rnams dang /_rnam par shes pa 
[\[37a\]]
[\[37a.1\]]dngos po yod ces bya bar mi sgom mo/_/de ci'i phyir zhe na/_rab 'byor dngos por 'du shes pa la ni shes rab kyi pha rol tu phyin pa sgom pa med cing de bzhin du sbyar te/_rnam pa thams cad mkhyen pa nyid kyi bar du dngos por 'du shes pa la ni shes rab kyi pha rol tu phyin pa sgom pa med 
[\[37a.2\]]pa'i phyir ro/_/'dod chags dang zhe sdang dang /_gti mug dngos po yod ces bya bar mi sgom mo/_/bag la nyal dang /_kun nas dkris pa dngos po yod ces bya bar mi sgom mo/_/de ci'i phyir zhe na/_rab 'byor dngos por 'du shes pa la ni/_sbyin pa'i pha rol tu phyin pa sgom pa med cing /_tshul 
[\[37a.3\]]khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa sgom pa yang med pa'i phyir ro/_/de ci'i phyir zhe na/_rab 'byor 'di ltar de dngos po la chags kyi/_de sbyin pa dang 
[\[37a.4\]]tshul khrims dang /_bzod pa dang /_brtson 'grus dang /_bsam gtan dang /_shes rab la ni chags par mi byed pa'i phyir ro/_/gang dngos po la 'di ni nga'o zhes bya bar mtha' gnyis la chags pa de la ni thar pa med do/_/rab 'byor dngos por 'du shes pa la ni dran pa nye bar gzhag pa sgom pa 
[\[37a.5\]]dang /_yang dag par spong ba sgom pa dang /_rdzu 'phrul gyi rkang pa sgom pa dang /_dbang po sgom pa dang /_stobs sgom pa dang /_byang chub kyi yan lag sgom pa dang /_lam sgom pa dang /_stong pa nyid sgom pa dang /_mtshan ma med pa dang /_smon pa med pa sgom pa med do/_/de bzhin du sbyar te rnam pa 
[\[37a.6\]]thams cad mkhyen pa nyid kyi bar du sgom pa med do/_/de ci'i phyir zhe na/_rab 'byor 'di ltar de dngos po la chags pa'i phyir ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das dngos po ni gang lags/_dngos 
[\[37a.7\]]po ma mchis pa ni gang lags/_bcom ldan 'das kyis bka' stsal pa/_rab 'byor gnyis ni dngos po'o/_/gnyis med pa ni dngos po med pa'o/_/gsol pa/_bcom ldan 'das gnyis gang lags bka' stsal pa/_rab 'byor gzugs su 'du shes pa ni gnyis so/_/tshor bar 
[\[37b\]]
[\[37b.1\]]'du shes pa dang /_'du shes su 'du shes pa dang /_'du byed rnams su 'du shes pa dang /_rnam par shes par 'du shes pa dang /_mig tu 'du shes pa nas yid du 'du shes pa'i bar dang /_gzugs su 'du shes pa nas chos su 'du shes pa'i bar dang /_de bzhin du sbyar te/_sangs rgyas su 
[\[37b.2\]]'du shes pa dang /_byang chub tu 'du shes pa dang /_'dus byas kyi khams su 'du shes pa dang /_'dus ma byas kyi khams su 'du shes pa dang /_rab 'byor 'du shes ji snyed pa thams cad dang /_'du shes med pa ji snyed pa de dag thams cad ni gnyis so/_/ji tsam du gnyis yod pa de tsam du 
[\[37b.3\]]dngos po yin no/_/ji tsam du dngos po yod pa de tsam du 'du byed do/_/ji tsam du 'du byed yod pa de tsam du sems can rnams skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams las yongs su 
[\[37b.4\]]mi 'grol lo/_/rab 'byor rnam grangs des na khyod kyis gnyis kyi 'du shes can la ni sbyin pa med do/_/tshul khrims med do/_/bzod pa med do/_/brtson 'grus med do/_/bsam gtan med do/_/shes rab med do/_/lam med do/_/mngon par rtogs pa med do/_/tha na 'thun pa'i bzod 
[\[37b.5\]]pa yang med na/_gzugs yongs su shes pa nas rnam par shes pa'i bar du yongs su shes pa lta ga la yod ces de ltar rig par bya ste/_rnam pa thams cad mkhyen pa nyid shes pa'i bar du yang de bzhin du sbyar ro/_/gang la lam bsgom pa med pa de la ni rgyun tu zhugs pa'i 'bras bu nas/_dgra 
[\[37b.6\]]bcom pa nyid kyi bar dang /_rang byang chub dang /_bag chags kyi mtshams sbyor ba thams cad spong ba'i bar du yang ga la yod/_shes rab kyi pha rol tu phyin pa khri brgyad stong pa las/_lam bsgom pa bstan pa'i le'u zhes bya ste drug cu rtsa dgu pa'o//_//de skad ces bka' stsal 
[\[37b.7\]]pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te dngos po'i 'du shes can la 'thun pa'i bzod pa yang ma mchis na/_thob pa lta ga la mchis/_mngon par rtogs pa lta ga la mchis te/_ma mchis na ci dngos po ma mchis 
[\[38a\]]
[\[38a.1\]]pa'i 'du shes can la 'thun pa'i bzod pa mchis lags sam/_dkar po rnam par mthong ba'i sa dang /_rigs kyi sa dang /_brgyad pa'i sa dang /_mthong ba'i sa dang /_bsrabs pa'i sa dang /_'dod chags dang bral ba'i sa dang /_byas pa rtogs pa can gyi sa dang /_rang sangs rgyas 
[\[38a.2\]]kyi sa dang /_byang chub sems dpa'i sa dang /_lam bsgom pa mchis lags sam/_lam bsgom pa la brten nas nyan thos dang ldan pa'am/_rang sangs rgyas dang ldan pa'i nyon mongs pa rnams kyang spong bar 'gyur lags sam/_nyon mongs pa de dag gis bsgribs na ni byang chub sems dpa'i skyon ma 
[\[38a.3\]]mchis pa la 'jug par yang mi 'gyur la/_byang chub sems dpa'i skyon ma mchis pa la ma zhugs par yang rnam pa thams cad mkhyen pa nyid thob par mi 'gyur/_rnam pa thams cad mkhyen pa nyid ma thob par yang bag chags kyi mtshams sbyor ba dang /_nyon mongs pa thams cad spong bar mi 'gyur lags so/_/
[\[38a.4\]]bcom ldan 'das gal te chos 'ga' tsam gyis gnas pa dang skye ba yang ma mchis na ni/_chos ma bskyed pa de dag gis rnam pa thams cad mkhyen pa nyid thob par yang rngo mi thogs lags so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' 
[\[38a.5\]]stsal to/_/rab 'byor de de bzhin no/_/rab 'byor de de bzhin te/_dngos po med pa'i 'du shes can la ni 'thun pa'i bzod pa yang med do/_/de bzhin du sbyar te/_bag chags kyi mtshams sbyor ba thams cad spong ba'i bar du med do/_/gsol pa/_bcom ldan 'das ci byang chub sems dpa' 
[\[38a.6\]]sems dpa' chen po shes rab kyi pha rol tu phyin pa la spyod pa la/_dngos po'i 'du shes sam/_dngos po ma mchis pa'i 'du shes sam/_gzugs kyi 'du shes nas rnam par shes pa'i 'du shes kyi bar ram/_rnam pa thams cad mkhyen pa nyid kyi bar gyi 'du shes sam/_'dod chags kyi 'du 
[\[38a.7\]]shes sam/_'dod chags spong ba'i 'du shes sam/_zhe sdang gi 'du shes sam/_zhe sdang spong ba'i 'du shes sam/_gti mug gi 'du shes sam/_gti mug spong ba'i 'du shes sam/_ma rig pa'i 'du shes sam/_ma rig pa spong ba'i 'du shes sam/_'du byed kyi 'du shes sam/_
[\[38b\]]
[\[38b.1\]]'du byed spong ba'i 'du shes sam/_rnam par shes pa'i 'du shes sam/_rnam par shes pa spong ba'i 'du shes sam/_ming dang gzugs kyi 'du shes sam/_ming dang gzugs spong ba'i 'du shes sam/_skye mched drug gi 'du shes sam/_skye mched drug spong ba'i 'du 
[\[38b.2\]]shes sam/_reg pa'i 'du shes sam/_reg pa spong ba'i 'du shes sam/_tshor ba'i 'du shes sam/_tshor ba spong ba'i 'du shes sam/_sred pa'i 'du shes sam/_sred pa spong ba'i 'du shes sam/_len pa'i 'du shes sam/_len pa spong ba'i 'du shes sam/_srid 
[\[38b.3\]]pa'i 'du shes sam/_srid pa spong ba'i 'du shes sam/_skye ba'i 'du shes sam/_skye ba spong ba'i 'du shes sam/_rga shi'i 'du shes sam/_rga shi spong ba'i 'du shes sam/_mya ngan dang smre sngags 'don pa dang /_sdug bsngal ba dang /_yid mi bde ba dang /_'khrug pa'i 'du shes sam/_
[\[38b.4\]]mya ngan dang smre sngags 'don pa dang /_sdug bsngal ba dang /_yid mi bde ba dang /_'khrug pa spong ba'i 'du shes sam/_sdug bsngal gyi 'du shes sam/_sdug bsngal spong ba'i 'du shes sam/_kun 'byung ba'i 'du shes sam/_kun 'byung ba spong ba'i 'du shes sam/_'gog pa'i 'du 
[\[38b.5\]]shes sam/_'gog pa mngon sum du bgyid pa'i 'du shes sam/_lam gyi 'du shes sam/_lam bsgom pa'i 'du shes sam/_de bzhin du rnam pa thams cad mkhyen pa nyid kyi bar gyi 'du shes sam/_bag chags kyi mtshams sbyor ba thams cad spong ba'i 'du shes mchis lags sam/_bcom 
[\[38b.6\]]ldan 'das kyis bka' stsal pa/_rab 'byor de ni ma yin te/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pa la ni chos gang la yang dngos po'i 'du shes sam/_dngos po med pa'i 'du shes med do/_/rab 'byor gang la dngos po'i 'du shes 
[\[38b.7\]]med pa dang /_dngos po med pa'i 'du shes kyang med pa de ni byang chub sems dpa' sems dpa' chen po'i 'thun pa'i bzod pa yin no/_/gang la dngos po'i 'du shes med pa dang /_dngos po med pa'i 'du shes kyang med pa de ni de'i lam bsgom pa yin no/_/gang la dngos po'i 'du shes med pa dang /_dngos 
[\[39a\]]
[\[39a.1\]]po med pa'i 'du shes kyang med pa de ni de'i 'bras bu yin no/_/rab 'byor byang chub sems dpa' sems dpa' chen po'i lam ni dngos po med pa'o/_/mngon par rtogs pa ni dngos po med pa ste/_rab 'byor rnam grangs des kyang chos thams cad ni dngos po med pa'i ngo bo nyid du de ltar rig par 
[\[39a.2\]]bya'o//_//shes rab kyi pha rol tu phyin pa khri brgyad stong pa/_bam po bzhi bcu rtsa brgyad pa/_de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad dngos po ma mchis pa'i ngo bo nyid 
[\[39a.3\]]lags na/_bcom ldan 'das chos thams cad dngos po ma mchis pa'i ngo bo nyid du de bzhin gshegs pas ji ltar mngon par rdzogs par sangs rgyas la/_gang dag mngon par rdzogs par sangs rgyas pas chos thams cad kyi yul la mnga' brnyes par gyur/_de skad ces gsol pa dang /_bcom ldan 
[\[39a.4\]]'das kyis tshe dang ldan pa rab 'byor la 'di skad ces bka' stsal to/_/rab 'byor 'di la nga sngon pha rol tu phyin pa drug po dag la byang chub sems dpa'i spyad pa spyod pa'i tshe 'dod pa dag las dben pa/_sdig pa mi dge ba'i chos rnams las dben pa nas/_bsam gtan bzhi pa'i bar du bsgrubs te 
[\[39a.5\]]gnas la ngas bsam gtan dang /_bsam gtan gyi yan lag de dag gi mtshan ma bzung yang /_bsam gtan dang /_bsam gtan gyi yan lag de dag gis rlom sems su ma byas/_bsam gtan rnams kyi ro myang ba ma byas/_bsam gtan rnams la dmigs pa ma byas shing /_nga bsam 
[\[39a.6\]]gtan de dag gi rnam pa yongs su dag pa la snyoms par zhugs nas/_rdzu 'phrul bya ba mngon sum du bya ba'i phyir te sems mngon par gzhol bar byas so/_/lha'i rna ba'i shes pa mngon sum du bya ba dang /_sems kyi rnam grangs shes pa mngon sum du bya ba dang /_sngon gyi gnas rjes su dran 
[\[39a.7\]]pa'i shes pa mngon sum du bya ba dang /_lha'i mig gi shes pa mngon sum du bya ba'i phyir sems mngon par gzhol bar bya ste/_ngas mngon sum du bya ba de dag gi mtshan ma bzung yang mngon par shes pa de dag gis rlom sems su ma byas/_ro myang ba ma byas/_dmigs pa ma byas te/_nga mngon 
[\[39b\]]
[\[39b.1\]]par shes pa de dag la nam mkha' lta bur mthong bas snyoms par zhugs so/_/rab 'byor ngas skad cig gcig dang ldan pa'i shes rab kyis 'di ni sdug bsngal yin no/_/'di ni sdug bsngal kun 'byung ba yin no/_/'di ni sdug bsngal 'gog pa yin no/_/'di ni sdug bsngal 'gog par 'gro ba'i lam yin 
[\[39b.2\]]no zhes bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa'i stobs bcu dang ldan zhing mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang ldan pas sems can rnams phung po gsum du lung 
[\[39b.3\]]ston to/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis dngos po ma mchis pa'i ngo bo nyid kyi bsam gtan bzhi ji ltar bskyed lags/_
[\[39b.4\]]dngos po ma mchis pa'i ngo bo nyid kyi mngon par shes pa drug ji ltar bskyed lags/_sems can ma mchis par yang sems can rnams phung po gsum du ji ltar lung bstan lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 
[\[39b.5\]]'byor gal te 'dod pa rnams sam/_sdig pa mi dge ba'i chos rnams kyi ngo bo nyid cig yod par gyur tam/_rang gi dngos po'am/_gzhan gyi dngos po zhig yod par gyur na ni/_rab 'byor nga sngon byang chub sems dpa'i spyad pa spyod pa'i tshe 'dod pa rnams dngos po med pa'i ngo bo nyid dang /_sdig pa mi dge ba'i 
[\[39b.6\]]chos rnams dngos po med pa'i ngo bo nyid du rtogs nas bsam gtan dang po bsgrubs te gnas par mi 'gyur ba zhig na/_rab 'byor 'di ltar 'dod pa rnams dang /_sdig pa mi dge ba'i chos rnams dngos po'am/_dngos po med pa'am/_rang gi dngos po'am/_gzhan gyi dngos po med de/_gzhan 
[\[39b.7\]]du na dngos po med pa'i ngo bo nyid kho na yin pas/_de'i phyir nga sngon byang chub sems dpa'i spyad pa spyod pa'i tshe 'dod pa dag las dben pa/_sdig pa mi dge ba'i chos rnams las dben pa rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan 
[\[40a\]]
[\[40a.1\]]dang po bsgrubs te gnas par gyur to/_/bsam gtan bzhi pa'i bar du yang de bzhin du sbyar bar bya'o/_/rab 'byor gal te mngon par shes pa rnams dngos po'am/_rang gi dngos po'am/_gzhan gyi dngos po zhig yin par gyur na ni/_rab 'byor ngas mngon par shes pa thams 
[\[40a.2\]]cad dngos po med pa'i ngo bo nyid du rtogs nas bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur ba zhig na/_rab 'byor 'di ltar mngon par shes pa thams cad la dngos po med de/_rang gi dngos po dang /_gzhan gyi dngos po med la/_gzhan du na dngos po med pa'i 
[\[40a.3\]]ngo bo nyid kho na yin pas de'i phyir de bzhin gshegs pa dgra bcom pa yang dag par rdzogs pa'i sangs rgyas kyis mngon par shes pa thams cad dngos po med pa'i ngo bo nyid du thugs su chud nas bla na med pa yang dag par rdzogs pa'i byang chub mngon par rdzogs par sangs rgyas so/_/de skad ces bka' stsal 
[\[40a.4\]]pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te byang chub sems dpa' sems dpa' chen po chos thams cad dngos po ma mchis pa'i ngo bo nyid la/_bsam gtan bzhi dang /_mngon par shes pa lngas bla na med pa yang dag par 
[\[40a.5\]]rdzogs pa'i byang chub mngon par rdzogs par 'tshang rgya bar gyur nas bcom ldan 'das chos thams cad dngos po ma mchis pa'i ngo bo nyid la/_byang chub sems dpa' sems dpa' chen po'i mthar gyis bgyi ba dang /_mthar gyis bslab pa dang /_mthar gyis bsgrub pa gang gis bla na med pa yang dag par 
[\[40a.6\]]rdzogs pa'i byang chub mngon par rdzogs par 'tshang rgya bar 'gyur ba'i mthar gyis bgyi ba dang /_mthar gyis bslab pa dang /_mthar gyis bsgrub pa ji ltar mchis par 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 
[\[40a.7\]]'byor 'di la byang chub sems dpa' sems dpa' chen pos thog ma nyid du sangs rgyas bcom ldan 'das rnams dang /_byang chub sems dpa' sangs rgyas mang po la bsnyen bkur byed byed pa rnams dang /_dgra bcom pa rnams dang /_phyir mi 'ong ba rnams dang /_lan cig phyir 'ong ba rnams dang /_rgyun 
[\[40b\]]
[\[40b.1\]]tu zhugs pa rnams las/_sangs rgyas bcom ldan 'das rnams kyi dngos po med pa'i ngo bo nyid dang /_rang sangs rgyas rnams kyi dngos po med pa'i ngo bo nyid dang /_dgra bcom pa rnams kyi dngos po med pa'i ngo bo nyid dang /_phyir mi 'ong ba rnams kyi dngos po med pa'i ngo bo nyid dang /_lan cig 
[\[40b.2\]]phyir 'ong ba rnams kyi dngos po med pa'i ngo bo nyid dang /_rgyun tu zhugs pa rnams kyi dngos po med pa'i ngo bo nyid dang /_'phags pa thams cad kyi dngos po med pa'i ngo bo nyid dang /_tha na 'du byed thams cad kyi ngo bo nyid skra'i rtse mo'i cha'i gnas tsam yang med do zhes thos par gyur la/_thos nas kyang 
[\[40b.3\]]byang chub sems dpa' sems dpa' chen po de 'di snyam du gal te sangs rgyas bcom ldan 'das rnams dang /_rgyun tu zhugs pa'i bar du dngos po med pa'i ngo bo nyid yin la/_gal te bdag bla na med pa yang dag par rdzogs pa'i byang chub mngon par rdzogs par 'tshang rgya bar 'gyur yang rung /_gal te 
[\[40b.4\]]mngon par rdzogs par 'tshang rgya bar mi 'gyur yang rung ste/_chos thams cad ni dngos po med pa'i ngo bo nyid kho na'o/_/bdag bla na med pa yang dag par rdzogs pa'i byang chub mngon par rdzogs par 'tshang rgya na ni/_bla na med pa yang dag par rdzogs pa'i byang chub mngon par rdzogs par sangs rgyas nas/_
[\[40b.5\]]sems can dngos po'i 'du shes la gnas pa/_thams cad dngos po med pa'i ngo bo nyid la dgod par bya'o/_/snyam du sems te/_rab 'byor byang chub sems dpa' sems dpa' chen po de sems can thams cad yongs su mya ngan las bzla ba'i phyir bla na med pa yang dag par rdzogs pa'i byang chub la 
[\[40b.6\]]yang dag par 'jug go/_/de sngon gyi byang chub sems dpa' sems dpa' chen po rnams kyis gang la bslabs nas bla na med pa yang dag par rdzogs pa'i byang chub mngon par rdzogs par sangs rgyas pa'i mthar gyis bya ba dang /_mthar gyis bslab pa dang /_mthar gyis sgrub pa rtsom par byed do/_/
[\[40b.7\]]de thog ma nyid du pha rol tu phyin pa drug la slob ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa la slob po/_/de sbyin pa'i 
[\[41a\]]
[\[41a.1\]]pha rol tu phyin pa la slob pa na/_bdag nyid kyang sbyin pa sbyin par byed la/_gzhan dag kyang sbyin pa la 'god cing sbyin pa'i bsngags pa yang brjod la/_gzhan gang dag sbyin pa sbyin par byed pa de dag gi bsngags pa yang brjod cing rjes su dga' bar byed de/_de sbyin pa la goms pa des longs 
[\[41a.2\]]spyod kyi phung po chen po thob par 'gyur ro/_/de ser sna dang bral ba'i sems kyis sbyin pa sbyin par byed de/_zas 'dod pa la ni zas/_skom 'dod pa la ni skom/_bzhon pa 'dod pa la ni bzhon pa/_gos 'dod pa la ni gos/_spos 'dod pa la ni spos/_me tog phreng 'dod pa la ni me tog phreng /_
[\[41a.3\]]byug pa 'dod pa la ni byug pa/_mal 'dod pa la ni mal/_rgyab rten 'dod pa la ni rgyab rten/_gnas 'dod pa la ni gnas/_mar me 'dod pa la ni mar me'am/_mi'i yo byad ci yang rung bdag sbyin par byed de/_de sbyin pa de nyid kyis tshul khrims kyi phung po srung bar byed cing /_sbyin pa de nyid dang /_
[\[41a.4\]]tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bas nyan thos kyi sa dang /_rang sangs rgyas kyi sa las 'da' bar 'gyur ro/_/nyan thos kyi sa dang /_rang sangs rgyas kyi sa las 'das nas kyang /_byang chub sems dpa'i 
[\[41a.5\]]skyon med pa la 'jug go/_/byang chub sems dpa'i skyon med pa la zhugs nas kyang /_sangs rgyas kyi zhing yongs su dag par byed cing /_sems can rnams kyang yongs su smin par byed do/_/de nas rnam pa thams cad mkhyen pa nyid thob par 'gyur te/_chos kyi 'khor lo skor bar 'gyur ro/_/chos kyi 
[\[41a.6\]]'khor lo bskor nas sems can rnams theg pa gsum la 'god cing 'khor ba las yongs su grol bar byed do/_/rab 'byor de ltar na byang chub sems dpa' sems dpa' chen po'i sbyin pas mthar gyis bya ba yod de/_bya ba de dag thams cad kyang mi dmigs so/_/de ci'i phyir zhe na/_'di ltar de'i ngo 
[\[41a.7\]]bo nyid med pa'i phyir ro/_/rab 'byor gzhan yang byang chub sems dpa' sems dpa' chen po ni sems dang po bskyed pa nas bzung ste/_bdag nyid kyang tshul khrims kyi pha rol tu phyin pa la spyod la/_gzhan dag kyang tshul khrims kyi pha rol tu phyin pa yang dag par 'dzin du 'jug go/_/de bzhin du rjes 
[\[41b\]]
[\[41b.1\]]su dga' bar byed ces bya ba'i bar du sbyar ro/_/de tshul khrims des lha'i che ba nyid dang mi'i che ba nyid kyang thob par 'gyur te/_de sems can dbul po rnams la nor sbyin par byed do/_/byin nas kyang tshul khrims la 'god par byed/_ting nge 'dzin dang /_shes rab dang /_rnam par grol ba dang /_rnam par 
[\[41b.2\]]grol ba'i ye shes mthong ba la 'god par byed do/_/de tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po des nyan thos dang rang sangs rgyas kyi sa las 'da' bar 'gyur ro/_/'das nas kyang 
[\[41b.3\]]tshul khrims kyi phung po nas rnam par grol ba'i ye shes mthong ba'i phung po'i bar de nyid kyis byang chub sems dpa'i skyon med pa la 'jug ste/_de bzhin du sems can rnams 'khor ba las yongs su grol bar byed pa'i bar du sbyar ro/_/rab 'byor de ltar na byang chub sems dpa' sems dpa' chen po'i tshul 
[\[41b.4\]]khrims kyis mthar gyis bya ba yod de/_bya ba de dag kyang thams cad kyang mi dmigs so/_/de ci'i phyir zhe na/_'di ltar de'i ngo bo nyid med pa'i phyir ro/_/rab 'byor gzhan yang byang chub sems dpa' sems dpa' chen po ni sems dang po bskyed pa nas bzung ste/_bdag nyid kyang bzod 
[\[41b.5\]]pa'i pha rol tu phyin pa la spyod cing /_gzhan dag kyang bzod pa'i pha rol tu phyin pa yang dag par 'dzin du 'jug go/_/de bzhin du rjes su dga' bar byed pa'i bar du sbyar ro/_/de bzod pa'i pha rol tu phyin pa la spyod pa na/_sems can rnams sbyin pas tshim par byed/_tshul khrims la 'god par 
[\[41b.6\]]byed/_ting nge 'dzin la 'god par byed pa nas rnam par grol ba'i ye shes mthong ba'i bar la 'god par byed do/_/de tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po des nyan thos 
[\[41b.7\]]kyi sa dang /_rang sangs rgyas kyi sa las 'da' bar 'gyur ro/_/nyan thos dang rang sangs rgyas kyi sa las 'das nas byang chub thob par 'gyur ba'i bar du de bzhin du sbyar ro/_/rab 'byor gzhan yang byang chub sems dpa' sems dpa' chen po ni bdag nyid kyang dge ba'i chos rnams la brtson par byed la 
[\[42a\]]
[\[42a.1\]]gzhan dag kyang brtson 'grus yang dag par 'dzin du 'jug ste/_de bzhin du rjes su dga' bar byed pa'i bar du sbyar ro/_/de'i ngo bo nyid med pa'i bar du yang de bzhin du sbyar ro/_/rab 'byor gzhan yang byang chub sems dpa' sems dpa' chen po ni bdag nyid kyang bsam gtan la snyoms par 
[\[42a.2\]]'jug cing tshad med pa rnams dang /_gzugs med pa'i snyoms par 'jug pa rnams la snyoms par 'jug la/_gzhan dag kyang gzugs med pa'i snyoms par 'jug pa'i bar dag la 'god par byed cing /_bsam gtan dang /_tshad med pa dang /_gzugs med pa'i snyoms par 'jug pa rnams kyi 
[\[42a.3\]]bsngags pa yang rjod par byed do/_/gzhan gang dag bsam gtan dang /_tshad med pa dang /_gzugs med pa'i snyoms par 'jug pa rnams la snyoms par 'jug pa gang yin pa de dag gi bsngags pa yang rjod par byed pa nas rjes su dga' bar byed pa'i bar du de bzhin du sbyar ro/_/de bsam gtan de dag dang /_
[\[42a.4\]]tshad med pa dang /_gzugs med pa'i snyoms par 'jug pa de dag la gnas nas/_sems can rnams sbyin pas tshim par byed/_tshul khrims la 'god par byed/_bzod pa la 'god par byed/_brtson 'grus la 'god par byed/_ting nge 'dzin la 'god par byed/_shes rab la 'god par byed/_
[\[42a.5\]]rnam par grol ba la 'god par byed/_rnam par grol ba'i ye shes mthong ba la 'god par byed do/_/de rnam par grol ba'i ye shes mthong ba dang ldan pa des nyan thos dang /_rang sangs rgyas kyi sa las 'da' bar 'gyur ro/_/'das nas kyang rnam par grol ba'i ye shes mthong ba des byang chub sems 
[\[42a.6\]]dpa'i skyon med pa la 'jug pa dang /_rnam pa thams cad mkhyen pa nyid thob pa nas/_de'i ngo bo nyid med pa'i bar du de bzhin du sbyar ro/_/rab 'byor gzhan yang byang chub sems dpa' sems dpa' chen po ni sems dang po bskyed pa nas bzung ste/_shes rab kyi pha rol tu phyin pa la spyod cing /_sems 
[\[42a.7\]]can rnams sbyin pas tshim par byed/_tshul khrims la 'god par byed/_bzod pa la 'god par byed/_brtson 'grus la 'god par byed/_ting nge 'dzin la 'god par byed/_shes rab la 'god par byed/_rnam par grol ba la 'god par byed/_rnam par grol ba'i ye shes mthong ba la 
[\[42b\]]
[\[42b.1\]]'god par byed do/_/de shes rab kyi pha rol tu phyin pa la spyod pa na bdag nyid kyang sbyin pa sbyin par byed/_tshul khrims srung bar byed/_bzod pa sgrub par byed/_brtson 'grus rtsom par byed/_bsam gtan la snyoms par 'jug par byed/_shes rab sgom par byed/_gzhan dag kyang sbyin pa la 'god par 
[\[42b.2\]]byed/_tshul khrims la 'god par byed/_bzod pa la 'god par byed/_brtson 'grus la 'god par byed/_ting nge 'dzin la 'god par byed/_shes rab la 'god par byed pa nas rjes su dga' bar byed pa'i bar du sbyar ro/_/de sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod 
[\[42b.3\]]pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa de dang thabs la mkhas pa dang ldan pas nyan thos dang /_rang sangs rgyas kyi sa las 'das te/_byang chub sems dpa'i skyon med pa la 'jug pa dang /_bla na med pa yang 
[\[42b.4\]]dag par rdzogs pa'i byang chub mngon par rdzogs par 'tshang rgya ba nas/_de'i ngo bo nyid med pa'i bar du sbyar ro/_/rab 'byor de ltar na byang chub sems dpa' sems dpa' chen po'i mthar gyis bya ba dang /_mthar gyis bslab pa dang /_mthar gyis sgrub pa yang yod do/_/rab 'byor gzhan yang byang chub 
[\[42b.5\]]sems dpa' sems dpa' chen po ni mthar gyis bya ba dang /_mthar gyis bslab pa dang /_mthar gyis sgrub pa la slob ste/_sems dang po bskyed pa nyid nas bzung ste rnam pa thams cad mkhyen pa nyid dang ldan pa'i yid la byed pa dag gis chos thams cad dngos po med pa'i ngo bo nyid du mos te/_sangs 
[\[42b.6\]]rgyas rjes su dran pa dang /_chos rjes su dran pa dang /_dge 'dun rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa sgom mo/_/rab 'byor byang chub sems dpa' sems dpa' chen po sangs rgyas rjes su dran pa ji ltar bsgom zhe na/_rab 'byor 'di 
[\[42b.7\]]la byang chub sems dpa' sems dpa' chen po ni de bzhin gshegs pa dgra bcom pa yang dag par rdzogs pa'i sangs rgyas la gzugs su yid la mi byed do/_/tshor ba dang /_'du shes dang /_'du byed rnams dang /_rnam par shes par yid la mi byed do/_/de ci'i phyir zhe na/_'di ltar gzugs la ngo bo nyid med de/_
[\[43a\]]
[\[43a.1\]]gang la ngo bo nyid med pa de ni dngos po med la/_tshor ba dang /_'du shes dang /_'du byed rnams dang /_rnam par shes pa'i ngo bo nyid med de/_gang la ngo bo nyid med pa de la dngos po med pa'i phyir ro/_/de bas na sangs rgyas rjes su dran pa ni dran par bya ba ma yin zhing yid la bya ba ma yin no/_/rab 
[\[43a.2\]]'byor gzhan yang de bzhin gshegs pa dgra bcom pa yang dag par rdzogs pa'i sangs rgyas ni skyes bu chen po'i mtshan sum cu rtsa gnyis su yid la mi bya'o/_/sku gser gyi kha dog can du yid la mi bya'o/_/'od 'dom gang bar yid la mi bya'o/_/dpe byad bzang po brgyad cu'i tshul gyis yid la mi bya'o/_/de 
[\[43a.3\]]ci'i phyir zhe na/_'di ltar sku de la ngo bo nyid med de/_gang la ngo bo nyid med pa de ni dngos po med pa'i phyir ro/_/de bas na sangs rgyas rjes su dran pa ni dran par bya ba ma yin zhing yid la bya ba ma yin no/_/rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas ni 
[\[43a.4\]]tshul khrims kyi phung por yid la mi bya'o/_/ting nge 'dzin kyi phung por yid la mi bya'o/_/shes rab kyi phung por yid la mi bya'o/_/rnam par grol ba'i phung por yid la mi bya'o/_/rnam par grol ba'i ye shes mthong ba'i phung por yid la mi bya'o/_/de ci'i phyir zhe na/_'di ltar de la ngo bo nyid 
[\[43a.5\]]med de/_gang la ngo bo nyid med pa de ni dngos po med pa'i phyir ro/_/de bas na sangs rgyas rjes su dran pa ni dran par bya ba ma yin zhing yid la bya ba ma yin no/_/rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas ni de bzhin gshegs pa'i stobs bcur 
[\[43a.6\]]yid la mi bya'o/_/mi 'jigs pa bzhi dang /_so so yang dag par rig pa bzhi dang /_byams pa chen po dang /_snying rje chen po dang /_sangs rgyas kyi chos ma 'dres pa [{]bcwa [,]bco [}]brgyad du yid la mi bya'o/_/de ci'i phyir zhe na/_'di ltar de la ngo bo nyid med de/_gang la ngo bo nyid med pa de ni dngos po med pa'i 
[\[43a.7\]]phyir ro/_/de bas na sangs rgyas rjes su dran pa ni dran par bya ba ma yin zhing yid la bya ba ma yin no/_/rab 'byor gzhan yang de bzhin gshegs pa dgra bcom pa yang dag par rdzogs pa'i sangs rgyas ni rten cing 'brel par 'byung bar yid la mi bya'o/_/de ci'i phyir zhe na/_'di ltar de la ngo bo nyid med 
[\[43b\]]
[\[43b.1\]]de/_gang la ngo bo nyid med pa de ni dngos po med pa'i phyir ro/_/de bas na sangs rgyas rjes su dran pa ni dran par bya ba ma yin zhing yid la bya ba ma yin no/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pas de ltar sangs rgyas yid la bya'o/_/de ltar na byang chub sems 
[\[43b.2\]]dpa' sems dpa' chen po'i mthar gyis bya ba dang /_mthar gyis bslab pa dang /_mthar gyis 'jug pa yang yod de/_mthar gyis bslab pa 'di la slob cing /_mthar gyis bslab pa dang /_mthar gyis 'jug pa la slob pa na/_dngos po med pa'i ngo bo nyid kyi tshul gyis dran pa nye bar gzhag pa bzhi yongs 
[\[43b.3\]]su rdzogs par byed/_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i 
[\[43b.4\]]ting nge 'dzin yongs su rdzogs par byed/_rnam pa thams cad mkhyen pa nyid kyi ye shes kyi bar du yongs su rdzogs par byed do/_/des chos thams cad dngos po med pa'i ngo bo nyid kho nar mngon par rdzogs par 'tshang rgya ste/_de la ngo bo nyid kyi 'du shes sam/_dngos po med pa'i 'du shes med do/_/rab 'byor 
[\[43b.5\]]byang chub sems dpa' sems dpa' chen pos chos rjes su dran pa ji ltar bsgom zhe na/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pas/_dge ba'i chos rnams yid la mi bya'o/_/mi dge ba'i chos rnams yid la mi bya'o/_/lung bstan du yod 
[\[43b.6\]]pa dang /_lung du ma bstan pa dang /_'jig rten pa rnams dang /_'jig rten las 'das pa rnams dang /_'phags pa rnams dang /_'phags pa ma yin pa rnams dang /_zag pa dang bcas pa rnams dang /_zag pa med pa rnams dang /_'dod pa'i khams su gtogs pa rnams dang /_gzugs 
[\[43b.7\]]kyi khams su gtogs pa rnams dang /_gzugs med pa'i khams su gtogs pa rnams dang /_ma gtogs pa rnams dang /_'dus byas kyi chos rnams dang /_'dus ma byas kyi chos rnams yid la mi bya'o/_/de ci'i phyir zhe na/_'di ltar chos de dag la ngo bo nyid med de/_gang la ngo bo nyid med pa 
[\[44a\]]
[\[44a.1\]]de ni dngos po med pa'i phyir ro/_/de bas na chos rjes su dran pa ni dran par bya ba ma yin zhing yid la bya ba ma yin no/_/dngos po med pa'i ngo bo nyid kyi tshul gyis chos kyi dbyings 'di la bslabs na rnam pa thams cad mkhyen pa nyid kyi bar du thob par 'gyur ro/_/des chos rnams dngos po 
[\[44a.2\]]med pa kho nar mngon par rdzogs par 'tshang rgya bar 'gyur te/_de la dngos po'i 'du shes sam/_dngos po med pa'i 'du shes med do/_/rab 'byor byang chub sems dpa' sems dpa' chen pos chos rjes su dran pa de ltar bsgom par bya ste/_de la ni dran pa'i chos phra rab tsam yang med na/_dran pa 
[\[44a.3\]]dang bral ba lta ci smos/_rab 'byor byang chub sems dpa' sems dpa' chen pos dge 'dun rjes su dran pa ji ltar bsgom zhe na/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pas dge 'dun rjes su dran par bya ste/_bcom ldan 'das nyan thos kyi 
[\[44a.4\]]dge 'dun skyes bu zung bzhi dang /_skyes bu gang zag ya brgyad gang yin pa de dag gi ngo bo nyid med de/_skyes bu zung bzhi dang /_skyes bu gang zag brgyad po de dag ni ngo bo nyid med cing dngos po med pa'i ngo bo nyid kyis phye ba yin te/_de ni dngos po med pa nyid du yid la byas te/_rnam pa thams cad mkhyen 
[\[44a.5\]]pa nyid thob pa nas dge 'dun rjes su dran pa ni dran par bya ba ma yin zhing /_yid la bya ba ma yin pa'i bar du sbyar ro/_/rab 'byor byang chub sems dpa' sems dpa' chen pos dge 'dun rjes su dran pa de ltar bsgom par bya ste/_de la ni dran pa'i chos phra rab tsam yang med do/_/rab 'byor byang 
[\[44a.6\]]chub sems dpa' sems dpa' chen pos tshul khrims rjes su dran pa ji ltar bsgom zhe na/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa ni sems dang po bskyed pa nas bzung ste/_skyon med pa dang /_ma nyams pa dang /_ma 'dres pa dang /_
[\[44a.7\]]nag nog med pa dang /_dbang 'byor ba dang /_mkhas pas bsngags pa dang /_shin tu rdzogs pa dang /_ting nge 'dzin du 'gyur ba'i tshul khrims la zhugs nas tshul khrims de dngos po med pa'i ngo bo nyid du yid la byed de/_de la dran pa'i las phra rab tsam yang med pa de lta bur yid la byed do/_/
[\[44b\]]
[\[44b.1\]]rnam pa thams cad mkhyen pa nyid thob par 'gyur ba'i bar du sbyar te/_de la dngos po'i 'du shes sam/_dngos po med pa'i 'du shes med do/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pas gtong ba rjes su dran pa ji ltar yid la bya zhe na/_rab 'byor 
[\[44b.2\]]'di la byang chub sems dpa' sems dpa' chen po shes rab kyi pha rol tu phyin pa la spyod pas dngos po med pa'i ngo bo nyid kyi tshul gyis zang zing gtong ba'am/_chos gtong ba rjes su dran par bya ste/_gtong ba des sbyin no snyam pa'am/_mi sbyin no snyam pa'am/_yongs su gtong ngo snyam pa'am/_yongs su 
[\[44b.3\]]mi gtang ngo snyam du sems bskyed par mi bya'o/_/yan lag dang nying lag rnams yongs su gtong bar yang sems bskyed par mi bya'o/_/de ci'i phyir zhe na/_'di ltar de la ngo bo nyid med pa'i phyir te/_de ltar de gtong ba rjes su dran pa la spyod pa yin no/_/de ltar slob na rnam pa thams cad mkhyen pa nyid kyi 
[\[44b.4\]]bar du rim gyis thob par 'gyur te/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pas/_gtong ba rjes su dran pa de lta de ltar yid la bya'o/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pas lha rjes su dran pa 
[\[44b.5\]]ji ltar yid la bya zhe na/_rab 'byor 'di la byang chub sems dpa' sems dpa' chen pos rgyun du zhugs pa rgyal chen bzhi'i ris kyi lha rnams kyi nang du skyes pa dag dang /_gzhan 'phrul dbang byed kyi bar gyi lha rnams kyi nang du skyes pa'i lha de dag dngos po med pa'i ngo bo nyid kyi tshul gyis yid la bya'o/_/
[\[44b.6\]]de ci'i phyir zhe na/_de dag la ngo bo nyid med de/_gang la ngo bo nyid med pa de ni dngos po med pa'i phyir ro/_/de bas na dngos po med pa'i ngo bo nyid kyi tshul gyis lha de dag de ltar yid la bya'o/_/de la dran pa'i las phra rab tsam yang med de/_de ltar yid la byed cing rim gyis rnam pa thams cad mkhyen pa 
[\[44b.7\]]nyid kyi bar du yid la byed par 'gyur ro/_/rnam pa thams cad mkhyen pa nyid kyi bar du thob par 'gyur ro/_/rab 'byor gzhan yang gzugs na spyod pa dang /_gzugs med pa na spyod pa'i lha phyir mi 'ong ba gang yin pa de dag dngos po med pa'i ngo bo nyid du yid la byed do/_/de ci'i phyir zhe na/_
[\[45a\]]
[\[45a.1\]]de la ngo bo nyid med de/_gang la ngo bo nyid med pa de ni dngos po med pa'i phyir te/_de bas na dngos po med pa'i ngo bo nyid kyi tshul gyis lha de dag rjes su dran par bya ste/_rnam pa thams cad mkhyen pa nyid thob par 'gyur ba'i bar du de bzhin du sbyar ro/_/rab 'byor byang chub sems dpa' sems 
[\[45a.2\]]dpa' chen pos rjes su dran pa drug po dag de ltar yid la bya'o/_/rab 'byor de ltar na byang chub sems dpa' sems dpa' chen po rjes su dran pa drug yid la byed pa mthar gyis bya ba yang yod/_mthar gyis bslab pa dang /_mthar gyis 'jug pa yang yod do/_/rab 'byor gzhan yang byang chub sems 
[\[45a.3\]]dpa' sems dpa' chen po mthar gyis bya ba dang /_mthar gyis bslab pa dang /_mthar gyis bsgrub pa yongs su rdzogs par 'dod pas dngos po med pa'i ngo bo nyid kyi tshul gyis nang stong pa nyid la bslab par bya'o/_/rang gi mtshan nyid stong pa nyid kyi bar la bslab par bya'o/_/dran pa nye bar 
[\[45a.4\]]gzhag pa bzhi la bslab par bya'o/_/de bzhin du sbyar te/_snying rje chen po'i bar la bslab par bya'o/_/de de ltar byang chub kyi lam la slob na dngos po med pa'i ngo bo nyid kyi chos rnams mngon par rdzogs par 'tshang rgya bar 'gyur te/_de la ni dran pa'i las phra rab tsam yang med na gzugs lta ci smos/_rnam 
[\[45a.5\]]pa thams cad mkhyen pa nyid kyi ye shes kyi bar du lta ga la yod de/_de ni gnas med do/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i mthar gyis bya ba yang yod/_mthar gyis bslab pa dang /_mthar gyis bsgrub pa yang yod la/_
[\[45a.6\]]de la ni sems kyi spyod pa'i bya ba dang /_sems kyi spyod pa'i bslab pa dang /_sems kyi spyod pa'i lam yang med do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad dngos 
[\[45a.7\]]po ma mchis pa'i ngo bo nyid lags na/_'o na ni gzugs kyang ma mchis/_rnam par shes pa'i bar du yang ma mchis/_phung po rnams kyang ma mchis/_khams rnams kyang ma mchis/_skye mched rnams kyang ma mchis/_dran pa nye bar gzhag pa rnams kyang ma mchis/_de bzhin du 
[\[45b\]]
[\[45b.1\]]rnam pa thams cad mkhyen pa nyid kyi ye shes kyi bar du yang ma mchis/_sangs rgyas kyang ma mchis/_chos kyang ma mchis/_dge 'dun yang ma mchis/_lam yang ma mchis/_'bras bu yang ma mchis/_kun nas nyon mongs pa yang ma mchis/_rnam par byang ba yang ma mchis/_thob pa 
[\[45b.2\]]yang ma mchis/_mngon par rtogs pa yang ma mchis par 'gyur lags so/_/de bzhin du chos thams cad kyi bar du yang ma mchis par 'gyur lags so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor dngos 
[\[45b.3\]]po med pa'i ngo bo nyid kyis chos thams cad la yod pa'am/_med par dmigs su yod snyama'am/_gsol pa/_bcom ldan 'das de ni ma lags te/_dngos po ma mchis pa'i ngo bo nyid kyi chos thams cad la ni mchis pa'am/_ma mchis pa mi dmigs lags so/_/bka' stsal pa/_
[\[45b.4\]]rab 'byor gal te chos thams cad dngos po med pa'i ngo bo nyid yin na/_de'i phyir ji ltar gzugs med pa dang /_rnam par shes pa'i bar du med pa dang /_thob pa med pa dang /_mngon par rtogs pa med pa'i bar du de bzhin du sbyar te/_de lta bur ji lta bur 'gyur/_de skad ces bka' stsal pa dang /_
[\[45b.5\]]bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das bdag ni chos 'di dag la yid gnyis mi 'tshal/_the tshom mi 'tshal lags mod kyi/_'on kyang ma 'ongs pa'i dus na sems can khyim pa rnams dang /_rab tu byung ba rnams dang /_nyan 
[\[45b.6\]]thos kyi theg pa pa rnams dang /_rang sangs rgyas kyi theg pa pa rnams dang /_byang chub sems dpa'i theg pa pa rnams 'di skad du gal te chos thams cad dngos po med pa'i ngo bo nyid yin na/_dngos po med pa'i ngo bo nyid kyi chos thams cad la 'dir su zhig kun nas nyon mongs pa'am/_rnam 
[\[45b.7\]]par byang bar 'gyur zhes mchi bar 'gyur te/_de dag kun nas nyon mongs pa dang /_rnam par byang ba ma 'tshal nas tshul khrims nyams par 'gyur/_lta ba nyams par 'gyur/_spyod pa nyams par 'gyur te/_tshul khrims nyams pa dang /_lta ba nyams pa dang /_spyod pa nyams pa de dag 
[\[46a\]]
[\[46a.1\]]ni sems can dmyal ba'i 'gro ba dang /_dud 'gro'i 'gro ba dang /_gshin rje'i 'jig rten gyi 'gro ba'am/_'gro ba gsum po dag las gang yang rung ba gcig tu mchi bar 'tshal bar bgyi lags so/_/bcom ldan 'das bdag gis ni ma 'ongs pa'i dogs pa 'di mthong bas 
[\[46a.2\]]de bzhin gshegs pa dgra bcom pa yang dag par rdzogs pa'i sangs rgyas la don 'di nyid zhus pa lags te/_bcom ldan 'das bdag ni chos de dag la yid gnyis mi 'tshal/_the tsom mi 'tshal lags so/_/bcom ldan 'das kyis bka' stsal pa/_rab 'byor de de bzhin no/_/de de bzhin te/_
[\[46a.3\]]khyod kyis ji skad smras pa bzhin no/_/shes rab kyi pha rol tu phyin pa khri brgyad stong pa las/_mthar gyis bya ba dang /_bslab pa dang /_bsgrub pa bstan pa'i le'u zhes bya ste bdun cu pa'o//_//de nas yang bcom ldan 'das la tshe dang ldan pa rab 'byor gyis 'di skad ces gsol to/_/
[\[46a.4\]]bcom ldan 'das gal te chos thams cad dngos po ma mchis pa'i ngo bo nyid lags na/_bcom ldan 'das don ci zhig mthong nas byang chub sems dpa' sems dpa' chen po sems can rnams kyi don gyi slad du/_bla na med pa yang dag par rdzogs pa'i byang chub la zhugs lags/_bcom ldan 
[\[46a.5\]]'das kyis bka' stsal pa/_rab 'byor byang chub sems dpa' sems dpa' chen po ni chos thams cad dngos po med pa'i ngo bo nyid ji lta ba de kho na bzhin du bla na med pa yang dag par rdzogs pa'i byang chub la 'jug go/_/de ci'i phyir zhe na/_rab 'byor dmigs pa ni tha chad yin te/_dmigs pa'i 
[\[46a.6\]]'du shes can la ni thob pa'ang med/_mngon par rtogs pa'ang med/_bla na med pa yang dag par rdzogs pa'i byang chub kyang med do/_/gsol pa/_bcom ldan 'das ci dmigs su ma mchis pa la 'thob pa'am/_mngon par rtogs pa'am/_bla na med pa yang dag par rdzogs pa'i byang chub 
[\[46a.7\]]mchis lags sam/_bka' stsal pa/_rab 'byor chos kyi dbyings rnam par mi 'khrug pa'i phyir mi dmigs pa nyid thob pa yin/_mi dmigs pa nyid thob pa mngon par rtogs pa yin/_mi dmigs pa nyid bla na med pa yang dag par rdzogs pa'i byang chub yin no/_/mi dmigs pa nyid 'thob 
[\[46b\]]
[\[46b.1\]]pa'am/_mngon par rtogs pa'am/_bla na med pa yang dag par rdzogs pa'i byang chub par 'dod pa gang yin pa de ni chos kyi dbyings rnam par 'khrug par 'dod du zad do/_/gsol pa/_bcom ldan 'das gal te dmigs su ma mchis pa la thob pa ma mchis/_mngon par rtogs pa ma 
[\[46b.2\]]mchis/_bla na med pa yang dag par rdzogs pa'i byang chub ma mchis shing dmigs su ma mchis pa nyid thob pa lags/_dmigs su ma mchis pa nyid mngon par rtogs pa lags/_dmigs su ma mchis pa nyid bla na med pa yang dag par rdzogs pa'i byang chub lags na/_bcom ldan 'das 
[\[46b.3\]]byang chub sems dpa' sems dpa' chen po'i sa dang po ga la mchis/_gnyis pa yang ga la mchis/_bcu pa'i bar du yang ga la mchis/_mi skye ba'i chos la bzod pa yang ga la mchis/_rnam par smin pa las byung ba'i chos gang dag la gnas nas sems can rnams yongs su smin 
[\[46b.4\]]par bgyid pa dang /_sangs rgyas kyi zhing yongs su dag par bgyid pa dang /_sangs rgyas bcom ldan 'das rnams la zhal zas dang /_btung ba dang /_na bza' dang /_chibs pa dang /_spos dang /_me tog phreng ba dang /_gzims cha dang /_gdan dang /_mar me dang /_mi'i phun sum 
[\[46b.5\]]tshogs pa dag gis bsnyen bkur bgyid la de'i de dag kyang rgyun chad par mi 'gyur te/_yongs su mya ngan las 'das pa'i sku gdung rnams kyi bar dang /_nyan thos rnams la rnam par smin par bgyis kyang bas par mi 'gyur ba'i rnam par smin pa las byung ba'i mngon par shes pa yang ga la mchis/_
[\[46b.6\]]rnam par smin pa las byung ba'i sbyin pa yang ga la mchis/_rnam par smin pa las byung ba'i tshul khrims kyang ga la mchis/_rnam par smin pa las byung ba'i bzod pa yang ga la mchis/_rnam par smin pa las byung ba'i brtson 'grus kyang ga la mchis/_rnam par smin pa las byung 
[\[46b.7\]]ba'i ting nge 'dzin kyang ga la mchis/_rnam par smin pa las byung ba'i shes rab kyang ga la mchis/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gang gi phyir dmigs su med pa de nyid kyi phyir/_sa dang po nas 
[\[47a\]]
[\[47a.1\]]sa bcu pa'i bar dag yod do/_/de nyid kyi phyir dge ba'i rtsa ba gang dag gis sems can rnams kyi don byed pa nas yongs su mya ngan las 'das pa'i bar du yang mchod pa 'byung ba'i rnam par smin pa las byung ba'i mngon par shes pa lnga yod do/_/de nyid kyi phyir rnam par smin pa las byung 
[\[47a.2\]]ba'i sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab yod do/_/de nyid kyi phyir rnam par smin pa las byung ba'i dge ba'i rtsa ba dag yod do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di 
[\[47a.3\]]skad ces gsol to/_/bcom ldan 'das dmigs su ma mchis pa dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_mngon par shes pa rnams la bye brag ni ci zhig mchis/_tha dad du bgyi ba ni ci zhig mchis/_de skad 
[\[47a.4\]]ces gsol ba dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor dmigs su med pa'i sbyin pa dang /_mngon par shes pa rnams kyi bar la ni tha dad du bya ba ci yang med do/_/rab 'byor gos pa med pa'i sbyin pa dang /_tshul khrims dang /_bzod 
[\[47a.5\]]pa dang /_brtson 'grus dang /_bsam gtan dang /_shes rab dang /_mngon par shes pa de dag ni tha dad du bya bar bstan to/_/gsol pa/_bcom ldan 'das gos pa ma mchis pa'i sbyin pa nas mngon par shes pa'i bar du ji ltar tha dad du bgyi bar bstan/_bka' stsal pa/_rab 'byor 'di la 
[\[47a.6\]]byang chub sems dpa' sems dpa' chen po ni shes rab kyi pha rol tu phyin pa la spyod pa na sbyin par bya ba yang mi dmigs/_len pa po yang mi dmigs/_sbyin pa po yang mi dmigs/_sbyin pa yang mi dmigs par sbyin pa sbyin par byed do/_/tshul khrims mi dmigs par tshul khrims srung bar 
[\[47a.7\]]byed do/_/bzod pa mi dmigs par bzod pa skyed par byed do/_/brtson 'grus mi dmigs par brtson 'grus rtsom par byed do/_/ting nge 'dzin mi dmigs par ting nge 'dzin la snyoms par 'jug par byed do/_shes rab mi dmigs par shes rab sgom par byed do/_/mngon par shes pa 
[\[47b\]]
[\[47b.1\]]rnams mi dmigs par mngon par shes pa rnams la spyod do/_/dran pa nye bar gzhag pa rnams mi dmigs par dran pa nye bar gzhag pa rnams sgom par byed do/_/'phags pa'i lam yan lag brgyad pa'i bar du sgom par byed do/_/ting nge 'dzin gsum po stong pa nyid kyi ting nge 'dzin dang /_mtshan ma med 
[\[47b.2\]]pa'i ting nge 'dzin dang /_smon pa med pa'i ting nge 'dzin gyi bar du mi dmigs par sgom par byed do/_/sems can mi dmigs par sems can rnams yongs su smin par byed do/_/sangs rgyas kyi zhing mi dmigs par sangs rgyas kyi zhing yongs su dag par byed do/_/sangs rgyas kyi chos rnams mi 
[\[47b.3\]]dmigs par byang chub mngon par rdzogs par 'tshang rgya bar byed do/_/rab 'byor de ltar na byang chub sems dpa' sems dpa' chen po ni dmigs su med pa'i shes rab kyi pha rol tu phyin pa la spyod do/_/rab 'byor byang chub sems dpa' sems dpa' chen po shes rab kyi pha rol tu phyin pa la 
[\[47b.4\]]de ltar spyod na bdud dam bdud kyi ris kyi lha rnams kyis tshugs par dka'o/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa na/_ji ltar 
[\[47b.5\]]sems gcig gis pha rol tu phyin pa drug yongs su 'dzin par bgyid/_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga 
[\[47b.6\]]dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa ji ltar yongs su 'dzin par bgyid/_rnam par thar pa'i sgo gsum dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_snying rje 
[\[47b.7\]]chen po dang /_sangs rgyas kyi chos ma 'dres pa [{]bcwa [,]bco [}]brgyad dang /_skyes bu chen po'i mtshan sum cu rtsa gnyis dang /_dpe byad bzang po brgyad cu ji ltar yongs su 'dzin par bgyid/_bka' stsal pa/_rab 'byor 'di la byang chub sems dpa' sems dpa' chen po shes rab kyi pha rol tu phyin pa 
[\[48a\]]
[\[48a.1\]]la spyod pa na/_sbyin pa gang sbyin yang rung ste/_sbyin pa de shes rab kyi pha rol tu phyin pas yongs su zin pa ste/_gzhan du ma yin no/_/tshul khrims gang srung ba dang /_bzod pa gang sgom pa dang /_brtson 'grus gang rtsom pa dang /_ting nge 'dzin gang la snyoms par 'jug kyang rung ste/_de 
[\[48a.2\]]dag shes rab kyi pha rol tu phyin pas yongs su zin pa ste/_gzhan du ma yin no/_/bsam gtan gang dag la snyoms par 'jug pa de dag kyang shes rab kyi pha rol tu phyin pas yongs su zin pa ste/_gzhan du ma yin no/_/tshad med pa gang dag la snyoms par 'jug pa de dag kyang shes rab kyi pha rol tu 
[\[48a.3\]]phyin pas yongs su zin pa ste/_gzhan du ma yin no/_/gzugs med pa'i snyoms par 'jug pa gang dag la snyoms par 'jug pa de dag kyang shes rab kyi pha rol tu phyin pas yongs su zin pa ste/_gzhan du ma yin no/_/dran pa nye bar gzhag pa gang dag sgom pa nas/_de bzhin du sbyar te/_dpe 
[\[48a.4\]]byad bzang po brgyad cu'i bar de dag kyang shes rab kyi pha rol tu phyin pas yongs su zin pa ste gzhan du ma yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das shes rab kyi pha rol tu phyin pas yongs su 
[\[48a.5\]]zin pa'i byang chub sems dpa' sems dpa' chen pos sems gcig gis pha rol tu phyin pa drug ji ltar yongs su 'dzin pa lags/_de bzhin du dpe byad bzang po brgyad cu'i bar du ji ltar yongs su 'dzin pa lags/_bka' stsal pa/_rab 'byor 'di la byang chub sems dpa' sems 
[\[48a.6\]]dpa' chen po shes rab kyi pha rol tu phyin pa la spyod pa na/_sbyin pa gang sbyin pa de shes rab kyi pha rol tu phyin pas yongs su zin pa de ni gnyis kyi 'du shes can du mi 'gyur ro/_/tshul khrims gang srung ba de la gnyis kyi 'du shes can du mi 'gyur ro/_/bzod pa gang sgom pa de la gnyis kyi 'du shes can 
[\[48a.7\]]du mi 'gyur ro/_/brtson 'grus gang rtsom pa de la gnyis kyi 'du shes can du mi 'gyur ro/_/ting nge 'dzin gang la snyoms par 'jug pa de la gnyis kyi 'du shes can du mi 'gyur ro/_/de bzhin du sbyar te/_dpe byad bzang po brgyad cu'i bar du mngon par sgrub pa de la gnyis kyi 'du shes can du mi 
[\[48b\]]
[\[48b.1\]]'gyur ro/_/gsol pa/_bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa na/_ji ltar sbyin pa sbyin yang de la gnyis kyi 'du shes can du yang mi 'gyur ba lags/_de bzhin du dpe byad bzang po brgyad cu'i bar du yang mngon par sgrub la/_de la gnyis kyi 'du 
[\[48b.2\]]shes can du'ang mi 'gyur ba lags/_bka' stsal pa/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa na/_sbyin pa'i pha rol tu phyin pa yongs su rdzogs par byed cing /_des sbyin pa'i pha rol tu phyin pa de'i nang du pha rol tu phyin pa drug po thams cad 
[\[48b.3\]]'dus par byas nas/_sbyin pa sbyin par byed do/_/de bzhin du byang chub kyi phyogs kyi chos thams cad yongs su rdzogs par byed cing lam gyi bar gyi nang der/_pha rol tu phyin pa drug po thams cad 'dus par byas te lam sgom par byed do/_/rab 'byor byang chub sems dpa' sems dpa' chen po shes rab 
[\[48b.4\]]kyi pha rol tu phyin pa la spyod pa na/_de gang gi tshe sbyin pa sbyin pa na zag pa med pa'i sems de la gnas nas sbyin pa sbyin par byed do/_/de zag pa med pa'i sems de la gnas te/_bdag gis su zhig la sbyin par bya/_ci zhig sbyin par bya/_su zhig sbyin par byed snyam pa'i mtshan ma yang yang dag 
[\[48b.5\]]par rjes su mi mthong ngo /_/de mtshan ma dang bral ba'i sems dang /_zag pa dang bral ba dang /_sred pa dang bral ba dang /_ma rig pa dang bral ba'i sems kyis sbyin pa sbyin par byed do/_/des sems de'ang mi mthong la/_des sbyin pa de yang yang dag par rjes su mi mthong ngo /_/chos thams cad kyi 
[\[48b.6\]]bar du yang yang dag par rjes su mi mthong ngo /_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa na/_mtshan ma dang bral ba'i sems kyis tshul khrims srung ste/_tshul khrims de yang yang dag par rjes su mi mthong /_chos thams cad kyi bar 
[\[48b.7\]]du yang yang dag par rjes su mi mthong ngo /_/mtshan ma dang bral ba'i sems kyis bzod pa bsgom ste/_bzod pa de yang yang dag par rjes su mi mthong ngo /_/chos thams cad kyi bar du yang yang dag par rjes su mi mthong /_sangs rgyas kyi chos de dag kyang yang dag par rjes su mi mthong ngo /_/mtshan 
[\[49a\]]
[\[49a.1\]]ma dang bral ba'i sems kyis brtson 'grus rtsom par byed de/_brtson 'grus de yang yang dag par rjes su mi mthong /_chos thams cad kyi bar du yang yang dag par rjes su mi mthong ngo /_/mtshan ma dang bral ba'i sems kyis ting nge 'dzin la snyoms par 'jug ste/_ting nge 'dzin 
[\[49a.2\]]de yang yang dag par rjes su mi mthong la/_sangs rgyas kyi chos thams cad kyi bar du yang yongs su rdzogs par byed de/_de dag kyang yang dag par rjes su mi mthong ngo /_/mtshan ma dang bral ba'i sems kyis shes rab sgom par byed de/_sangs rgyas kyi chos thams cad kyi bar du yang de bzhin du 
[\[49a.3\]]sbyar ro/_/mtshan ma dang bral ba'i sems kyis dran pa nye bar gzhag pa bzhi sgom par byed pa nas/_dpe byad bzang po brgyad cu'i bar du mngon par sgrub ste/_de bzhin du sbyar bar bya'o/_/gsol pa/_bcom ldan 'das mtshan ma ma mchis shing mngon par 'du bgyid pa ma mchis pa'i chos 
[\[49a.4\]]rnams la ji ltar sbyin pa'i pha rol tu phyin pa yongs su rdzogs par 'gyur lags/_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa ji ltar yongs su rdzogs 
[\[49a.5\]]par 'gyur lags/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa ji ltar yongs su rdzogs par 'gyur lags/_
[\[49a.6\]]stong pa nyid dang /_mtshan ma med pa dang /_smon pa med pa'i ting nge 'dzin ji ltar yongs su rdzogs par 'gyur lags/_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad ji ltar yongs su 
[\[49a.7\]]rdzogs par 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa na/_mtshan ma dang bral ba'i sems kyis sbyin pa sbyin 
[\[49b\]]
[\[49b.1\]]par byed de/_zas 'dod pa rnams la ni zas nas mi'i yo byad gang ci yang rung ba'i bar du sbyin par byed do/_/nang gi yan lag dang nying lag rnams sam/_phyi rol gyi chung ma dang /_bu dang /_bu mo dang /_rgyal srid rnams brgyan cing slong ba rnams la sbyin par byed do/_/la la zhig der 'ongs nas de la 'di 
[\[49b.2\]]skad du khyod kyi sbyin pa 'di lta bu byin na/_'di ltar phan pa med pa 'dis ci zhig bya zhes zer na/_byang chub sems dpa' sems dpa' chen po shes rab kyi pha rol tu phyin pa la spyod pa de 'di snyam du sems te/_sems can 'di dag 'di skad du khyod kyi sbyin pa mi brtan pa byin pa 'dis ci zhig bya zhes gshe mod 
[\[49b.3\]]kyi/_'on kyang bdag gis ni sbyin pa sbyin par bya'i bdag gis sbyin pa mi sbyin par mi bya'o snyam mo/_/des sbyin pa de yang sems can thams cad dang thun mong du byas nas bla na med pa yang dag par rdzogs pa'i byang chub tu yongs su sngo bar byed de/_des yongs su bsngo ba na ci nas mtshan ma yang yang dag 
[\[49b.4\]]par rjes su mi mthong ba de lta bu'i tshul gyis yongs su sngo bar byed de/_bdag gis ci zhig sbyin par bya/_gang la sbyin par bya/_su zhig sbyin par byed/_gang du yongs su bsngo bar bya/_ci zhig yongs su bsngo bar bya/_gang gis yongs su bsngo bar bya ba dang /_gang du byin nas bla na med 
[\[49b.5\]]pa yang dag par rdzogs pa'i byang chub tu yongs su bsngo ba'i dngos po de yang des yang dag par rjes su mi mthong ngo /_/de ci'i phyir zhe na/_nang stong pa nyid kyis stong pa dang /_phyi stong pa nyid kyis stong pa dang /_phyi nang stong pa nyid kyis stong pa dang /_stong pa nyid stong pa nyid kyis stong pa dang /_de 
[\[49b.6\]]bzhin du sbyar te/_rang gi mtshan nyid stong pa nyid kyi bar gyis stong pa'i phyir ro/_/des gang du yongs su bsngo bar 'gyur/_ci zhig yongs su bsngo bar 'gyur/_gang gis yongs su bsngo bar 'gyur zhes de ltar mthong ste/_de ltar yongs su bsngos na/_legs par yongs su bsngos pa yin te/_
[\[49b.7\]]de ni sems can rnams yongs su smin par byed pa dang /_sangs rgyas kyi zhing yongs su 'dzin pa dang /_sbyin pa'i pha rol tu phyin pa yongs su rdzogs par byed pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_
[\[50a\]]
[\[50a.1\]]bsam gtan gyi pha rol tu phyin pa dang /_shes rab kyi pha rol tu phyin pa dang /_/byang chub kyi phyogs kyi chos sum cu rtsa bdun gyi bar dag dang /_stong pa nyid dang /_mtshan ma med pa dang /_smon pa med pa'i ting nge 'dzin dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag yongs su 
[\[50a.2\]]rdzogs par byed de/_rnam par smin pa yang 'dzin par mi byed do/_/rab 'byor 'di lta ste dper na/_gzhan 'phrul dbang byed kyi lha rnams ni yo byad phun sum tshogs pa thams cad bsams pa tsam gyis grub par 'gyur ro/_/rab 'byor de bzhin du byang chub sems dpa' sems dpa' chen po'i yo byad 
[\[50a.3\]]thams cad kyang bsams pa tsam gyis yongs su rdzogs par 'gyur ro/_/des yo byad phun sum tshogs pa des sangs rgyas bcom ldan 'das rnams la yang bsnyen bkur byed la/_lha dang /_mi dang /_lha ma yin du bcas pa'i 'jig rten yang tshim par byed do/_/des sems can de dag sbyin pas bsdus nas 
[\[50a.4\]]thabs la mkhas pas theg pa gsum la 'god par byed do/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pa na/_de ltar sbyin pa'i pha rol tu phyin pa yongs su rdzogs par byed do/_/rab 'byor byang chub sems dpa' sems dpa' chen po ji ltar tshul khrims kyi pha 
[\[50a.5\]]rol tu phyin pa yongs su rdzogs par byed ce na/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa na/_tshul khrims kyi pha rol tu phyin pa yongs su rdzogs par byed de/_des 'phags pa zag pa med pa lam du gtogs pa chos nyid kyis thob pa'i tshul 
[\[50a.6\]]khrims thob par 'gyur ro/_/de'i tshul khrims de yang ma nyams shing skyon med la ma 'dres pa dang /_ma 'chol ba dang /_dbang 'byor ba dang /_nag nog med pa dang /_shin tu rdzogs pa dang /_mkhas pas bsngags pa yin no/_/de tshul khrims des chos gang dag la'ang mchog tu 'dzin par mi byed 
[\[50a.7\]]de/_gzugs sam/_tshor ba'am/_'du shes sam/_'du byed rnams sam/_rnam par shes pa'am/_skyes bu chen po'i mtshan sum cu rtsa gnyis sam/_rgyal rigs shing sA la chen po lta bu'am/_bram ze'i rigs shing sA la chen po lta bu'am/_khyim bdag gi rigs shing sA la chen 
[\[50b\]]
[\[50b.1\]]po lta bu'am/_rgyal chen bzhi'i ris kyi lha'am/_sum cu rtsa gsum pa'am/_'thab bral ba'am/_dga' ldan nam/_'phrul dga' 'am/_gzhan 'phrul dbang byed dam/_tshangs ris sam/_tshangs pa'i mdun na 'don pa'am/_tshangs 'khor ram/_'od chung ngam/_tshad 
[\[50b.2\]]med 'od dam/_'od gsal lam/_dge chung ngam/_tshad med dge'am/_dge rgyas sam/_'bras bu che ba'am/_'du shes med pa'i sems can nam/_mi che ba'am/_mi gdung ba'am/_gya nom snang ngam/_shin tu mthong ngam/_'og min nam/_nam mkha' mtha' yas skye 
[\[50b.3\]]mched dam/_rnam shes mtha' yas skye mched dam/_ci yang med pa'i skye mched dam/_'du shes med 'du shes med min skye mched dam/_rgyun du zhugs pa'i 'bras bu'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_
[\[50b.4\]]rang byang chub bam/_'khor los sgyur ba'i rgyal srid dam/_rgyal srid la dbang byed pa la yang mchog tu 'dzin par mi byed de/_gzhan du na sems can thams cad dang thun mong du byas nas/_mtshan ma med pa dang /_dmigs su med pa dang /_gnyis su med pas 'jig rten gyi tha snyad kyis 
[\[50b.5\]]rnam pa thams cad mkhyen pa nyid du yongs su sngo bar byed kyis don dam par ni ma yin no/_/tshul khrims kyi pha rol tu phyin pa yongs su rdzogs pa de dang /_thabs la mkhas pa des bsam gtan bzhi ro myang ba med pa'i tshul gyis skyed par byed do/_/lha'i mig rnam par smin pa las byung ba gang 
[\[50b.6\]]gis/_shar phyogs na sangs rgyas bcom ldan 'das gang dag bzhugs te/_'tsho zhing bzhes pa de dag mthong la/_de'i mthong ba de yang bla na med pa yang dag par rdzogs pa'i byang chub mngon par rdzogs par sangs rgyas kyi bar du chud za bar mi 'gyur ba dang /_lho dang /_nub dang /_byang 
[\[50b.7\]]dang /_phyogs mtshams kyi 'jig rten gyi khams dag na/_sangs rgyas bcom ldan 'das gang dag bzhugs te 'tsho zhing bzhes pa de dag kyang mthong la/_nam bla na med pa yang dag par rdzogs pa'i byang chub mngon par rdzogs par sangs ma rgyas kyi bar du de'i mthong ba de chud mi za bar 'gyur ba'i lha'i 
[\[51a\]]
[\[51a.1\]]mig mngon par sgrub par byed do/_/lha'i rna ba rnam par dag pa mi'i las 'das pas sangs rgyas bcom ldan 'das de dag gsung ba'i sgra yang thos te/_thos pa des nam bdag dang gzhan gyi don ma byas kyi bar du thos pa de chud za bar mi 'gyur ro/_/sems kyi rnam grangs shes pas ni 
[\[51a.2\]]sangs rgyas bcom ldan 'das de dag gi dgongs pa sems kyis shes te/_sems kyi rnam grangs shes pa des sems can rnams kyi don byed do/_/sngon gyi gnas rjes su dran pa'i shes pas ni las gang byas pas las de chud za bar mi 'gyur ba'i sngon gyi las de ston par byed do/_/zag pa zad pa shes 
[\[51a.3\]]pas ni sems can rnams rgyun du zhugs pa'i 'bras bu la 'god pa byed pa nas dgra bcom pa nyid kyi bar du 'god par byed/_rang byang chub la 'god par byed/_bla na med pa'i byang chub la 'god par byed de/_sems can rnams dge ba'i chos gang dang gang la 'jug nus pa de dang de la 'god 
[\[51a.4\]]par byed do/_/rab 'byor de ltar na byang chub sems dpa' sems dpa' chen po mtshan ma dang bral ba'i sems kyis tshul khrims kyi pha rol tu phyin pa yongs su rdzogs par byed do//_//shes rab kyi pha rol tu phyin pa khri brgyad stong pa/_bam po bzhi bcu rtsa dgu pa/_rab 'byor 
[\[51a.5\]]byang chub sems dpa' sems dpa' chen pos mtshan ma med pa dang /_rtsol ba med pa dang /_dmigs su med pa dang /_mngon par 'du bya ba med pa'i chos rnams la ji ltar bzod pa'i pha rol tu phyin pa yongs su rdzogs par byed ce na/_de sems dang po bskyed pa nas bzung ste/_byang chub kyi snying po 
[\[51a.6\]]la 'dug gi bar du sems can thams cad lhags te/_bong ba dang /_dbyug pa dang /_mtshon chas bsnun kyang de la byang chub sems dpa' sems dpa' chen pos 'khrug pa'i sems bskyed pa gcig tsam 'byung ba'i skabs kyang dbye bar mi bya'o/_/de la byang chub sems dpa' sems dpa' chen 
[\[51a.7\]]pos bzod pa gnyis bsgom par bya ste/_gnyis gang zhe na/_sems can thams cad kyis gshe ba dang /_spyo ba dang /_bong ba dang /_dbyug pa dang /_mtshon chas bsnun pa gang yin pa bzod par bya ba dang /_mi skye ba'i chos rnams la bzod pa bskyed pa gang yin pa'o/_/de la spyos shing brgyad 
[\[51b\]]
[\[51b.1\]]dam/_bong ba dang /_dbyug pa dang /_mtshon chas bsnun na/_byang chub sems dpa' sems dpa' chen pos 'di ltar brtag par bya ste/_bdag la su zhig gshe zhing brgyad la/_bong ba dang /_dbyug pa dang /_mtshon chas bsnun par byed ces des chos rnams kyi ngo bo nyid la brtag par bya ste de 
[\[51b.2\]]rnams kyi ngo bo nyid rtog pa na chos rnams nyid kyang mi dmigs na/_chos rnams kyi ngo bo nyid lta ga la yod de de ltar chos kyi ngo bo nyid la rtog pa na 'di snyam du sems te/_nga la gcod pa'am/_'bigs pa su yod snyam mo/_/de de ltar chos kyi ngo bo nyid la rtog pa na/_mi skye ba'i chos la bzod pa thob par 'gyur ro/_/
[\[51b.3\]]de la mi skye ba'i chos la bzod pa thob pa gang zhe na/_nyon mongs pa mi skye ba nyid dang /_shes pa gcad du med pa nyid do/_/bzod pa 'di gnyis la gnas nas bsam gtan bzhi yongs su rdzogs par byed do/_/tshad med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa 
[\[51b.4\]]bzhi dang /_'phags pa'i lam yan lag brgyad pa'i bar dang /_rnam par thar pa'i sgo gsum dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par byed do/_/de 'phags 
[\[51b.5\]]pa zag pa med pa'i chos 'jig rten las 'das pa'i chos nyan thos dang /_rang sangs rgyas rnams dang /_thun mong ma yin pa de dag la gnas nas 'phags pa'i mngon par shes pa yongs su rdzogs par byed do/_/mngon par shes pa de dag yongs su rdzogs par byas nas mngon par shes pa de dag 
[\[51b.6\]]la gnas te/_lha'i mig rnam par dag pas shar phyogs kyi sangs rgyas bcom ldan 'das rnams mthong ngo /_/mthong nas kyang sangs rgyas rjes su dran pa thob par 'gyur te/_bla na med pa yang dag par rdzogs pa'i byang chub mngon par rdzogs par sangs rgyas kyi bar du de'i sangs rgyas rjes su 
[\[51b.7\]]dran pa rgyun mi chad par 'byung bar 'gyur ro/_/phyogs mtshams kyi bar du yang de bzhin no/_/lha'i rna ba'i khams kyis sangs rgyas bcom ldan 'das de dag gis gang gsungs pa de dag thams cad 'dzin par byed do/_/bzung nas kyang de bzhin nyid du sgrub par byed de/_sems can rnams 
[\[52a\]]
[\[52a.1\]]la yang de bzhin nyid du chos ston par byed do/_/sangs rgyas bcom ldan 'das de dag gi thugs kyang sems kyis shes so/_/des sems kyi rnam grangs shes pa des sems can thams cad kyi sems kyang sems kyis shes te/_sems can thams cad kyi sems shes nas kyang de bzhin 
[\[52a.2\]]nyid du chos ston to/_/sngon gyi gnas rjes su dran pa shes pas ni sems can de dag gi dge ba'i rtsa ba shes te/_sngon gyi dge ba'i rtsa ba des dga' bar byed cing yang dag par 'dzin du 'jug go/_/zag pa zad pa shes pas ni sems can de dag theg pa gsum po dag la 'dzud par byed 'god par byed do/_/rab 
[\[52a.3\]]'byor byang chub sems dpa' sems dpa' chen po shes rab kyi pha rol tu phyin pa la spyod pa de thabs la mkhas pas sems can rnams kyang yongs su smin par byas/_sangs rgyas kyi zhing yang yongs su dag par byas nas/_rnam pa thams cad mkhyen pa nyid la spyod cing rnam pa thams cad mkhyen pa 
[\[52a.4\]]nyid yongs su rdzogs par byas te/_bla na med pa yang dag par rdzogs pa'i byang chub mngon par rdzogs par sangs rgyas nas/_chos kyi 'khor lo skor bar 'gyur ro/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa'i bzod pa'i pha rol 
[\[52a.5\]]tu phyin pa yongs su rdzogs par 'gyur ro/_/rab 'byor byang chub sems dpa' sems dpa' chen po mtshan ma med pa dang /_rtsol ba med pa dang /_dmigs su med pa dang /_mngon par 'du byed pa med pa'i chos rnams la ji ltar brtson 'grus kyi pha rol tu phyin pa yongs su rdzogs par byed ce na/_rab 
[\[52a.6\]]'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa ni/_lus kyi brtson 'grus dang yang ldan la sems kyi brtson 'grus dang yang ldan te/_de bsam gtan dang po la snyoms par zhugs nas gnas so/_/bsam gtan bzhi pa'i bar la snyoms 
[\[52a.7\]]par zhugs te gnas so/_/de bsam gtan bzhi pa la snyoms par zhugs nas rdzu 'phrul bya ba du ma dag nyams su myong ste/_nyi ma dang zla ba gnyis la yang lag pas nyug go/_/de lus kyi brtson 'grus de dang ldan pas shar phyogs kyi 'jig rten gyi khams 'bum phrag du ma dag na sangs rgyas bcom 
[\[52b\]]
[\[52b.1\]]ldan 'das gang dag bzhugs pa de dag gi drung du rdzu 'phrul gyis song nas sangs rgyas bcom ldan 'das de dag la na bza' dang /_zhal zas dang /_gzims cha dang /_gdan dang /_snyun gyi gsos sman dang /_yo byad rnams kyis bsnyen bkur byed do/_/de'i gos dang zhal zas de dag kyang /_bla na 
[\[52b.2\]]med pa yang dag par rdzogs pa'i byang chub mngon par rdzogs par sangs rgyas kyi bar du zad par mi 'gyur ro/_/mngon par rdzogs par sangs rgyas nas kyang lha dang /_mi dang /_lha ma yin du bcas pa'i 'jig rten gos dang /_zas kyi bde ba dang ldan par byed do/_/des na yongs su mya ngan 
[\[52b.3\]]las 'das pa'i sku gdung dag la yang mchod pa 'byung bar 'gyur ro/_/rdzu 'phrul mngon par 'du byed pa de nyid kyis song nas sangs rgyas bcom ldan 'das de dag las chos thos par 'gyur ro/_/ci thos pa rnams kyang bla na med pa yang dag par rdzogs pa'i byang chub mngon par rdzogs par 
[\[52b.4\]]sangs rgyas kyi bar du nams kyang chud za bar mi 'gyur te/_rnam pa thams cad mkhyen pa nyid la spyod cing sems can rnams kyang yongs su smin par byed/_sangs rgyas kyi zhing yang yongs su 'dzin par byed do/_/rab 'byor de ltar na byang chub sems dpa' sems dpa' chen po shes rab kyi pha 
[\[52b.5\]]rol tu phyin pa la spyod pa lus kyi brtson 'grus dang ldan pas/_brtson 'grus kyi pha rol tu phyin pa yongs su rdzogs par byed do/_/rab 'byor byang chub sems dpa' sems dpa' chen po sems kyi brtson 'grus 'phags pa zag pa med pa lam dang lam gyi yan lag tu gtogs pa dang 
[\[52b.6\]]ldan pas ji ltar brtson 'grus kyi pha rol tu phyin pa yongs su rdzogs par byed ce na/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa/_lus kyi brtson 'grus dang ldan pas lus kyi las mi dge ba'i skabs mi 'byed do/_/ngag gi 
[\[52b.7\]]las mi dge ba'i skabs mi 'byed do/_/rtag ces bya ba'am/_mi rtag ces bya ba'am/_bde zhes bya ba'am/_sdug bsngal zhes bya ba'am/_bdag yod ces bya ba'am/_bdag med ces bya ba'am/_'dus byas zhes bya ba'am/_'dus ma byas zhes bya ba'am/_'dod 
[\[53a\]]
[\[53a.1\]]pa'i khams zhes bya ba'am/_gzugs kyi khams zhes bya ba'am/_gzugs med pa'i khams zhes bya ba'am/_zag pa dang bcas pa'i khams zhes bya ba'am/_zag pa med pa'i khams zhes bya ba'am/_bsam gtan dang po zhes bya ba'am/_bsam gtan bzhi pa'i 
[\[53a.2\]]bar zhes bya ba'am/_byams pa zhes bya ba'am/_snying rje zhes bya ba'am/_dga' ba zhes bya ba'am/_btang snyoms zhes bya ba'am/_nam mkha' mtha' yas skye mched ces bya ba'am/_'du shes med 'du shes med min skye mched kyi bar zhes bya ba'am/_dran pa nye bar gzhag pa rnams zhes 
[\[53a.3\]]bya ba'am/_yang dag par spong ba rnams zhes bya ba'am/_rdzu 'phrul gyi rkang pa rnams zhes bya ba'am/_dbang po rnams zhes bya ba'am/_stobs rnams zhes bya ba'am/_byang chub kyi yan lag rnams zhes bya ba'am/_'phags pa'i lam yan lag brgyad pa zhes bya ba'am/_stong pa 
[\[53a.4\]]nyid ces bya ba'am/_mtshan ma med ces zhes bya ba'am/_smon pa med pa zhes bya bar mchog tu 'dzin par mi byed do/_/sangs rgyas kyi chos rnams kyi bar du rtag ces bya ba'am/_mi rtag ces bya ba'am/_bde zhes bya ba'am/_sdug bsngal zhes bya ba'am/_bdag yod pa zhes bya ba 
[\[53a.5\]]'am/_bdag med pa zhes bya bar mchog tu 'dzin par mi byed do/_/rgyun du zhugs pa'i 'bras bu zhes bya ba'am/_lan cig phyir 'ong ba'i 'bras bu zhes bya ba'am/_phyir mi 'ong ba'i 'bras bu zhes bya ba'am/_dgra bcom pa nyid ces bya ba'am/_rang byang chub ces bya ba'am/_de 
[\[53a.6\]]bzhin du sbyar te/_rgyun du zhugs pa zhes bya ba nas/_rang sangs rgyas zhes bya ba'i bar dang /_byang chub sems dpa' zhes bya bar mchog tu 'dzin par mi byed do/_/sems can 'di dag ni mthong bas rab tu phye ba'o/_/sems can 'di dag ni bsrabs pas rab tu phye ba'o/_/sems 
[\[53a.7\]]can 'di dag ni tha ma'i cha dang 'thun pas rab tu phye ba'o/_/'di dag ni gong ma'i cha dang 'thun pas rab tu phye ba'o/_/'di dag ni rang sangs rgyas nyid kyis rab tu phye ba'o/_/'di dag ni lam gyi rnam pa shes pa nyid kyis rab tu phye ba'o zhes de ltar yang mchog tu 'dzin par mi byed do/_/de ci'i phyir zhe 
[\[53b\]]
[\[53b.1\]]na/_'di ltar ngo bo nyid gang gis rab tu phye ba'i ngo bo nyid de dag la med pa'i phyir ro/_/de sems kyi brtson 'grus de dang ldan pas 'chi kar yang sems can rnams kyi don byed la sems can de dag kyang mi dmigs so/_/brtson 'grus kyi pha rol tu phyin pa yang yongs su rdzogs par byed la/_brtson 'grus kyi pha 
[\[53b.2\]]rol tu phyin pa de yang mi dmigs so/_/sangs rgyas kyi chos rnams kyi bar du yang yongs su rdzogs par byed la/_sangs rgyas kyi chos de dag kyang mi dmigs so/_/sangs rgyas kyi zhing yang yongs su dag par byed la sangs rgyas kyi zhing de yang mi dmigs so/_/de lus dang sems kyi brtson 'grus 
[\[53b.3\]]de dang ldan pas dge ba'i chos thams cad kyang yongs su 'dzin la de dag la yang chags par mi byed de/_de chags pa med pas sangs rgyas kyi zhing nas sangs rgyas kyi zhing du 'gro zhing 'jig rten gyi khams nas 'jig rten gyi khams su 'gro ste/_sems can rnams kyi don byed cing /_rdzu 'phrul 
[\[53b.4\]]gyi cho 'phrul gang dang gang rnam par sprul par 'dod pa/_rdzu 'phrul gyi cho 'phrul de dang de rnam par sprul par byed do/_/yang na ni me tog gi char 'bebs so/_/yang na ni spos kyi ngad 'gyed par byed do/_/yang na ni 'brug sgra sgrogs par byed do/_/yang na ni glu dbyangs sgrogs par byed do/_/yang na 
[\[53b.5\]]ni sa g.yo bar byed do/_/yang na ni rin po che sna bdun gyi sa gzhi ston par byed do/_/yang na ni mun nag gi sems can rnams kyi ched du bdag nyid las 'od 'byin par byed do/_/yang na ni spos gtong bar byed do/_/yang na ni srog gcod pa med pa'i mchod sbyin byed do/_/yang na ni sems can 
[\[53b.6\]]mtha' yas pa lam la 'dzud par byed do/_/srog gcod pa las zlog par byed pa nas/_log par lta ba'i bar dag las zlog par byed do/_/kha cig la ni sbyin pas phan 'dogs par byed do/_/kha cig la ni tshul khrims kyis phan 'dogs par byed do/_/kha cig gi don du ni yan lag dang 
[\[53b.7\]]nying lag yongs su gtong bar byed do/_/kha cig la ni bu dang chung ma yongs su gtong bar byed do/_/kha cig la ni rgyal srid/_kha cig gi don du ni bdag nyid yongs su gtong bar byed de/_thabs gang dang gang gis sems can rnams kyi don byar rung ba'i thabs de dang des sems can 
[\[54a\]]
[\[54a.1\]]rnams kyi don byed do/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa/_sems kyi brtson 'grus dang ldan pas ming med pa dang mtshan ma med pa'i chos rnams la gnas nas brtson 'grus kyi pha rol tu phyin pa 
[\[54a.2\]]yongs su rdzogs par byed do/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_ming med pa dang /_mtshan ma med pa'i chos rnams la gnas nas ji ltar ting nge 'dzin gyi pha rol tu phyin pa yongs su rdzogs par byed ce na/_/rab 'byor 'di la byang 
[\[54a.3\]]chub sems dpa' sems dpa' chen po shes rab kyi pha rol tu phyin pa la spyod pa/_de bzhin gshegs pa'i ting nge 'dzin ma gtogs par ting nge 'dzin thams cad yongs su rdzogs par byed de/_de la 'dod pa dag las dben pa/_sdig pa mi dge ba'i chos rnams las dben pa/_rtog pa dang 
[\[54a.4\]]bcas pa/_dpyod pa dang bcas pa/_dben pa las skyes pa'i dga' ba dang /_bde ba can bsam gtan dang po bsgrubs te gnas so/_/bsam gtan bzhi pa'i bar du bsgrubs te gnas so/_/de byams pa dang ldan pa'i sems dang /_btang snyoms dang ldan pa'i bar gyi sems 
[\[54a.5\]]kyis/_'jig rten thams cad kyi bar du khyab par bsgrubs te gnas so/_/'du shes med 'du shes med min skye mched kyi bar du bsgrubs te gnas so/_/de ting nge 'dzin gyi pha rol tu phyin pa de las rnam par thar pa brgyad la lugs dang /_lugs ma yin par snyoms par 'jug cing ldang bar yang 
[\[54a.6\]]byed do/_/mthar gyis gnas pa'i snyoms par 'jug pa dgu dang /_stong pa nyid kyi ting nge 'dzin bsgrubs te gnas so/_/mtshan ma med pa'i ting nge 'dzin dang /_smon pa med pa'i ting nge 'dzin bsgrubs te gnas so/_/bar chad med pa'i ting nge 'dzin bsgrubs te gnas so/_/mngon par 'phags pa'i 
[\[54a.7\]]ting nge 'dzin dang /_yang dag pa'i ting nge 'dzin dang /_rdo rje lta bu'i ting nge 'dzin bsgrubs te gnas so/_/de ting nge 'dzin gyi pha rol tu phyin pa 'di la gnas nas/_byang chub kyi phyogs kyi chos sum cu rtsa bdun bsgrubs te gnas so/_/de ting nge 'dzin gyi pha rol tu phyin pa 'di la gnas nas lam gyi rnam pa shes pa nyid 
[\[54b\]]
[\[54b.1\]]kyi ye shes kyis lam gyi rnam pa shes pa nyid kyi nang du ting nge 'dzin gyi tshogs rnams 'dus par byas nas/_dkar po rnam par mthong ba'i sa dang /_brgyad pa'i sa dang /_mthong ba'i sa dang /_bsrabs pa'i sa dang /_'dod chags dang bral ba'i sa dang /_byas pa rtogs pa can gyi sa dang /_rang sangs rgyas kyi sa las 'das nas byang chub sems dpa'i 
[\[54b.2\]]skyon med pa la 'jug ste/_sangs rgyas kyi sa yongs su rdzogs par byed do/_/de de dag la spyod kyang bar ma dor 'bras bu thob par mi 'gyur ro/_/de ting nge 'dzin gyi pha rol tu phyin pa 'di la gnas nas sangs rgyas kyi zhing nas sangs rgyas kyi zhing du 'gro zhing /_sangs rgyas bcom ldan 'das rnams la bsnyen bkur 
[\[54b.3\]]byed do/_/de sangs rgyas bcom ldan 'das de dag la bsnyen bkur byed pas sangs rgyas bcom ldan 'das de dag las dge ba'i rtsa ba bskyed de sangs rgyas kyi zhing yongs su dag par byed do/_/'jig rten gyi khams nas 'jig rten gyi khams su 'gro ste/_sems can rnams kyi don byed do/_/der 
[\[54b.4\]]sems can kha cig la ni sbyin pas phan 'dogs so/_/kha cig la ni tshul khrims kyis/_kha cig la ni ting nge 'dzin gyis/_kha cig la ni shes rab kyis/_kha cig la ni rnam par grol bas/_kha cig la ni rnam par grol ba'i ye shes mthong bas phan 'dogs so/_/kha cig ni rgyun du 
[\[54b.5\]]zhugs pa'i 'bras bu la 'god do/_/de bzhin du sbyar te/_kha cig ni dgra bcom pa nyid kyi bar la 'god do/_/kha cig ni rang byang chub la 'god do/_/dge ba'i chos gang dang gang dag gis sems can rnams 'bogs par 'gyur ba de dang de la sbyor bar byed do/_/de ting nge 'dzin gyi pha rol tu 
[\[54b.6\]]phyin pa 'di la gnas nas gzungs kyi sgo thams cad sgrub par byed do/_/so so yang dag par rig pa bzhi thob par 'gyur ro/_/rnam par smin pa las byung ba'i mngon par shes pa rnams kyang thob par 'gyur ro/_/de nams kyang ma'i mngal du skye bar mi 'gyur/_nams kyang 'dod pa la sten par 
[\[54b.7\]]mi 'gyur/_de skye ba gang yang yongs su mi 'dzin pa med la/_skye ba'i skyon gyis kyang gos par mi 'gyur ro/_/de ci'i phyir zhe na/_'di ltar des chos thams cad sgyu ma lta bur legs par mthong ba'i phyir ro/_/des 'du byed thams cad sgyu ma lta bur rtogs nas sems can thams cad kyi 
[\[55a\]]
[\[55a.1\]]don byed kyang de la sems can dang /_sems can du gdags pa'ang mi dmigs so/_/des chos thams cad mi dmigs pas sems can thams cad kyang 'jig rten gyi tha snyad kyis mi dmigs pa nyid la 'god par byed de/_don dam par ni ma yin no/_/de ting nge 'dzin 
[\[55a.2\]]gyi pha rol tu phyin pa 'di la gnas nas/_bsam gtan dang /_rnam par thar pa dang /_snyoms par 'jug pa thams cad la spyod de/_bla na med pa yang dag par rdzogs pa'i byang chub yongs su rdzogs par ma gyur gyi bar du nams kyang ting nge 'dzin gyi pha rol tu phyin pa dang bral bar mi 'gyur 
[\[55a.3\]]ro/_/de ting nge 'dzin gyi pha rol tu phyin pa 'di la gnas nas rnam pa thams cad mkhyen pa nyid mngon par sgrub par byed de/_de la gnas nas bag chags dang mtshams sbyor ba thams cad spong bar byed do/_/bag chags dang mtshams sbyor ba thams cad spangs nas/_bdag dang gzhan gyi don byed 
[\[55a.4\]]do/_/bdag dang gzhan gyi don byas pas/_lha dang mi dang /_lha ma yin du bcas pa'i 'jig rten gyi sbyin gnas su 'gyur ro/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa mtshan ma med pa'i ting nge 'dzin gyi pha rol tu phyin pa yongs su rdzogs 
[\[55a.5\]]par byed do/_/rab 'byor byang chub sems dpa' sems dpa' chen po mtshan ma med pa'i chos rnams la ji ltar shes rab kyi pha rol tu phyin pa yongs su rdzogs par byed ce na/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa ni 
[\[55a.6\]]chos gang yang yod pa nyid dam/_yongs su grub pa nyid du yang dag par rjes su ma mthong ste/_des gzugs la yod pa nyid dam/_yongs su grub pa nyid yang dag par rjes su mi mthong ngo /_/rnam par shes pa'i bar la yod pa nyid dang /_yongs su grub pa nyid yang dag par rjes su 
[\[55a.7\]]mi mthong ngo /_/gzugs kyi skye ba yang dag par rjes su mi mthong ngo /_/rnam par shes pa'i bar gyi skye ba yang dag par rjes su mi mthong ngo /_/des gzugs kyi skye ba yang dag par rjes su ma mthong la/_rnam par shes pa'i bar gyi skye ba yang dag par rjes su ma mthong bas gzugs kyi skye ba'i 
[\[55b\]]
[\[55b.1\]]sgo yang dag par rjes su mi mthong ngo /_/rnam par shes pa'i bar gyi skye ba'i sgo yang dag par rjes su mi mthong ngo /_/gzugs kyi bsags pa yang dag par rjes su mi mthong ngo /_/rnam par shes pa'i bar gyi bsags pa yang dag par rjes su mi mthong ngo /_/de bzhin du zag pa dang bcas pa dang /_zag 
[\[55b.2\]]pa med pa thams cad kyi bar gyi skye ba'i sgo yang dag par rjes su mi mthong ste/_gsob nyid dang /_gsog nyid dang /_snying po med pa nyid du mthong ngo /_/de de ltar rtog pa na gzugs kyi ngo bo nyid mi dmigs so/_/de bzhin du sbyar te/_zag pa dang bcas pa dang /_zag pa med pa'i chos rnams kyi ngo 
[\[55b.3\]]bo nyid kyi bar du mi dmigs te/_de shes rab kyi pha rol tu phyin pa la spyod pa na/_chos thams cad la dngos po med pa'i ngo bo nyid du mos so/_/de de ltar mos la nang stong pa nyid la spyod cing /_rang gi mtshan nyid stong pa nyid kyi bar la spyod na chos gang la yang zhen par mi 'gyur te/_gzugs sam/_
[\[55b.4\]]tshor ba'am/_'du shes sam/_'du byed rnams sam/_rnam par shes pa'am/_de bzhin du sbyar te/_byang chub kyi bar gyi chos gang la yang mngon par zhen par mi 'gyur ro/_/de dngos po med pa'i ngo bo nyid kyi shes rab kyi pha rol tu phyin pa la spyod pa na/_byang chub kyi lam yongs su rdzogs 
[\[55b.5\]]par byed de/_'di lta ste pha rol tu phyin pa drug dang /_byang chub kyi phyogs kyi chos rnams kyi bar dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_dpe byad bzang po 
[\[55b.6\]]brgyad cu yongs su rdzogs par byed do/_/de rnam par smin pa'i chos byang chub sems dpa'i lam la gnas nas pha rol tu phyin pa drug dang /_byang chub kyi phyogs kyi chos sum cu rtsa bdun yongs su rdzogs shing rnam par smin pa las byung ba'i mngon par shes pa rnams yongs su rdzogs par 
[\[55b.7\]]gyur na/_sems can gang dag sbyin pas bsdu bar bya ba de dag ni sbyin pas sdud par byed do/_/gang dag tshul khrims kyis bsdu bar bya ba dang /_gang dag ting nge 'dzin gyis bsdu bar bya ba dang /_gang dag shes rab kyis bsdu bar bya ba dang /_gang dag rnam par grol bas bsdu bar bya ba dang /_gang 
[\[56a\]]
[\[56a.1\]]dag rnam par grol ba ye shes mthong bas bsdu bar bya ba de dag ni rnam par grol ba'i ye shes mthong bas sdud par byed do/_/gang dag rgyun du zhugs pa'i 'bras bu la dgod par bya ba de dag ni rgyun du zhugs pa'i 'bras bu la 'god par byed do/_/gang dag lan cig phyir 
[\[56a.2\]]'ong ba'i 'bras bu la dgod par bya ba dang /_gang dag phyir mi 'ong ba'i 'bras bu la dgod par bya ba dang /_gang dag dgra bcom pa nyid la dgod par bya ba dang /_gang dag rang byang chub la dgod par bya ba dang /_gang dag byang chub la dgod par bya ba de dag ni byang chub la 'god par byed de/
[\[56a.3\]]thams cad la yang de bzhin du sbyar bar bya'o/_/de rdzu 'phrul bya ba rnam pa du ma dag byed cing /_'jig rten gyi khams gang gA'i klung gi bye ma snyed dag tu 'gro ste/_'dod na 'jig rten gyi khams de dag tu rin po che ji lta bu 'dod pa de lta bu'i rin po che dag mngon par sprul nas sems can rnams kyi 
[\[56a.4\]]bsam pa yongs su rdzogs par byed de sems can rnams kyi bsam pa yongs su rdzogs par byed cing 'jig rten gyi khams nas 'jig rten gyi khams su 'gro'o/_/des 'jig rten gyi khams de dag mthong nas sangs rgyas kyi zhing yongs su 'dzin par byed de/_gzhan 'phrul dbang byed kyi lha rnams 
[\[56a.5\]]kyi longs spyod dang yongs su spyod pa ci 'dra ba dag dang /_sangs rgyas kyi zhing gzhan dag na yongs su tshol ba med pa gang yin pa de lta bu'i longs spyod dang /_yongs su spyad pa dag kyang der 'byung bar 'gyur ro/_/de rnam par smin pa las byung ba'i sbyin pa'i pha rol tu phyin pa dang /_tshul khrims kyi pha 
[\[56a.6\]]rol tu phyin pa dang /_shes rab kyi pha rol tu phyin pa'i bar dag dang /_rnam par smin pa las byung ba'i mngon par shes pa rnams dang /_rnam par smin pa las byung ba'i byang chub kyi lam gang yin pa des lam gyi rnam pa shes pa nyid la spyod pa na/_thams cad kyi pha rol tu phyin nas/_rnam pa thams 
[\[56a.7\]]cad mkhyen pa nyid thob par 'gyur ro/_/gal te ji tsam du gzugs yongs su mi 'dzin cing /_rnam par shes pa'i bar dang /_chos thams cad kyi bar du yongs su mi 'dzin te/_dge ba'am/_mi dge ba'am/_'jig rten pa'am/_'jig rten las 'das pa'am/_zag pa dang bcas pa 
[\[56b\]]
[\[56b.1\]]'am/_zag pa med pa'am/_'dus byas sam/_'dus ma byas yongs su mi 'dzin pa de ni bla na med pa yang dag par rdzogs pa'i byang chub mngon par rdzogs par sangs rgyas na yang de'i sangs rgyas kyi zhing na longs spyod dang /_yongs su spyad pa thams cad yongs su 'dzin pa med par 'gyur ro/_/
[\[56b.2\]]de ci'i phyir zhe na/_'di ltar chos thams cad ni dmigs su med pa'i tshul yin pa'i phyir ro/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa ni/_mtshan ma med pa'i tshul gyis shes rab kyi pha rol tu phyin pa yongs su rdzogs par byed do/_/
[\[56b.3\]]shes rab kyi pha rol tu phyin pa khri brgyad stong pa las mtshan ma med pa dang /_dmigs su med pa'i chos nyid kyi le'u zhes bya ste/_bdun cu rtsa gcig pa'o//_//de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das 
[\[56b.4\]]ji ltar na byang chub sems dpa' mtshan ma ma mchis pa dang /_rtsol ba ma mchis pa dang /_ma 'dres pa dang /_rang gi mtshan nyid kyis stong pa'i chos rnams la pha rol tu phyin pa drug po sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_
[\[56b.5\]]brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa bsgom pa ji ltar yongs su rdzogs par 'gyur lags/_zag pa ma mchis pa'i chos 'di dag la ji ltar tha dad du bgyi ba gdags lags/_'di dag la tha dad du dbye ba ji ltar mchis lags/_
[\[56b.6\]]sbyin pa'i pha rol tu phyin pa ji ltar shes rab kyi pha rol tu phyin pa'i nang du 'dus pa lags/_tshul khrims dang /_bzod pa dang /_brtson 'grus dang /_bsam gtan gyi pha rol tu phyin pa ji ltar shes rab kyi pha rol tu phyin pa'i nang du 'dus pa lags/_bcom ldan 'das mtshan nyid ma mchis 
[\[56b.7\]]pa'i chos 'di ltar mtshan nyid ma mchis par mtshan nyid gcig pa'i chos rnams la ji ltar tha dad du bgyi ba gdags par 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byang chub sems dpa' sems 
[\[57a\]]
[\[57a.1\]]dpa' chen po shes rab kyi pha rol tu phyin pa la spyod pa ni rmi lam lta bu'i phung po lnga po dag la gnas te/_sbyin pa sbyin par byed/_tshul khrims srung bar byed/_bzod pa sgom par byed/_brtson 'grus rtsom par byed/_bsam gtan rnams la snyoms par 'jug par byed/_
[\[57a.2\]]shes rab sgom par byed do/_/brag ca lta bu'i nye bar len pa'i phung po lnga po dag la gnas te/_sbyin pa sbyin par byed/_tshul khrims srung bar byed/_bzod pa sgom par byed/_brtson 'grus rtsom par byed/_bsam gtan la snyoms par 'jug par byed/_shes rab sgom par byed do/_/mig yor 
[\[57a.3\]]lta bu dang /_smig rgyu lta bu dang /_sgyu ma lta bu dang /_sprul pa lta bu'i nye bar len pa'i phung po lnga po dag la gnas te/_sbyin pa sbyin par byed/_tshul khrims srung bar byed/_bzod pa sgom par byed/_brtson 'grus rtsom par byed/_ting nge 'dzin la snyoms par 'jug par byed/_shes rab sgom par byed 
[\[57a.4\]]do/_/phung po lnga po de dag ni rmi lam lta bu ste/_mtshan nyid med pa'o/_/phung po lnga po dag ni brag ca lta bu dang /_mig yor lta bu dang /_smig rgyu lta bu dang /_sgyu ma lta bu dang /_sprul pa lta bu ste/_mtshan nyid med pa'o/_/de ci'i phyir zhe na/_rmi lam la ni ngo bo nyid ci yang med la/_brag ca dang /_
[\[57a.5\]]mig yor dang /_smig rgyu dang /_sgyu ma dang /_sprul pa la ni ngo bo nyid ci yang med pa'i phyir ro/_/gang la ngo bo nyid med pa de la ni mtshan nyid med do/_/gang la mtshan nyid med pa de la ni 'di ltar mtshan nyid med par mtshan nyid gcig go/_/rab 'byor de bas na rnam grangs des kyang khyod kyis sbyin 
[\[57a.6\]]pa'i mtshan nyid med pa dang /_sbyin pa po'i mtshan nyid med pa dang /_len pa po'i mtshan nyid med par de ltar rig par bya'o/_/gang gis de ltar shes nas sbyin pa sbyin par byed pa de ni sbyin pa'i pha rol tu phyin pa yongs su rdzogs par byed do/_/de sbyin pa'i pha rol tu phyin pa yongs su rdzogs 
[\[57a.7\]]par byed na/_tshul khrims kyi pha rol tu phyin pa las ldog par mi 'gyur ro/_/bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa las ldog par mi 'gyur ro/_/de pha rol tu phyin pa drug po 
[\[57b\]]
[\[57b.1\]]'di dag la gnas nas bsam gtan bzhi yongs su rdzogs par byed do/_/tshad med pa bzhi yongs su rdzogs par byed do/_/gzugs med pa'i snyoms par 'jug pa bzhi yongs su rdzogs par byed do/_/dran pa nye bar gzhag pa bzhi yongs su rdzogs par byed do/_/yang dag par spong 
[\[57b.2\]]ba bzhi yongs su rdzogs par byed do/_/rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_nang stong pa nyid dang /_de bzhin du sbyar te/_rang gi mtshan nyid stong pa nyid kyi bar du yongs su rdzogs 
[\[57b.3\]]par byed do/_/stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin yongs su rdzogs par byed do/_/rnam par thar pa brgyad dang /_mthar gyis gnas pa'i snyoms par 'jug pa dgu dang /_mngon par shes pa lnga yongs su rdzogs par 
[\[57b.4\]]byed do/_/gzungs kyi sgo lnga brgya yongs su rdzogs par byed do/_/de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad yongs su rdzogs par byed do/_/de rnam par smin pa las byung ba'i 'phags pa 
[\[57b.5\]]zag pa med pa'i chos 'di dag la gnas te/_shar phyogs kyi 'jig rten gyi khams dag tu rdzu 'phrul gyis song nas sangs rgyas bcom ldan 'das rnams la bsnyen bkur byed de/_sangs rgyas bcom ldan 'das de dag la rim gro yang byed do/_/der longs spyod dag gis sems can rnams kyi 
[\[57b.6\]]don yang byed do/_/der sems can gang dag sbyin pas bsdu bar bya ba de dag ni sbyin pas sdud par byed do/_/gang dag tshul khrims kyis bsdu bar bya ba de dag ni tshul khrims kyis sdud par byed do/_/gang dag bzod pas bsdu bar bya ba de dag ni bzod pas sdud par byed do/_/gang dag brtson 'grus kyis bsdu 
[\[57b.7\]]bar bya ba de dag ni brtson 'grus kyis sdud par byed do/_/gang dag ting nge 'dzin gyis bsdu bar bya ba de dag ni ting nge 'dzin gyis sdud par byed do/_/gang dag shes rab kyis bsdu bar bya ba de dag ni shes rab kyis sdud par byed do/_/dge ba'i chos thams cad kyis bsdu bar bya ba'i bar gang yin pa de dag ni dge ba'i 
[\[58a\]]
[\[58a.1\]]chos thams cad kyis sdud par byed de/_dge ba'i chos de dag dang ldan pas 'khor ba yang len par byed la/_'khor ba na yod pa'i sdug bsngal rnams kyis kyang gos par mi 'gyur ro/_/sems can rnams kyi ched du lha dang mi'i phun sum tshogs pa dag kyang 'dzin par byed de/_phun 
[\[58a.2\]]sum tshogs pa de dag gis sems can de dag la phan 'dogs par byed do/_/des mtshan ma med pa'i chos rnams rtogs pas rgyun du zhugs pa'i 'bras bu yang shes la/_de la gnas par yang mi byed do/_/lan cig phyir 'ong ba'i 'bras bu yang shes la de la gnas par yang mi byed do/_/phyir 
[\[58a.3\]]mi 'ong ba'i 'bras bu yang shes la de la gnas par yang mi byed do/_/dgra bcom pa nyid kyang shes la de la gnas par yang mi byed do/_/rang byang chub kyang shes la de la gnas par yang mi byed do/_/de ci'i phyir zhe na/_'di ltar des thams cad rtogs nas nyan thos dang /_rang sangs rgyas 
[\[58a.4\]]thams cad dang thun mong ma yin pa/_rnam pa thams cad mkhyen pa nyid thob par bya dgos pa'i phyir ro/_/rab 'byor de ltar na byang chub sems dpa' sems dpa' chen pos chos thams cad mtshan nyid med par rtogs nas pha rol tu phyin pa drug po dag mtshan nyid med par shes la/_sangs rgyas 
[\[58a.5\]]kyi chos thams cad kyi bar du yang mtshan nyid med par shes so/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni rmi lam lta bu'i nye bar len pa'i phung po lnga po dag la gnas nas tshul khrims kyi pha rol tu phyin pa yongs su rdzogs 
[\[58a.6\]]par byed do/_/brag ca lta bu dang /_mig yor lta bu dang /_sgyu ma lta bu dang /_smig rgyu lta bu dang /_sprul pa lta bu'i nye bar len pa'i phung po lnga po dag la gnas te tshul khrims kyi pha rol tu phyin pa yongs su rdzogs par byed do/_/des rmi lam lta bu'i nye bar len pa'i phung po lnga po dag rtogs la/_brag ca 
[\[58a.7\]]lta bu dang /_mig yor lta bu dang /_smig rgyu lta bu dang /_sgyu ma lta bu dang /_sprul pa lta bu'i nye bar len pa'i phung po lnga po dag kyang rtogs nas mtshan nyid med pa'i tshul khrims kyi pha rol tu phyin pa ma nyams pa dang /_skyon med pa dang /_ma 'dres pa dang /_ma 'chol ba dang /_nag nog med pa 
[\[58b\]]
[\[58b.1\]]dang /_dbang 'byor pa dang /_mkhas pas bsngags pa dang /_shin tu rdzogs pa dang /_'phags pa zag pa med pa'i lam du gtogs pa yongs su rdzogs par byed de/_de la gnas nas yang dag par blang ba/_brda can gyi tshul khrims dang /_chos nyid kyis thob pa'i tshul khrims dang /_sdom pa'i tshul 
[\[58b.2\]]khrims dang /_rnam par rig byed kyi tshul khrims dang /_yang dag par spyod pa'i tshul khrims srung ngo /_/de tshul khrims de lta bu dag dang ldan yang 'dis bdag rgyal rigs shing sA la chen po lta bu dag dang skal ba mnyam par skye bar gyur cig ce'am/_bram ze'i rigs shing sA la chen po lta bu dag dang /_khyim bdag 
[\[58b.3\]]gi rigs shing sA la chen po lta bu dag dang skal ba mnyam par skye bar gyur cig ce 'am/_'khor los sgyur ba'i rgyal po 'am/_khams kyi rgyal por gyur cig ce'am/_rgyal chen bzhi'i ris kyi lha rnams dang skal ba mnyam par skye bar gyur cig ce'am/_sum cu rtsa gsum pa'i lha rnams sam/_'thab 
[\[58b.4\]]bral ba rnams sam/_dga' ldan pa rnams sam/_'phrul dga' ba rnams sam/_gzhan 'phrul dbang byed kyi lha rnams dang /_skal ba mnyam par skye bar gyur cig ce'am/_rgyun du zhugs pa'i 'bras bu thob par gyur cig ce'am/_lan cig phyir 'ong ba'i 'bras bu'am/_phyir mi 'ong ba'i 'bras bu 
[\[58b.5\]]'am/_dgra bcom pa nyid dam/_rang byang chub thob par gyur cig ces mchog tu 'dzin par mi byed do/_/de ci'i phyir zhe na/_rab 'byor 'di ltar chos thams cad 'di lta ste/_dngos po med pa'i ngo bo nyid kyi mtshan nyid pas mtshan nyid med par mtshan nyid gcig pa'i phyir ro/_/mtshan nyid med 
[\[58b.6\]]pa'i chos kyis ni mtshan nyid med pa'i chos thob par mi 'gyur ro/_/mtshan nyid tha dad pa'i chos kyis kyang mtshan nyid tha dad pa'i chos thob par mi 'gyur ro/_/mtshan nyid tha dad pa'am/_mtshan nyid med pa'i chos rnams kyis kyang mtshan nyid tha dad pa'am/_mtshan nyid med pa'i chos rnams 
[\[58b.7\]]thob par mi 'gyur ro/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa ni/_mtshan nyid med pa'i tshul khrims kyi pha rol tu phyin pa yongs su rdzogs par byed do/_/mtshan nyid med pa'i tshul khrims kyi pha rol tu phyin pa yongs su rdzogs 
[\[59a\]]
[\[59a.1\]]par byas nas byang chub sems dpa'i skyon med pa la 'jug go/_/byang chub sems dpa'i skyon med pa la zhugs te mi skye ba'i chos la bzod pa thob nas/_lam gyi rnam pa shes pa nyid la spyod cing /_rnam par smin pa las byung ba'i mngon par shes pa rnams thob la/_gzungs kyi sgo lnga brgya la 
[\[59a.2\]]gnas nas so so yang dag par rig pa bzhi thob ste sangs rgyas kyi zhing nas sangs rgyas kyi zhing du 'gro zhing sangs rgyas bcom ldan 'das la yang bsnyen bkur byed/_sems can rnams kyang yongs su smin par byed/_sangs rgyas kyi zhing yang yongs su 'dzin par byed do/_/de 'khor ba'i 'gro ba lngar yang 
[\[59a.3\]]'khor la 'khor ba na spyod pa'i las rnams kyi rnam par smin pas kyang gos par mi 'gyur ro/_/'di lta ste dper na sprul pa ni 'gro ba dang /_'greng ba dang /_'dug pa dang /_nyal bar yang byed la de la 'gro ba dang /_'ong ba dang /_gnas pa dang /_'dug pa dang /_nyal ba yang med de/_de ni 
[\[59a.4\]]sems can gyi don yang byed la/_sems can dang sems can du gdags pa yang mi dmigs so/_/'di lta ste dper na/_de bzhin gshegs pa dgra bcom pa yang dag par rdzogs pa'i sangs rgyas ni bla na med pa yang dag par rdzogs pa'i byang chub mngon par rdzogs par sangs rgyas nas chos 
[\[59a.5\]]kyi 'khor lo bskor te/_sems can tshad med pa dag btul nas theg pa gnyis kyis yongs su mya ngan las 'das kyang byang chub sems dpa' gang bla na med pa yang dag par rdzogs pa'i byang chub tu lung bstan pa 'ga' yang ma mthong nas/_des tshe'i 'du byed por te/_sprul pa sprul nas 
[\[59a.6\]]phung po'i lhag ma med pa'i mya ngan las 'das pa'i dbyings su yongs su mya ngan las 'das so/_/rab 'byor sprul pa des kyang bskal pa 'das kyi bar du byang chub sems dpa' bla na med pa yang dag par rdzogs pa'i byang chub tu lung bstan nas yongs su mya ngan las 'das te/_sprul pa de la yang 
[\[59a.7\]]gzugs sam/_tshor ba'am/_'du shes sam/_'du byed rnams sam/_rnam par shes pa'i dngos po ci yang mi dmigs so/_/rab 'byor de bzhin du byang chub sems dpa' sems dpa' chen po yang sems can dang /_sems can du gdags pa yang mi dmigs la/_sems can 
[\[59b\]]
[\[59b.1\]]rnams kyi don kyang byed do/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa ni/_tshul khrims kyi pha rol tu phyin pa gang yongs su rdzogs na chos thams cad nang du 'dus par 'gyur ba yongs su rdzogs par byed do/_/rab 'byor gzhan yang 
[\[59b.2\]]byang chub sems dpa' sems dpa' chen po shes rab kyi pha rol tu phyin pa la spyod pa ni rmi lam lta bu'i nye bar len pa'i phung po lnga po dag dang /_brag ca lta bu dang /_mig yor lta bu dang /_smig rgyu lta bu dang /_sgyu ma lta bu dang /_sprul pa lta bu'i nye bar len pa'i phung po lnga po dag la gnas nas mtshan 
[\[59b.3\]]nyid med pa'i bzod pa'i pha rol tu phyin pa yongs su rdzogs par byed do/_/rab 'byor byang chub sems dpa' sems dpa' chen pos mtshan nyid med pa'i nye bar len pa'i phung po lnga po dag la gnas nas/_bzod pa'i pha rol tu phyin pa ji ltar yongs su rdzogs par byed ce na/_rab 'byor 'di 
[\[59b.4\]]la byang chub sems dpa' sems dpa' chen po bzod pa rnam pa gnyis kyis bzod pa'i pha rol tu phyin pa yongs su rdzogs par byed de/_gnyis gang zhe na/_byang chub sems dpa' sems dpa' chen po sems dang po bskyed pa nas bzung ste/_byang chub kyi snying po la 'dug gi bar du bar 
[\[59b.5\]]skabs der sems can thams cad lhags nas/_spyos sam/_brgyad dam/_tshogs par mi dbyung ba'am/_tshig rtsub po brjod kyang rung /_bong ba dang /_dbyug pa dang /_mtshon gyis bsnun kyang rung ste/_de la byang chub sems dpa' sems dpa' chen po bzod pa'i pha rol tu phyin pa yongs su 
[\[59b.6\]]rdzogs par byed 'dod pas su zhig bdag la spyo bar byed ce'am/_brgyad par byed ce'am/_tshogs par mi dbyung ba'am/_tshig rtsub po rjod par byed ce'am/_bong ba dang /_dbyug pa dang /_mtshon chas bsnun par byed ces 'khrug pa dang ldan pa'i sems gcig tsam yang bskyed par 
[\[59b.7\]]mi bya'o/_/de ci'i phyir zhe na/_'di ltar chos thams cad mtshan nyid med par bzod na/_de la su zhig bdag la spyo bar byed ce'am/_brgyad par byed ce'am/_tshogs par mi dbyung ba'am/_tshig rtsub po rjod par byed ce'am/_bong ba dang /_dbyug pa dang /_mtshon chas bsnun par byed ces 
[\[60a\]]
[\[60a.1\]]bya bar dbyung bar ga la 'gyur te/_de de ltar rtog na bzod pa'i pha rol tu phyin pa yongs su rdzogs par byed pa yin no/_/de bzod pa'i pha rol tu phyin pa yongs su rdzogs par byas pa des na mi skye ba'i chos la bzod pa thob par 'gyur ro/_/de skad ces bka' stsal pa dang /_bcom ldan 'das la tshe 
[\[60a.2\]]dang ldan pa rab 'byor gyis 'di skad ces gsol to/_/bcom ldan 'das mi skye ba'i chos la bzod pa ni ci zhig lags/_'di'i tshad ni ji tsam lags/_shes pa ni gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 
[\[60a.3\]]chos phra rab tsam yang skye ba med pa de ni mi skye ba'i chos can zhes bya'o/_/de la bzod pa gang yin pa de ni shes pa zhes bya ste/_shes pa des mi skye ba'i chos la bzod pa thob po/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 
[\[60a.4\]]'das nyan thos rnams dang /_rang sangs rgyas rnams kyi mi skye ba'i chos la bzod pa gang lags pa dang /_byang chub sems dpa' sems dpa' chen po'i bzod pa gang lags pa'i bzod pa 'di gnyis la tha dad du bgyi ba ci zhig mchis lags/_de skad ces gsol pa dang /_bcom ldan 'das 
[\[60a.5\]]kyis tshe dang ldan pa rab 'byor la 'di skad ces bka' stsal to/_/rab 'byor rgyun du zhugs pa'i shes pa gang yin pa dang /_spong ba gang yin pa de ni byang chub sems dpa' sems dpa' chen po'i bzod pa'o/_/lan cig phyir 'ong ba'i shes pa gang yin pa dang /_spong ba gang yin pa de ni byang chub 
[\[60a.6\]]sems dpa' sems dpa' chen po'i bzod pa'o/_/phyir mi 'ong ba'i shes pa gang yin pa dang /_spong ba gang yin pa de ni byang chub sems dpa' sems dpa' chen po'i bzod pa'o/_/dgra bcom pa'i shes pa gang yin pa dang /_spong ba gang yin pa de ni byang chub sems dpa' sems dpa' 
[\[60a.7\]]chen po'i bzod pa'o/_/rang sangs rgyas kyi shes pa gang yin pa dang /_spong ba gang yin pa de ni byang chub sems dpa' sems dpa' chen po'i bzod pa ste/_rab 'byor nyan thos dang /_rang sangs rgyas kyi bzod pa dang /_byang chub sems dpa'i bzod pa tha dad du bya ba ni de yin no/_/rab 'byor 
[\[60b\]]
[\[60b.1\]]byang chub sems dpa' sems dpa' chen po de ni bzod pa 'di lta bu dang ldan pas nyan thos dang /_rang sangs rgyas thams cad zil gyis gnon to/_/de rnam par smin pa las byung ba'i mi skye ba'i chos la bzod pa la gnas nas byang chub sems dpa'i lam la spyod cing lam gyi rnam pa shes pa nyid yongs 
[\[60b.2\]]su rdzogs par byed do/_/de yongs su rdzogs na byang chub kyi phyogs kyi chos sum cu rtsa bdun dang /_stong pa nyid dang /_mtshan ma med pa dang /_smon pa med pa'i ting nge 'dzin dang bral bar mi 'gyur ro/_/de mngon par shes pa lnga dang yang bral bar mi 'gyur ro/_/de mngon par shes pa lnga po de dag dang ma 
[\[60b.3\]]bral bas sems can rnams kyang yongs su smin par byed/_sangs rgyas kyi zhing yang yongs su dag par byed do/_/des sems can rnams kyang yongs su smin par byas shing sangs rgyas kyi zhing yang yongs su dag par byas nas/_skad cig gcig dang ldan pa'i shes rab kyis rnam pa thams cad mkhyen pa 
[\[60b.4\]]nyid thob par 'gyur ro/_/rab 'byor de ltar na byang chub sems dpa' sems dpa' chen po mtshan nyid med pa'i bzod pa'i pha rol tu phyin pa yongs su rdzogs par byed do/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni/_rmi lam lta 
[\[60b.5\]]bu'i nye bar len pa'i phung po lnga po dag la gnas shing sprul pa lta bu'i bar gyi nye bar len pa'i phung po lnga po dag la gnas nas/_mtshan nyid med pa'i lus dang sems kyis brtson 'grus rtsom par byed de/_de lus kyi brtson 'grus kyis rdzu 'phrul mngon par sgrub cing phyogs bcu'i 'jig rten gyi khams dag tu 
[\[60b.6\]]song nas/_sangs rgyas bcom ldan 'das rnams la bsnyen bkur byed cing sems can rnams kyi don byed do/_/de lus kyi brtson 'grus des sems can rnams yongs su smin par byas nas/_theg pa gsum po dag la 'god par byed do/_/rab 'byor de ltar na byang chub sems dpa' 
[\[60b.7\]]sems dpa' chen po shes rab kyi pha rol tu phyin pa la spyod pa ni/_mtshan nyid med pa'i brtson 'grus kyi pha rol tu phyin pa yongs su rdzogs par byed do/_/de sems kyi brtson 'grus zag pa med pa'i lam dang /_lam du rtogs pas brtson 'grus kyi pha rol tu phyin pa yongs su rdzogs par 
[\[61a\]]
[\[61a.1\]]byed de/_der ni 'di lta ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_rnam par thar pa'i sgo 
[\[61a.2\]]gsum dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par 
[\[61a.3\]]rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_dge ba'i chos thams cad 'dus te/_byang chub sems dpa' sems dpa' chen po de la spyod pas rnam pa thams cad mkhyen pa nyid yongs su rdzogs par bya'o/_/de yongs su rdzogs na bag chags kyi mtshams sbyor ba thams cad spong bar 'gyur 
[\[61a.4\]]ro/_/des spangs shing mtshan nyid med pa yongs su grub pa/_yongs su rdzogs la snyoms par 'jug pa'i mthu bsgrubs nas chos kyi 'khor lo lan gsum du bzlas te/_rnam pa bcu gnyis su bskor bskor bar 'gyur te/_de bskor bas stong gsum gyi stong chen po'i 'jig rten gyi khams rnam pa drug 
[\[61a.5\]]tu g.yo bar 'gyur/_rab tu g.yo bar 'gyur/_kun tu rab tu g.yo bar 'gyur/_'gul bar 'gyur/_rab tu 'gul bar 'gyur/_kun tu rab tu 'gul bar 'gyur/_ldeg par 'gyur/_rab tu ldeg par 'gyur/_kun tu rab tu ldeg par 'gyur zhing stong gsum gyi stong chen po'i 'jig 
[\[61a.6\]]rten gyi khams thams cad snang bas khyab par 'gyur ro/_/de bzhin gshegs pa dgra bcom pa yang dag par rdzogs pa'i sangs rgyas de las sgra skad 'byung bar 'gyur te/_des sgra thos par byed do/_/stong gsum gyi stong chen po'i 'jig rten gyi khams de na sems can gang dag 'khod pa de dag 
[\[61a.7\]]gis kyang sgra de thos par 'gyur te/_de dag thams cad theg pa gsum po dag la nges par 'byung bar 'gyur ro/_/rab 'byor byang chub sems dpa' sems dpa' chen po'i brtson 'grus kyi pha rol tu phyin pa ni de ltar gces spras byed pa yin te/_brtson 'grus kyi pha rol tu phyin pa 'di la gnas nas 
[\[61b\]]
[\[61b.1\]]byang chub sems dpa' sems dpa' chen pos sangs rgyas kyi chos thams cad yongs su rdzogs te rnam pa thams cad mkhyen pa nyid thob bo//_//shes rab kyi pha rol tu phyin pa khri brgyad stong pa/_bam po lnga bcu pa/_rab 'byor gzhan yang byang chub sems dpa' sems dpa' chen po shes 
[\[61b.2\]]rab kyi pha rol tu phyin pa la spyod pa ni/_rmi lam lta bu'i nye bar len pa'i phung po lnga po dag la gnas nas/_ting nge 'dzin gyi pha rol tu phyin pa yongs su rdzogs par byed do/_/sprul pa lta bu'i bar gyi nye bar len pa'i phung po lnga po dag la gnas nas/_ting nge 'dzin gyi pha rol tu phyin pa yongs su 
[\[61b.3\]]rdzogs par byed do/_/rab 'byor byang chub sems dpa' sems dpa' chen pos ji ltar rmi lam lta bu nas/_sprul pa lta bu'i bar gyi nye bar len pa'i phung po lnga po dag la gnas nas/_ting nge 'dzin gyi pha rol tu phyin pa yongs su rdzogs par byed ce na/_rab 'byor 'di la byang chub sems dpa' 
[\[61b.4\]]sems dpa' chen po shes rab kyi pha rol tu phyin pa la spyod pa ni/_bsam gtan dang po bsgrubs te gnas nas bsam gtan bzhi pa'i bar du bsgrubs te gnas so/_/byams pa dang /_snying rje dang /_dga' ba dang /_btang snyoms dang /_nam mkha' mtha' yas skye mched nas/_'du shes med 
[\[61b.5\]]'du shes med min skye mched kyi bar du bsgrubs te gnas so/_/stong pa nyid dang /_mtshan ma med pa dang /_smon pa med pa'i ting nge 'dzin sgom par byed do/_/de bzhin gshegs pa'i ting nge 'dzin dang /_glog lta bu'i ting nge 'dzin dang /_yang dag pa'i ting nge 'dzin dang /_rdo rje lta bu'i ting nge 'dzin ma 
[\[61b.6\]]gtogs par ting nge 'dzin gang yang rung ba nyan thos kyi ting nge 'dzin tam/_rang sangs rgyas kyi ting nge 'dzin tam/_ting nge 'dzin gyi tshogs gzhan gang yang rung ba de dag thams cad lus kyis khyab par byas nas bsgrubs te gnas la/_ting nge 'dzin de dag dang /_ting nge 'dzin gyi 'bras bu yang myong bar mi byed 
[\[61b.7\]]do/_/de ci'i phyir zhe na/_'di ltar byang chub sems dpa' sems dpa' chen po des ting nge 'dzin gyi mtshan nyid dngos po med pa'i ngo bo nyid du 'du shes pa'i phyir te/_ji ltar mtshan nyid med pa'i chos kyis mtshan nyid med pa'i chos kyi ro myong bar mi byed cing /_dngos po med pas dngos po med pa'i ro myong bar 
[\[62a\]]
[\[62a.1\]]mi byed de/_de ro myong bar mi byed pas na/_ting nge 'dzin gang gi dbang gis kyang 'dod pa'i khams sam/_gzugs kyi khams sam/_gzugs med pa'i khams su skye bar mi 'gyur ro/_/de ci'i phyir zhe na/_'di ltar des khams de dag mi dmigs la gang snyoms par 
[\[62a.2\]]'jug pa dang /_cis snyoms par 'jug pa de yang mi dmigs pa'i phyir ro/_/des mi dmigs pas mtshan nyid med pa'i ting nge 'dzin gyi pha rol tu phyin pa yongs su rdzogs par byed de/_ting nge 'dzin gyi pha rol tu phyin pa des nyan thos dang rang sangs rgyas kyi sa las 'da' bar 'gyur ro/_/de nas bcom 
[\[62a.3\]]ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po ji ltar mtshan nyid ma mchis pa'i ting nge 'dzin gyi pha rol tu phyin pa yongs su rdzogs par bgyis shing nyan thos dang /_rang sangs rgyas kyi sa las 'da' bar 
[\[62a.4\]]'gyur lags/_bka' stsal pa/_rab 'byor 'di ltar byang chub sems dpa' sems dpa' chen po'i nang stong pa nyid la legs par bslabs shing /_rang gi mtshan nyid stong pa nyid kyi bar dag la legs par bslabs pas na/_stong pa nyid 'di la rgyun du zhugs pa'i 'bras bu'am/_lan cig 
[\[62a.5\]]phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_rang byang chub bam/_rnam pa thams cad mkhyen pa nyid kyi bar gang la gnas par bya ba'i chos gang yang mi dmigs so/_/stong pa nyid de yang stong ste/_de stong pa nyid de dag gis nyan thos dang /_rang sangs 
[\[62a.6\]]rgyas kyi sa las 'das nas/_byang chub sems dpa'i skyon med pa la 'jug go/_/gsol pa/_bcom ldan 'das byang chub sems dpa'i skyon ni gang lags/_skyon ma mchis pa ni gang lags/_bka' stsal pa/_rab 'byor dmigs pa thams cad ni byang chub sems dpa' sems 
[\[62a.7\]]dpa' chen po'i skyon yin no/_/dmigs pa med pa thams cad ni skyon med pa yin no/_/gsol pa/_bcom ldan 'das dmigs pa ni gang lags/_dmigs pa ma mchis pa ni gang lags/_bka' stsal pa/_rab 'byor gzugs ni byang chub sems dpa' sems dpa' chen po'i 
[\[62b\]]
[\[62b.1\]]dmigs pa yin no/_/tshor ba dang /_'du shes dang /_'du byed rnams dang /_rnam par shes pa ni byang chub sems dpa' sems dpa' chen po'i dmigs pa yin no/_/ming dang /_gzugs dang /_rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid 
[\[62b.2\]]dang chos rnams ni byang chub sems dpa' sems dpa' chen po'i dmigs pa yin no/_/de bzhin du sbyar te rnam pa thams cad mkhyen pa nyid kyi bar du dmigs pa ni skyon yin no/_/rab 'byor skyon med pa ni gang la gzugs nas rnam pa thams cad mkhyen pa nyid kyi bar gyi chos 'di dag gi brjod pa yang mi 
[\[62b.3\]]dmigs pa yin no/_/de ci'i phyir zhe na/_rab 'byor 'di ltar gzugs kyi ngo bo nyid ni dmigs su med do/_/gzugs kyi ngo bo nyid gang yin pa de ni dngos po med cing brjod du med do/_/rnam pa thams cad mkhyen pa nyid kyi bar gyi ngo bo nyid gang yin pa de ni dngos po med do/_/brjod du med 
[\[62b.4\]]do/_/rab 'byor 'di ni byang chub sems dpa' sems dpa' chen po'i skyon med pa yin te/_byang chub sems dpa' sems dpa' chen po de ni skyon med pa la zhugs nas/_ting nge 'dzin thams cad yongs su rdzogs par yang byed la/_snyoms par 'jug pa'i dbang gis kyang skye bar mi 'gyur 
[\[62b.5\]]na/_'dod chags dang /_zhe sdang dang /_gti mug gis mi skye ba lta ci smos te/_de la gnas nas las gang mngon par 'dus byas pas bsam gtan bzhi las gang yang rung bar skye bar 'gyur ba'i las de mngon par 'du byed pa de ni gnas med do/_/gzhan du na sgyu ma lta bu'i chos rnams la 
[\[62b.6\]]gnas nas sems can rnams kyi don kyang byed la/_sems can yang mi dmigs/_sgyu ma yang mi dmigs so/_/des mi dmigs par sems can rnams yongs su smin par byed la/_sangs rgyas kyi zhing yang yongs su 'dzin par byed do/_/rab 'byor de ltar na byang chub sems dpa' 
[\[62b.7\]]sems dpa' chen po ting nge 'dzin gyi pha rol tu phyin pa yongs su rdzogs par byas nas/_'di lta ste/_dmigs su med pa'i 'khor lo'i chos kyi 'khor lo'i bar du skor bar byed do/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la 
[\[63a\]]
[\[63a.1\]]spyod pa ni chos thams cad rmi lam lta bur yongs su shes shing /_chos thams cad brag ca lta bu dang /_mig yor lta bu dang /_smig rgyu lta bu dang /_sgyu ma lta bu dang /_sprul pa lta bur yongs su shes so/_/de skad ces bka' stsal pa dang /_bcom ldan 'das la tshe dang ldan pa rab 'byor 
[\[63a.2\]]gyis 'di skad ces gsol to/_/bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pas ji ltar chos thams cad rmi lam lta bur yongs su 'tshal cing /_chos thams cad sprul pa lta bu'i bar du yongs su 'tshal ba lags/_bka' stsal pa/_
[\[63a.3\]]rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa ni/_rmi lam rmi ba ma yin/_rmi lam rmi ba po yang ma yin no/_/brag ca thos pa ma yin/_brag ca nyan pa po yang ma yin no/_/mig yor mthong ba ma yin/_mig yor mthong ba po yang 
[\[63a.4\]]ma yin no/_/smig rgyu mthong ba ma yin/_smig rgyu mthong ba po yang ma yin no/_/sgyu ma mthong ba ma yin/_sgyu ma mthong ba po yang ma yin no/_/sprul pa mthong ba ma yin/_sprul pa mthong ba po yang ma yin no/_/de ci'i phyir zhe na/_'di ltar rmi lam dang /_brag ca dang /_mig 
[\[63a.5\]]yor dang /_smig rgyu dang /_sgyu ma dang /_sprul pa ni phyin ci log yin la/_byis pa so so'i skye bo rnams kyi phyin ci log yin te/_dgra bcom pa ni rmi lam rmi ba ma yin/_rmi lam rmi ba po yang ma yin zhing /_sprul pa'i bar du mthong ba ma yin zhing /_sprul pa mthong ba po yang ma yin 
[\[63a.6\]]la/_de bzhin du sbyar te/_rang sangs rgyas dang /_byang chub sems dpa' dang /_de bzhin gshegs pa dgra bcom pa yang dag par rdzogs par sangs rgyas kyang rmi lam rmi ba ma yin/_rmi lam rmi ba po yang ma yin zhing /_sprul pa'i bar du mthong ba ma yin/_sprul pa mthong ba 
[\[63a.7\]]po yang ma yin pa'i phyir ro/_/de ci'i phyir zhe na/_'di ltar chos thams cad ni dngos po med pa'i ngo bo nyid de/_ma skyes pa dang /_yod pa ma yin pa'i phyir ro/_/dngos po med pa'i ngo bo nyid dang /_yongs su ma grub pa gang yin pa de dag la/_byang chub sems dpa' sems 
[\[63b\]]
[\[63b.1\]]dpa' chen po shes rab kyi pha rol tu phyin pa la spyod pa/_dngos po'i 'du shes can nam/_yongs su grub pa'i 'du shes can du ji ltar 'gyur te/_de ni gnas med do/_/de ci'i phyir zhe na/_gal te chos 'ga' zhig la dngos po'am/_yongs su grub pa'am/_yod pa zhig tu gyur na/_de ni shes rab 
[\[63b.2\]]kyi pha rol tu phyin pa ma yin pa'i phyir ro/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa ni gzugs la chags pa med cing rnam par shes pa'i bar la chags pa med do/_/'dod pa'i khams la chags pa med do/_/gzugs kyi khams 
[\[63b.3\]]la chags pa med do/_/gzugs med pa'i khams la chags pa med do/_/bsam gtan dang /_rnam par thar pa dang /_snyoms par 'jug pa rnams la chags pa med do/_/dran pa nye bar gzhag pa bzhi la chags pa med pa nas/_byang chub kyi phyogs kyi chos sum cu rtsa bdun gyi bar dag la chags pa 
[\[63b.4\]]med do/_/stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin la chags pa med do/_/sbyin pa'i pha rol tu phyin pa la chags pa med do/_/de bzhin du sbyar te tshul khrims dang /_bzod pa dang /_brtson 'grus dang /_bsam gtan dang /_shes 
[\[63b.5\]]rab kyi pha rol tu phyin pa la chags pa med do/_/de shes rab kyi pha rol tu phyin pa la spyod pa na/_sa dang po yongs su rdzogs par byed de/_de la yang 'dun pa'i 'dod chags mi skyed do/_/de ci'i phyir zhe na/_'di ltar des sa de ma dmigs na/_'dun pa'i 'dod chags skyed par ji ltar 'gyur/_
[\[63b.6\]]de bzhin du sa bcu pa'i bar du yongs su rdzogs par byed de/_de la yang 'dun pa'i 'dod chags mi skyed do/_/de ci'i phyir zhe na/_'di ltar des sa de ma dmigs na/_de la 'dun pa'i 'dod chags skyed par ji ltar 'gyur/_de shes rab kyi pha rol tu phyin pa la spyod bzhin du/_shes 
[\[63b.7\]]rab kyi pha rol tu phyin pa de mi dmigs so/_/de mi dmigs pa'i shes rab kyi pha rol tu phyin pa la spyod pa na/_chos thams cad shes rab kyi pha rol tu phyin pa de'i nang du 'dus par mthong la/_chos de dag kyang mi dmigs so/_/de ci'i phyir zhe na/_'di ltar chos de dag dang /_
[\[64a\]]
[\[64a.1\]]shes rab kyi pha rol tu phyin pa de gnyis su med de gnyis su dbyer med pa'i phyir ro/_/de ci'i phyir zhe na/_'di ltar chos de dag la tha dad pa ci yang med de/_chos kyi dbyings bstan pa dang /_de bzhin nyid bstan pa dang /_yang dag pa'i mtha' bstan pa'i tshul gyis chos 
[\[64a.2\]]thams cad tha dad pa ma yin pa'i phyir ro/_/gsol pa/_bcom ldan 'das gal te chos thams cad dbyer ma mchis pa lags na/_dge ba dang /_mi dge ba'i chos rnams ji ltar bstan lags/_'jig rten pa dang /_'jig rten las 'das pa'i chos rnams ji ltar bstan lags/_zag pa dang 
[\[64a.3\]]bcas pa dang /_zag pa ma mchis pa'i chos rnams ji ltar bstan lags/_'dus byas dang /_'dus ma byas kyi chos rnams ji ltar bstan lags/_bka' stsal pa/_rab 'byor 'di ji snyam du sems ci chos rnams kyi chos nyid de la/_'dus byas sam/_'dus ma byas sam/_rgyun du 
[\[64a.4\]]zhugs pa'i 'bras bu'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_rang byang chub bam/_sangs rgyas kyi byang chub kyi chos 'ga' tsam gyi brjod pa yod snyam 'am/_gsol pa/_bcom ldan 'das de ni ma mchis 
[\[64a.5\]]lags so/_/bka' stsal pa/_rab 'byor de bas na rnam grangs des kyang khyod kyis chos thams cad tha dad pa ma yin pa dang /_chos thams cad mtshan nyid med pa dang /_skye ba med pa dang /_'gag pa med par de ltar rig par bya'o/_/rab 'byor nga sngon byang chub sems dpa'i 
[\[64a.6\]]spyad pa spyod pa na gzugs zhes bya ba'am/_tshor ba zhes bya ba'am/_'du shes zhes bya ba'am/_'du byed rnams zhes bya ba'am/_rnam par shes pa zhes bya ba'am/_'dus byas zhes bya ba'am/_'dus ma byas zhes bya ba'i bar ram/_rgyun du zhugs pa'i 'bras bu zhes 
[\[64a.7\]]bya ba'i bar ram/_byang chub ces bya ba'i bar du chos 'ga' tsam gyi ngo bo nyid kyang ma dmigs so/_/rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pas sems dang po bskyed pa nas bzung ste bla na med pa yang dag par rdzogs pa'i 
[\[64b\]]
[\[64b.1\]]byang chub mngon par rdzogs par sangs rgyas kyi bar du mi dmigs pa'i tshul gyis chos thams cad kyi ngo bo nyid la mkhas par bya'o/_/chos thams cad kyi ngo bo nyid la mkhas pa'i byang chub sems dpa' sems dpa' chen po ni byang chub kyi lam yang yongs su rdzogs par byed/_sems can 
[\[64b.2\]]rnams kyang yongs su smin par byed/_sangs rgyas kyi zhing yang yongs su 'dzin par byed do/_/de la gnas nas bla na med pa yang dag par rdzogs pa'i byang chub mngon par rdzogs par sangs rgyas te/_ci nas sems can rnams btul nas srid pa gsum du kun nas nyon mongs par mi 'gyur 
[\[64b.3\]]ba de ltar 'dul bar byed do/_/rab 'byor de ltar na byang chub sems dpa' sems dpa' chen pos mtshan nyid med pa'i tshul gyis shes rab kyi pha rol tu phyin pa la bslab par bya'o/_/shes rab kyi pha rol tu phyin pa khri brgyad stong pa las mtshan nyid med pa bstan pa'i le'u zhes bya ste/_bdun cu 
[\[64b.4\]]rtsa gnyis pa'o//_//de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das chos thams cad rmi lam lta bu dang /_dngos po ma mchis pa dang /_dngos po ma mchis pa'i ngo bo nyid dang /_rang gi mtshan nyid kyis stong pa la 'di 
[\[64b.5\]]dag ni dge ba'o/_/'di dag ni mi dge ba'o/_/'di dag ni 'jig rten pa'o/_/'di dag ni 'jig rten las 'das pa'o/_/'di dag ni zag pa dang bcas pa'o/_/'di dag ni zag pa ma mchis pa'o/_/'di dag ni 'dus byas so/_/'di dag ni 'dus ma byas so/_/'di dag ni rgyun tu zhugs pa'i 
[\[64b.6\]]'bras bu mngon sum du byed par 'gyur ba'o/_/'di dag ni lan cig phyir 'ong ba'i 'bras bu mngon sum du byed par 'gyur ba'o/_/'di dag ni phyir mi 'ong ba'i 'bras bu mngon sum du byed par 'gyur ba'o/_/'di dag ni dgra bcom pa nyid mngon sum du byed par 'gyur ba'o/_/'di 
[\[64b.7\]]dag ni rang byang chub mngon sum du byed par 'gyur ba'o/_/'di dag ni bla na med pa yang dag par rdzogs pa'i byang chub tu 'gyur ba'o zhes ji ltar gzhag par 'gyur lags/_de bzhin du brag ca lta bu dang /_mig yor lta bu dang /_smig rgyu lta bu dang /_sgyu ma lta bu dang /_sprul 
[\[65a\]]
[\[65a.1\]]pa lta bu dang /_dngos po ma mchis pa dang /_dngos po ma mchis pa'i ngo bo nyid dang /_rang gi mtshan nyid kyis stong pa'i chos rnams la bla na med pa yang dag par rdzogs pa'i byang chub kyi bar du 'gyur bar ji ltar rnam par gzhag par 'gyur lags/_de skad ces gsol pa dang /_bcom 
[\[65a.2\]]ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byis pa so so'i skye bo thos pa dang mi ldan pa ni rmi lam yang dmigs so/_/rmi lam rmi ba po yang dmigs so/_/sprul pa'i bar du yang dmigs so/_/sprul pa mthong ba po yang dmigs so/_/de rmi 
[\[65a.3\]]lam yang dmigs la rmi lam rmi ba po yang dmigs pa nas/_sprul pa'i bar du yang dmigs la/_sprul pa mthong ba po yang dmigs pas lus dang ngag dang /_yid kyis mi dge ba'i 'du byed rnams kyang mngon par 'du byed do/_/lus dang ngag dang yid kyis dge ba'i 'du byed rnams kyang 
[\[65a.4\]]mngon par 'du byed do/_/lus dang ngag dang yid kyis bsod nams dang /_bsod nams ma yin pa dang /_mi g.yo ba'i 'du byed rnams kyang mngon par 'du byed do/_/de bas na byang chub sems dpa' sems dpa' chen po shes rab kyi pha rol tu phyin pa la spyod pa ni/_mtha' las 'das pa stong pa 
[\[65a.5\]]nyid dang /_thog ma dang tha ma med pa stong pa nyid de/_stong pa nyid 'di gnyis la gnas nas/_sems can rnams la khams gsum pa 'di ni stong ngo zhes chos ston par byed do/_/'di la gzugs sam/_tshor ba'am/_'du shes sam/_'du byed rnams sam/_rnam par shes pa'am/_
[\[65a.6\]]phung po rnams sam/_khams rnams sam/_skye mched rnams med do/_/'di dag ni rmi lam mo/_/'di dag ni brag ca'o/_/'di dag ni mig yor ro/_/'di dag ni smig rgyu'o/_/'di dag ni sgyu ma'o/_/'di dag ni sprul pa'o/_/'di la phung po dang /_khams rnams dang /_skye mched 
[\[65a.7\]]rnams med do/_/'di la ni rmi lam dang /_rmi lam rmi ba po dang /_brag ca dang /_brag ca thos pa po dang /_mig yor dang /_mig yor mthong ba po dang /_smig rgyu dang /_smig rgyu mthong ba po dang /_sgyu ma dang /_sgyu ma mthong ba po dang /_sprul pa dang /_sprul pa mthong ba po med de/_chos 'di 
[\[65b\]]
[\[65b.1\]]dag thams cad ni dngos po med pa dang /_dngos po med pa'i ngo bo nyid kho na yin na khyed ni phung po rnams med pa la phung por 'du shes par gyur/_khams rnams med pa la khams su 'du shes par gyur/_skye mched rnams med pa la skye mched du 'du shes par gyur la/_chos 'di dag 
[\[65b.2\]]thams cad ni rten cing 'brel par 'byung ba dang /_phyin ci log las skyes pa dang /_las kyi rnam par smin pas yongs su zin pa yin na/_khyed ci'i phyir dngos po med pa'i chos rnams la dngos po'i 'du shes skyed ces ston par byed de/_de bas na byang chub sems dpa' sems dpa' 
[\[65b.3\]]chen po shes rab kyi pha rol tu phyin pa la spyod pa ni/_thabs la mkhas pas sems can ser sna can gang yin pa de dag ni ser sna las bzlog nas sbyin pa'i pha rol tu phyin pa la sbyor bar byed do/_/de dag gi sbyin pa yongs su gtong ba de yang longs spyod chen por 'gyur ro/_/des de dag 
[\[65b.4\]]de las spyod nas tshul khrims las 'god par byed de/_de dag gi tshul khrims yang dag par blangs pa de yang mtho ris su skye bar 'gyur ro/_/de nas bskyod nas kyang ting nge 'dzin la sbyor bar byed de/_de dag gi ting nge 'dzin kyang tshangs pa'i 'jig rten du skye bar 'gyur ro/_/de bzhin du bsam 
[\[65b.5\]]gtan dang po las bsam gtan gnyis pa/_bsam gtan gnyis pa las bsam gtan gsum pa/_bsam gtan gsum pa las/_bsam gtan bzhi pa/_bsam gtan bzhi pa las/_nam mkha' mtha' yas skye mched kyi snyoms par 'jug pa dang /_rnam shes mtha' yas 
[\[65b.6\]]skye mched kyi snyoms par 'jug pa dang /_ci yang med pa'i skye mched kyi snyoms par 'jug pa dang /_'du shes med 'du shes med min skye mched kyi snyoms par 'jug pa la sbyor bar byed do/_/des sbyin pa dang /_sbyin pa'i 'bras bu de las kyang rnam grangs du mas bskyod nas phung 
[\[65b.7\]]po'i lhag ma med pa'i mya ngan las 'das pa'i dbyings su 'dul bar byed/_'dzud par byed/_'god par byed do/_/des tshul khrims dang /_tshul khrims kyi 'bras bu de las kyang rnam grangs du mas bskyod nas phung po'i lhag ma med pa'i mya ngan las 'das pa'i dbyings su 'dul 
[\[66a\]]
[\[66a.1\]]bar byed/_'dzud par byed/_'god par byed do/_/des snyoms par 'jug pa dang /_snyoms par 'jug pa'i 'bras bu de dag las kyang rnam grangs du mas bskyod nas phung po'i lhag ma med pa'i mya ngan las 'das pa'i dbyings su 'dul bar byed/_'dzud par byed/_
[\[66a.2\]]'god par byed do/_/de bzhin du dran pa nye bar gzhag pa bzhi dang /_yang dag pa'i spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_rnam par thar pa'i 
[\[66a.3\]]sgo gsum dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dag la 'dul bar 
[\[66a.4\]]byed/_'dzud par byed/_'god par byed do/_/des zag pa med pa'i chos/_gzugs med pa/_bstan du med pa/_thogs pa med pa de dag gis rgyun du zhugs pa'i 'bras bu don du gnyer ba gang yin pa de dag ni rgyun du zhugs pa'i 'bras bu la 'god do/_/lan cig phyir 'ong ba'i 
[\[66a.5\]]'bras bu don du gnyer ba gang yin pa de dag ni lan cig phyir 'ong ba'i 'bras bu la 'god do/_/phyir mi 'ong ba'i 'bras bu don du gnyer ba gang yin pa de dag ni phyir mi 'ong ba'i 'bras bu la 'god do/_/dgra bcom pa nyid don du gnyer ba gang yin pa de dag ni dgra bcom pa nyid la 
[\[66a.6\]]'god do/_/rang byang chub don du gnyer ba gang yin pa de dag ni rang byang chub la 'god do/_/bla na med pa yang dag par rdzogs pa'i byang chub don du gnyer ba gang yin pa de dag la ni byang chub kyi lam rjod par byed de/_ston par byed/_yang dag par gzengs stod par byed/_yang dag 
[\[66a.7\]]par rab tu dga' bar byed/_'god par byed do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po shes rab kyi pha rol tu phyin pa zab mo 'di la spyod 
[\[66b\]]
[\[66b.1\]]pa 'di ltar dngos po ma mchis pa'i ngo bo nyid kyi chos rnams dang /_mtha' las 'das pa stong pa nyid dang /_thog ma dang tha ma med pa stong pa nyid kyi chos rnams la 'di dag ni dge ba'i chos so/_/'di dag ni mi dge ba'i chos so/_/'di dag ni zag pa dang bcas pa'i chos so/_/'di dag ni zag pa med pa'i 
[\[66b.2\]]chos so/_/'di dag ni 'dus byas kyi chos so/_/'di dag ni 'dus ma byas kyi chos so zhes bya ba'i bar du rnam par 'jog par bgyid pa 'di ni ngo mtshar rmad du byung ba'i chos lags so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/
[\[66b.3\]]rab 'byor de de bzhin no/_/de de bzhin te/_rab 'byor shes rab kyi pha rol tu phyin pa zab mo 'di la spyod pa/_chos rnam par 'jog par byed pa 'di ni byang chub sems dpa' sems dpa' chen po'i ngo mtshar rmad du byung ba'i chos yin no/_/rab 'byor gal te khyod kyis byang chub sems dpa' sems 
[\[66b.4\]]dpa' chen po'i ngo mtshar rmad du byung ba'i chos shes na ni/_de'i phyir nyan thos dang /_rang sangs rgyas thams cad kyis kyang byang chub sems dpa' sems dpa' chen po la lan du phan gdags par sla ba ma yin la/_khyed thams cad kyis kyang byang chub sems dpa' sems dpa' chen po la chos dang ldan 
[\[66b.5\]]pas zil gyis mnan par mi nus so/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po'i ngo mtshar rmad du byung ba'i chos gang nyan thos dang /_rang sangs rgyas rnams la ma mchis pa 
[\[66b.6\]]de gang lags/_bcom ldan 'das kyis bka' stsal pa/_rab 'byor de'i phyir legs par nyon la rab tu yid la zung shig dang bshad par bya'o/_/rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa/_rnam par smin pa las byung ba'i pha rol tu phyin pa 
[\[66b.7\]]drug po dag la gnas shing mngon par shes pa lnga dang /_byang chub kyi phyogs kyi chos sum cu rtsa bdun dang /_gzungs kyi sgo rnams dang /_so so yang dag par rig pa bzhi la gnas nas phyogs bcu'i 'jig rten gyi khams dag tu song ste/_de dag tu sems can gang dag sbyin pas phan gdags par 
[\[67a\]]
[\[67a.1\]]bya ba de dag la ni sbyin pas phan 'dogs so/_/gang dag tshul khrims kyis phan gdags par bya ba dang /_gang dag bzod pas phan gdags par bya ba dang /_gang dag brtson 'grus kyis phan gdags par bya ba dang /_/gang dag bsam gtan gyis phan gdags par bya ba dang /_gang 
[\[67a.2\]]dag shes rab kyis phan gdags par bya ba de dag la ni shes rab kyis phan 'dogs so/_/gang dag bsam gtan dang pos phan gdags par bya ba dang /_gang dag bsam gtan gnyis pas phan gdags par bya ba dang /_gang dag bsam gtan gsum pas phan gdags par bya ba dang /_gang dag bsam 
[\[67a.3\]]gtan bzhi pas phan gdags par bya ba dang /_gang dag nam mkha' mtha' yas skye mched kyi snyoms par 'jug pas phan gdags par bya ba dang /_gang dag 'du shes med 'du shes med min skye mched kyi snyoms par 'jug pa'i bar gyis phan gdags par bya ba de dag la ni 'du shes med 'du shes med 
[\[67a.4\]]min skye mched kyi snyoms par 'jug pas phan 'dogs so/_/gang dag byams pas phan gdags par bya ba de dag la ni byams pas phan 'dogs so/_/gang dag snying rjes phan gdags par bya ba dang /_gang dag dga' bas phan gdags par bya ba dang /_gang dag btang snyoms kyis phan 
[\[67a.5\]]gdags par bya ba dang /_gang dag dran pa nye bar gzhag pa bzhis phan gdags par bya ba dang /_gang dag yang dag par spong ba bzhis phan gdags par bya ba dang /_gang dag rdzu 'phrul gyi rkang pa bzhis phan gdags par bya ba dang /_gang dag dbang po lngas phan gdags par bya ba dang /_gang dag 
[\[67a.6\]]stobs lngas phan gdags par bya ba dang /_gang dag byang chub kyi yan lag bdun gyis phan gdags par bya ba dang /_gang dag 'phags pa'i lam yan lag brgyad pas phan gdags par bya ba dang /_gang dag stong pa nyid kyi ting nge 'dzin gyis phan gdags par bya ba dang /_gang dag mtshan 
[\[67a.7\]]ma med pa'i ting nge 'dzin gyis phan gdags par bya ba dang /_gang dag smon pa med pa'i ting nge 'dzin gyis phan gdags par bya ba de dag la smon pa med pa'i ting nge 'dzin gyis phan 'dogs so/_/gsol pa/_bcom ldan 'das byang chub sems dpa' sems dpa' chen po shes rab kyi pha rol 
[\[67b\]]
[\[67b.1\]]tu phyin pa la spyod pa ji ltar sbyin pas sems can rnams la phan 'dogs pa lags/_bka' stsal pa/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa/_sbyin pa sbyin par byed de/_zas 'dod pa rnams la ni zas/_skom 'dod pa rnams la ni skom/_bzhon pa 
[\[67b.2\]]dang /_me tog phreng dang /_byug pa dang /_spos dang /_gos dang /_mal cha dang /_stan dang /_mi'i yo byad ci yang rung ba'i bar du sbyin par byed de/_de bzhin gshegs pa dgra bcom pa yang dag par rdzogs pa'i sangs rgyas la ji ltar 'bul ba de bzhin du/_rang sangs rgyas rnams dang /_dgra bcom pa 
[\[67b.3\]]rnams dang /_phyir mi 'ong ba rnams dang /_lan cig phyir 'ong ba rnams dang /_rgyun tu zhugs pa rnams dang /_yang dag par spong ba rnams dang /_yang dag par zhugs pa rnams la yang de bzhin no/_/mir gyur pa rnams la yang de bzhin no/_/dud 'gro'i skye gnas pa rnams la yang de bzhin te/_thams cad 
[\[67b.4\]]la yang tha dad du dbye ba med par sbyin pa sbyin par byed do/_/de ci'i phyir zhe na/_'di ltar chos thams cad tha dad pa med par rtogs pa'i phyir tha dad pa med par sbyin pa sbyin par byed do/_/tha dad pa med par sbyin pa byin pas tha dad pa med pa'i chos 'di lta ste/_rnam pa thams cad mkhyen pa nyid thob par 
[\[67b.5\]]'gyur ro/_/rab 'byor gal te byang chub sems dpa' sems dpa' chen pos dud 'gro'i skye gnas su skyes pa'i srog chags mthong na/_'di snyam du bdag gi sbyin gnas ni yang dag par rdzogs pa'i sangs rgyas yin gyi dud 'gro'i skye gnas su skyes pa ni ma yin no snyam du sems na/_byang chub 
[\[67b.6\]]sems dpa'i chos ma yin no/_/de ci'i phyir zhe na/_byang chub sems dpa' sems dpa' chen po byang chub tu sems bskyed nas/_de ltar bla na med pa yang dag par rdzogs pa'i byang chub tu yang dag par zhugs pa la sems can 'di dag la ni bdag gis sbyin pas phan gdags par bya'o/_/'di 
[\[67b.7\]]dag la ni phan gdags par mi bya'o zhes bya ba med pa'i phyir ro/_/sbyin pas phan btags pa de dag kyang /_rgyal rigs shing sA la chen po lta bu dag tu skye bar 'gyur/_bram ze'i rigs shing sA la chen po lta bu dag dang /_khyim bdag gi rigs shing sA la chen po lta bu dag tu skye bar 'gyur te/_sbyin pas 
[\[68a\]]
[\[68a.1\]]phan btags pa de nyid kyis de dag theg pa gsum po dag gis rim gyis phung po'i lhag ma med pa'i mya ngan las 'das pa'i dbyings su yongs su mya ngan las 'da' bar yang 'gyur ro/_/gal te byang chub sems dpa' sems dpa' chen po la skye bo mang pos gsad par gsol ba 
[\[68a.2\]]btab na/_des 'khrug pa med pa'i sems kyis skye bo mang po de dag la nges par sbyin par bya'i sbyin nam mi sbyin snyam pa'i sems gzhan bskyed par mi bya'o/_/de ci'i phyir zhe na/_'di ltar skye bo mang po de dag gi don du bla na med pa yang dag par rdzogs pa'i byang chub la yang dag par zhugs pa'i 
[\[68a.3\]]phyir ro/_/gal te de ltar rtog par byed na ni/_sangs rgyas bcom ldan 'das rnams dang /_byang chub sems dpa' rnams dang /_rang sangs rgyas rnams dang /_dgra bcom pa rnams dang /_slob pa rnams dang /_lha dang mi dang lha ma yin du bcas pa'i 'jig rten gyis kyang khyod sems can 
[\[68a.4\]]thams cad kyi skyabs dang /_gnas dang /_mgon dang /_dpung gnyen bya bar sus ma longs zhes smad par 'gyur ro/_/rab 'byor gzhan yang gal te byang chub sems dpa' sems dpa' chen po shes rab kyi pha rol tu phyin pa la spyod pa la mir gyur pa rnams sam/_mi ma yin par gyur pa 
[\[68a.5\]]rnams kyis yan lag dang nying lag rnams slongs na sbyin nam mi sbyin snyam pa'i sems cig shos bskyed par mi bya'o/_/de ci'i phyir zhe na/_'di ltar byang chub sems dpa' sems dpa' chen pos ngas lus 'dis sems can rnams kyi don bya'o snyam ste/_sems can rnams kyi don du bsams bzhin du 
[\[68a.6\]]lus yongs su bzung ba'i phyir te/_des 'di ltar gang dag gi phyir bdag gis lus blangs pa de dag gis ma bslangs bzhin du khyer te/_'gro 'dod cig ces sems bskyed par bya ste/_rab 'byor byang chub sems dpa' sems dpa' chen pos shes rab kyi pha rol tu phyin pa la de ltar bslab 
[\[68a.7\]]par bya'o/_/rab 'byor gzhan yang byang chub sems dpa' sems dpa' chen pos slong ba mthong na/_chos thams cad kyi ngo bo nyid ni mi dmigs na su zhig sbyin par byed/_su la sbyin par byed/_ci zhig sbyin par byed/_ces de ltar sems bskyed par bya'o/_/de ci'i phyir zhe na/_'di 
[\[68b\]]
[\[68b.1\]]ltar chos de dag ni shin tu stong pa'i phyir te/_stong pa nyid ni su la yang sbyin par mi byed/_len par yang mi byed do/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pas/_'di lta ste/_nang stong pa nyid dang /_phyi stong pa nyid dang /_phyi nang stong pa nyid nas de bzhin du 
[\[68b.2\]]sbyar te/_rang gi mtshan nyid stong pa nyid kyi bar dag la da ltar bslab par bya'o/_/de stong pa nyid de dag la gnas nas sbyin pa sbyin par byed pas de'i sbyin pa'i pha rol tu phyin pa rtag tu rgyun mi 'chad par yongs su rdzogs par 'gyur ro/_/de sbyin pa'i pha rol tu phyin pa yongs su rdzogs pas nang dang phyi'i 
[\[68b.3\]]chos rnams bcad cing gtubs kyang /_'di snyam du su zhig nga la gcod cing gtub par byed snyam du mi sems so/_/rab 'byor 'di la ngas sangs rgyas kyi spyan gyis rnam par bltas na/_shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems 
[\[68b.4\]]dpa' chen po dag bsams bzhin du sems can dmyal ba chen por song ste/_sems can dmyal ba'i sdug bsngal de dag zhi bar byas nas/_cho 'phrul rnam pa gsum po rdzu 'phrul gyi cho 'phrul dang /_kun brjod pa'i cho 'phrul dang /_rjes su bstan pa'i cho 'phrul gyis sems can dmyal ba 
[\[68b.5\]]pa'i sems can de dag la chos ston te/_de dag gis rdzu 'phrul gyi cho 'phrul gyis sems can dmyal ba'i sdug bsngal zhi bar byas nas kun brjod pa'i cho 'phrul dang /_rjes su bstan pa'i cho 'phrul gyis chos ston par byed pa dang /_byang chub sems dpa' de dag byams pa chen po dang /_
[\[68b.6\]]snying rje chen po dang /_dga' ba chen po dang /_btang snyoms chen pos kyang chos ston par byed pa dang /_de nas sems can dmyal ba pa'i sems can de dag byang chub sems dpa' de dag la sems dad par gyur nas sems can dmyal ba de dag nas thar bar 'gyur ba dang /_sems can dmyal ba de dag 
[\[68b.7\]]nas theg pa gsum po dag gi rim gyis sdug bsngal mthar byed pa dag mthong ngo /_/lho dang /_nub dang /_byang dang /_steng dang /_'og dang /_phyogs mtshams kyi 'jig rten gyi khams gang gA'i klung gi bye ma snyed rnams su yang de bzhin du sbyar ro/_/rab 'byor 'di la ngas sangs rgyas kyi spyan gyis 
[\[69a\]]
[\[69a.1\]]'jig rten rnam par bltas na shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag sangs rgyas bcom ldan 'das rnams la bsnyen bkur byed de/_sangs rgyas bcom ldan 'das la byang chub sems dpa' sems 
[\[69a.2\]]dpa' chen po de dag gi dad pa drag pos yid du mi 'ong bas ma yin gyi yid du 'ong ba dang /_mi dga' bas ma yin gyi dga' ba dang /_ma gus pas ma yin gyi gus pas bsnyen bkur byed de/_sangs rgyas bcom ldan 'das de dag gis chos gang dag bstan pa de dag kyang byang chub sems dpa' sems 
[\[69a.3\]]dpa' chen po de dag gis 'dzin par byed do/_/bzung nas kyang 'chang bar byed do/_/bla na med pa yang dag par rdzogs pa'i byang chub mngon par rdzogs par sangs rgyas kyi bar du nams kyang chud gzon par mi byed pa dag mthong ngo /_/lho dang /_nub dang /_byang dang /_'og dang /_steng gi 
[\[69a.4\]]phyogs mtshams kyi 'jig rten gyi khams kyi bar du yang de bzhin no/_/rab 'byor 'di la ngas sangs rgyas kyi spyan gyis rnam par bltas na 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag sems can dud 'gro'i skye gnas su skyes 
[\[69a.5\]]pa de dag gi don du bdag nyid kyang yongs su gtong bar byed do/_/der byang chub sems dpa' sems dpa' chen po dag gis yan lag dang nying lag rnams gtubs nas/_phyogs dang phyogs mtshams dag tu gtor bar byed/_sems can dud 'gro'i skye gnas su skyes pa de dag 
[\[69a.6\]]gis kyang byang chub sems dpa' de dag gi sha rnams zos nas byang chub sems dpa' de dag la byams pa 'thob par 'gyur te/_de dag byams pa thob pa des dud 'gro'i skye gnas de nas thar bar 'gyur la/_thar nas kyang sangs rgyas bcom ldan 'das rnams mnyes par byed de/_de dag 
[\[69a.7\]]sangs rgyas bcom ldan 'das de dag la bsnyen bkur byed cing /_sangs rgyas bcom ldan 'das de dag las chos kyang nyan la chos de dag mnyan nas de bzhin nyid du sgrub par byed do/_/de dag theg pa gsum po nyan thos kyi theg pa'am/_rang sangs rgyas kyi theg pa'am/_sangs 
[\[69b\]]
[\[69b.1\]]rgyas kyi theg pas rim gyis phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ba dag mthong ngo /_/rab 'byor de ltar byang chub sems dpa' sems dpa' chen po bla na med pa yang dag par rdzogs pa'i byang chub tu sems skyed par byed cing /_bskyed 
[\[69b.2\]]nas kyang de bzhin nyid du sgrub la de bzhin du phung po'i lhag ma med pa'i mya ngan las 'das pa'i dbyings su yang yongs su mya ngan las 'da' bar 'gyur ba de dag ni gces spras byed pa yin no/_/rab 'byor gzhan yang 'di la ngas sangs rgyas kyi spyan gyis rnam par bltas na 'jig rten gyi khams gang 
[\[69b.3\]]gA'i klung gi bye ma snyed dag na byang chub sems dpa' sems dpa' chen po dag sems can [{]yi dgas [,]yi dwags [}]kyi yul na 'khod pa rnams kyi [{]yi dgas [,]yi dwags [}]kyi sdug bsngal rnams sel bar byed de/_ser sna spong ba'i phyir yang chos ston la/_de nas de dag byang chub sems dpa' sems dpa' chen po de dag 
[\[69b.4\]]la byams pa'i sems skyed par byed de/_de dag dge ba'i rtsa ba des [{]yi dgas [,]yi dwags [}]kyi skye gnas nas thar bar 'gyur zhing thar nas kyang phung po'i lhag ma med pa'i mya ngan las 'das pa'i dbyings su yongs su mya ngan las 'das kyi bar du nams kyang sangs rgyas bcom ldan 'das rnams dang bral bar 
[\[69b.5\]]mi 'gyur ba dag mthong ngo /_/rab 'byor de ltar byang chub sems dpa' sems dpa' chen po snying rje chen po la gnas pa ni 'di lta ste/_yongs su mya ngan las 'da' ba'i phyir sems can thams cad kyi don du nye bar gnas pa yin no/_/rab 'byor gzhan yang 'di la ngas sangs rgyas kyi spyan gyis 
[\[69b.6\]]rnam par bltas na byang chub sems dpa' sems dpa' chen po dag rgyal chen bzhi'i ris kyi lha rnams la chos ston pa dang /_sum cu rtsa gsum pa rnams dang /_'thab bral ba rnams dang /_dga' ldan pa rnams dang /_'phrul dga' ba rnams dang /_gzhan 'phrul dbang byed kyi lha rnams 
[\[69b.7\]]la chos ston te/_lha'i bu de dag gis byang chub sems dpa' sems dpa' chen po de dag las chos thos nas theg pa gsum po dag gis rim gyis yongs su mya ngan las 'das pa dang /_yongs su mya ngan las 'da' ba dang /_yongs su mya ngan las 'da' bar 'gyur ba dang /_rab 'byor 
[\[70a\]]
[\[70a.1\]]de na lha'i bu gang dag 'dod pa'i yon tan lnga rgyas pa de dag gis lhag par mos pa de dag gi gzhal med khang 'bar bar byas nas grogs po dag 'du byed thams cad ni mi rtag pa yin na/_su zhig 'du byed rnams la yid rton cing 'dug ces chos ston pa dag mthong ngo /_/rab 'byor gzhan 
[\[70a.2\]]yang 'di la ngas sangs rgyas kyi spyan gyis rnam par bltas na byang chub sems dpa' sems dpa' chen po dag 'jig rten gyi khams gang gA'i klung gi bye ma snyed dag na su dag bram ze'i lta ba la mngon par zhen pa de dag la/_kye grogs po dag chos thams cad stong pa la ji ltar lta ba bskyed/_chos 
[\[70a.3\]]thams cad gsob dang /_gsog yin pa la ji ltar lta ba bskyed ces lta ba de dag las 'byed pa dag mthong ngo /_/rab 'byor de ltar byang chub sems dpa' sems dpa' chen po snying rje chen po la gnas nas sems can rnams la chos ston te/_rab 'byor 'di ni byang chub sems dpa' sems dpa' 
[\[70a.4\]]chen po rnams kyi ngo mtshar rmad du byung ba'i chos yin no/_/rab 'byor 'di la ngas sangs rgyas kyi spyan gyis rnam par bltas na shar phyogs kyi 'jig rten gyi khams gang gA'i klung gi bye ma snyed dag na byang chub sems dpa' sems dpa' chen po dag gis mi rnams bsdu ba'i dngos po bzhis sdud 
[\[70a.5\]]par byed de/_bzhi gang zhe na/_sbyin pa dang /_snyan par smra ba dang /_don spyod pa dang /_don 'thun pas sdud par byed do/_/rab 'byor byang chub sems dpa' sems dpa' chen pos ji ltar sbyin pas sems can rnams sdud par byed ce na/_rab 'byor 'di la byang chub sems dpa' sems dpa' 
[\[70a.6\]]chen pos ji ltar zang zing gi sbyin pa dang /_chos kyi sbyin pa dang /_sbyin pa rnam pa gnyis kyis sems can rnams sdud par byed do/_/rab 'byor byang chub sems dpa' sems dpa' chen pos sbyin pas ji ltar sems can rnams sdud ce na/_rab 'byor 'di la byang chub sems dpa' sems dpa' 
[\[70a.7\]]chen pos gser ram/_dngul lam/_nor bu'am/_mu tig gam/_bai dUr+ya'am/_dung ngam/_man shel lam/_byu ru'am/_zas sam/_skom 'am/_gos sam/_bzhon pa'am/_mal cha'am/_stan nam/_spos sam/_me tog phreng ngam/_mar me'am/_skyes pa'am/_
[\[70b\]]
[\[70b.1\]]bud med dam/_rta'am/_ba lang ngam/_glang po che'am/_bdag gi sha sbyin par byed pa na 'di skad du kye mi dag tshur sheg_/_khyed ci 'dod pa bzhin du khyed nyid kyi dang 'dra bar bsam pa bzang pos dogs pa med par khyer te/_deng shig ces sgra sgrogs par byed do/_/des sbyin pa de byin nas sems can de dag sangs rgyas 
[\[70b.2\]]la skyabs su 'gro bar byed/_chos la skyabs su 'gro bar byed/_dge 'dun la skyabs su 'gro bar byed de/_la la dag ni bslab pa'i gzhi lnga 'dzin du 'jug go/_/la la dag ni gso sbyong gi yan lag brgyad yang dag par 'dzin du 'jug go/_/la la dag ni dge ba bcu'i las kyi lam la 'god par byed do/_/la la 
[\[70b.3\]]dag ni bsam gtan dang po nas 'du shes med 'du shes med min skye mched kyi snyoms par 'jug pa'i bar du 'dzin du 'jug go/_/la la dag ni byams pa dang /_snying rje dang /_dga' ba dang /_btang snyoms yang dag par 'dzin du 'jug go/_/la la dag ni sangs rgyas rjes su dran pa dang /_chos 
[\[70b.4\]]rjes su dran pa dang /_dge 'dun rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa dang /_la la dag ni lus la so sor rtog pa mi sdug pa'i 'du shes la sogs pa la sbyor ro/_/la la dag ni rnam par dag pa la/_la la dag ni dran pa nye 
[\[70b.5\]]bar gzhag pa bzhi la/_la la dag ni yang dag par spong ba bzhi la/_la la dag ni rdzu 'phrul gyi rkang pa bzhi la/_la la dag ni dbang po lnga la/_la la dag ni stobs lnga la/_la la dag ni byang chub kyi yan lag bdun la/_la la dag ni 'phags pa'i lam yan lag brgyad pa la/_
[\[70b.6\]]la la dag ni rnam par thar pa'i sgo stong pa nyid dang /_mtshan ma med pa dang /_smon pa med pa'i ting nge 'dzin la/_la la dag ni rnam par thar pa brgyad la/_la la dag ni mthar gyis gnas pa'i snyoms par 'jug pa dgu la/_la la dag ni de bzhin gshegs pa'i stobs bcu dang /_mi 'jigs 
[\[70b.7\]]pa bzhi dang /_so so yang dag par rig pa bzhi la/_la la dag ni byams pa chen po la/_la la dag ni snying rje chen po la/_la la dag ni sangs rgyas kyi chos ma 'dres pa [{]bcwa [,]bco [}]brgyad la/_la la dag ni skyes bu chen po'i mtshan sum cu rtsa gnyis la/_la la dag ni dpe byad bzang po brgyad cu la/_
[\[71a\]]
[\[71a.1\]]la la dag ni rgyun tu zhugs pa'i 'bras bu la/_la la dag ni lan cig phyir 'ong ba'i 'bras bu la/_la la dag ni phyir mi 'ong ba'i 'bras bu la/_la la dag ni dgra bcom pa nyid la/_la la dag ni rang byang chub la/_la la dag ni bla na med pa yang dag par rdzogs pa'i 
[\[71a.2\]]byang chub la sbyor bar byed do/_/rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pa dang ldan pas zang zing gi sbyin pa byin nas grub pa dang /_bde ba rgya chen po la 'god par byed de/_rab 'byor 'di ni byang chub sems dpa' 
[\[71a.3\]]sems dpa' chen po'i ngo mtshar rmad du byung ba'i chos yin no/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_sems can rnams la chos kyi sbyin pas ji ltar phan 'dogs she na/_rab 'byor chos kyi sbyin pa ni 'di gnyis te/_gnyis gang 
[\[71a.4\]]zhe na/_'jig rten pa dang /_'jig rten las 'das pa'o/_/rab 'byor 'jig rten pa'i chos kyi sbyin pa gang zhe na/_'jig rten pa'i chos rnams brjod pa dang /_bstan pa dang /_bshad pa gang yin pa ste/_'di lta ste/_mi sdug pa bstan pa'i le'u las 'byung ba dang /_bsam gtan bzhi dang /_
[\[71a.5\]]tshangs pa'i gnas pa bzhi dang /_gzugs med pa'i snyoms par 'jug pa'i bar dag dang /_so so'i skye bo dang thun mong ba'i 'jig rten gyi chos gang yang rung ba rnams te/_'di ni 'jig rten pa'i chos kyi sbyin pa zhes bya'o/_/rab 'byor byang chub sems dpa' sems dpa' chen po de 
[\[71a.6\]]ni 'jig rten gyi chos kyi sbyin pa 'di byin nas/_rnam grangs du mas yang dag par blangs pa de las 'byed par byed do/_/des phyi nas thabs la mkhas pas 'phags pa'i chos rnams dang /_'phags pa'i chos rnams kyi 'bras bu la 'god par byed do/_/'phags pa'i chos rnams 
[\[71a.7\]]dang /_'phags pa'i chos rnams kyi 'bras bu gang zhe na/_rab 'byor 'phags pa'i chos rnams zhes bya ba ni byang chub kyi phyogs kyi chos sum cu rtsa bdun dang /_rnam par thar pa'i sgo gsum yin no/_/'phags pa'i chos rnams kyi 'bras bu ni rgyun tu zhugs pa'i 'bras bu nas dgra 
[\[71b\]]
[\[71b.1\]]bcom pa nyid kyi bar dag yin no/_/rab 'byor yang byang chub sems dpa' sems dpa' chen po'i 'phags pa'i chos rnams ni rgyun tu zhugs pa'i 'bras bu shes pa nas dgra bcom pa nyid shes pa'i bar dang /_byang chub kyi phyogs kyi chos sum cu rtsa bdun shes pa'i bar dang /_de bzhin gshegs 
[\[71b.2\]]pa'i stobs bcu shes pa'i bar dang /_byams pa chen po shes pa dang /_snying rje chen po shes pa dang /_dga' ba chen po shes pa dang /_btang snyoms chen po shes pa'i bar dang /_gzhan yang rnam pa thams cad mkhyen pa nyid kyi ye shes ma gtogs par gang dag 'jig rten pa dang 'jig rten las 'das 
[\[71b.3\]]pa'i chos rnams dang /_zag pa dang bcas pa dang /_zag pa med pa rnams dang /_'dus byas dang /_'dus ma byas kyi chos rnams te/_'di dag ni byang chub sems dpa' sems dpa' chen po'i 'phags pa'i chos rnams zhes bya'o/_/byang chub sems dpa' sems dpa' chen po'i 
[\[71b.4\]]'phags pa'i chos rnams kyi 'bras bu gang zhe na/_bag chags kyi mtshams sbyor ba thams cad spong ba 'di ni byang chub sems dpa' sems dpa' chen po'i 'phags pa'i chos rnams kyi 'bras bu zhes bya'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/
[\[71b.5\]]bcom ldan 'das ci byang chub sems dpa' sems dpa' chen pos rnam pa thams cad mkhyen pa nyid thob par 'gyur lags sam/_bcom ldan 'das kyis bka' stsal pa/_rab 'byor de de bzhin no/_/de de bzhin te/_rab 'byor byang chub sems dpa' sems dpa' chen pos rnam 
[\[71b.6\]]pa thams cad mkhyen pa nyid thob par 'gyur ro/_/gsol pa/_bcom ldan 'das 'o na byang chub sems dpa' sems dpa' chen po dang /_de bzhin gshegs par tha dad du bgyi ba ci mchis/_bka' stsal pa/_tha dad du bya ba gang zhe na/_byang chub sems dpa' sems dpa' chen po ni 
[\[71b.7\]]rnam pa thams cad mkhyen pa nyid thob par 'gyur ba yin la/_de bzhin gshegs pa ni ye shes thob pa zhes bya'o/_/de ci'i phyir zhe na/_gang la gnas nas chos thams cad tha dad du dbyer med pa thob pa la byang chub sems dpa'i sems dang /_de bzhin gshegs pa dgra bcom pa yang dag 
[\[72a\]]
[\[72a.1\]]par rdzogs pa'i sangs rgyas tha dad par dmigs pa med pa'i phyir ro/_/rab 'byor 'di ni byang chub sems dpa' sems dpa' chen po'i 'jig rten pa'i chos kyi sbyin pa yin te/_de la brten nas 'jig rten las 'das pa'i chos kyi sbyin pa 'byung ngo /_/rab 'byor de ltar 
[\[72a.2\]]byang chub sems dpa' sems dpa' chen pos sems can rnams 'jig rten pa'i chos kyi sbyin pa la btsud nas thabs mkhas pas rnam pa thams cad mkhyen pa nyid kyi bar la 'god par byed do/_/rab 'byor byang chub sems dpa' sems dpa' chen po rnams kyis 'jig rten las 'das pa'i chos kyi sbyin pa 
[\[72a.3\]]byis pa so so'i skye bo rnams dang /_thun mong ma yin pa gang zhe na/_'di lta ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_rnam 
[\[72a.4\]]par thar pa'i sgo gsum dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_zad par gyi skye mched bcu dang /_zil gyis gnon pa'i skye mched brgyad dang /_nyon mongs pa med pa dang /_smon nas shes pa dang /_mngon par shes pa drug dang /_shin tu yongs su dag 
[\[72a.5\]]pa bzhi dang /_dbang bcu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_bsrung ba med pa gsum dang /_dran pa nye bar gzhag pa bzhi dang /_bsnyel ba mi mnga' ba'i chos nyid dang /_bag chags kyi sgrib pa spangs pa dang /_
[\[72a.6\]]thugs rje chen po dang /_sangs rgyas kyi chos ma 'dres pa [{]bcwa [,]bco [}]brgyad dang /_rnam pa thams cad mkhyen pa nyid dang /_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_gzungs kyi sgo lnga brgya dang /_ting nge 'dzin gyi sgo rnams te/_de dag ni 'jig rten pa ma yin pa/_
[\[72a.7\]]'jig rten las 'das pa'i chos kyi sbyin pa zhes bya'o/_/rab 'byor de la dran pa nye bar gzhag pa bzhi gang zhe na/_'di lta ste/_rtun pa shes bzhin can dran pa dang ldan pas 'jig rten gyi brnab sems dang /_yid mi bde ba rnam par bsal nas/_nang gi lus la lus kyi rjes su lta zhing gnas 
[\[72b\]]
[\[72b.1\]]pa dang /_rtun pa shes bzhin can dran pa dang ldan pas 'jig rten gyi brnab sems dang /_yid mi bde ba rnam par bsal nas/_phyi'i lus la lus kyi rjes su lta zhing gnas pa dang /_rtun pa shes bzhin can dran pa dang ldan pas 'jig rten gyi brnab sems dang /_yid mi bde ba rnam par bsal nas/_
[\[72b.2\]]nang dang phyi'i lus la lus kyi rjes su lta zhing gnas pa dang /_lus la 'byung bar rjes su lta zhing gnas pa dang /_lus la 'jig par rjes su lta zhing gnas pa dang /_lus la kun 'byung ba dang 'jig par rjes su lta zhing gnas pa dang /_lus la mi gnas par gnas shing 'jig rten du gang yang nye bar 
[\[72b.3\]]len pa med pa dang /_tshor ba dang /_sems dang /_chos rnams la yang de bzhin du sbyar bar bya'o/_/rab 'byor yang dag pa'i spong ba rnams gang zhe na/_sdig pa mi dge ba'i chos ma skyes pa rnams mi bskyed pa'i phyir/_'dun pa bskyed pa dang /_sdig pa mi dge ba'i chos skyes pa rnams spang 
[\[72b.4\]]ba'i phyir/_'dun pa bskyed pa dang /_dge ba'i chos ma skyes pa rnams bskyed pa'i phyir 'dun pa bskyed pa dang /_dge ba'i chos skyes pa rnams gnas pa dang /_phyir zhing 'byung ba dang /_nyams par mi 'gyur ba dang /_yongs su rdzogs par bya ba'i phyir 'dun pa bskyed pa'o/_/rab 'byor rdzu 
[\[72b.5\]]'phrul gyi rkang pa rnams gang zhe na/_'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang /_sems dang /_brtson 'grus dang /_dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa'o/_/rab 'byor dbang po lnga gang zhe na/_dad pa'i dbang po dang /_brtson 
[\[72b.6\]]'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ste/_de dag ni dbang po lnga zhes bya'o/_/rab 'byor stobs lnga gang zhe na/_dad pa'i stobs dang /_brtson 'grus kyi stobs dang /_dran pa'i stobs dang /_ting nge 'dzin gyi stobs dang /_shes 
[\[72b.7\]]rab kyi stobs te/_de dag ni stobs lnga zhes bya'o/_/rab 'byor byang chub kyi yan lag bdun gang zhe na/_dran pa yang dag byang chub kyi yan lag dang /_chos rnam par 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi 
[\[73a\]]
[\[73a.1\]]yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang chub kyi yan lag dang /_btang snyoms yang dag byang chub kyi yan lag ste/_de dag ni byang chub kyi yan lag bdun zhes bya'o/_/rab 'byor 'phags pa'i lam yan lag brgyad pa 
[\[73a.2\]]gang zhe na/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_'di ni 'phags pa'i lam yan lag brgyad pa zhes 
[\[73a.3\]]bya'o/_/rab 'byor de la ting nge 'dzin gsum gang zhe na/_stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin to/_/de la stong pa nyid kyi ting nge 'dzin gang zhe na/_stong pa'i rnam pa dang /_dben pa'i rnam pas sems rtse gcig pa gang yin pa ste/_
[\[73a.4\]]de ni stong pa nyid kyi ting nge 'dzin ces bya'o/_/mtshan ma med pa'i ting nge 'dzin gang zhe na/_zhi ba'i rnam pa dang /_mtshan ma med pa'i rnam pas sems rtse gcig pa gang yin pa ste/_de ni mtshan ma med pa'i ting nge 'dzin ces bya'o/_/smon pa med pa'i ting nge 'dzin gang zhe na/_mi rtag pa'i 
[\[73a.5\]]rnam pa dang /_sdug bsngal ba'i rnam pas sems rtse gcig pa gang yin pa ste/_de ni smon pa med pa'i ting nge 'dzin ces bya'o/_/rab 'byor rnam par thar pa brgyad gang zhe na/_gzugs can gzugs rnams la lta ba 'di ni rnam par thar pa dang po'o/_/nang gzugs med par 'du shes pas phyi 
[\[73a.6\]]rol gyi gzugs rnams la lta ba 'di ni rnam par thar pa gnyis pa'o/_/sdug pa'i rnam par thar pa lus kyis mngon sum du byas te bsgrubs nas gnas pa 'di ni rnam par thar pa gsum pa'o/_/de rnam pa thams cad du gzugs kyi 'du shes rnams las yang dag par 'das te thogs pa'i 
[\[73a.7\]]'du shes rnams nub par gyur cing /_sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched bsgrubs te gnas pa dang /_'du shes med 'du shes med min skye mched kyi bar dag bsgrubs te gnas pa dang /_de rnam pa thams 
[\[73b\]]
[\[73b.1\]]cad du 'du shes med 'du shes med min skye mched las yang dag par 'das te/_'du shes dang /_tshor ba 'gog pa lus kyis mngon sum du byas nas bsgrubs te gnas pa'i bar dag ste/_de dag ni rnam par thar pa brgyad ces bya'o/_/rab 'byor mthar gyis gnas pa'i snyoms par 'jug pa dgu gang 
[\[73b.2\]]zhe na/_'di la kha cig 'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang /_bde ba can bsam gtan dang po bsgrubs te gnas pa dang /_de bzhin du bsam gtan gnyis pa dang /_gsum 
[\[73b.3\]]pa dang /_bzhi pa'i par dag bsgrubs te gnas pa dang 'du shes med 'du shes med min skye mched kyi bar dag bsgrubs te gnas pa dang /_rnam pa thams cad du 'du shes med 'du shes med min skye mched las yang dag par 'das te/_'du shes dang /_tshor ba 'gog pa bsgrubs nas gnas pa ste/_de dag ni 
[\[73b.4\]]mthar gyis gnas pa'i snyoms par 'jug pa dgu zhes bya'o/_/de la zad par gyi skye mched bcu gang zhe na/_zad par sa dang /_zad par chu dang /_zad par me dang /_zad par rlung dang /_zad par sngon po dang /_zad par ser po dang /_zad par dmar po dang /_zad par dkar po dang /_zad par rnam par shes 
[\[73b.5\]]pa dang /_zad par nam mkha' ste/_de dag ni zad par gyi skye mched bcu zhes bya'o/_/de la zil gyis gnon pa'i skye mched brgyad gang zhe na/_nang gzugs su 'du shes pas phyi rol gyi gzugs chung ngu kha dog bzang po dang /_kha dog ngan pa rnams la lta zhing /_gzugs de dag zil gyis mnan nas shes 
[\[73b.6\]]zil gyis mnan nas mthong ste/_de lta bu 'du shes par 'gyur ba 'di ni zil gyis gnon pa'i skye mched dang po'o/_/nang gzugs med par 'du shes pas phyi rol gyi gzugs chen por gyur pa kha dog bzang po dang /_kha dog ngan pa rnams la lta zhing gzugs de dag zil gyis mnan nas shes zil gyis mnan 
[\[73b.7\]]nas mthong ste/_de lta bur 'du shes par 'gyur ba 'di ni zil gyis gnon pa'i skye mched gnyis pa'o/_/nang gzugs med par 'du shes pas phyi rol gyi gzugs sngon po kha dog sngon po/_sngon po lta bur ston pa/_'od sngon po 'byung ba rnams la lta ste/_dper na zar ma'i me tog gam/_
[\[74a\]]
[\[74a.1\]]yul bA rA na sI'i ras phun sum tshogs pa sngon po/_kha dog sngon po/_sngon po lta bur ston pa/_'od sngon po 'byung ba de bzhin du/_nang gzugs med par 'du shes pas/_phyi rol gyi gzugs sngon po/_kha dog sngon po/_sngon po lta bur ston pa/_'od sngon po 'byung ba rnams la lta 
[\[74a.2\]]ba 'di ni zil gyis gnon pa'i skye mched gsum pa'o/_/nang gzugs med par 'du shes pas phyi rol gyi gzugs ser po/_kha dog ser po/_ser po lta bur ston pa/_'od ser po 'byung ba rnams la lta ste/_dper na dong ka'i me tog gam/_yul bA rA Na sI'i ras phun sum tshogs pa ser po/_kha 
[\[74a.3\]]dog ser po/_ser po lta bur ston pa/_'od ser po 'byung ba de bzhin du/_nang gzugs med par 'du shes pas phyi rol gyi gzugs ser po/_kha dog ser po/_ser po lta bur ston pa/_'od ser po 'byung ba rnams la lta ba 'di ni zil gyis gnon pa'i skye mched bzhi pa'o/_/nang gzugs med par 
[\[74a.4\]]'du shes pas phyi rol gyi gzugs dmar po kha dog dmar po/_dmar po lta bur ston pa/_'od dmar po 'byung ba rnams la lta ste/_dper na ban du dzi ba'i me tog dang /_yul bA rA Na sI'i ras phun sum tshogs pa dmar po/_kha dog dmar po/_dmar po lta bur ston pa/_'od dmar po 
[\[74a.5\]]'byung ba de bzhin du/_nang gzugs med par 'du shes pas/_phyi rol gyi gzugs dmar po/_kha dog dmar po/_dmar po lta bur ston pa/_'od dmar po 'byung ba rnams la lta ba 'di ni zil gyis gnon pa'i skye mched lnga pa'o/_/nang gzugs med par 'du shes pas phyi rol gyi gzugs dkar 
[\[74a.6\]]po/_kha dog dkar po/_dkar po lta bur ston pa/_'od dkar po 'byung ba rnams la lta ste/_dper na skar ma pa ba sangs kyi mdog ltar dkar po/_kha dog dkar po/_dkar po lta bur ston pa/_'od dkar po 'byung ba de bzhin du/_nang gzugs med par 'du shes pas/_phyi rol gyi 
[\[74a.7\]]gzugs dkar po/_kha dog dkar po/_dkar po lta bur ston pa/_'od dkar po 'byung ba rnams la lta ba 'di ni zil gyis gnon pa'i skye mched drug pa'o/_/de rnam pa thams cad du gzugs kyi 'du shes las yang dag par 'das te/_thogs pa'i 'du shes rnams nub par gyur cing /_sna tshogs kyi 
[\[74b\]]
[\[74b.1\]]'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched bsgrubs te gnas pa 'di ni zil gyis gnon pa'i skye mched bdun pa'o/_/de rnam pa thams cad du nam mkha' mtha' yas skye mched las yang dag par 'das te/_rnam shes mtha' yas so snyam nas 
[\[74b.2\]]rnam shes mtha' yas skye mched bsgrubs te gnas pa 'di ni zil gyis gnon pa'i skye mched brgyad pa ste/_de dag ni zil gyis gnon pa'i skye mched brgyad ces bya'o//_//shes rab kyi pha rol tu phyin pa khri brgyad stong pa/_bam po lnga bcu rtsa gcig pa/_de la nyon mongs pa med pa gang 
[\[74b.3\]]zhe na/_bsam gtan la gnas nas byang chub sems dpa' sems dpa' chen po'i gnas pa/_sems can gzhan dag dang /_gang zag gzhan dag gi nyon mongs pa mi skye bar ting nge 'dzin gang gis 'grub pa de ni nyon mongs pa med pa zhes bya'o/_/de la smon nas shes pa gang zhe na/_bsam gtan 
[\[74b.4\]]la gnas te 'di shes par bya'o snyam nas byang chub sems dpa' dus gsum gyi shes pa'am/_shes bya gang dang gang shes par 'dod par gyur pa de la yid kyis smon par byed cing ting nge 'dzin de las langs nas de'i smon lam de 'grub cing /_shes bya de yang shes pa de ni smon nas shes pa zhes bya'o/_/
[\[74b.5\]]de la mngon par shes pa drug gang zhe na/_rdzu 'phrul gyi mngon par shes pa dang /_lha'i mig gi mngon par shes pa dang /_lha'i rna ba'i mngon par shes pa dang /_pha rol gyi sems shes pa'i mngon par shes pa dang /_sngon gyi gnas rjes su dran pa'i mngon par shes pa dang /_zag pa zad pa'i 
[\[74b.6\]]mngon par shes pa ste drug po de dag go/_/de la yongs su dag pa bzhi gang zhe na/_gnas yongs su dag pa dang /_dmigs pa yongs su dag pa dang /_thugs yongs su dag pa dang /_mkhyen pa yongs su dag pa ste/_bzhi po de dag go/_/de la dbang bcu gang zhe na/_tshe la dbang ba dang /_
[\[74b.7\]]sems la dbang ba dang /_yo byad la dbang ba dang /_las la dbang ba dang /_skye ba la dbang ba dang /_mos pa la dbang ba dang /_smon lam la dbang ba dang /_rdzu 'phrul la dbang ba dang /_ye shes la dbang ba dang /_chos la dbang ba ste bcu po de dag go/_/rab 'byor de bzhin gshegs 
[\[75a\]]
[\[75a.1\]]pa'i stobs bcu gang zhe na/_gnas la yang gnas su yang dag pa ji lta ba bzhin du rab tu mkhyen cing /_gnas ma yin pa la yang gnas ma yin par yang dag pa ji lta ba bzhin du rab tu mkhyen pa dang /_'das pa dang /_ma 'ongs pa dang /_da ltar byung ba'i las rnams dang /_las yang 
[\[75a.2\]]dag par blangs pa rnams kyi rnam par smin pa gnas kyi rnam pa dang /_rgyu'i rnam par yang dag pa ji lta ba bzhin du rab tu mkhyen pa dang /_'jig rten gnas pa khams du ma pa dang /_khams sna tshogs pa yang dag pa ji lta ba bzhin du rab tu mkhyen pa dang /_sems can gzhan dag dang /_gang zag gzhan 
[\[75a.3\]]rnams kyi 'dun pa du ma dang /_mos pa sna tshogs yang dag pa ji lta ba bzhin du rab tu mkhyen pa dang /_sems can gzhan dag dang /_gang zag gzhan rnams kyi dbang po mchog dang mchog ma yin pa'i shes pa yang dag pa ji lta ba bzhin du rab tu mkhyen pa dang /_kun tu 'gro ba'i lam yang dag pa ji lta ba 
[\[75a.4\]]bzhin du rab tu mkhyen pa dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_ldang ba thams cad yang dag pa ji lta ba bzhin du rab tu mkhyen pa dang /_sngon gyi gnas rnam pa du ma rjes su dran te/_des 
[\[75a.5\]]tshe rabs gcig kyang rjes su dran pa nas/_sngon gyi gnas rnam pa du ma'i bar dag kyang rnam pa dang bcas yul phyogs dang bcas par rjes su dran pa dang /_lha'i mig rnam par dag pa mi'i las shin tu 'das pas sems can 'chi 'pho ba dang /_skye ba dag kyang gzigs te sems can gang dag gi lus 
[\[75a.6\]]dang /_ngag dang /_yid kyis nyes par spyod pa dang ldan pa/_log par lta ba/_'phags pa rnams la skur pa 'debs pa dag rgyu de dang rkyen des lus zhig ste/_shi ba'i 'og tu ngan song ngan 'gro log par ltung ba dag tu skye ba dang /_sems can gang dag lus dang ngag dang yid kyis legs par spyod 
[\[75a.7\]]pa dang ldan pa yang dag par lta ba/_'phags pa rnams la skur ba mi 'debs pa dag rgyu des lus zhig nas bde 'gro mtho ris kyi lha'i nang du skye ba dag kyang gzigs la/_des lha'i mig rnam par dag pa/_mi'i las shin tu 'das pas/_sems can 'chi 'pho ba dang /_skye ba dang /_kha dog 
[\[75b\]]
[\[75b.1\]]bzang ba dang /_kha dog ngan pa dang /_bde 'gro dang /_ngan 'gro dag tu lus ji lta ba bzhin du nye bar 'gro ba dag kyang /_yang dag pa ji lta ba bzhin du rab tu mkhyen pa dang /_zag pa rnams zad pa dang /_zag pa med cing sems rnam par grol ba dang /_shes rab rnam par grol ba dag kyang yang 
[\[75b.2\]]dag pa ji lta ba bzhin du rab tu mkhyen pa ste/_de dag ni de bzhin gshegs pa'i stobs bcu zhes bya'o/_/rab 'byor de bzhin gshegs pa'i mi 'jigs pa bzhi gang zhe na/_nga yang dag par rdzogs pa'i sangs rgyas so zhes dam bcas na/_kye ma de la chos 'di rnams mngon par rdzogs par 
[\[75b.3\]]sangs ma rgyas so zhes lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu'i 'jig rten na chos dang 'thun par 'ga' zhig bdag la rgol lo snyam pa'i rgyu de yang dag par rjes su mi mthong ste/_rgyu de yang dag par rjes su ma 
[\[75b.4\]]mthong bas bde ba thob cing bag tsha ba med pa thob la/_mi 'jigs pa thob ste/_gnas kyis khyu mchog rlabs po che'i gnas su dam bca'o/_/'khor gyi nang du seng ge'i sgra yang dag par bsgrag go/_/tshangs pa'i 'khor lo dge sbyong ngam/_bram ze'am/_lha'am/_bdud dam/_tshangs pa'am/_
[\[75b.5\]]su yang rung bas chos dang 'thun par 'jig rten du bskor mi nus pa bdag gis bskor bar bya'o zhes bya ba dang /_de bzhin du sbyar te/_da zag pa zad do zhes dam bcas na/_de la khyod kyis zag pa 'di dag ma zad do zhes chos dang 'thun par bdag la rgol ba med pa dang /_ngas gang dag bar du gcod pa'i chos su 
[\[75b.6\]]gsungs pa de dag bsten kyang bar du gcod par mi 'gyur ro zhes chos dang 'thun par bdag la rgol ba med pa dang /_ngas gang sdug bsngal yang dag par zad par byed pa/_nges par 'byin pa'i lam du gsungs pa de bsten kyang sdug bsngal yang dag par zad par mi 'gyur ro zhes lha dang bcas pa dang bdud 
[\[75b.7\]]dang bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu'i 'jig rten na chos dang 'thun pa 'ga' zhig bdag la rgol lo snyam pa'i rgyu de yang dag par rjes su mi mthong ste/_rgyu de yang dag par rjes su ma mthong bas bde ba thob cing /_bag tsha ba med pa thob 
[\[76a\]]
[\[76a.1\]]la mi 'jigs pa thob ste/_gnas kyis khyu mchog rlabs po che'i gnas su dam bca'o/_/'khor gyi nang du seng ge'i sgra yang dag par bsgrag go/_/tshangs pa'i 'khor lo dge sbyong ngam/_bram ze'am/_lha'am/_bdud dam/_tshangs pa'am/_su yang rung bas chos dang 'thun 
[\[76a.2\]]par 'jig rten du bskor bar mi nus pa bdag gis bskor bar bya'o zhes bya ba ste/_de dag ni mi 'jigs pa bzhi zhes bya'o/_/rab 'byor de bzhin gshegs pa'i so so yang dag par rig pa bzhi gang zhe na/_don so so yang dag par rig pa dang /_chos so so yang dag par rig pa dang /_nges pa'i tshig 
[\[76a.3\]]so so yang dag par rig pa dang /_spobs pa so so yang dag par rig pa'o/_/de dag kyang gang zhe na/_don la dmigs pa dang /_chos la dmigs pa dang /_nges pa'i tshig la dmigs pa dang /_spobs pa la dmigs pa dag go/_/rab 'byor de bzhin gshegs pa'i bsrung ba med pa gsum gang 
[\[76a.4\]]zhe na/_de bzhin gshegs pa sku'i spyod pa yongs su dag ste/_de bzhin gshegs pa la sku'i spyod pa yongs su ma dag pa mi mnga' bas gzhan dag gis ma shes na ci ma rung zhes gang bcab par dgongs pa de bzhin gshegs pa la mi mnga' ste/_'di ni bsrung ba med pa dang po'o/_/de bzhin gshegs 
[\[76a.5\]]pa gsung gi spyod pa yongs su dag ste/_de bzhin gshegs pa la gsung gi spyod pa yongs su ma dag pa mi mnga' bas gzhan dag gis ma shes na ci ma rung zhes gang bcab par dgongs pa de bzhin gshegs pa la mi mnga' ste/_'di ni bsrung ba med pa gnyis pa'o/_/de bzhin gshegs 
[\[76a.6\]]pa thugs kyi spyod pa yongs su dag ste/_de bzhin gshegs pa la thugs kyi spyod pa yongs su ma dag pa mi mnga' bas gzhan dag gis ma shes na ci ma rung zhes gang bcab par dgongs pa de bzhin gshegs pa la mi mnga' ste/_'di ni bsrung ba med pa gsum pa'o/_/de la de bzhin gshegs 
[\[76a.7\]]pa'i dran pa nye bar gzhag pa gsum gang zhe na/_de bzhin gshegs pa chos ston pa'i tshe kha cig rna blags te gus par nyan cing bka' nyan par sems nye bar 'jog la/_chos kyi rjes su 'thun pa'i chos la nan tan byed na yang des de bzhin gshegs pa dgyes par mi 'gyur/_yid bde bar mi 'gyur 
[\[76b\]]
[\[76b.1\]]thugs yed yed por mi 'gyur te/_'di ni dran pa nye bar gzhag pa dang po'o/_/kha cig rna mi blag gus par mi nyan cing bka' nyan pa'i sems nye bar mi 'jog la/_chos kyi rjes su 'thun pa'i chos la nan tan mi byed na yang des de bzhin gshegs pa kun nas mnar sems su mi 'gyur/_mi 
[\[76b.2\]]bzod par mi 'gyur/_thugs mi ches par mi 'gyur te/_'di ni dran pa nye bar gzhag pa gnyis pa'o/_/kha cig rna blags te gus par nyan cing bka' nyan pa'i sems nye bar 'jog la chos kyi rjes su 'thun pa'i chos la nan tan du byed/_kha cig ni rna mi blag_/gus par mi nyan cing bka' nyan pa'i 
[\[76b.3\]]sems nye bar mi 'jog la/_chos kyi rjes su 'thun pa'i chos la nan tan mi byed na yang des de bzhin gshegs pa dgyes pa'am/_kun nas mnar sems gnyis su mi 'gyur te/_thams cad du dran pa dang ldan zhing mkhyen bzhin du btang snyoms su gnas pa 'di ni dran pa nye bar gzhag pa gsum 
[\[76b.4\]]pa'o/_/de la de bzhin gshegs pa'i bsnyel ba mi mnga' ba'i chos nyid gang zhe na/_gang gis sangs rgyas bcom ldan 'das rnams don yod pa'i chos ston pa'i phyir sems can thams cad kyi don mdzad pa la dus las mi yol ba ste/_'di ni bsnyel ba mi mnga' ba'i chos nyid ces bya'o/_/de la de bzhin 
[\[76b.5\]]gshegs pa'i bag chags kyi sgrib pa spangs pa gang zhe na/_nyan thos dang rang sangs rgyas thams cad ni nyon mongs pa rnams spangs kyang de dag la lus kyi 'gyur ba dag 'byung gi_/_de bzhin gshegs pa la ni de dag mi mnga' ste/_de ni bag chags kyi sgrib pa spangs pa zhes bya'o/_/de la de bzhin gshegs 
[\[76b.6\]]pa'i thugs rje chen po gang zhe na/_de bzhin gshegs pa'i thugs rje chen po gang dang ldan pas 'jig rten gyi brda nye bar bzung ste/_dge ba'i rtsa ba la gzigs pa'i phyir dus thams cad du nyin lan gsum mtshan lan gsum 'jig rten la rtog pa mdzad pa ste/_sangs rgyas bcom ldan 'das rnams kyi thugs rje chen po sems 
[\[76b.7\]]can mtha' yas pa yongs su smin par bya ba la gzigs pa rtag tu 'byung ba 'di ni thugs rje chen po zhes bya'o/_/rab 'byor de la sangs rgyas kyi chos ma 'dres pa [{]bcwa [,]bco [}]brgyad gang zhe na/_bla na med pa yang dag par rdzogs pa'i byang chub mngon par rdzogs par sangs rgyas kyi bar du/_bar der de bzhin gshegs pa la 'khrul 
[\[77a\]]
[\[77a.1\]]pa med pa dang /_ca co med pa dang /_bsnyel la med pa dang /_sems mnyam par ma bzhag pa med pa dang /_tha dad pa'i 'du shes med pa dang /_so sor ma brtags pa'i btang snyoms med pa dang /_'dun pa nyams pa med pa dang /_brtson 'grus nyams pa med pa dang /_dran pa nyams pa med 
[\[77a.2\]]pa dang /_ting nge 'dzin nyams pa med pa dang /_shes rab nyams pa med pa dang /_rnam par grol ba nyams pa med pa dang /_lus kyi las thams cad ye shes sngon du 'gro zhing ye shes kyi rjes su 'brang ba dang /_ngag gi las thams cad ye shes sngon du 'gro zhing ye shes kyi rjes su 'brang ba dang /_yid kyi las 
[\[77a.3\]]thams cad ye shes sngon du 'gro zhing ye shes kyi rjes su 'brang ba dang /_'das pa'i dus la ma chags ma thogs pa'i ye shes mthong ba 'jug pa dang /_ma 'ongs pa'i dus la ma chags ma thogs pa'i ye shes mthong ba 'jug pa dang /_da ltar byung ba'i dus la ma chags ma thogs pa'i ye shes mthong ba 
[\[77a.4\]]'jug pa ste/_de dag ni sangs rgyas kyi chos ma 'dres pa [{]bcwa [,]bco [}]brgyad ces bya'o/_/rab 'byor de bzhin gshegs pa'i rnam pa thams cad mkhyen pa nyid gang zhe na/_gang gi dmigs pa ni dngos po med pa dbang byed pa ni dran pa/_rnam pa ni zhi ba/_mtshan nyid ni mtshan nyid med pa ste/_'di ni rnam pa 
[\[77a.5\]]thams cad mkhyen pa nyid ces bya'o/_/rab 'byor de la de bzhin gshegs pa'i skyes bu chen po'i mtshan sum cu rtsa gnyis gang zhe na/_phyag dang zhabs kyi mthil 'khor lo'i mtshan dang ldan pa dang /_zhabs shin tu gnas pa dang /_phyag dang zhabs dra bas 'brel pa dang /_phyag dang zhabs 
[\[77a.6\]]'jam zhing gzhon sha chags pa dang /_bdun mtho ba dang /_sor mo ring ba dang /_rting pa yangs pa dang /_sku che zhing drang ba dang /_zhabs la 'bar 'bur med pa dang /_sku'i spu gyen du phyogs pa dang /_byin pa [{]ri dgas [,]ri dwags [}]e ne ya'i lta bu dang /_phyag sbom zhing ring ba dang /_'doms kyi lba ba 
[\[77a.7\]]sbubs su nub pa dang /_mdog gser 'dra ba dang /_pags pa srab pa dang /_spu re re nas skye zhing g.yas su 'khyil ba dang /_zhal la mdzod spu'i mtshan mnga' ba dang /_ro stod seng ge 'dra ba dang /_dpung mgo legs par grub pa dang /_thal gong rgyas pa dang /_ro bro ba mkhyen pa dang /_shing n+ya 
[\[77b\]]
[\[77b.1\]]gro d+ha ltar chu zheng gab pa dang /_dbu gtsug tor dang ldan pa dang /_ljags ring zhing srab pa dang /_tshangs pa'i dbyangs dang /_'gram pa seng ge'i lta bu dang /_tshems shin tu dkar ba dang /_tshems mnyam pa dang /_tshems thags bzang ba dang /_tshems bzhi bcu mnga' ba dang /_spyan mthon ting dang /_ba'i 
[\[77b.2\]]rdzi ma lta bu rnams so/_/de la de bzhin gshegs pa'i phyag dang /_zhabs kyi mthil dag la 'khor lo rtsibs stong dang ldan pa mu khyud can lte ba dang bcas pa/_rnam pa thams cad yongs su rdzogs pa/_'di lta ste dper na rus pa'am/_ba so la gzugs su brkos pa lta bu dag mnga' bas na phyag dang zhabs 
[\[77b.3\]]'khor lo'i mtshan dang ldan pa yin no/_/zhabs kyi mthil gnyis mnyam par sa la 'jog cing zhabs zhum pa med pas na zhabs shin tu gnas pa yin no/_/ngang pa'i rgyal po ltar phyag dang zhabs kyi sor mo dra bas 'brel bas na phyag dang zhabs dra bas 'brel ba yin no/_/shing bal gyi 'da' ba ltar 
[\[77b.4\]]phyag dang zhabs 'jam zhing gzhon sha chags la snyi bas na phyag dang zhabs gzhon sha chags pa yin no/_/phyag dang zhabs kyi bol gnyis dang dpung mgo gnyis dang ltag pa'i phyogs mtho bas na bdun mtho ba yin no/_/phyag dang zhabs kyi sor mo ring bas na sor mo ring ba yin no/_/zhabs kyi rting pa 
[\[77b.5\]]che bas na rting pa yangs pa yin no/_/khru bdun du 'phags par mtho zhing sku mi yo bas na sku che zhing drang ba yin no/_/pus mo'i lha nga dang /_long bu shin tu mi mngon pas na zhabs 'bar 'bur med pa yin no/_/spu g.yas phyogs su zlum por 'khyil zhing gyen du phyogs pas na sku'i spu gyen du phyogs pa 
[\[77b.6\]]yin no/_/byin pa [{]ri dgas [,]ri dwags [}]e ne ya'i byin pa dang /_mda' rgyu'i snying po ltar byin gyis zlum pas na byin pa [{]ri dgas [,]ri dwags [}]e ne ya'i lta bu yin no/_/phyag sbom zhing ring ba'i phyir ma btud kyang phyag gis pus mo slebs pas na phyag sbom zhing ring ba yin no/_/glang po che dang rta cang shes ltar gsang ba'i 
[\[77b.7\]]mtshan shin tu mdzes par sbubs su nub pas na mdoms kyi sba ba sbubs su nub pa yin no/_/gser shin tu sbyangs pa'i mdog 'dra bas na mdog gser 'dra ba yin no/_/pags pa gser dang dngul shin tu sbyangs pa ltar 'jam zhing sku la rdul gyis mi gos pas na pags pa srab pa yin no/_/spu shin tu 
[\[78a\]]
[\[78a.1\]]'byes shing gcig tu gnyis ma yin pas na spu re re nas skye zhing g.yas su 'khyil ba yin no/_/me tog kun da dang /_zla ba dang /_ba'i 'o ma dang /_ba mo'i mdog ltar dkar zhing /_nyi ma dang zla ba brgya bas kyang shin tu 'phags par 'od gsal ba'i mdzod spus smin mtshams legs 
[\[78a.2\]]par brgyan pas na zhal la mdzod spu'i mtshan mnga' ba yin no/_/sku'i stod 'phel kha che bas na ro stod seng ge'i 'dra ba yin no/_/mgur zlum zhing phya ler 'dug pas na dpung mgo legs par grub pa yin no/_/gser gyi glegs ma shin tu rnam par phyis pa lta bus mthong ka shin tu rgyas pas na thal 
[\[78a.3\]]gong rgyas pa yin no/_/ljags rlung dang /_mkhris pa dang /_bad kan gyis nyams pa mi mnga' zhing /_ro thams cad so sor rnam par rig pa dang /_'thun par rnam par shes pas na ro bro ba mkhyen pa yin no/_/sku'i khrun dang /_'dom gyi tshad du mnyam pas na shing n+ya gro d+ha ltar chu zheng gab pa 
[\[78a.4\]]yin no/_/dbu'i gtsug tor zlum zhing lham la g.yas su 'khyil ba dang ldan zhing dbu legs par grub cing blta na sdug pas na dbu gtsug tor dang ldan pa yin no/_/ut+pa la dmar po'i 'dab ma'i mdog 'dra zhing yangs pas na ljags ring zhing srab pa yin no/_/dbyig gi snying po dang /_bya ka 
[\[78a.5\]]la bing ka lta bu'i gsung mnga' bas na tshangs pa'i dbyangs yin no/_/me long gi dkyil 'khor ltar shin tu legs par grub cing zlum la rgyas shing blta na sdug la mkhrang bas na 'gram pa seng ge lta bu yin no/_/me tog kun da dang /_zla ba dang /_dung gi bcag 'phro ltar shin tu dkar ba'i tshems 
[\[78a.6\]]mnga' bas na tshems shin tu dkar ba yin no/_/tshems mthon dman med pas na tshems mnyam pa yin no/_/tshems mtshams ma dod pas na tshems thags bzang ba yin no/_/tshems bla 'og lhag chad med cing mnyam pas na tshems bzhi bcu mnga' ba yin no/_/dkar gnag gi phyogs ma 'dres 
[\[78a.7\]]shing shin tu rnam par dag la/_dmar po'i rgyun dang ma 'brel bas na spyan mthon ting yin no/_/spyan gyi rdzi ma bla 'og legs par gzhol zhing ma 'dzings pas na de bzhin gshegs pa'i spyan gyi rdzi ma ni ba'i rdzi ma lta bu yin no/_/de la bla ma rnams la bsu bskyal dang /_chos nyan pa 
[\[78b\]]
[\[78b.1\]]dang /_me tog phreng 'bul ba dang /_gtsug lag khang dang /_mchod rten la sogs pa'i gan du 'gro ba dang /_g.yog 'khor gyi sbyin pa byas pas na phyag dang zhabs kyi mthil 'khor lo'i mtshan dang ldan par gyur te/_de ni g.yog 'khor shin tu mang ba'i snga ltas yin no/_/yi dam la brten 
[\[78b.2\]]pas na zhabs shin tu gnas par gyur te/_de ni mi g.yo ba'i snga ltas yin no/_/bsdu ba'i dngos po bzhi po sbyin pa dang /_snyan par smra ba dang /_don spyod pa dang /_don 'thun pa dag kun tu bsten pas na phyag dang zhabs dra bas 'brel bar gyur te/_de ni myur du 'du ba'i snga ltas yin no/_/
[\[78b.3\]]bza' ba dang /_btung ba dang /_bldag pa dang /_bca' ba bsod pa dag gi sbyin pa byas pas na phyag dang zhabs 'jam zhing gzhon sha chags pa dang /_bdun mtho bar gyur te/_de gnyis ni bza' ba dang /_btung ba dang /_bldag pa dang bca' ba bsod pa dag 'thob pa'i snga ltas yin no/_/
[\[78b.4\]]gsad pa las thar bar byas pa dang /_bza' ba dang btung ba la sogs pa byin pas srog gi rim gro byas pa dang /_srog gcod pa spangs pa kun tu bsten pas na sor mo ring ba dang /_rting pa yangs pa dang /_sku che zhing drang bar gyur te/_de dag ni sku tshe ring ba'i snga ltas yin no/_/dge ba'i 
[\[78b.5\]]chos yang dag par blangs pa dang /_bzung ba rnams mngon par spel cing yongs su 'grib par ma byas pas na zhabs 'bar 'bur med pa dang /_sku'i spu gyen du phyogs par gyur te/_de gnyis ni chos yongs su mi nyams pa'i snga ltas yin no/_/bzo'i las dang /_rig pa'i gnas rnams 
[\[78b.6\]]gus par byas shing byin pa dang /_blangs pas na byin pa [{]ri dgas [,]ri dwags [}]e na ya'i lta bur gyur te/_de ni myur du 'dzin pa'i snga ltas yin no/_/bdog cing yod pa'i nor bslangs na med ces mi zer zhing byin pas na phyag sbom zhing ring bar gyur te/_de ni dbang sbyin zhing 'dul bar byed pa'i snga ltas yin no/_/
[\[78b.7\]]mdza' bshes dang /_gnyen 'dab dang /_gnyen pa phan tshun 'brel ba dag gi dbyen ma byas shing /_bye bar gyur pa dag bsdums pa dang /_tshangs par spyod pa yang dag par blangs pa dang /_gsang ba'i tshig bsrungs pas na mdoms kyi sba ba sbubs su nub par gyur te/_de ni sras 
[\[79a\]]
[\[79a.1\]]mang ba'i snga ltas yin no/_/stan dang /_gos dang /_bgo ba rnams dang /_khang [{]bzangs [,]bzang [}]dang /_gzhal med khang dang /_gnas bzang po dag gi sbyin pa byas pas na mdog gser 'dra ba dang /_pags pa srab par gyur te/_de gnyis ni stan dang /_gos dang /_bgo ba rnams 
[\[79a.2\]]dang /_khang [{]bzangs [,]bzang [}]dang /_gzhal med khang dang /_gnas bzang po dag 'thob pa'i snga ltas yin no/_/'du 'dzi spangs pa dang /_mkhan po dang /_slob dpon dang /_pha ma dang /_phu nu la sogs pa bla ma rnams ji ltar rigs pa'i gnas su bkod cing rim gro byas pa dang /_sbyin pa byin pa 
[\[79a.3\]]dang /_mgu bar byas pas na spu re re nas skye zhing g.yas su 'khyil pa dang /_zhal la mdzod spu'i mtshan mnga' bar gyur te/_de gnyis ni zla med pa'i snga ltas yin no/_/mu cor mi smra zhing gzhan la mi smod pa dang /_snyan par smra ba dang /_legs par smras pa la rjes su 'thun par byed pa dang /_seng 
[\[79a.4\]]ge'i sgra dang 'thun par smra bas na ro stod seng ge'i 'dra ba dang /_dpung mgo legs par grub par gyur te/_de gnyis ni mi choms pa'i snga ltas yin no/_/nad pa rnams la rtsi dang /_g.yog 'khor dang /_sman dang 'thun pa'i kha zas byin zhing rim gro byas pas na thal gong rgyas pa dang /_ro bro 
[\[79a.5\]]ba mkhyen par gyur te/_de gnyis ni gnod pa mi mnga' ba'i snga ltas yin no/_/kun dga' ra ba dang /_'dun sa dang /_bsil khang dang /_khron pa dang /_bgrod dka' bar zam pa gdags pa dang /_kha zas dang /_me tog phreng dang /_gtsug lag khang dang /_'dug gnas la sogs 
[\[79a.6\]]pa bya ba la thog mar 'gro zhing gzhan dag kyang spro ba bskyed pa dang /_gzhan dag la lhag par byin pas na shing n+ya gro d+ha ltar chu zheng gab pa dang /_dbu gtsug tor dang ldan par gyur te/_de gnyis ni mnga' dbang chen po brnyes pa'i snga ltas yin no/_/yun ring po nas 'jam zhing snyan pa dang /_
[\[79a.7\]]mnyen pa'i tshig brjod pas na ljags ring zhing srab pa dang /_tshangs pa'i dbyangs dang ldan par gyur te/_de gnyis ni gsung gi lam yan lag lnga dang ldan pa'i dbyangs brnyes pa'i snga ltas yin no/_/gsung gi lam yan lag lnga dang ldan pa'i dbyangs ni kun tu shes par bya zhing rnam par 
[\[79b\]]
[\[79b.1\]]rig par bya ba dang /_mnyan par 'os shing mi 'thun pa med pa dang /_zab cing dbyangs rjes su 'byung ba dang /_mi tshugs shing rnar snyan pa dang /_ma 'khrugs shing gsal ba'o/_/yun ring po nas tshig kyal pa spangs shing dus su smra bas na 'gram pa seng ge'i lta bur gyur te/_de ni tshig 
[\[79b.2\]]btsun pa'i snga ltas yin no/_/rim gro byed pa dang /_brnyas pa med pa dang /_'tsho ba yongs su dag pas tshems shin tu dkar ba dang /_tshems mnyam par gyur te/_de gnyis ni 'khor snga nas bsags pa'i snga ltas yin no/_/yun ring po nas bden zhing phra ma med par spyad pas na/_tshems 
[\[79b.3\]]thags bzang ba dang /_tshems bzhi bcu mnga' bar gyur te/_de gnyis ni 'khor mi phyed pa'i snga ltas yin no/_/khyud pa dang smod par byed pa la yang chags pa dang /_sdang ba med cing rmongs pa med pa'i mig gis nges par rtogs pas na spyan mthon ting dang /_ba'i rdzi ma lta bur gyur te/_de gnyis 
[\[79b.4\]]ni kun nas mdzes pa'i snga ltas yin no/_/rab 'byor de dag ni de bzhin gshegs pa'i skyes bu chen po'i mtshan sum cu rtsa gnyis yin te/_de dag gis rang bzhin gyi 'od kyis stong gsum gyi stong chen po'i 'jig rten gyi khams dang /_bzhed na 'jig rten gyi khams grangs med pa dag kyang 
[\[79b.5\]]snang bas khyab par mdzad do/_/de bzhin gshegs pa sems can rnams la thugs brtse bas 'od 'dom gang tsam du byin gyis rlob par mdzad do/_/gal te bcom ldan 'das kyis 'od 'dom gang bar byin gyis ma brlabs su zin na/_rang bzhin gyi 'od kyis zil gyis gnon par gyur pas nyi ma dang zla 
[\[79b.6\]]ba dag gi 'od kyang mngon par mi 'gyur la/_zla ba dang /_zla ba phyed dang /_dus tshigs dang /_lo khyud khor dag kyang yod par mi 'gyur ro/_/rang bzhin gyi sgra dbyangs kyis kyang stong gsum gyi stong chen po'i 'jig rten gyi khams mngon par go bar mdzad do/_/bzhed na gnyis dang /_gsum dang /_bzhi 
[\[79b.7\]]dang ji snyed du snang bas khyab par 'gyur ba de snyed du dbyangs kyis mngon par go bar yang mdzad do/_/rab 'byor de la de bzhin gshegs pa'i dpe byad bzang po brgyad cu gang zhe na 'di lta ste/_sangs rgyas bcom ldan 'das rnams ni mngon par 'du byed pa thams cad la ma chags pa'i thugs mnga' bas na sen 
[\[80a\]]
[\[80a.1\]]mo zangs kyi mdog lta bu yin no/_/sangs rgyas bcom ldan 'das rnams ni gnyen 'dab la byams pa bzhin du sems can la phan pa dang /_bde bar dgongs pa'i thugs mnga' bas na sen mo mdog snum pa yin no/_/sangs rgyas bcom ldan 'das rnams ni rigs mtho ba'i rgyud du skyes pas na sen 
[\[80a.2\]]mo mtho ba yin no/_/sangs rgyas bcom ldan 'das rnams ni tshul la kha na ma tho ba med pas na sor mo rnams zlum pa yin no/_/sangs rgyas bcom ldan 'das rnams ni dge ba'i rtsa ba rgya chen por bsags pas na sor mo rnams rgyas pa yin no/_/sangs rgyas bcom ldan 'das rnams ni dge ba'i rtsa ba dag rim gyis 
[\[80a.3\]]yang dag par bsgrubs pas na sor mo rnams byin gyis phra ba yin no/_/sangs rgyas bcom ldan 'das rnams ni sku dang gsung dang thugs kyi phrin las kyi mtha' dang /_'tsho bdag shin tu dben pas na rtsa mi mngon pa yin no/_/sangs rgyas bcom ldan 'das rnams ni nyon mongs pa'i mdud pa 'grol bar mdzad 
[\[80a.4\]]pas na rtsa mdud pa med pa yin no/_/sangs rgyas bcom ldan 'das rnams ni chos kyi dgongs pa shin tu dben pas na long bu mi mngon pa yin no/_/sangs rgyas bcom ldan 'das rnams ni mi mnyam pa thams cad las 'grol bar mdzad pas na zhabs mi mnyam pa med pa yin no/_/sangs rgyas bcom 
[\[80a.5\]]ldan 'das rnams ni mi'i seng ge yin pas na seng ge'i stabs su gshegs pa yin no/_/sangs rgyas bcom ldan 'das rnams ni mi'i glang po che yin pas na glang po che'i stabs su gshegs pa yin no/_/sangs rgyas bcom ldan 'das rnams ni ngang pa'i rgyal po ltar nam mkha' la bzhud pas na dad pa'i 
[\[80a.6\]]stabs su gshegs pa yin no/_/sangs rgyas bcom ldan 'das rnams ni skyes bu'i khyu mchog yin pas na khyu mchog gi stabs su gshegs pa yin no/_/sangs rgyas bcom ldan 'das rnams ni 'thun pa'i lam mnga' bas na g.yas phyogs su ldog cing gshegs pa yin no/_/sangs rgyas bcom 
[\[80a.7\]]ldan 'das rnams ni lta na mdzes pas na mdzes par gshegs pa yin no/_/sangs rgyas bcom ldan 'das rnams ni rtag tu thugs yon po mi mnga' bas nam yo bar gshegs pa yin no/_/sangs rgyas bcom ldan 'das rnams ni tshul rnam par dag pa'i yon tan ston pas na sku khri la bag chags pa yin no//
[\[80b\]]
[\[80b.1\]]sangs rgyas bcom ldan 'das rnams ni sdig pa'i chos rnams shin tu sbyangs pas na sku byi dor byas pa lta bu yin no/_/sangs rgyas bcom ldan 'das rnams ni chos rim gyis ston pas na sku rim par 'tsham pa yin no/_/sangs rgyas bcom ldan 'das rnams ni sku dang gsung dang thugs shin tu gtsang bas na sku 
[\[80b.2\]]gtsang ba yin no/_/sangs rgyas bcom ldan 'das rnams ni rang bzhin gyis thugs 'jam pa dang ldan pas na sku 'jam pa yin no/_/sangs rgyas bcom ldan 'das rnams ni rang bzhin gyis thugs rnam par dag pas na sku rnam par dag pa yin no/_/sangs rgyas bcom ldan 'das rnams ni chos 'dul ba shin 
[\[80b.3\]]tu yongs su rdzogs pas na mtshan yongs su rdzogs pa yin no/_/sangs rgyas bcom ldan 'das rnams ni yangs shing mdzes pa'i yon tan gsung bas na sku kho lag yangs shing bzang ba yin no/_/sangs rgyas bcom ldan 'das rnams ni sems can thams cad la thugs mnyam pas na gom pa snyoms pa 
[\[80b.4\]]yin no/_/sangs rgyas bcom ldan 'das rnams ni shin tu 'jam pa'i chos ston pas na sku shin tu gzhon mdog can yin no/_/sangs rgyas bcom ldan 'das rnams ni rtag tu zhum pa med pa'i thugs mnga' bas na sku zhum pa med pa yin no/_/sangs rgyas bcom ldan 'das rnams ni mi dge ba'i rtsa ba 
[\[80b.5\]]rnams byang bas na sku rgyas pa yin no/_/sangs rgyas bcom ldan 'das rnams ni yang 'byung ba'i srid par mtshams sbyor ba zad pas na sku shin tu grims pa yin no/_/sangs rgyas bcom ldan 'das rnams ni rten cing 'brel bar 'byung ba'i yan lag dang nying lag rnams shin tu legs par ston pas na 
[\[80b.6\]]yan lag dang nying lag shin tu rnam par 'byes pa yin no/_/sangs rgyas bcom ldan 'das rnams ni gzigs pa shin tu rnam par dag pas na gzigs pa rab rib med cing rnam par dag pa yin no/_/sangs rgyas bcom ldan 'das rnams ni tshul dang ldan pa'i slob ma mnga' bas na dku zlum pa yin no/_/sangs 
[\[80b.7\]]rgyas bcom ldan 'das rnams ni 'khor ba'i skyon rnams rab tu sbyangs pas na dku skabs phyin pa yin no/_/sangs rgyas bcom ldan 'das rnams ni nga rgyal gyi rtse mo bcom pas na dku ma rnyongs pa yin no/_/sangs rgyas bcom ldan 'das rnams ni chos zad par byed pa rnam par zlog pas na phyal phyang de ba yin no/
[\[81a\]]
[\[81a.1\]]/_sangs rgyas bcom ldan 'das rnams ni chos shin tu zab mo rnams thugs su chud pas na lte ba zab pa yin no/_/sangs rgyas bcom ldan 'das rnams ni 'thun par 'dzin par zhugs pa'i slob ma mnga' bas na lte ba g.yas phyogs su 'khyil ba yin no/_/sangs rgyas bcom ldan 'das rnams 
[\[81a.2\]]ni slob ma kun nas mdzes pa'i dge 'dun mnga' bas na kun nas mdzes pa yin no/_/sangs rgyas bcom ldan 'das rnams ni thugs shin tu gtsang bas na kun spyod pa gtsang ba yin no/_/sangs rgyas bcom ldan 'das rnams ni chos 'dul ba nag po ston pa dang bral bas na sku la sme ba dang gnag bag med 
[\[81a.3\]]pa yin no/_/sangs rgyas bcom ldan 'das rnams ni shing bal ltar yang ba'i lus thob par 'gyur ba'i chos ston pas na phyag shing bal ltar shin tu 'jam pa yin no/_/sangs rgyas bcom ldan 'das rnams ni gnyen 'dab dang /_skye bo phal po che la snyoms par byams pas dge sbyong chen po yin 
[\[81a.4\]]pas na phyag gi ri mo mdangs yod pa yin no/_/sangs rgyas bcom ldan 'das rnams ni shin tu zab cing brtan par gnas pas na phyag gi ri mo zab pa yin no/_/sangs rgyas bcom ldan 'das rnams ni bzod pa rgya chen po'i chos ston pas na phyag gi ri mo ring ba yin no/_/sangs rgyas bcom 
[\[81a.5\]]ldan 'das rnams ni ha cang phal che ba ma yin pa'i bslab pa'i gzhi 'cha' ba na zhal ha cang yang mi ring ba yin no/_/sangs rgyas bcom ldan 'das rnams ni 'jig rten thams cad gzugs brnyan lta bur ston pas na zhal la gzugs kyi gzugs brnyan snang ba yin no/_/sangs rgyas bcom 
[\[81a.6\]]ldan 'das rnams ni 'jam pa sngon du gtong zhing 'dul bas na ljags mnyen pa yin no/_/sangs rgyas bcom ldan 'das rnams ni yon tan cha phra ba'i tshogs dang ldan pas na ljags srab pa yin no/_/sangs rgyas bcom ldan 'das rnams ni byis pa'i skye bo chags pa rnams la gting dpag 
[\[81a.7\]]dka' ba'i chos kyis 'dul bar mdzad pas na ljags dmar ba yin no/_/sangs rgyas bcom ldan 'das rnams ni glang po che'i nga ro dang /_'brug gi sgra lta bus bsnyengs pa mi mnga' bas na glang po che'i nga ro dang /_'brug gi sgra dang ldan pa yin no/_/sangs rgyas bcom ldan 'das rnams 
[\[81b\]]
[\[81b.1\]]ni snyan cing mnyen la 'jam par smra ba'i slob ma mnga' bas na gsung snyan cing mnyen la 'jam pa yin no/_/sangs rgyas bcom ldan 'das rnams ni srid pa'i kun tu sbyor ba las log pas na mche ba zlum pa yin no/_/sangs rgyas bcom ldan 'das rnams ni skye bo rnon po 'dul ba la mkhas pas na 
[\[81b.2\]]mche ba rno ba yin no/_/sangs rgyas bcom ldan 'das rnams ni chos 'dul ba mchog tu dkar bas na mche ba dkar ba yin no/_/sangs rgyas bcom ldan 'das rnams ni cha mnyam pa'i sa la bzhugs pas na mche ba mnyam pa yin no/_/sangs rgyas bcom ldan 'das rnams ni mngon par rtogs 
[\[81b.3\]]par rim gyis ston pas na mche ba byin gyis phra ba yin no/_/sangs rgyas bcom ldan 'das rnams ni shes rab kyi ri mthon po la bzhugs pas na shangs mtho ba yin no/_/sangs rgyas bcom ldan 'das rnams ni 'dul ba'i skye bo gtsang ma mnga' bas na shangs gtsang ba yin no/_/sangs rgyas 
[\[81b.4\]]bcom ldan 'das rnams ni gzigs pa rnam par dag pas na spyan rnam par dag pa yin no/_/sangs rgyas bcom ldan 'das rnams ni sangs rgyas kyi chos shin tu yangs pa dang ldan pas na spyan yangs pa yin no/_/sangs rgyas bcom ldan 'das rnams ni sems can gyi tshogs shin tu bsags pas 
[\[81b.5\]]na rdzi ma stug pa yin no/_/sangs rgyas bcom ldan 'das rnams ni lha dang lha ma yin dang mi'i na chung mig dkar gnag 'byes shing pad ma'i 'dab ma rangs pa lta bu dang ldan pa'i mchog rnams kyis mngon par dga' bar byas shing bstod pas na spyan dkar gnag 'byes shing pad ma'i 'dab ma rangs pa 
[\[81b.6\]]lta bu yin no/_/sangs rgyas bcom ldan 'das rnams ni rtag tu yangs pa ston pas na smin tshugs ring ba yin no/_/sangs rgyas bcom ldan 'das rnams ni 'jam pos 'dul ba la mkhas pas na smin ma 'jam pa yin no/_/sangs rgyas bcom ldan 'das rnams ni kun nas skyon mkhyen pas na 
[\[81b.7\]]smin ma'i spu mnyam pa yin no/_/sangs rgyas bcom ldan 'das rnams ni dge ba'i rtsa ba'i snum gyis skye bo rgyud snum pa rnams 'dul bar mdzad pas na smin ma snum pa yin no/_/sangs rgyas bcom ldan 'das rnams ni chos mchog tu yangs pa ston pas na snyan shal stug cing ring ba yin no/
[\[82a\]]
[\[82a.1\]]sangs rgyas bcom ldan 'das rnams ni nyon mongs pa'i g.yul las rgyal bas na snyan mnyam pa yin no/_/sangs rgyas bcom ldan 'das rnams ni sems kyi rgyud mnyam pa'i sems can 'dul bar mdzad pas na snyan gyi dbang po mnyams pa yin no/_/sangs rgyas bcom ldan 
[\[82a.2\]]'das rnams ni lta bar gyur pa thams cad rnam par spangs pas na dpral ba legs par 'byes pa yin no/_/sangs rgyas bcom ldan 'das rnams ni dge sbyong dang /_bram ze dang /_phas kyi rgol ba rnams rab tu bcom pas na dpral ba dbyes che ba yin no/_/sangs rgyas bcom ldan 'das rnams 
[\[82a.3\]]ni smon lam dam pa shin tu yongs su rdzogs pas na dbu shin tu rgyas pa yin no/_/sangs rgyas bcom ldan 'das rnams ni yul la bung ba ltar dga' ba rnam par bzlog pas na dbu skra bung ba ltar gnag pa yin no/_/sangs rgyas bcom ldan 'das rnams ni mthong ba dang bsgom pas spang 
[\[82a.4\]]bar bya ba'i bag la nyal rnams spangs pas na dbu skra stug pa yin no/_/sangs rgyas bcom ldan 'das rnams ni dgongs pa 'jam pas bstan pa'i snying po thugs su chud pas na dbu skra 'jam pa yin no/_/sangs rgyas bcom ldan 'das rnams ni rtag tu ma 'khrugs pa'i thugs mnga' 
[\[82a.5\]]bas na dbu skra mi 'dzing ba yin no/_/sangs rgyas bcom ldan 'das rnams ni rtag tu mi brlang ba'i gsung mnga' bas na dbu skra mi bshor ba yin no/_/sangs rgyas bcom ldan 'das rnams ni byang chub kyi yan lag gi spos kyi me tog gis skye bo rnams la 'thun par sgrub pas na dbu skra dri zhim 
[\[82a.6\]]pa yin no/_/sangs rgyas bcom ldan 'das rnams ni phyag dang zhabs kyi mthil dpal be'u dang /_bkra shis dang /_g.yung drung 'khyil pas brgyan pa ste/_rab 'byor de dag ni de bzhin gshegs pa'i sku la mnga' ba'i dpe byad bzang po brgyad cu yin no/_/rab 'byor byang chub 
[\[82a.7\]]sems dpa' sems dpa' chen po ni de ltar sbyin pa gnyis po zang zing gi sbyin pa dang /_chos kyi sbyin pa dag gis sems can rnams yang dag par sdud par byed de/_rab 'byor de ni byang chub sems dpa' sems dpa' chen po'i ngo mtshar rmad du byung ba'i chos yin no/_/rab 'byor ji ltar byang 
[\[82b\]]
[\[82b.1\]]chub sems dpa' sems dpa' chen pos snyan par smra bas sems can rnams yang dag par sdud ce na/_rab 'byor 'di la byang chub sems dpa' sems dpa' chen pos pha rol tu phyin pa drug po dag gis sems can rnams yang dag par sdud par byed de/_sbyin pa'i pha rol tu phyin pa dang /_tshul 
[\[82b.2\]]khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_pha rol tu phyin pa drug po de dag gis byang chub sems dpa' sems dpa' chen pos snyan par smra bas 
[\[82b.3\]]sems can rnams sdud par byed do/_/de ci'i phyir zhe na/_pha rol tu phyin pa drug po de dag gis dge ba'i chos thams cad bsdus pa'i phyir ro/_/rab 'byor ji ltar na byang chub sems dpa' sems dpa' chen po don spyod pas sems can rnams sdud ce na/_pha rol tu phyin pa drug po de dag nyid kyis 
[\[82b.4\]]'di lta ste/_sbyin pa dang /_snyan par smra ba dang /_don spyod pa dang /_don 'thun pas sems can rnams yun ring po nas bsdus pa yin no/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa/_byang chub sems dpa' sems 
[\[82b.5\]]dpa' chen po rnams la 'di skad du 'doms shing rjes su ston te/_rigs kyi bu dag tshur shog_/khyed cag yi ge mngon par bsgrub pa la mkhas par gyis shig_/yi ge gcig la mkhas par gyis shig_/yi ge gnyis la mkhas par gyis shig_/yi ge bzhi bcu rtsa lnga'i bar dag la 
[\[82b.6\]]mkhas par gyis shig_/yi ge gcig gis thams cad 'grib pa dang ldan par rjes su rtogs par gyis shig_/yi ge gnyis kyis thams cad 'grib pa dang ldan par rjes su rtogs par gyis shig_/yi ge gsum gyis thams cad 'grib pa dang ldan par rjes su rtogs par gyis 
[\[82b.7\]]shig_/yi ge bzhi bcu rtsa lnga'i bar dag gis thams cad 'grib pa dang ldan par rjes su rtogs par gyis shig_/yi ge gcig tu yi ge bzhi bcu rtsa lnga 'dus par sgoms shig_/yi ge bzhi bcu rtsa lnga rnams su gcig 'dus par sgoms shig ces 'doms par byed de/_rab 'byor 
[\[83a\]]
[\[83a.1\]]byang chub sems dpa' sems dpa' chen po de ni yi ge gcig la mkhas pa yin no/_/yi ge bzhi bcu rtsa lnga'i bar dag la mkhas pa yin no/_/yi ge gcig tu yi ge bzhi bcu rtsa lnga 'dus par bsgom pa la mkhas pa yin no/_/yi ge bzhi bcu rtsa lnga rnams su yi 
[\[83a.2\]]ge gcig 'dus par bsgom pa la mkhas pa yin te/_yi ge mngon par bsgrub pa la mkhas par byas nas/_yi ge med pa mngon par bsgrub pa la mkhas pa yin no/_/rab 'byor 'di lta ste dper na de bzhin gshegs pa dgra bcom pa yang dag par rdzogs pa'i sangs rgyas rnams 
[\[83a.3\]]ni chos la mkhas pa dang /_yi ge la mkhas pa yin te/_de chos la mkhas pa dang /_yi ge la mkhas pas chos ston te/_yi ge rnams kyis yi ge med pa'i chos ston pa bzhin no/_/rab 'byor chos de ni yi ge med pa'i rnam pas sprul pa'o/_/de nas bcom ldan 'das 
[\[83a.4\]]la tshe dang ldan pa rab 'byor gyis 'di skad ces gsol to/_/bcom ldan 'das gal te mtha' las 'das pa dang /_thog ma dang tha ma ma mchis pa stong pa nyid kyi slad du sems can yang gtan dmigs su ma mchis la/_chos kyang dmigs su ma mchis shing /_chos kyi rang 
[\[83a.5\]]bzhin yang dmigs su ma mchis lags na/_bcom ldan 'das 'o na ji ltar byang chub sems dpa' sems dpa' chen po rnam par smin pa las byung ba'i shes rab kyi pha rol tu phyin pa la spyod pa dang /_ting nge 'dzin gyi pha rol tu phyin pa la spyod pa dang /_brtson 'grus kyi pha rol tu phyin pa la spyod 
[\[83a.6\]]pa dang /_bzod pa'i pha rol tu phyin pa la spyod pa dang /_tshul khrims kyi pha rol tu phyin pa la spyod pa dang /_sbyin pa'i pha rol tu phyin pa la spyod pa dang /_bsam gtan bzhi la spyod pa dang /_tshad med pa bzhi la spyod pa dang /_gzugs med pa'i snyoms par 'jug pa bzhi la spyod pa 
[\[83a.7\]]dang /_byang chub kyi phyogs kyi chos sum cu rtsa bdun la spyod pa dang /_stong pa nyid bcu bzhi la spyod pa dang /_mtshan ma med pa dang /_smon pa med pa la spyod pa dang /_ting nge 'dzin rnams la spyod pa dang /_rnam par thar pa brgyad la spyod pa dang /_mthar gyis gnas pa'i snyoms 
[\[83b\]]
[\[83b.1\]]par 'jug pa dgu la spyod pa dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_rnam par 
[\[83b.2\]]smin pa las byung ba'i mngon par shes pa drug la spyod pa ji ltar sems can rnams la chos ston par bgyid lags/_de la ni sems can dang /_sems can du gdags pa yang dmigs su ma mchis lags te/_sems can dmigs su ma mchis pas/_gzugs kyang dmigs su ma mchis 
[\[83b.3\]]la/_rnam par shes pa'i bar du yang dmigs su ma mchis/_pha rol tu phyin pa drug kyang dmigs su ma mchis la/_de bzhin du dpe byad bzang po brgyad cu dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag kyang dmigs su ma mchis lags so/_/sems can dang sems 
[\[83b.4\]]can du gdags pa dmigs su ma mchis pa de la ni gzugs kyang ma mchis la/_de bzhin du dpe byad bzang po brgyad cu'i bar dag kyang ma mchis lags so/_/dpe byad bzang po brgyad cu'i bar dag kyang ma mchis lags na/_bcom ldan 'das 'o na byang chub sems dpa' sems dpa' 
[\[83b.5\]]chen po shes rab kyi pha rol tu phyin pa la spyod pa ji ltar sems can rnams la chos ston par 'gyur te/_bcom ldan 'das byang chub sems dpa' sems dpa' chen po de sems can rnams mchis pa ma lags pa'i chos rnams la yang dag par 'dzin du stsol cing /_phyin ci log la sbyor bar bgyid 
[\[83b.6\]]pa'am/_gcig tu mi 'gyur lags grang /_de ci'i slad du zhe na/_bcom ldan 'das 'di ltar byang chub sems dpa' sems dpa' chen po shes rab kyi pha rol tu phyin pa la spyod pa/_byang chub sems dpa' nyid kyang mi dmigs na/_byang chub kyi phyogs kyi chos rnams lta smos kyang ci 
[\[83b.7\]]'tshal lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin te/_de de bzhin no/_/ji skad smras pa de bzhin te/_rab 'byor sems can dmigs su med pas/_nang stong pa nyid du rig 
[\[84a\]]
[\[84a.1\]]par bya'o/_/phyi stong pa nyid du rig par bya'o/_/phyi nang stong pa nyid du rig par bya'o/_/de bzhin du sbyar te dngos po med pa'i ngo bo nyid stong pa nyid kyi bar du rig par bya'o/_/phung po stong pa nyid du rig par bya'o/_/khams stong pa nyid du rig par bya'o/_/skye mched stong pa nyid du rig 
[\[84a.2\]]par bya'o/_/rten cing 'brel bar 'byung ba stong pa nyid du rig par bya'o/_/bdag stong pa nyid dang /_sems can stong pa nyid dang /_srog stong pa nyid dang /_skye ba po stong pa nyid dang /_shed las skyes pa stong pa nyid dang /_gang zag stong pa nyid dang /_gso ba stong pa nyid dang /_byed pa po dang /_
[\[84a.3\]]byed du 'jug pa po dang /_slong ba po dang /_kun nas slong ba po dang /_tshor ba po dang /_tshor bar byed pa po dang /_shes pa po dang /_mthong ba po stong pa nyid du rig par bya'o/_/de bzhin du sbyar te bsam gtan stong pa nyid du rig par bya'o/_/tshad med pa stong pa nyid dang /_gzugs med 
[\[84a.4\]]pa'i snyoms par 'jug pa stong pa nyid dang /_dran pa nye bar gzhag pa stong pa nyid du rig par bya'o/_/byang chub kyi phyogs kyi chos sum cu rtsa bdun gyi bar dag stong pa nyid du rig par bya'o/_/stong pa nyid stong pa nyid du rig par bya'o/_/mtshan ma med pa dang /_smon pa med pa stong pa nyid du 
[\[84a.5\]]rig par bya'o/_/de bzhin du sbyar te rnam par thar pa brgyad stong pa nyid dang /_mthar gyis gnas pa'i snyoms par 'jug pa dgu stong pa nyid dang /_de bzhin gshegs pa'i stobs bcu stong pa nyid dang /_mi 'jigs pa bzhi stong pa nyid dang /_so so yang dag par rig pa bzhi stong pa nyid dang /_sangs 
[\[84a.6\]]rgyas kyi chos ma 'dres pa [{]bcwa [,]bco [}]brgyad stong pa nyid du rig par bya'o/_/rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub stong pa nyid du rig par bya'o/_/byang chub sems dpa'i sa stong pa nyid du 
[\[84a.7\]]rig par bya'o/_/sangs rgyas kyi zhing stong pa nyid du rig par bya'o/_/byang chub stong pa nyid du rig par bya'o/_/rab 'byor de ltar byang chub sems dpa' sems dpa' chen pos chos de dag thams cad stong par mthong nas/_phyin ci log tu gyur pa'i sems can rnams la chos ston te/_ci nas 
[\[84b\]]
[\[84b.1\]]kyang stong pa nyid de dag tu phyir mi ldog pa de ltar chos ston to/_/des chos thams cad sgrib pa med par yang dag par rjes su mthong ste/_chos gang yang 'khrug par mi byed cing /_gnyis su mi 'byed par yang dag pa ji lta ba bzhin du chos ston par byed do/_/rab 'byor 'di lta ste dper na de bzhin gshegs 
[\[84b.2\]]pa'i sprul pa zhig gis sprul pa bye ba phrag du ma mngon par sprul nas kha cig ni sbyin pa la bkod/_kha cig ni tshul khrims la bkod cing /_de bzhin du sbyar te/_kha cig ni bzod pa la/_kha cig ni brtson 'grus la/_kha cig ni ting nge 'dzin la/_kha cig ni shes rab la/_kha cig ni bsam gtan 
[\[84b.3\]]rnams la/_kha cig ni tshad med pa rnams la/_kha cig ni gzugs med pa'i snyoms par 'jug pa rnams la/_kha cig ni dran pa nye bar gzhag pa rnams la/_kha cig ni 'phags pa'i lam yan lag brgyad pa'i bar dag la/_kha cig ni rnam pa thams cad mkhyen pa nyid kyi bar dag la bkod/_
[\[84b.4\]]kha cig ni rgyun tu zhugs pa'i 'bras bu la bkod/_kha cig ni byang chub kyi bar dag la bkod na/_rab 'byor 'di ji snyam du sems/_sprul pa des chos gang yang rnam par 'phel ba yod snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor rnam 
[\[84b.5\]]grangs des ji ltar byang chub sems dpa' sems dpa' chen po shes rab kyi pha rol tu phyin pa la spyod pa/_sems can rnams la chos ston te/_ma bcings ma grol ba'i tshul gyis de dag ni phyin ci log rnams las rnam par grol bar byed cing /_de dag yang dag pa ji lta ba la 'god pa de ltar rig 
[\[84b.6\]]par bya'o/_/de ci'i phyir zhe na/_rab 'byor 'di ltar gzugs ni ma bcings ma grol ba yin la/_tshor ba dang /_'du shes dang /_'du byed rnams dang /_rnam par shes pa yang ma bcings ma grol ba yin te/_gzugs kyi ma bcings ma grol ba nyid gang yin pa de gzugs ma yin la/_tshor ba 
[\[84b.7\]]dang /_'du shes dang /_'du byed rnams dang /_rnam par shes pa'i ma bcings ma grol ba nyid gang yin pa de yang rnam par shes pa ma yin zhing /_'dus byas dang 'dus ma byas kyi chos rnams kyi bar gyi ma bcings ma grol ba nyid gang yin pa de yang 'dus byas dang /_'dus ma byas kyi chos 
[\[85a\]]
[\[85a.1\]]rnams ma yin pa'i phyir ro/_/de ci'i phyir zhe na/_rab 'byor 'di ltar gzugs dang /_rnam par shes pa'i bar dag dang /_'dus byas dang /_'dus ma byas kyi bar gyi chos rnams ni shin tu rnam par dag pa'i phyir ro/_/rab 'byor byang chub sems dpa' sems dpa' chen po shes rab 
[\[85a.2\]]kyi pha rol tu phyin pa la spyod pa/_sems can rnams la chos ston kyang sems can du dmigs pa yang med do/_/byang chub sems dpa' sems dpa' chen po ni chos thams cad mi dmigs pa'i tshul gyis gnas te/_de yang gzugs stong zhes bya bar mi dmigs pa'i tshul dang /_rnam par shes pa'i bar du 
[\[85a.3\]]stong zhes bya bar mi dmigs pa'i tshul dang /_'dus byas dang 'dus ma byas kyi chos rnams kyi bar dag stong zhes bya bar mi dmigs pa'i tshul gyis gnas te/_'dus byas dang /_'dus ma byas kyi chos rnams ni gang du yang gnas pa yang med do/_/de ci'i phyir zhe na/_'di ltar de dag la 
[\[85a.4\]]gang gnas par 'gyur ba'i ngo bo nyid med pas na dngos po med pa yang dngos po med pa la mi gnas la/_rang gi dngos po yang dngos po med pa la mi gnas shing /_gzhan gyi dngos po yang dngos po med pa'am/_rang gi dngos po la mi gnas pa'i phyir ro/_/de ci'i phyir zhe na/_rab 'byor 'di ltar 
[\[85a.5\]]de dag thams cad ni dmigs su med de/_gang dmigs su med pa de ni gang la yang gnas par mi 'gyur ba'i phyir te/_rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa/_chos de dag thams cad stong pa nyid du sgom ste/_rab 'byor byang chub 
[\[85a.6\]]sems dpa' sems dpa' chen po de ltar shes rab kyi pha rol tu phyin pa la spyod pa ni sangs rgyas bcom ldan 'das rnams dang /_byang chub sems dpa' rnams dang /_rang sangs rgyas rnams dang /_nyan thos rnams dang /_'phags pa thams cad la nyes par byas pa ma yin no/_/de 
[\[85a.7\]]ci'i phyir zhe na/_rab 'byor 'di ltar sangs rgyas bcom ldan 'das de dag dang /_byang chub sems dpa' rnams dang /_rang sangs rgyas rnams dang /_nyan thos rnams kyis kyang chos rnams kyi chos nyid 'di nyid rtogs te/_rtogs nas kyang sems can rnams la chos ston cing /_chos 
[\[85b\]]
[\[85b.1\]]rnams kyi chos nyid de las kyang mi 'da' ste/_chos kyi dbyings kyang 'da' ba med la/_de bzhin nyid dang /_yang dag pa'i mtha' yang 'da' ba med pa'i phyir ro/_/de ci'i phyir zhe na/_rab 'byor 'di ltar de dag la gang 'da' bar 'gyur ba'i rang bzhin med pa'i phyir ro//_//shes rab 
[\[85b.2\]]kyi pha rol tu phyin pa khri brgyad stong pa/_bam po lnga bcu rtsa gnyis pa/_de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos kyi dbyings la 'da' ba ma mchis shing /_de bzhin nyid dang /_yang dag pa'i 
[\[85b.3\]]mtha' la yang 'da' ba ma mchis na/_bcom ldan 'das 'o na ci gzugs kyang gzhan la/_chos kyi dbyings kyang gzhan/_de bzhin nyid kyang gzhan/_yang dag pa'i mtha' yang gzhan zhig lags sam/_rnam par shes pa yang gzhan la/_'dus byas dang /_'dus ma byas kyi chos rnams 
[\[85b.4\]]dang /_'jig rten pa dang /_'jig rten las 'das pa dang /_zag pa dang bcas pa dang /_zag pa ma mchis pa'i chos rnams kyang gzhan pa zhig lags sam/_bka' stsal pa/_rab 'byor de ni ma yin te/_gzugs kyang gzhan ma yin la/_chos kyi dbyings kyang gzhan ma yin no/_/
[\[85b.5\]]de bzhin nyid kyang gzhan ma yin la/_yang dag pa'i mtha' yang gzhan ma yin no/_/rnam par shes pa yang gzhan ma yin la/_chos thams cad kyi bar yang gzhan ma yin no/_/chos kyi dbyings kyang gzhan ma yin la/_de bzhin nyid dang /_yang dag pa'i mtha' yang gzhan ma yin no/_/
[\[85b.6\]]de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te gzugs kyang gzhan ma lags shing /_chos kyi dbyings kyang gzhan ma lags la/_rnam par shes pa'i bar yang gzhan ma lags/_'dus byas 
[\[85b.7\]]dang 'dus ma byas kyi chos rnams kyi bar yang gzhan ma lags/_de bzhin du chos kyi dbyings kyi bar yang gzhan ma lags na/_bcom ldan 'das 'o na nag po'i chos rnams kyi rnam par smin pa nag po ni sems can dmyal ba dang /_dud 'gro'i skye gnas dang /_gshin rje'i 'jig rten lags 
[\[86a\]]
[\[86a.1\]]so zhes bgyi ba dang /_dkar po'i chos rnams kyi rnam par smin pa dkar po ni lha dang mi rnams lags so zhes bgyi ba dang /_dkar gnag gi chos rnams kyi rnam par smin pa dkar gnag ni bde ba dang sdug bsngal 'dren ma lags so zhes bgyi ba dang /_mi gnag cing dkar 
[\[86a.2\]]ba'i chos rnams kyi rnam par smin pa mi gnag cing /_dkar ba ni rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub dang /_bla na med pa yang dag par rdzogs pa'i byang chub lags so zhes bgyi 
[\[86a.3\]]bar rnam par dgod par ji ltar 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor kun rdzob kyi bden pa nye bar bzung ste/_'bras bu rnam par dgod pa bstan par zad kyi/_don dam pa'i bden par ni 
[\[86a.4\]]'bras bu rnam par dgod pa bstan par mi nus so/_/de ci'i phyir zhe na/_'di lta ste/_ming dang gzugs ni skye ba med pa dang /_'gag pa med pa dang /_kun nas nyon mongs pa med pa dang /_rnam par byang ba med pa'i phyir/_chos de ni rnam par rtog pa med cing bsnyad du med pa ste/_de ni mtha' 
[\[86a.5\]]las 'das pa stong pa nyid dang /_thog ma dang tha ma med pa stong pa nyid do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te kun rdzob kyi bden pa nye bar bzung ste/_'bras bu rnam par dgod pa mchis 
[\[86a.6\]]kyi/_don dam par ma mchis pa lags na/_bcom ldan 'das 'o na byis pa so so'i skye bo thams cad kyang rgyun du zhugs pa'i 'bras bur mi 'gyur lags sam/_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub dang /_bla 
[\[86a.7\]]na med pa yang dag par rdzogs pa'i byang chub tu mi 'gyur lags sam/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor ci byis pa so so'i skye bo rnams kyis kun rdzob kyi bden pa 'am/_don dam pa'i bden pa 
[\[86b\]]
[\[86b.1\]]shes sam/_'o na ni de dag la yang rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub dang /_bla na med pa yang dag par rdzogs pa'i byang chub kyi 'bras bu rnam par dgod pa yod par yang 'gyur te/_
[\[86b.2\]]gal te kun rdzob kyi bden pa'am/_don dam pa'i bden pa zhes bya bar shes na ni/_byis pa so so'i skye bo zhes bya ba'i grangs su yang mi 'gro ba zhig na/_'di ltar de dag la yongs su shes pa med de/_de'i phyir de dag la rgyun tu zhugs pa'i 'bras bu dang /_lan cig phyir 'ong ba'i 'bras bu 
[\[86b.3\]]dang /_phyir mi 'ong ba'i 'bras bu dang /_dgra bcom pa nyid dang /_rang byang chub dang /_bla na med pa yang dag par rdzogs pa'i byang chub kyi 'bras bu rnam par dgod pa dag kyang med do/_/rab 'byor 'di ltar byis pa so so'i skye bo rnams la ni lam yang med la/_lam rnam par gzhag pa yang 
[\[86b.4\]]med/_lam sgom pa yang med na/_byis pa so so'i skye bo rnams la 'bras bu rnam par dgod pa lta yod par 'gyur re skan/_'phags pa'i gang zag rnams la ni/_lam yang yod la lam rnam par gzhag pa yang yod/_lam sgom pa yang yod pas na 'bras bu rnam par dgod pa yang yod do/_/
[\[86b.5\]]de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ci lam bsgoms pas 'bras bu 'byung zhing /_'bras bu thob par 'gyur lags sam/_bka' stsal pa/_rab 'byor de ni ma yin te/_lam bsgoms pas 'bras bu 
[\[86b.6\]]'byung bar mi 'gyur zhing /_'bras bu thob par yang mi 'gyur ro/_/rab 'byor lam ma bsgoms par yang 'bras bu thob par mi 'gyur te/_lam gyis kyang 'bras bu mi 'thob la/_lam ma yin pas kyang ma yin zhing lam la mi gnas par yang ma yin te/_rab 'byor de ltar byang chub 
[\[86b.7\]]sems dpa' sems dpa' chen po shes rab kyi pha rol tu phyin pa la spyod pa/_sems can rnams la 'bras bu rnam par 'god par byed de/_chos kyi dbyings la tshar gcad pa'i tshul gyis 'bras bu rnam par 'god pa ni ma yin no/_/gsol pa/_bcom ldan 'das gal te 'dus byas 
[\[87a\]]
[\[87a.1\]]kyi khams sam/_'dus ma byas kyi khams la tshar gcad pas 'bras bu rnam par dgod pa ma mchis par gyur na/_bcom ldan 'das kyis 'di ni kun du sbyor ba gsum spangs pa'i phyir/_rgyun du zhugs pa'i 'bras bu yin no/_/'di ni 'dod pa'i 'dod chags 
[\[87a.2\]]dang /_gnod sems bsrabs pa'i phyir lan cig phyir 'ong ba'i 'bras bu yin no/_/'di ni 'dod pa na spyod pa'i cha dang 'thun pa'i kun du sbyor ba rnams spangs pa'i phyir/_phyir mi 'ong ba'i 'bras bu'o/_/'di ni gong ma'i cha dang 'thun pa'i kun du sbyor ba lnga spangs pa'i phyir dgra bcom pa nyid 
[\[87a.3\]]yin no/_/kun 'byung ba'i chos gang ci yang rung ba de dag thams cad 'gog pa'i chos can no zhes bya ba ni rang byang chub yin no/_/bag chags kyi mtshams sbyor ba thams cad spangs pa ni/_yang dag par rdzogs pa'i byang chub yin no zhes bka' stsal na/_bcom ldan 'das 'dus byas 
[\[87a.4\]]dang /_'dus ma byas kyi chos rnams la tshar gcad pas/_'bras bu rnam par dgod pa med do zhes bcom ldan 'das kyis bka' stsal pa/_de bdag gis ji ltar 'tshal bar bgyi/_bcom ldan 'das kyis bka' stsal pa/_rab 'byor ci rgyun du zhugs pa'i 'bras bu'am/_lan cig 
[\[87a.5\]]phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_rang byang chub bam/_yang dag par rdzogs pa'i byang chub 'dus byas yin nam/_'on te 'dus ma byas pa yin/_gsol pa/_bcom ldan 'das de ni 'dus ma bgyis lags so/_/bde 
[\[87a.6\]]bar gshegs pa 'dus ma bgyis lags so/_/bcom ldan 'das kyis bka' stsal pa/_rab 'byor ci 'dus ma byas kyi chos la tshar gcod pa yod dam/_gsol pa/_bcom ldan 'das de ni ma lags so/_/bka' stsal pa/_rab 'byor ci gang gi tshe rigs kyi bu 
[\[87a.7\]]'am/_rigs kyi bu mos 'dus byas sam/_'dus ma byas kyi chos rnams 'di lta ste/_mtshan nyid med par mtshan nyid gcig tu rtogs pa de'i tshe 'dus byas sam/_'dus ma byas kyi chos gang la yang tshar gcod par byed dam/_gsol pa/_bcom ldan 'das de ni ma 
[\[87b\]]
[\[87b.1\]]lags so/_/bka' stsal pa/_rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pa ni 'di lta ste/_nang stong pa nyid nas rang gi mtshan nyid stong pa nyid kyi bar gyi tshul gyis tshar gcad pa med pa'i phyir sems can rnams la chos ston to/_/de sbyin pa'i 
[\[87b.2\]]pha rol tu phyin pa'am/_tshul khrims kyi pha rol tu phyin pa'am/_bzod pa'i pha rol tu phyin pa'am/_brtson 'grus kyi pha rol tu phyin pa'am/_bsam gtan gyi pha rol tu phyin pa'am/_shes rab kyi pha rol tu phyin pa'am/_bsam gtan dang po nas bsam gtan bzhi pa'i bar ram/_
[\[87b.3\]]byams pa'am/_snying rje'am/_dga' ba'am/_btang snyoms sam/_'du shes med 'du shes med min skye mched kyi bar ram/_dran pa nye bar gzhag pa rnams sam/_'phags pa'i lam yan lag brgyad pa'i bar ram/_rnam pa thams cad mkhyen pa nyid kyi bar gyi chos gang la yang /_
[\[87b.4\]]bdag nyid kyang mngon par zhen par mi byed la/_gzhan yang mngon par zhen par mi byed do/_/de mngon par zhen pa med pas gang la yang chags pa med do/_/'di lta ste dper na/_de bzhin gshegs pa'i sprul pa ni sbyin pa yang sbyin par byed la/_sems can thams cad yongs su mya ngan las 
[\[87b.5\]]bzla ba'i don ma gtogs par sbyin pa'i 'bras bu la yang chags pa med cing /_sbyin pa'i 'bras bu yang nyams su myong bar mi 'gyur ro/_/pha rol tu phyin pa drug gi bar dag dang /_zag pa dang bcas pa dang /_zag pa med pa'i chos rnams kyi bar dang /_'jig rten pa dang /_'jig rten 
[\[87b.6\]]las 'das pa dang /_'dus byas dang /_'dus ma byas kyi chos rnams gang la yang mi gnas so/_/rab 'byor de bzhin du byang chub sems dpa' sems dpa' chen po shes rab kyi pha rol tu phyin pa la spyod pa yang chos thams cad la yang spyod la/_chos gang la yang mi gnas shing /_
[\[87b.7\]]chags pa med do/_/de ci'i phyir zhe na/_'di ltar des chos rnams kyi chos kyi mtshan nyid legs par rtogs pa'i phyir ro/_/shes rab kyi pha rol tu phyin pa khri brgyad stong pa las/_mtshan dang /_dpe byad bzang po dang /_yi ge mngon par bsgrub pa bstan pa'i le'u zhes bya ste/_
[\[88a\]]
[\[88a.1\]]bdun cu rtsa gsum pa'o//_//de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ji ltar byang chub sems dpa' sems dpa' chen pos chos rnams kyi chos kyi mtshan nyid legs par rtogs pa lags/_
[\[88a.2\]]bka' stsal pa/_rab 'byor dper na sprul pa 'dod chags dang zhe sdang dang /_gti mug la kun tu spyod pa med pa dang /_gzugs la kun du spyod pa med pa dang /_rnam par shes pa'i bar la kun du spyod pa med pa dang /_de bzhin du nang dang phyi'i chos rnams la kun tu spyod pa med pa dang /_
[\[88a.3\]]bag la nyal dang /_kun nas ldang ba rnams la kun du spyod pa med pa dang /_zag pa dang bcas pa dang zag pa med pa'i chos rnams la kun du spyod pa med pa dang /_'jig rten pa dang /_'jig rten las 'das pa dang /_'dus byas dang /_'dus ma byas kyi chos rnams la kun du spyod pa 
[\[88a.4\]]med pa dang /_lam la kun du spyod pa med pa dang /_'bras bu rnams la kun du spyod pa med pa de ltar/_rab 'byor chos rnams kyi chos kyi tshul legs par rtogs pa yin no/_/gsol pa/_bcom ldan 'das sprul pa'i lam sgom pa ji lta bu lags/_bka' stsal pa/_rab 'byor 
[\[88a.5\]]lam bsgom pa gang la brten nas kun nas nyon mongs par yang mi 'gyur zhing /_rnam par byang bar yang mi 'gyur la/_'gro ba lnga'i 'khor ba na yang mi snang ba yin no/_/gsol pa/_bcom ldan 'das ji ltar byang chub sems dpa' sems dpa' chen pos dngos po ma mchis pa'i 
[\[88a.6\]]chos thams cad rtogs pa lags/_bcom ldan 'das kyis bka' stsal pa/_rab 'byor 'di ji snyam du sems/_de bzhin gshegs pa'i sprul pa la dngos po 'ga' zhig la brten nas kun nas nyon mongs par 'gyur ba'am/_rnam par byang bar 'gyur ba'i dngos po gang yang 
[\[88a.7\]]dmigs su yod snyam 'am/_gsol pa/_bcom ldan 'das de ni ma lags te/_bcom ldan 'das de bzhin gshegs pa'i sprul pa la ni dngos po 'ga' zhig la brten nas kun nas nyon mongs par 'gyur ba'am/_rnam par byang bar 'gyur ba'am/_'gro ba lnga'i 'khor ba na gda' 
[\[88b\]]
[\[88b.1\]]ba'i dngos po gang yang ma mchis lags so/_/bka' stsal pa/_rab 'byor de ltar chos rnams kyi chos kyi tshul legs par rtogs pa yin no/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ci gzugs thams cad de bzhin gshegs 
[\[88b.2\]]pa'i sprul pa lta bu lags sam/_tshor ba thams cad dang /_'du shes thams cad dang /_'du byed thams cad dang /_rnam par shes pa thams cad kyang de bzhin gshegs pa'i sprul pa lta bu lags sam/_bka' stsal pa/_rab 'byor gzugs thams cad ni de bzhin gshegs pa'i sprul pa 
[\[88b.3\]]lta bu yin no/_/tshor ba thams cad dang /_'du shes thams cad dang /_'du byed thams cad dang /_rnam par shes pa thams cad kyang de bzhin gshegs pa'i sprul pa lta bu yin no/_/gsol pa/_bcom ldan 'das gal te thams cad sprul pa lta bu lags na/_sprul pa la 
[\[88b.4\]]ni gzugs ma mchis/_tshor ba ma mchis/_'du shes ma mchis/_'du byed rnams ma mchis/_rnam par shes pa ma mchis/_kun nas nyon mongs pa ma mchis/_rnam par byang ba ma mchis shing gang las sems can rnams yongs su thar bar bgyi ba'i 'gro ba lnga'i 'khor 
[\[88b.5\]]ba yang ma mchis lags na/_'o na ji ltar byang chub sems dpa' sems dpa' chen po'i skyes bu'i mthur 'gyur lags/_bcom ldan 'das kyis bka' stsal pa/_rab 'byor 'di ji snyam du sems/_byang chub sems dpa' sems dpa' chen pos sngon byang chub sems dpa'i spyad 
[\[88b.6\]]pa spyod pa na/_gang sems can dmyal ba'am/_dud 'gro'i skye gnas sam/_gshin rje'i 'jig rten nam/_mi'am lha dag las yongs su thar bar bya ba'i sems can 'ga' yang dmigs snyam 'am/_gsol pa/_bcom ldan 'das de ni ma lags so/_/bka' stsal 
[\[88b.7\]]pa/_rab 'byor de de bzhin no/_/de de bzhin te/_byang chub sems dpa' sems dpa' chen pos gang khams gsum nas yongs su thar bar bya ba'i sems can 'ga' yang mi dmigs so/_/de ci'i phyir zhe na/_'di ltar des chos thams cad sgyu ma lta bu dang /_sprul pa lta bur shes 
[\[89a\]]
[\[89a.1\]]shing mthong la rnam par rig pa'i phyir ro/_/gsol pa/_bcom ldan 'das gal te byang chub sems dpa' sems dpa' chen pos chos thams cad sgyu ma lta bu dang /_sprul pa lta bur 'tshal zhing mthong la rnam par rig lags na/_byang chub sems dpa' sems dpa' chen 
[\[89a.2\]]pos gang gi don du pha rol tu phyin pa drug dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_byang chub kyi phyogs kyi chos sum cu rtsa bdun dang /_byang chub kyi lam la spyod cing /_sangs rgyas kyi zhing yongs su dag par bgyid pa dang /_sems 
[\[89a.3\]]can rnams yongs su smin par bgyid lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gal te sems can rnams rang rang gi chos thams cad rmi lam lta bu dang /_sprul pa lta bur shes su zin na ni/_byang chub 
[\[89a.4\]]sems dpa' sems dpa' chen po yang sems can rnams kyi don du bskal pa grangs med par byang chub sems dpa'i spyad pa mi spyod pa zhig na/_rab 'byor 'di ltar sems can rnams rang rang gis chos thams cad rmi lam lta bu dang /_sprul pa lta bur mi shes te/_de'i phyir byang chub sems dpa' sems 
[\[89a.5\]]dpa' chen po bskal pa grangs med par pha rol tu phyin pa drug la spyod cing /_sems can rnams yongs su smin par byed/_sangs rgyas kyi zhing yongs su dag par byed do/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos 
[\[89a.6\]]thams cad rmi lam lta bu dang /_mig yor lta bu dang /_sgyu ma lta bu dang /_smig rgyu lta bu dang /_sprul pa lta bu lags na/_bcom ldan 'das sems can rnams kyang ci la gnas na/_byang chub sems dpa' sems dpa' chen po shes rab kyi pha rol tu phyin pa la spyod pas/_gang las bskyod par 
[\[89a.7\]]bgyid lags/_bcom ldan 'das kyis bka' stsal pa/_rab 'byor sems can rnams ni yod pa ma yin pa'i ming dang mtshan ma dag la gnas pas na/_byang chub sems dpa' sems dpa' chen po shes rab kyi pha rol tu phyin pa la spyod pas/_de dag gi ming dang mtshan ma las bskyod par byed do/_/
[\[89b\]]
[\[89b.1\]]de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ming ni gang lags/_mtshan ma ni gang lags/_bcom ldan 'das kyis bka' stsal pa/_rab 'byor 'di lta ste/_ming zhes bya ba dang /_mtshan ma zhes bya ba ni glo bur du ming du btags 
[\[89b.2\]]pa ste/_'di lta ste ming zhes bya ba'am/_mtshan ma zhes bya ba'am/_gzugs zhes bya ba'am/_rnam par shes pa'i bar zhes bya ba'am/_bud med ces bya ba'am/_skyes pa zhes bya ba'am/_khye'u zhes bya ba'am/_bu mo zhes bya ba'am/_sems can dmyal ba pa zhes bya ba'am/_dud 
[\[89b.3\]]'gro'i skye gnas pa zhes bya ba'am/_gshin rje'i 'jig rten pa zhes bya ba'am/_lha zhes bya ba'am/_mi zhes bya ba'am/_'dus byas kyi chos zhes bya ba'am/_'dus ma byas kyi chos zhes bya ba'am/_rgyun du zhugs pa'i 'bras bu zhes bya ba'am/_lan cig phyir 'ong ba'i 'bras bu 
[\[89b.4\]]zhes bya ba'am/_phyir mi 'ong ba'i 'bras bu zhes bya ba'am/_dgra bcom pa nyid ces bya ba'am/_rang sangs rgyas zhes bya ba'am/_yang dag par rdzogs pa'i sangs rgyas zhes bya ba de dag ni bcos mar ming du btags pa'o/_/rab 'byor chos thams cad kyi rang bzhin ni ming ste/_gzhol ba'i phyir 
[\[89b.5\]]ro/_/'dus byas thams cad ni ming tsam du zad na/_byis pa so so'i skye bo rnams de la chags pas/_de dag la byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas 'di skad du ming 'di ni yongs su rtog pas kun nas bskyed pa yin pas/_rang 
[\[89b.6\]]bzhin gyis stong zhing dngos po med pa la khyed cag yod pa ma yin par yongs su rtog pas chags par ma byed cig_/mkhas pa rnams ni chos stong pa dag la mngon par zhen par mi byed do/_/zhes kun nas 'bral bar byed de/_rab 'byor byang chub sems dpa' sems dpa' chen po shes rab kyi 
[\[89b.7\]]pha rol du phyin pa la spyod pa/_thabs la mkhas pas de ltar sems can rnams la chos ston par byed do/_/rab 'byor mtshan ma gang zhe na/_rab 'byor gnyis po 'di dag ni gang la byis pa so so'i skye bo rnams chags par 'gyur ba'i mtshan ma ste/_gnyis gang zhe na/_gzugs kyi mtshan ma 
[\[90a\]]
[\[90a.1\]]dang /_gzugs med pa'i mtshan ma'o/_/rab 'byor de la gzugs kyi mtshan ma gang zhe na/_rab 'byor gzugs gang ci yang rung ste/_rags pa'am/_phra ba'am/_bzang ba'am/_ngan pa dag ste/_gang skad cig pa'i chos de dag thams cad la yongs su rtog pas 
[\[90a.2\]]'dzin par byed pa de ni gzugs kyi mtshan ma zhes bya'o/_/gzugs med pa'i mtshan ma gang zhe na/_gzugs med pa'i chos gang ci yang rung ste/_mtshan mar bzung zhing yongs su btags pa las nyon mongs pa skye ba de ni gzugs med pa'i mtshan ma zhes bya'o/_/de la byis pa so so'i skye bo 
[\[90a.3\]]rnams chags pas na/_byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pas mtshan ma de dag dang phral nas mtshan ma med pa'i dngos po la 'dzud cing 'god par byed de/_ci nas kyang 'di ni mtshan ma'o/_/'di ni mtshan ma med pa'o zhes 
[\[90a.4\]]gnyis su mi ltung ba de ltar 'dzud cing de ltar 'god par byed do/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pas de ltar sems can rnams mtshan ma dang phral nas mtshan ma med pa'i dbyings la 'dzud cing 
[\[90a.5\]]'god par byed do/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos 'di dag thams cad de tsam du bas te/_'di ltar mtshan ma ma mchis pa tsam du bas pa lags na/_bcom ldan 'das byang chub 
[\[90a.6\]]sems dpa' sems dpa' chen po shes rab kyi pha rol tu phyin pa la spyod pa ji ltar bdag kyang dge ba'i chos rnams kyi bye brag tu 'bogs par 'gyur la gzhan dag kyang dge ba'i chos rnams kyi bye brag tu 'bogs pa la 'god par bgyid pa dang /_sa nas sa yongs su rdzogs par bgyid 
[\[90a.7\]]cing sems can rnams kyang de dag nyid la sbyor bar bgyid lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gal te mtshan ma dngos po zhig yin te/_dngos po med pa ma yin par gyur 
[\[90b\]]
[\[90b.1\]]na ni/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_dge ba'i chos rnams kyis khyad par thob par mi 'gyur la/_gzhan dag kyang khyad par 'thob pa la 'god par mi 'gyur ba zhig na/_rab 'byor 'di ltar mtshan ma ni dngos po ma yin zhing dngos 
[\[90b.2\]]po med de/_rab 'byor de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_mtshan ma med pa'i tshul gyis/_bsam gtan gyi pha rol tu phyin pa yongs su rdzogs par byed do/_/mtshan ma med pa'i tshul gyis brtson 'grus kyi pha rol tu phyin pa yongs su rdzogs 
[\[90b.3\]]par byed do/_/de bzhin du sbyar te mtshan ma med pa'i tshul gyis bzod pa'i pha rol tu phyin pa yongs su rdzogs par byed do/_/tshul khrims kyi pha rol tu phyin pa yongs su rdzogs par byed do/_/sbyin pa'i pha rol tu phyin pa yongs su rdzogs par byed do/_/tshad med pa rnams dang /_gzugs med 
[\[90b.4\]]pa'i snyoms par 'jug pa rnams dang /_dran pa nye bar gzhag pa rnams yongs su rdzogs par byed do/_/'phags pa'i lam yan lag brgyad pa'i bar dag yongs su rdzogs par byed do/_/nang stong pa nyid yongs su rdzogs par byed do/_/phyi stong pa nyid yongs su rdzogs par byed do/_/phyi nang stong 
[\[90b.5\]]pa nyid yongs su rdzogs par byed do/_/de bzhin du sbyar te/_/mtshan ma med pa'i tshul gyis dngos po med pa'i ngo bo nyid stong pa nyid kyi bar dag yongs su rdzogs par byed do/_/rnam par thar pa rnams yongs su rdzogs par byed do/_/mthar gyis gnas pa'i snyoms par 'jug pa rnams yongs 
[\[90b.6\]]su rdzogs par byed do/_/de bzhin du sbyar te/_mtshan ma med pa'i tshul gyis de bzhin gshegs pa'i stobs bcu yongs su rdzogs par byed do/_/sangs rgyas kyi chos ma 'dres pa [{]bcwa [,]bco [}]brgyad kyi bar dag yongs su rdzogs par byed de/_des dge ba'i chos de dag yongs su rdzogs par byas nas 
[\[90b.7\]]mtshan ma med pa'i tshul gyis gzhan dag kyang dge ba'i chos de dag la sbyor bar byed do/_/rab 'byor gal te chos rnams la tha na skra'i rtse mo'i cha shas gzhag pa tsam gyi mtshan ma zhig yod par gyur na yang /_rab 'byor byang chub sems dpa' sems dpa' chen po shes rab kyi pha rol tu phyin 
[\[91a\]]
[\[91a.1\]]pa la spyod pa la mtshan ma med pa dang /_dran pa med pa dang /_yid la byed pa med pas chos rnams mngon par rdzogs par 'tshang rgya bar yang mi 'gyur la/_sems can rnams kyang zag pa med pa'i chos rnams la de bzhin nyid du 'god par yang mi 'gyur ba zhig na/_rab 
[\[91a.2\]]'byor 'di ltar chos thams cad ni zag pa med cing /_mtshan nyid med pa dang /_dran pa med pa dang /_yid la byed pa med pa yin te/_rab 'byor de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_zag pa med pa'i chos rnams kyis 
[\[91a.3\]]sems can thams cad kyi don byed do/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad mtshan ma ma mchis shing /_dran pa ma mchis la yid la bgyid pa ma mchis pa lags na/_bcom ldan 'das 
[\[91a.4\]]'o na 'di dag ni zag pa dang bcas pa'i chos so/_/'di dag ni zag pa med pa'i chos so/_/'di dag ni thun mong gi chos so/_/'di dag ni thun mong ma yin pa'i chos so/_/'di dag ni nyan thos kyi chos so/_/'di dag ni rang sangs rgyas kyi chos so/_/'di dag ni byang chub sems 
[\[91a.5\]]dpa'i chos so/_/'di dag ni sangs rgyas kyi chos so zhes bgyi bar ji ltar bgrang bar bgyi lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di ji snyam du sems/_mtshan ma med pa yang 
[\[91a.6\]]gzhan la/_nyan thos kyi chos rnams kyang gzhan zhig yin snyama'am/_gsol pa/_bcom ldan 'das de ni ma lags so/_bka' stsal pa/_rab 'byor 'di ji snyam du sems/_mtshan ma med pa yang gzhan la/_rang sangs rgyas kyi chos rnams kyang gzhan zhig 
[\[91a.7\]]yin snyama'am/_mtshan ma med pa yang gzhan la byang chub sems dpa'i chos rnams kyang gzhan zhig yin snyam 'am/_mtshan ma med pa yang gzhan la/_sangs rgyas kyi chos rnams kyang gzhan zhig yin snyama'am/_gsol pa/_bcom ldan 'das de ni ma lags so/_/
[\[91b\]]
[\[91b.1\]]bka' stsal pa/_rab 'byor 'o na mtshan ma med pa nyid rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang sangs rgyas kyi chos rnams dang /_byang chub sems dpa'i chos rnams dang /_sangs rgyas kyi 
[\[91b.2\]]chos rnams yin nam/_gsol pa/_bcom ldan 'das de de lta lags so/_/bka' stsal pa/_rab 'byor rnams grangs des kyang 'di ltar chos thams cad ni mtshan ma med par rig par bya ste/_rab 'byor mtshan ma med pa'i chos de dag thams cad la slob pa'i byang chub sems 
[\[91b.3\]]dpa' sems dpa' chen po ni dge ba'i chos thams cad kyis rnam par 'phel bar 'gyur te/_'di lta ste pha rol tu phyin pa drug dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_yang dag par spong ba 
[\[91b.4\]]bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_sangs rgyas kyi chos thams cad kyi bar dag gis rnam par 'phel bar 'gyur ro/_/de ci'i phyir zhe na/_'di 
[\[91b.5\]]ltar byang chub sems dpa' sems dpa' chen pos ni stong pa nyid dang /_mtshan ma med pa dang /_smon pa med pa'i chos rnams la bslab par bya ba ma gtogs par bslab par bya ba gzhan med pa'i phyir ro/_/de ci'i phyir zhe na/_rab 'byor rnam par thar pa'i sgo gsum po 'dir dge 
[\[91b.6\]]ba'i chos thams cad 'dus pa'i phyir te/_'di ltar rang gi mtshan nyid stong pa nyid ni rnam par thar pa'i sgo stong pa nyid yin no/_/mtshan ma dang bral ba ni rnam par thar pa'i sgo mtshan ma med pa yin no/_/mngon par 'du byed pa med pa ni rnam par thar pa'i sgo smon pa med pa yin te/_
[\[91b.7\]]rnam par thar pa'i sgo gsum po de dag la slob pa'i byang chub sems dpa' sems dpa' chen po de ni phung po lnga la slob pa yin/_skye mched bcu gnyis la slob pa yin/_khams [{]bcwa [,]bco [}]brgyad la slob pa yin/_gzugs med pa'i snyoms par 'jug pa bzhi la slob pa yin/_'phags 
[\[92a\]]
[\[92a.1\]]pa'i bden pa bzhi la slob pa yin/_rten cing 'brel bar 'byung ba'i yan lag bcu gnyis la slob pa yin/_nang stong pa nyid la slob pa yin/_phyi stong pa nyid la slob pa yin/_phyi nang stong pa nyid la slob pa yin/_dngos po med pa'i ngo bo nyid stong pa nyid kyi bar la slob pa yin no/_/
[\[92a.2\]]de bzhin du sbyar te pha rol tu phyin pa drug la slob pa yin/_dran pa nye bar gzhag pa bzhi la slob pa yin/_'phags pa'i lam yan lag brgyad pa'i bar la slob pa yin/_de bzhin gshegs pa'i stobs bcu la slob pa yin/_mi 'jigs pa bzhi dang /_so so yang dag par rig pa 
[\[92a.3\]]bzhi dang /_sangs rgyas kyi chos ma 'dres pa [{]bcwa [,]bco [}]brgyad la slob pa yin no/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa/_ji ltar nye bar len pa'i 
[\[92a.4\]]phung po lnga po dag la slob pa lags/_bka' stsal pa/_rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa/_gzugs rab tu shes te/_gzugs ji ltar skye ba dang /_gzugs ji ltar 'gag pa dang /_gzugs kyi de bzhin nyid gang 
[\[92a.5\]]yin pa yang rab tu shes so/_/gzugs ji ltar rab tu shes zhe na/_'di lta ste dper na/_dbu ba rdos pa la snying po med pa de bzhin du/_gzugs kyang shin tu gtse tshags dang /_shin tu gsong ldong dang /_shin tu snying po med par rab tu shes so/_/gzugs kyi skye ba ji ltar rab tu shes 
[\[92a.6\]]zhe na/_gzugs ni gang nas kyang 'ong ba med la/_gzugs ni gang du yang 'gro ba med pas/_gang nas kyang mi 'ong /_gang du yang mi 'gro ba de ltar gzugs kyi skye ba rab tu shes so/_/rab 'byor gang nas kyang ma 'ongs/_gang du yang ma song ba de ltar gzugs kyi skye ba dang 
[\[92a.7\]]'jig pa rab tu shes so/_/gzugs kyi de bzhin nyid ji ltar rab tu shes zhe na/_de bzhin nyid la skye ba med pa dang /_'gag pa med pa dang /_'ong ba med pa dang /_'gro ba med pa dang /_kun nas nyon mongs pa med pa dang /_rnam par byang ba med pa dang /_'phel ba med pa 
[\[92b\]]
[\[92b.1\]]dang /_'grib pa med pa de ltar de bzhin nyid rab tu shes so/_/rab 'byor gzhan yang de bzhin nyid ni ma nor ba de bzhin nyid yin te/_de'i phyir de bzhin nyid ces bya'o/_/de la log pa nyid med pas de'i phyir yang de bzhin nyid ces bya ste/_de ltar gzugs kyi de bzhin nyid rab tu shes so/_/tshor ba ji 
[\[92b.2\]]ltar rab tu shes/_tshor ba'i skye ba ji ltar rab tu shes/_tshor ba'i 'jig pa ji ltar rab tu shes/_tshor ba'i de bzhin nyid ji ltar rab tu shes zhe na/_'di lta ste dper na/_chu'i chu bur gyi skye ba dang /_'jig pa gsog tu 'dug pa de ltar tshor ba rab tu shes so/_/de gang nas 
[\[92b.3\]]kyang 'ong ba med cing /_gang du yang 'gro ba med pa de ltar tshor ba'i skye ba dang /_'jig pa rab tu shes so/_/tshor ba'i de bzhin nyid ji ltar rab tu shes zhe na/_de bzhin nyid ni ma nor ba de bzhin nyid de/_de ltar tshor ba'i de bzhin nyid rab tu shes so/_/'du shes ji ltar 
[\[92b.4\]]rab tu shes zhe na/_'di lta ste dper na/_smig rgyu'i tshogs la chu shin tu dmigs su med pa de ltar 'du shes rab tu shes so/_/de gang nas kyang 'ong ba med cing gang du yang 'gro ba med pa de ltar 'du shes kyi skye ba dang /_'jig pa rab tu shes so/_/'du shes kyi de bzhin nyid 
[\[92b.5\]]ji ltar rab tu shes zhe na/_tshor ba'i de bzhin nyid ji lta ba de ltar 'du shes kyi de bzhin nyid rab tu shes so/_/'du byed rnams ji ltar rab tu shes zhe na/_'di lta ste dper na/_chu shing shun pa so sor phye na snying po mi dmigs pa de ltar 'du byed rnams rab tu shes so/_/
[\[92b.6\]]'du byed rnams kyi skye ba dang /_'jig pa ji ltar rab tu shes zhe na/_de gang nas kyang 'ong ba med cing /_gang du yang 'gro ba med pa de ltar 'du byed rnams kyi skye ba dang /_'jig pa rab tu shes so/_/'du byed rnams kyi de bzhin nyid ji ltar rab tu shes zhe na/_tshor ba'i de 
[\[92b.7\]]bzhin nyid ji lta ba de ltar 'du byed rnams kyi de bzhin nyid rab tu shes so/_/rnam par shes pa ji ltar rab tu shes zhe na/_'di lta ste dper na/_sgyu ma mkhan gyis sprul pa'i dpung gi tshogs yan lag bzhi pa ji lta ba de ltar rnam par shes pa rab tu shes so/_/de gang nas kyang 
[\[93a\]]
[\[93a.1\]]'ong ba med cing /_gang du yang 'gro ba med pa de ltar rnam par shes pa'i skye ba dang 'jig pa rab tu shes so/_/rnam par shes pa'i de bzhin nyid ji ltar rab tu shes zhe na/_tshor ba'i de bzhin nyid ji lta ba de ltar rnam par shes pa'i de bzhin nyid rab tu shes te/_de ltar na rnam 
[\[93a.2\]]par shes pa'i de bzhin nyid rab tu shes pa yin no/_/khams rnams ji ltar shes zhe na/_mig gi khams ni mig gi khams kyi ngo bo nyid kyis stong pa de ltar mig gi khams rab tu shes so/_/gzugs kyi khams ji ltar shes zhe na/_gzugs kyi khams ni gzugs kyi khams kyi ngo 
[\[93a.3\]]bo nyid kyis stong pa de ltar gzugs kyi khams rab tu shes so/_/mig gi rnam par shes pa'i khams ji ltar rab tu shes zhe na/_mig gi rnam par shes pa'i khams ni mig gi rnam par shes pa'i khams kyi ngo bo nyid kyis stong pa de ltar mig gi rnam par shes pa'i khams rab tu shes 
[\[93a.4\]]so/_/rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_
[\[93a.5\]]reg bya'i khams dang /_lus kyi rnam par shes pa'i khams dang /_yid kyi khams ji ltar rab tu shes zhe na/_yid kyi khams ni yid kyi khams kyi ngo bo nyid kyis stong pa de ltar yid kyi khams rab tu shes so/_/chos kyi khams ji ltar rab tu shes zhe na/_chos kyi khams ni chos kyi 
[\[93a.6\]]khams kyi ngo bo nyid kyis stong pa de ltar chos kyi khams rab tu shes so/_/yid kyi rnam par shes pa'i khams ji ltar rab tu shes zhe na/_yid kyi rnam par shes pa'i khams ni yid kyi rnam par shes pa'i ngo bo nyid kyis stong pa de ltar yid kyi rnam par shes pa'i khams rab tu shes 
[\[93a.7\]]te/_de ltar na khams [{]bcwa [,]bco [}]brgyad rab tu shes pa yin no/_/skye mched rnams ji ltar rab tu shes zhe na/_nang gi skye mched rnams ni nang gi skye mched rnams kyis stong la/_phyi'i skye mched rnams ni phyi'i skye mched rnams kyis stong pa de ltar skye mched rnams rab tu shes so/_/'phags 
[\[93b\]]
[\[93b.1\]]pa'i bden pa rnams ji ltar rab tu shes zhe na/_sdug bsngal 'phags pa'i bden pa rab tu shes pa dang /_kun 'byung ba dang /_'gog pa dang /_lam 'phags pa'i bden pa rab tu shes pa'o/_/sdug bsngal 'phags pa'i bden par ji ltar rab tu shes zhe na/_sdug bsngal tu rab 
[\[93b.2\]]tu shes pa dang /_bden par rab tu shes pa dang /_'phags pa rnams kyi bden pa'o zhes rab tu shes la/_gnyis las rnam par grol zhing /_gnyis ma yin pa ni 'phags pa'i bden pa yin par rab tu shes pa ste/_kun 'byung ba yang de bzhin/_'gog pa yang de bzhin/_
[\[93b.3\]]sdug bsngal 'gog par 'gro ba'i lam yang de bzhin du 'phags pa'i bden par rab tu shes so/_/sdug bsngal gyi de bzhin nyid ji ltar rab tu shes zhe na/_sdug bsngal gyi de bzhin nyid ni de bzhin nyid yin pa de ltar sdug bsngal gyi de bzhin nyid rab tu shes te/_de bzhin du kun 
[\[93b.4\]]'byung ba dang /_'gog pa dang /_lam gyi de bzhin nyid kyang rab tu shes so/_/rten cing 'brel bar 'byung ba ji ltar rab tu shes zhe na/_rten cing 'brel bar 'byung ba ni skye ba med par rab tu shes so/_/de bzhin du rten cing 'brel bar 'byung ba 'gag pa med pa dang /_
[\[93b.5\]]tshad pa med pa dang /_rtag pa med pa dang /_don gcig pa ma yin pa dang /_don tha dad pa ma yin pa dang /_'ong ba med pa dang /_'gro ba med pa dang /_spros pa med pa dang /_zhi bar rab tu shes pa'o/_/de nas bcom ldan 'das la tshe dang ldan pa rab 'byor 
[\[93b.6\]]gyis 'di skad ces gsol to/_/bcom ldan 'das gal te byang chub sems dpa' sems dpa' chen po shes rab kyi pha rol tu phyin pa la spyod pa/_phan tshun tha dad pa'i chos de dag de ltar rab tu 'tshal na/_bcom ldan 'das 'o na des chos kyi dbyings rnam par dkrugs 
[\[93b.7\]]par mi 'gyur lags sam/_bcom ldan 'das kyis bka' stsal pa/_rab 'byor gal te chos kyi dbyings su ma gtogs pa'i chos gzhan 'ga' zhig dmigs su yod na ni/_rnam par dkrugs par yang 'gyur na/_rab 'byor chos kyi dbyings su ma gtogs pa 
[\[94a\]]
[\[94a.1\]]gang mi dmigs pas/_chos kyi dbyings rnam par dkrugs par 'gyur ba'i chos gzhan ni gang yang dmigs su med do/_/de ci'i phyir zhe na/_rab 'byor chos kyi dbyings su ma gtogs pa'i chos gzhan ni de bzhin gshegs pa 'am/_de bzhin 
[\[94a.2\]]gshegs pa'i nyan thos rnams kyis kyang gang yang ma dmigs pa'i phyir te/_ma dmigs pas na chos kyi dbyings su ma gtogs pa'i chos gzhan 'ga' zhig dmigs su yod do zhes 'dogs par mi byed de/_rab 'byor byang chub sems dpa' sems dpa' chen po shes rab kyi pha 
[\[94a.3\]]rol tu phyin pa la spyod pas/_de ltar chos kyi dbyings la bslab par bya'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po chos kyi dbyings la slob pas gang la bslabs pa 
[\[94a.4\]]lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor chos kyi dbyings la bslabs pa'i byang chub sems dpa' sems dpa' chen po ni/_chos thams cad la bslabs pa yin no/_/de ci'i 
[\[94a.5\]]phyir zhe na/_rab 'byor 'di ltar chos thams cad ni chos kyi dbyings yin pa'i phyir ro/_/gsol pa/_bcom ldan 'das ci'i slad du chos thams cad chos kyi dbyings lags/_bka' stsal pa/_rab 'byor 'di ltar de bzhin gshegs pa rnams byung yang rung /_de 
[\[94a.6\]]bzhin gshegs pa rnams ma byung yang rung /_chos rnams kyi chos kyi dbyings 'di ni dbyer med pa'i tshul gyis gnas pa ste/_rab 'byor chos kyi dbyings de yang 'di lta ste/_dge ba dang /_mi dge ba dang /_'dus byas dang /_'dus ma byas kyi bar gyi chos thams cad 
[\[94a.7\]]yin te/_rab 'byor de ltar na byang chub sems dpa' sems dpa' chen po shes rab kyi pha rol tu phyin pa la spyod pas/_chos kyi dbyings la bslabs na/_chos thams cad la bslabs pa yin no/_/de skad ces bka' stsal pa dang /_bcom ldan 
[\[94b\]]
[\[94b.1\]]'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad chos kyi dbyings lags na/_bcom ldan 'das 'o na byang chub sems dpa' sems dpa' chen pos shes rab kyi pha rol tu phyin pa la ji ltar bslab par bgyi/_de bzhin 
[\[94b.2\]]du ji ltar bsam gtan gyi pha rol tu phyin pa la bslab par bgyi/_ji ltar brtson 'grus kyi pha rol tu phyin pa la bslab par bgyi/_ji ltar bzod pa'i pha rol tu phyin pa la bslab par bgyi/_ji ltar tshul khrims kyi pha rol tu phyin pa la bslab par bgyi/_ji ltar sbyin pa'i pha rol tu 
[\[94b.3\]]phyin pa la bslab par bgyi/_de bzhin du ji ltar byang chub sems dpa' sems dpa' chen pos bsam gtan dang po la bslab par bgyi/_ji ltar bsam gtan gnyis pa dang /_bsam gtan gsum pa dang /_bsam gtan bzhi pa la bslab par bgyi/_de bzhin du 
[\[94b.4\]]ji ltar byams pa la bslab par bgyi/_ji ltar snying rje dang /_dga' ba dang /_btang snyoms la bslab par bgyi/_de bzhin du ji ltar nam mkha' mtha' yas skye mched dang /_'du shes med 'du shes med min skye mched kyi bar la bslab par bgyi/_de bzhin du ji 
[\[94b.5\]]ltar dran pa nye bar gzhag pa rnams la bslab par bgyi/_de bzhin du ji ltar yang dag pa'i spong ba rnams dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang chub kyi yan lag rnams dang /_'phags pa'i lam yan 
[\[94b.6\]]lag brgyad pa la bslab par bgyi/_ji ltar stong pa nyid la bslab par bgyi/_ji ltar mtshan ma med pa dang /_smon pa med pa la bslab par bgyi/_ji ltar rnam par thar pa brgyad la bslab par bgyi/_ji ltar snyoms par 'jug pa rnams la bslab par bgyi/
[\[94b.7\]]de bzhin du ji ltar de bzhin gshegs pa'i stobs bcu la bslab par bgyi/_ji ltar mi 'jigs pa bzhi dang /_so so yang dag par rig pa bzhi dang /_snying rje chen po dang /_sangs rgyas kyi chos ma 'dres pa [{]bcwa [,]bco [}]brgyad la bslab par bgyi/_ji ltar mngon par 
[\[95a\]]
[\[95a.1\]]shes pa drug dang /_skyes bu chen po'i mtshan sum cu rtsa gnyis bsgrub pa'i slad du bslab par bgyi/_ji ltar dpe byad bzang po brgyad cu bsgrub pa'i slad du bslab par bgyi/_ji ltar rgyal rigs shing sA la chen po lta bu dag tu skye bar bgyi ba'i slad du 
[\[95a.2\]]bslab par bgyi/_ji ltar bram ze'i rigs shing sA la chen po lta bu dag tu skye bar 'gyur ba'i slad du bslab par bgyi/_ji ltar khyim bdag gi rigs shing sA la chen po lta bu dag tu skye bar bgyi ba'i slad du bslab par bgyi/_ji ltar rgyal chen bzhi'i ris kyi lha rnams kyi nang 
[\[95a.3\]]du skye bar bgyi ba'i slad du bslab par bgyi/_ji ltar sum cu rtsa gsum pa'i lha rnams kyi nang du skye bar bgyi ba'i slad du bslab par bgyi/_ji ltar 'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams dang /_tshangs 
[\[95a.4\]]ris kyi lha rnams dang /_tshangs pa'i mdun na 'don dang /_tshangs 'khor dang /_'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_'bras bu che dang /_'du shes ma mchis pa'i 
[\[95a.5\]]sems can rnams kyi nang du skye bar bgyi ba'i slad du bslab par bgyi/_ji ltar der mi skye bar bgyi ba'i slad du yang bslab par bgyi/_ji ltar gnas gtsang ma/_mi che dang /_mi gdung dang /_shin tu mthong dang /_gya nom snang dang /_'og min gyi lha rnams kyi nang 
[\[95a.6\]]du skye bar bgyi ba'i slad du bslab par bgyi/_ji ltar nam mkha' mtha' yas skye mched dang /_'du shes med 'du shes med min skye mched kyi bar dag la bslab par bgyi/_ji ltar sems dang po bskyed pa la bslab par bgyi/_ji ltar gnyis pa dang /_gsum 
[\[95a.7\]]pa dang /_bzhi pa dang /_lnga pa dang /_drug pa dang /_bdun pa dang /_brgyad pa dang /_dgu pa dang /_sems bskyed pa bcu pa la bslab par bgyi/_ji ltar nyan thos kyi sa la bslab par bgyi/_ji ltar rang sangs rgyas kyi sa la bslab par bgyi/_ji 
[\[95b\]]
[\[95b.1\]]ltar byang chub sems dpa'i sa la bslab par bgyi/_ji ltar sems can yongs su smin par bgyi ba la bslab par bgyi/_ji ltar sangs rgyas kyi zhing yongs su dag par bgyi ba la bslab par bgyi/_ji ltar gzungs kyi sgo thams cad la bslab par bgyi/_ji ltar ting nge 
[\[95b.2\]]'dzin gyi sgo thams cad la bslab par bgyi/_ji ltar gang la bslab pas chos thams cad rnam pa thams cad du 'tshal bar 'gyur ba'i byang chub kyi lam la bslab par bgyi/_bcom ldan 'das chos kyi dbyings la ni rnam par rtog pa de dag ma mchis te/_bcom ldan 'das 
[\[95b.3\]]de'i slad du byang chub sems dpa' sems dpa' chen po phyin ci log la spyod pa'am/_ma spros pa spros par bgyid par mi 'gyur lags grang /_de ci'i slad du zhe na/_bcom ldan 'das chos kyi dbyings la ni rnam par rtog pa de dag ma mchis pa'i slad du ste/_gzugs kyang 
[\[95b.4\]]chos kyi dbyings ma lags/_tshor ba dang /_'du shes dang /_'du byed rnams dang /_rnam par shes pa yang chos kyi dbyings ma lags la/_gzugs las gud na yang chos kyi dbyings ma mchis/_tshor ba dang /_'du shes dang /_'du byed rnams dang /_rnam 
[\[95b.5\]]par shes pa las gud na yang chos kyi dbyings ma mchis te/_gzugs nyid kyang chos kyi dbyings lags la/_chos kyi dbyings nyid kyang gzugs lags so/_/rnam par shes pa'i bar nyid kyang chos kyi dbyings lags la/_chos kyi dbyings nyid kyang rnam par shes pa lags so/_/
[\[95b.6\]]ji ltar nang gi chos bsgres pa de bzhin du chos thams cad la yang sbyar bar bgyi'o/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin te/_de de bzhin no/_/ji skad smras pa de bzhin te/_rab 
[\[95b.7\]]'byor gzugs nyid kyang chos kyi dbyings so/_/tshor ba dang /_'du shes dang /_'du byed rnams dang /_rnam par shes pa nyid kyang chos kyi dbyings so/_/chos kyi dbyings nyid kyang gzugs so/_/chos kyi dbyings nyid kyang tshor ba dang /_'du shes dang /_'du byed 
[\[96a\]]
[\[96a.1\]]rnams dang /_rnam par shes pa ste/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_gal te chos kyi dbyings su ma gtogs pa'i chos 'ga' zhig mthong na ni/_bla na med pa yang dag par rdzogs pa'i 
[\[96a.2\]]byang chub la gnas par yang mi 'gyur ba zhig na/_'di ltar chos thams cad chos kyi dbyings yin te/_de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_chos thams cad chos kyi dbyings su yang dag pa ji lta ba bzhin du rab tu shes so/_/
[\[96a.3\]]byang chub sems dpa' sems dpa' chen po shes rab kyi pha rol tu phyin pa la spyod pa/_chos de dag thams cad chos kyi dbyings su yang dag pa ji lta ba bzhin du rab tu shes nas kyang /_ming med pa'i chos rnams la 'di ni gzugs so/_/'di ni tshor ba'o/_/'di ni 
[\[96a.4\]]'du shes so/_/'di ni 'du byed rnams so/_/'di ni rnam par shes pa'o/_/zhes bya ba dang /_de bzhin du sbyar te/_'di ni byang chub bo zhes bya ba'i bar du ming dang brdas ston par byed do/_/rab 'byor 'di lta ste dper na/_sgyu ma mkhan nam/_sgyu ma mkhan gyi slob ma 
[\[96a.5\]]mkhas pa zhig gis/_rdzas kyi rnam pa gang yang rung ba zhig la byin gyis brlabs nas/_gzugs rnam pa sna tshogs 'di lta ste/_bud med kyi gzugs sam/_skyes pa'i gzugs sam/_glang po che'i gzugs sam/_rta'i gzugs sam/_glang gi gzugs sam/_
[\[96a.6\]]skyed mos tshal lam/_kun dga' ra ba nyams dga' ba dag gam/_chu klung nyams dga' ba dag gam/_rdzing bu nyams dga' ba dag nye bar bstan te/_der gding ba dang /_rol dbyam sna tshogs bting ba dag kyang nye bar bstan nas/_me tog dang /_me tog phreng gi 
[\[96a.7\]]yon tan dang /_bza' ba dang bca' ba dag kyang kun tu bstan/_glu dbyangs dang rol mo mang pos skye bo dga' bar byed pa dag kyang kun du bstan nas sbyin pa sbyin par byed pa'am/_tshul khrims srung ba'am/_bzod pa sgrub pa'am/_brtson 'grus rtsom pa'am/_ting nge 
[\[96b\]]
[\[96b.1\]]'dzin gyis rnam par rtse ba'am/_shes rab sgom par byed pa'am/_des der rnam pa de lta bu dag gis rgyal rigs shing sA la chen po lta bu dag gam/_bram ze'i rigs shing sA la chen po lta bu dag gam/_khyim bdag gi rigs shing sA la chen po lta bu dag kyang bstan tam/_rgyal chen bzhi'i ris kyi 
[\[96b.2\]]lha dag bstan tam/_ri rab bstan tam/_sum cu rtsa gsum pa'i lha dag bstan tam/_'thab bral 'am/_dga' ldan nam/_'phrul dga' 'am/_gzhan 'phrul dbang byed kyi lha dag bstan tam/_gzugs 'du shes med 'du shes med min skye mched du nye bar 'gro ba'i bar gyi lha dag bstan tam/_rgyun du zhugs pa 
[\[96b.3\]]'am/_lan cig phyir 'ong ba'am/_phyir mi 'ong ba'am/_dgra bcom pa'am/_rang sangs rgyas gang yin pa de dag bstan tam/_byang chub sems dpa' sems dpa' chen po gang dag sems dang po bskyed pa nas bzung ste/_sbyin pa'i pha rol tu phyin pa la spyod pa dang /_tshul 
[\[96b.4\]]khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa la spyod pa dang /_sa dang po la spyod pa dang /_sa bcu pa'i bar la spyod pa dang /_byang chub sems 
[\[96b.5\]]dpa'i skyon med pa la 'jug pa dang /_mngon par shes pa rnams mngon par sgrub cing /_de dag gis rnam par rtse ba dang /_sems can rnams yongs su smin par byed pa dang /_sangs rgyas kyi zhing yongs su dag par byed pa dang /_bsam gtan dang /_rnam par thar pa dang /_ting nge 
[\[96b.6\]]'dzin dang /_snyoms par 'jug pa dag gis rnam par rtse ba dang /_yan lag dang nying lag dag yongs su gtong ba dang /_dka' ba spyod pa dang /_'jig rten gyi khams snang bar byed pa dang /_de bzhin gshegs pa'i stobs bcu sgrub par byed pa dang /_mi 'jigs 
[\[96b.7\]]pa rnams dang /_so so yang dag par rig pa rnams dang /_byams pa chen po dang /_snying rje chen po mngon par sgrub pa dag bstan tam/_sangs rgyas kyi sku yan lag dang /_nying lag thams cad yongs su rdzogs pa dag bstan na/_de la sems can byis pa'i rang 
[\[97a\]]
[\[97a.1\]]bzhin can dag 'di snyam du/_kye ma mi 'dis ji tsam du 'di lta ste/_gzugs rnam pa sna tshogs dag dang /_de bzhin du sbyar te/_sangs rgyas kyi sku'i bar dag bstan pas skye bo 'di dag yang dag par 'dzin cing /_ci nas kyang mdzes dgu sha stag byed pa ni 
[\[97a.2\]]shin tu legs par bslabs pa yin no snyam du shes so/_/de na mi gang dag mkhas pa'i rang bzhin can/_gsal zhing yid gzhungs la gzugs de dag la dpyod pa dang ldan pa de dag ni 'di snyam du 'di la chos gang yang dmigs su med na/_mi 'dis yod pa ma yin pa'i chos rnams kyis skye 
[\[97a.3\]]bo'i tshogs 'di dag dga' bar byed pa dang /_'di ltar 'di ni de dag la skye bo 'di dag ni rdzas med pa la rdzas su 'du shes pa yin no snyam pa'i shes pa 'byung ba ni ngo mtshar rmad du byung ba'i chos yin no snyam mo/_/rab 'byor de bzhin du byang chub sems dpa' sems dpa' chen po shes rab kyi 
[\[97a.4\]]pha rol tu phyin pa la spyod pa yang chos kyi dbyings su ma gtogs pa'i chos gzhan gang yang mi mthong la/_shes rab kyi pha rol tu phyin pa la spyod pa/_sems can dang sems can du gdags pa yang mi dmigs mod kyi/_de thabs la mkhas pa dang ldan pas bdag kyang sbyin pa sbyin par byed la/_
[\[97a.5\]]gzhan dag kyang sbyin pa la sbyor bar byed cing /_sbyin pa'i bsngags pa yang brjod la/_gzhan gang dag sbyin pa sbyin par byed pa de dag gi bsngags pa yang rjod cing rjes su dga' bar byed do/_/bdag kyang tshul khrims srung bar byed/_bdag kyang bzod pa sgom par byed/_bdag kyang 
[\[97a.6\]]brtson 'grus rtsom par byed/_bdag kyang bsam gtan la mnyam par 'jog par byed/_bdag kyang shes rab sgom par byed la/_gzhan dag kyang shes rab la sbyor bar byed cing /_shes rab kyi bsngags pa yang brjod la/_gzhan gang dag shes rab sgom par byed pa de dag gi 
[\[97a.7\]]bsngags pa yang rjod cing rjes su dga' bar byed do/_/de bzhin du sbyar te/_bdag kyang dge ba bcu'i las kyi lam yang dag par 'dzin la/_gzhan dag kyang dge ba bcu'i las kyi lam yang dag par 'dzin du 'jug cing /_rjes su dga' bar byed do/_/bdag kyang bslab pa'i gzhi 
[\[97b\]]
[\[97b.1\]]lnga yang dag par 'dzin par byed cing rjes su dga' ba'i bar du byed do/_/bdag kyang yan lag brgyad dang ldan pa'i gso sbyong la gnas par byed cing rjes su dga' ba'i bar du byed do/_/bdag kyang bsam gtan dang po dang /_bsam gtan bzhi pa'i bar dang /_byams pa dang /_snying rje dang /_dga' 
[\[97b.2\]]ba dang /_btang snyoms dang /_nam mkha' mtha' yas skye mched dang /_'du shes med 'du shes med min skye mched kyi bar dag bsgrubs te gnas shing rjes su dga' ba'i bar du byed do/_/bdag kyang dran pa nye bar gzhag pa rnams dang /_'phags pa'i lam yan lag brgyad pa'i bar 
[\[97b.3\]]dang /_rnam par thar pa'i sgo gsum dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos 
[\[97b.4\]]ma 'dres pa [{]bcwa [,]bco [}]brgyad dang /_skyes bu chen po'i mtshan sum cu rtsa gnyis dang /_dpe byad bzang po brgyad cu sgom zhing rjes su dga' ba'i bar du byed do/_/rab 'byor gal te chos kyi dbyings sngon ji lta bar phyis kyang de bzhin ma yin la/_bar du yang de bzhin ma yin du min na ni/
[\[97b.5\]]byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas chos kyi dbyings brjod pa dang /_sems can yongs su smin par byed pa dang /_sangs rgyas kyi zhing yongs su dag par byed par yang mi 'gyur ba zhig na/_rab 'byor 
[\[97b.6\]]'di ltar chos kyi dbyings ni sngon ji lta bar phyis kyang de bzhin la/_bar du yang de bzhin te/_rab 'byor de'i phyir byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pas/_sems can rnams kyi don du byang chub sems 
[\[97b.7\]]dpa'i spyad pa spyod par byed do/_/shes rab kyi pha rol tu phyin pa khri brgyad stong pa las/_chos thams cad mnyam pa nyid du bstan pa'i le'u zhes bya ste/_bdun cu rtsa bzhi pa'o//_//de nas bcom ldan 'das la tshe dang ldan pa rab 'byor gyis 'di 
[\[98a\]]
[\[98a.1\]]skad ces gsol to/_/bcom ldan 'das gal te sems can shin tu dmigs su ma mchis la/_sems can du gdags pa yang mchis na/_gang gi don du byang chub sems dpa' sems dpa' chen po shes rab kyi pha rol tu phyin pa la spyod par bgyid lags/_de skad 
[\[98a.2\]]ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor byang chub sems dpa' sems dpa' chen po ni yang dag pa'i mtha' tshad mar byas nas shes rab kyi pha rol tu phyin pa la spyod do/_/rab 'byor gal te yang dag pa'i 
[\[98a.3\]]mtha' yang gzhan la/_sems can gyi mtha' yang gzhan pa zhig yin na ni/_byang chub sems dpa' sems dpa' chen po shes rab kyi pha rol tu phyin pa la spyod par yang mi 'gyur ba zhig na/_rab 'byor 'di ltar yang dag pa'i mtha' yang gzhan ma yin la/_sems can gyi 
[\[98a.4\]]mtha' yang gzhan ma yin te/_de'i phyir byang chub sems dpa' sems dpa' chen po sems can rnams kyi don du shes rab kyi pha rol tu phyin pa la spyod par byed do/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_yang dag 
[\[98a.5\]]pa'i mtha' rnam par 'khrugs pa med pas sems can rnams yang dag pa'i mtha' la 'god par byed do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te yang dag pa'i mtha' nyid 
[\[98a.6\]]kyang sems can gyi mtha' lags na/_'o na ji ltar yang dag pa'i mtha' la yang dag pa'i mtha' gnas par 'gyur lags/_bcom ldan 'das gal te yang dag pa'i mtha' la yang dag pa'i mtha' gnas par 'gyur na ni/_de lta na ngo bo nyid la ngo bo nyid gnas par 'gyur te/_
[\[98a.7\]]bcom ldan 'das ngo bo nyid la ngo bo nyid gnas pa ni ma mchis lags na/_bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa/_ji ltar sems can gyi mtha' yang dag pa'i mtha' la 'god par bgyid lags/_de skad 
[\[98b\]]
[\[98b.1\]]ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor yang dag pa'i mtha' yang yang dag pa'i mtha' la mi gnas la/_ngo bo nyid kyang ngo bo nyid la mi gnas mod kyi/_rab 'byor 'on kyang byang chub sems dpa' sems 
[\[98b.2\]]dpa' chen po shes rab kyi pha rol tu phyin pa la spyod pa thabs la mkhas pas sems can gyi mtha' yang dag pa'i mtha' la 'god cing /_yang dag pa'i mtha' rnam par 'khrugs par yang mi byed de/_rab 'byor de ltar na yang dag pa'i mtha' yang gzhan ma yin la/_sems can gyi 
[\[98b.3\]]mtha' yang ma yin te/_yang dag pa'i mtha' dang /_sems can gyi mtha' 'di ni gnyis su med de/_/gnyis su dbyer med cing tha mi dad de/_gcad du med do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom 
[\[98b.4\]]ldan 'das byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pa gang dang ldan pas sems can rnams yang dag pa'i mtha' la 'god kyang yang dag pa'i mtha' rnam par 'khrugs par yang mi bgyid pa'i byang chub sems dpa' 
[\[98b.5\]]sems dpa' chen po'i thabs la mkhas pa de gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa sems dang po 
[\[98b.6\]]bskyed pa nas bzung ste/_sems can rnams sbyin pa'i pha rol tu phyin pa la 'god par byed do/_/sbyin pa'i pha rol tu phyin pa la bkod nas kyang sbyin pa de'i sngon gyi mtha' dang /_phyi ma'i mtha' dang /_dbus ston par byed de ji ltar sbyin pa 'di sngon gyi mtha' yang stong la/_phyi ma'i mtha' yang stong zhing dbus 
[\[98b.7\]]kyang stong pa de bzhin du sbyin pa 'di yang stong ngo /_/sbyin pa'i 'bras bu yang stong ngo /_/sbyin bdag kyang stong ngo /_/len pa po yang stong ste/_rigs kyi bu de ltar na don de dag thams cad ni yang dag pa'i mtha' la yod pa ma yin gyis sbyin pa yang gzhan la sbyin pa'i 'bras bu yang gzhan no snyam du ma sems shig_/
[\[99a\]]
[\[99a.1\]]sbyin bdag kyang gzhan la len pa po yang gzhan no snyam du ma sems shig_/rigs kyi bu khyod gang gi tshe sbyin pa yang gzhan la sbyin pa'i 'bras bu yang gzhan no snyam du mi sems la/_sbyin bdag kyang gzhan la len pa po yang gzhan no snyam du mi sems pa de'i tshe khyod kyi sbyin pa 'di ni gnyi 
[\[99a.2\]]ga la bdud rtsir 'gyur te bdud rtsi'i 'bras bu dang /_bdud rtsi'i mtha' sbyin par byed kyis khyod sbyin pa 'dis gzugs yongs su ma 'dzin cig_/tshor ba dang /_'du shes dang /_'du byed rnams dang /_rnam par shes pa yongs su ma 'dzin cig_/de ci'i phyir zhe na/_'di ltar khyod kyi sbyin pa 'di ni sbyin pa'i ngo 
[\[99a.3\]]bo nyid kyis stong /_'bras bu de yang 'bras bu'i ngo bo nyid kyis stong /_sbyin bdag kyang sbyin bdag gi ngo bo nyid kyis stong /_len pa po yang len pa po'i ngo bo nyid kyis stong pas na stong pa nyid la ni sbyin pa yang dmigs su med la sbyin pa'i 'bras bu dang /_sbyin bdag dang /_len pa po yang dmigs su 
[\[99a.4\]]med pa'i phyir ro/_/de ci'i phyir zhe na/_'di ltar chos de dag ni ngo bo nyid kyis shin tu stong pa'i phyir ro zhes ston to/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pas sems can rnams tshul khrims la rab tu 'god de rigs kyi bu tshur 
[\[99a.5\]]shog_/khyod kyis srog gcod pa spongs la srog gcod pa las phyir ldog par gyis shig_/de bzhin du sbyar te khyod kyis log par lta ba'i bar du spongs la log par lta ba las phyir ldog par gyis shig_/rigs kyi bu chos 'di dag thams cad la ji ltar khyod kyis yongs su brtags pa de lta bu'i rang bzhin gang 
[\[99a.6\]]yang med kyis rigs kyi bu chos 'di dag la gang srog gcad par bya ba'i srog chags dang gang gis srog gcad par bya ba'i chos de dag gang yin zhes nye bar rtogs shig_/log par lta ba'i bar la yang de bzhin du sbyar bar bya'o zhes ston te rab 'byor byang chub sems dpa' sems dpa' chen po shes rab kyi pha 
[\[99a.7\]]rol tu phyin pa la spyod pa thabs la mkhas pa de lta bu dang ldan pas sems can rnams yongs su smin par byed cing sbyin pa dang tshul khrims kyi 'bras bu yang ston la sbyin pa'i 'bras bu dang tshul khrims kyi 'bras bu de yang ngo bo nyid kyis stong par bstan pas/_rigs kyi bu des sbyin pa'i 'bras bu dang tshul khrims 
[\[99b\]]
[\[99b.1\]]kyi 'bras bu de dag 'bras bu'i ngo bo nyid kyis stong par rig nas de la mngon par zhen par mi byed do/_/mngon par zhen pa med pas rnam par g.yeng ba med pa bskyed nas shes rab skyed par byed do/_/shes rab des bag la nyal dang kun nas ldang ba thams cad bcad nas phung po lhag ma med pa'i mya ngan las 
[\[99b.2\]]'das pa'i dbyings su yongs su mya ngan las 'das te de yang 'jig rten gyi tha snyad yin gyi don dam par ni ma yin no/_/de ci'i phyir zhe na/_stong pa nyid la ni gang yongs su mya ngan las 'da' ba'am gang yongs su mya ngan las 'das pa'i chos gang yang dmigs su med pa'i phyir te gzhan du na de'i yongs su mya ngan las 
[\[99b.3\]]'das pa de ni 'di lta ste mtha' las 'das pa'i stong pa nyid yin no//_//shes rab kyi pha rol tu phyin pa khri brgyad stong pa/_bam po lnga bcu rtsa gsum pa/_rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa sems can gzhan rnams dang /_
[\[99b.4\]]gang zag gzhan dag phan tshun 'khrugs shing gnod sems su gyur pa dag mthong na/_'di skad 'doms shing rjes su ston par byed de/_rigs kyi bu tshur shog_/gang la khyod gnod sems su byed pa'i chos de dag thams cad ni rang bzhin gyis stong pa yin gyis/_khyod cag bzod pa 
[\[99b.5\]]sgrubs shig_/bzod pa sgoms shig_/dang du len pa'i rang bzhin can du gyis shig_/kye gang la gnod sems su bya ba dang /_gang gnod sems su byed pa dang /_gang gis gnod sems su byed pa'i chos de dag thams cad rang bzhin gyis stong pa nyid du nye bar rtogs shig_/rang bzhin gyis 
[\[99b.6\]]stong pa gang yin pa de ni nam yang mi stong bar mi 'gyur te/_de ni de bzhin gshegs pa rnams kyis ma mdzad/_rang sangs rgyas rnams dang /_nyan thos rnams dang /_byang chub sems dpa' rnams dang /_lha rnams dang /_klu rnams dang /_gnod sbyin rnams dang /_dri za rnams dang /_
[\[99b.7\]]mi 'am ci rnams dang /_lto 'phye chen po rnams dang /_rgyal chen bzhi'i ris kyi lha rnams dang /_gzhan 'phrul dbang byed kyi bar gyi lha rnams dang /_tshangs pa rnams dang /_dge rgyas kyi bar dag dang /_gnas gtsang ma pa rnams dang /_'du shes med 'du shes med min skye mched du nye bar 'gro ba'i 
[\[100a\]]
[\[100a.1\]]bar dag gis kyang ma byas te/_rigs kyi bu gang la gnod sems su bya ba dang /_gang gnod sems su byed pa dang /_gang gis gnod sems su byed pa'i chos de dag thams cad rang bzhin gyis stong pa nyid yin par nye bar rtogs shig dang /_stong 
[\[100a.2\]]pa nyid ni gang la yang gnod sems su byed par mi 'gyur ro zhes/_rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas de ltar sems can rnams rang bzhin gyis stong pa nyid la sbyor bar byed cing /_rgyu dang 
[\[100a.3\]]'bras bu la yang sbyor bar byed do/_/rang bzhin gyis stong pa nyid la sbyor ba na/_rim gyis bla na med pa yang dag par rdzogs pa'i byang chub la yang dag par dga' bar byed/_yang dag par 'dzin du 'jug_/'dzud par byed/_'god par byed de/_de yang 'jig rten gyi 
[\[100a.4\]]tha snyad yin gyi/_don dam par ni ma yin no/_/de ci'i phyir zhe na/_rang bzhin gyi stong pa nyid la ni gang thob par bya ba dang /_gang thob par byed pa dang /_gang gis thob par byed pa'i chos de dag thams cad dmigs su med pa'i phyir ro/_/rab 'byor sems can 
[\[100a.5\]]rnams kyi don du byang chub sems dpa' sems dpa' chen po yang dag pa'i mtha' gang la shes rab kyi pha rol tu phyin pa la spyod pa 'di ni rang bzhin gyis stong pa nyid yin te/_de la ni sems can yang mi dmigs/_sems can du gdags pa yang mi dmigs so/_/de ci'i 
[\[100a.6\]]phyir zhe na/_chos thams cad ni sems can gyis dben pa'i phyir ro/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa/_sems can brtson 'grus zhan pa dag mthong na/_thabs la mkhas pas lus dang /_
[\[100a.7\]]sems kyi brtson 'grus yang dag par 'dzin du 'jug ste/_rigs kyi bu rang bzhin stong pa nyid la ni gang la zhum par 'gyur ba dang /_gang zhum par 'gyur ba dang /_gang gis zhum par 'gyur ba'i chos gang yang yod pa ma yin te/_chos de dag thams cad ni rang 
[\[100b\]]
[\[100b.1\]]bzhin gyis stong pa nyid las rnam par mi 'da' ba yin gyis/_khyod lus dang sems kyi brtson 'grus bskyed cing le lo spangs la/_'di lta ste/_dge ba'i chos sbyin pa'am/_tshul khrims sam/_bzod pa'am/_brtson 'grus sam/_ting nge 'dzin tam/_shes 
[\[100b.2\]]rab bam/_bsam gtan dang /_rnam par thar pa dang /_ting nge 'dzin dang /_snyoms par 'jug pa rnams sam/_dran pa nye bar gzhag pa rnams sam/_'phags pa'i lam yan lag brgyad pa'i bar dag gam/_stong pa nyid dam/_mtshan ma med pa'am/_
[\[100b.3\]]smon pa med pa'am/_sangs rgyas kyi chos thams cad kyi bar dag la brtson par gyis shig_/rigs kyi bu stong pa nyid kyis chos de dag sgrib pa med par ltos shig dang /_sgrib pa med pa'i chos rnams la zhum par 'gyur ba gang yang med do zhes/_rab 'byor byang chub 
[\[100b.4\]]sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas de ltar sems can rnams rang bzhin gyis stong pa nyid yang dag par 'dzin du 'jug cing 'dzud la 'god par byed de/_ci nas kyang gnyis su med pa de ltar 'god par 
[\[100b.5\]]byed do/_/de ci'i phyir zhe na/_rang bzhin gyis stong pa nyid ni gnyis su med cing /_gnyis su dbyer med de/_gnyis su med pa la ni zhum par 'gyur ba gang yang med pa'i phyir ro/_/rab 'byor gzhan yang byang chub sems dpa' sems dpa' chen po shes rab kyi pha 
[\[100b.6\]]rol tu phyin pa la spyod pa/_sems can rnams rang bzhin gyis stong pa nyid kyi brtson 'grus la 'doms shing rjes su ston par byed de/_rigs kyi bu tshur shog_/sbyin pa'am/_tshul khrims sam/_bzod pa'am/_brtson 'grus sam/_ting nge 'dzin tam/_shes 
[\[100b.7\]]rab bam/_dran pa nye bar gzhag pa rnams sam/_'phags pa'i lam yan lag brgyad pa'i bar ram/_bsam gtan dang /_rnam par thar pa dang /_ting nge 'dzin dang /_snyoms par 'jug pa rnams sam/_de bzhin gshegs pa'i stobs bcu'am/_mi 'jigs 
[\[101a\]]
[\[101a.1\]]pa bzhi'am/_so so yang dag par rig pa bzhi'am/_snying rje chen po'am/_sangs rgyas kyi chos ma 'dres pa [{]bcwa [,]bco [}]brgyad kyi bar dag la brtson par gyis la/_chos de dag la gnyis par yang yid la ma byed cig_/mi gnyis par yang yid la ma byed 
[\[101a.2\]]cig_/de ci'i phyir zhe na/_chos de dag thams cad ni rang bzhin gyis stong pa ste/_rang bzhin gyis stong pa la ni gnyis dang gnyis ma yin par yid la bya ba med pa'i phyir ro zhes/_rab 'byor de ltar byang chub sems dpa' sems dpa' chen po shes rab kyi pha rol tu phyin 
[\[101a.3\]]pa la spyod pa/_thabs la mkhas pas byang chub sems dpa'i spyad pa spyod pa na sems can rnams yongs su smin par byed de/_yongs su smin par byas nas kyang rim gyis rgyun tu zhugs pa'i 'bras bu la 'god par byed/_lan cig phyir 'ong ba'i 'bras bu dang /_phyir mi 
[\[101a.4\]]'ong ba'i 'bras bu la 'god par byed/_dgra bcom pa nyid la 'god par byed/_rang byang chub la 'god par byed cing bla na med pa yang dag par rdzogs pa'i byang chub la yang 'god par byed do/_/rab 'byor gzhan yang byang chub sems dpa' sems dpa' chen po shes 
[\[101a.5\]]rab kyi pha rol tu phyin pa la spyod pa/_thabs la mkhas pas sems can rnams kyi don byed cing /_ting nge 'dzin sgom pa la 'jug par byed de/_rigs kyi bu tshur shog_/khyod rnam par g.yeng ba'i 'du shes su yang ma byed/_ting nge 'dzin gyi 'du shes su yang ma byed par 
[\[101a.6\]]ting nge 'dzin sgoms shig_/de ci'i phyir zhe na/_chos de dag thams cad ni rang bzhin gyis stong pa ste/_rang bzhin gyis stong pa nyid la ni gang rnam par g.yeng ba'am/_rtse gcig tu bya ba'i chos gang yang dmigs su med pa'i phyir te/_khyod ting nge 'dzin 'di la gnas shing 
[\[101a.7\]]rang bzhin gyis stong pa nyid la spyod na lus sam/_ngag gam/_yid kyis dge ba'i chos gang ci byed kyang rung ste/_sbyin pa gtong ngam/_tshul khrims srung ngam/_bzod pa sgrub bam/_brtson 'grus rtsom 'am/_ting nge 'dzin la snyoms par 'jug gam/_shes rab sgom 
[\[101b\]]
[\[101b.1\]]'am/_dran pa nye bar gzhag pa rnams la spyod dam/_'phags pa'i lam yan lag brgyad pa'i bar dag sgom 'am/_rnam par thar pa'i sgo rnams sam/_ting nge 'dzin rnams sam/_snyoms par 'jug pa rnams sam/_de bzhin gshegs pa'i stobs bcu'am/_
[\[101b.2\]]mi 'jigs pa bzhi'am/_so so yang dag par rig pa bzhi'am/_byams pa chen po'am/_snying rje chen po'am/_sangs rgyas kyi chos ma 'dres pa [{]bcwa [,]bco [}]brgyad dam/_skyes bu chen po'i mtshan sum cu rtsa gnyis sam/_dpe byad bzang po brgyad cu'am/_nyan thos kyi 
[\[101b.3\]]lam 'am/_rang sangs rgyas kyi lam 'am/_byang chub sems dpa'i lam 'am/_sangs rgyas kyi lam 'am/_rgyun du zhugs pa'i 'bras bu'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_rang byang 
[\[101b.4\]]chub 'am/_rnam pa thams cad mkhyen pa nyid sgom 'am/_sems can yongs su smin par byed dam/_sangs rgyas kyi zhing yongs su dag par byed kyang rung ste/_khyod kyi dge ba'i chos de dag tshegs chung ngus 'grub par 'gyur ro zhes/_rab 'byor de ltar byang 
[\[101b.5\]]chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas sems can rnams kyi don byed de/_sems dang po bskyed pa nas bzung ste/_nam du yang bya ba ma yin pa mi byed par dge ba ci yin zhes tshol zhing sems 
[\[101b.6\]]can rnams kyi don byed de/_rtag tu rgyun mi 'chad par sangs rgyas bcom ldan 'das rnams la bsnyen bkur bya ba'i phyir sangs rgyas kyi zhing nas sangs rgyas kyi zhing du 'gro'o/_/sangs rgyas bcom ldan 'das de dag las chos gang thos pa de yang bla na med pa yang dag par 
[\[101b.7\]]rdzogs pa'i byang chub mngon par rdzogs par sangs rgyas kyi bar du tshe rabs rjes su zin kyang /_nam du yang chud za bar mi 'gyur zhing rtag tu gzungs 'thob pa dang /_lus kyi dbang po'am/_ngag gi dbang po'am/_yid kyi dbang po yang rung ste/_dbang po rtul bar mi 'gyur ro/_/
[\[102a\]]
[\[102a.1\]]de ci'i phyir zhe na/_'di ltar des rtag tu rgyun mi chad par rnam pa thams cad mkhyen pa nyid shin tu bsgoms pa'i phyir te/_des rnam pa thams cad mkhyen pa nyid shin tu bsgoms pa des lam thams cad kyang shin tu bsgoms pa yin te/_nyan thos kyi 
[\[102a.2\]]lam 'am/_rang sangs rgyas kyi lam 'am/_byang chub sems dpa'i lam 'am/_sangs rgyas kyi lam dag kyang shin tu bsgoms pa yin no/_/mngon par shes pa gang dag byang chub sems dpa' sems dpa' chen po la chud mi za ba'i tshul gyis phan par 'gyur ba de dag kyang shin 
[\[102a.3\]]tu bsgoms pa yin te/_de rnam par smin pa las byung ba'i mngon par shes pa de dag la gnas nas sems can rnams kyi don byed cing /_'gro ba lnga'i 'khor ba na 'khor yang yongs su nyams par mi 'gyur te/_rab 'byor de ltar byang chub sems dpa' sems dpa' chen 
[\[102a.4\]]po shes rab kyi pha rol tu phyin pa la spyod pa rang bzhin gyis stong pa nyid la gnas te/_sems can rnams kyi don byed do/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa/_rang bzhin gyis stong pa nyid la 
[\[102a.5\]]gnas nas/_thabs la mkhas pas sems can rnams kyi don byed de/_de shes rab kyi pha rol tu phyin pa shin tu bsgoms pas sems can rnams la 'di skad du 'doms shing rjes su ston par byed de/_rigs kyi bu tshur shog_/khyod lus sam/_ngag gam/_yid kyis 
[\[102a.6\]]las gang byed kyang rung ste/_de dag thams cad rang bzhin gyis stong pa nyid du so sor rtogs shig dang /_khyod kyi las de dag bdud rtsir 'gyur zhing /_bdud rtsi'i 'bras bu dang /_bdud rtsi'i mthar 'gyur te/_rang bzhin stong pa nyid la ni gang mngon par zhen pa'am/_
[\[102a.7\]]yongs su nyams par 'gyur ba'i chos gang yang dmigs su med do/_/de ci'i phyir zhe na/_rang bzhin gyis stong pa nyid ni yongs su nyams par mi 'gyur la/_rang bzhin gyis stong pa nyid las yongs su nyams par 'gyur ba'i chos gang yang med pa'i phyir ro/_/de ci'i phyir 
[\[102b\]]
[\[102b.1\]]zhe na/_'di ltar rang bzhin gyis stong pa nyid ni dngos po yang ma yin/_dngos po med pa yang ma yin pa'i phyir te/_dngos po med pa'i ngo bo nyid kyi chos rnams las ci zhig yongs su nyams par 'gyur zhes/_rab 'byor byang chub sems dpa' sems dpa' 
[\[102b.2\]]chen po shes rab kyi pha rol tu phyin pa la spyod pa/_de ltar sems can rnams la 'doms shing rjes su ston par byed de/_rang bzhin gyis stong pa nyid la 'dzud par byed do/_/de de ltar 'doms shing de ltar rjes su ston pa dang /_rang bzhin gyis stong pa nyid la 'dzud 
[\[102b.3\]]par byed pa'i tshe/_nam du yang bya ba ma yin pa mi byed de/_de bdag kyang rtag par rgyun du dge ba bcu'i las kyi lam yang dag par 'dzin par byed la/_gzhan dag kyang dge ba bcu'i las kyi lam yang dag par 'dzin du 'jug go/_/de bzhin du bdag kyang bslab pa'i 
[\[102b.4\]]gzhi lnga dang yan lag brgyad dang ldan pa'i gso sbyong gi bar dag la gnas par byed la/_gzhan dag kyang yang dag par 'dzin du 'jug go/_/bdag kyang bsam gtan dang po la snyoms par 'jug la/_gzhan dag kyang bsam gtan dang po la snyoms par 'jug pa yang dag 
[\[102b.5\]]par 'dzin du 'jug go/_/bdag kyang bsam gtan bzhi pa'i bar dag la snyoms par 'jug la/_gzhan dag kyang bsam gtan bzhi pa'i bar dag la snyoms par 'jug pa yang dag par 'dzin du 'jug go/_/bdag kyang rtag par rgyun du byams pa la gnas pa yin zhing gzhan 
[\[102b.6\]]dag kyang rtag par rgyun du byams pa bsgom pa yang dag par 'dzin du 'jug go/_/bdag kyang btang snyoms kyi bar dag sgom la/_gzhan dag kyang btang snyoms kyi bar dag la bsgom pa yang dag par 'dzin du 'jug go/_/bdag kyang 'du shes med 'du shes med min skye mched kyi snyoms 
[\[102b.7\]]par 'jug pa'i bar dag la snyoms par 'jug la/_gzhan dag kyang 'du shes med 'du shes med min skye mched kyi snyoms par 'jug pa la snyoms par 'jug pa yang dag par 'dzin du 'jug go/_/bdag kyang dran pa nye bar gzhag pa bzhi sgom la/_gzhan dag kyang dran pa nye bar gzhag pa bzhi 
[\[103a\]]
[\[103a.1\]]bsgom pa yang dag par 'dzin du 'jug ste/_'dul zhing 'dzud la 'god par byed do/_/bdag kyang 'phags pa'i lam yan lag brgyad pa'i bar dag la sgom la/_gzhan dag kyang 'phags pa'i lam yan lag brgyad pa'i bar dag bsgom pa yang 
[\[103a.2\]]dag par 'dzin du 'jug go/_/bdag kyang de bzhin gshegs pa'i stobs bcu la slob la/_gzhan dag kyang de bzhin gshegs pa'i stobs bcu la bslab pa yang dag par 'dzin du 'jug ste/_'dul zhing 'dzud la 'god par byed do/_/bdag kyang dpe byad bzang po 
[\[103a.3\]]brgyad cu'i bar dag sgrub pa la slob la/_gzhan dag kyang dpe byad bzang po brgyad cu bsgrub pa yang dag par 'dzin du 'jug ste/_'dul zhing 'dzud la 'god par byed do/_/bdag kyang rgyun du zhugs pa'i 'bras bu'i shes pa skyed cing /_de la gnas par yang 
[\[103a.4\]]mi byed la/_gzhan dag kyang rgyun du zhugs pa'i 'bras bu'i shes pa la 'god par byed do/_/bdag kyang dgra bcom pa nyid kyi bar dag gi shes pa skyed cing /_de la gnas par yang mi byed la/_gzhan dag kyang dgra bcom pa nyid kyi shes pa la 'god par byed do/_/
[\[103a.5\]]bdag kyang rang byang chub kyi shes pa skyed cing de la gnas par yang mi byed la/_gzhan dag kyang rang byang chub kyi shes pa la 'dul zhing 'dzud de 'god par byed do/_/bdag kyang bla na med pa yang dag par rdzogs pa'i byang chub kyi lam skyed par byed la/_gzhan dag kyang 
[\[103a.6\]]lam de la 'doms shing rjes su ston pa dang /_'dul zhing 'dzud de 'god par byed do/_/rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas nam du yang bya ba ma yin pa mi byed do/_/de nas bcom 
[\[103a.7\]]ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad rang bzhin gyis stong pa lags na/_rang bzhin gyis stong pa nyid la ni sems can yang mi dmigs/_chos dang lam yang mi dmigs na/_bcom ldan 
[\[103b\]]
[\[103b.1\]]'das ji ltar byang chub sems dpa' sems dpa' chen po rnam pa thams cad mkhyen pa nyid la gnas par 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin te/_de de bzhin 
[\[103b.2\]]no/_/ji skad smras pa de bzhin te/_chos thams cad ni rang bzhin gyis stong pa nyid yin te/_rang bzhin gyi stong pa nyid la ni sems can yang dmigs su med/_chos dang lam yang dmigs su med do/_/rab 'byor gal te chos thams cad rang bzhin gyis stong pa ma yin 
[\[103b.3\]]na ni/_byang chub sems dpa' sems dpa' chen po rang bzhin gyis stong pa nyid la gnas te/_bla na med pa yang dag par rdzogs pa'i byang chub mngon par rdzogs par sangs rgyas nas/_rang bzhin gyis stong pa nyid kyi chos ston par yang mi 'gyur ba zhig na rab 'byor 
[\[103b.4\]]gzugs ni rang bzhin gyis stong la/_rab 'byor tshor ba dang /_'du shes dang /_'du byed rnams dang /_rnam par shes pa yang rang bzhin gyis stong /_sangs rgyas kyi chos ma 'dres pa [{]bcwa [,]bco [}]brgyad kyi bar dag kyang rang bzhin gyis stong /_dpe byad bzang po brgyad 
[\[103b.5\]]cu yang rang bzhin gyis stong /_de bzhin du sbyar te/_rnam pa thams cad mkhyen pa nyid dang /_bag chags kyi mtshams sbyor ba thams cad spangs pa'i bar dag kyang rang bzhin gyis stong ste/_rab 'byor gang gi tshe chos thams cad rang bzhin gyis stong pa de'i phyir byang chub 
[\[103b.6\]]sems dpa' sems dpa' chen po shes rab kyi pha rol tu phyin pa la spyod pa/_phung po lnga po dag rang bzhin gyis stong zhes bya bar chos ston to/_/skye mched bcu gnyis dang /_khams [{]bcwa [,]bco [}]brgyad rang bzhin gyis stong zhes bya bar chos ston to/_/bsam gtan bzhi dang /_tshad 
[\[103b.7\]]med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_de bzhin du sbyar te/_'phags pa'i lam yan lag brgyad pa'i bar dag rang bzhin gyis stong zhes bya bar chos ston to/_/rnam par thar pa'i sgo gsum dang /_rnam 
[\[104a\]]
[\[104a.1\]]par thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_byams pa chen po dang /_snying rje chen po dang /_sangs 
[\[104a.2\]]rgyas kyi chos ma 'dres pa [{]bcwa [,]bco [}]brgyad dang /_dpe byad bzang po brgyad cu'i bar dag rang bzhin gyis stong zhes bya bar chos ston to/_/rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_
[\[104a.3\]]rang byang chub dang /_rnam pa thams cad mkhyen pa nyid dang /_bag chags kyi mtshams sbyor ba thams cad spangs pa'i bar dag kyang rang bzhin gyis stong ngo zhes bya bar chos ston to/_/rab 'byor gal te nang stong pa nyid rang bzhin gyis stong pa ma yin na ni byang chub 
[\[104a.4\]]sems dpa' sems dpa' chen po chos thams cad rang bzhin gyis stong ngo zhes bya bar chos ston par mi 'gyur la/_de bzhin du phyi stong pa nyid dang /_phyi nang stong pa nyid dang /_de bzhin du sbyar te dngos po med pa'i ngo bo nyid stong pa nyid kyi bar dag rang bzhin gyis stong pa ma yin na ni byang 
[\[104a.5\]]chub sems dpa' sems dpa' chen po chos thams cad rang bzhin gyis stong zhes bya bar chos ston par yang mi 'gyur te/_de'i phyir rang bzhin stong pa nyid kyang bshig par 'gyur ba zhig na/_rang bzhin gyis stong pa nyid ni 'jig par yang mi 'gyur zhing /_ther zug tu gnas 
[\[104a.6\]]pa yang ma yin te/_phyis med par 'gyur ba yang ma yin no/_/de ci'i phyir zhe na/_de ni yul na mi gnas/_phyogs na mi gnas shing /_de ni gang nas kyang 'ong ba ma yin/_gang du yang 'gro ba ma yin pa'i phyir ro/_/de ni chos gnas pa nyid yin te/_de la ni 
[\[104a.7\]]'phel ba'am/_'grib pa'am/_sogs pa'am/_'jig pa'am/_skye ba'am/_'gag pa'am/_kun nas nyon mongs pa'am/_rnam par byang ba'i chos gang yang dmigs su med do/_/de ni chos rnams kyi rang bzhin yin te/_de la gnas nas byang chub 
[\[104b\]]
[\[104b.1\]]sems dpa' sems dpa' chen po rnams bla na med pa yang dag par rdzogs pa'i byang chub la gnas kyang /_chos gang yang 'jig par yang dag par rjes su mi mthong ngo /_/chos thams cad ni gnas pa yang med cing 'jig pa med pa ste/_de ni chos rnams kyi chos gnas 
[\[104b.2\]]pa nyid yin no/_/de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_chos thams cad rang bzhin gyis stong par mthong bas/_bla na med pa yang dag par rdzogs pa'i byang chub las phyir mi ldog go/_/de ci'i phyir zhe na/_'di ltar 
[\[104b.3\]]des chos gang la yang sgrib pa yang yang dag par rjes su mi mthong ste/_des chos thams cad sgrib pa med par yang dag par rjes su mthong ba'i phyir ro/_/de ni 'di ltar rang bzhin gyis stong pa nyid de la bdag mi dmigs shing /_bdag tu gdags pa yang mi dmigs la/_
[\[104b.4\]]sems can dang /_srog dang /_skye ba po dang /_shed las skyes dang /_shed bu dang /_gso pa po dang /_gang zag dang /_byed pa po dang /_byed du 'jug pa po dang /_slong ba po dang /_kun nas slong ba po dang /_tshor ba po dang /_shes pa po dang /_mthong ba 
[\[104b.5\]]po yang mi dmigs/_mthong ba por gdags pa yang mi dmigs/_gzugs dang /_tshor ba dang /_'du shes dang /_'du byed rnams dang /_rnam par shes pa yang mi dmigs/_rnam par shes par gdags pa yang mi dmigs/_de bzhin du nang dang phyi'i 
[\[104b.6\]]chos rnams kyang mi dmigs/_dpe byad bzang po brgyad cu'i bar dag kyang mi dmigs/_dpe byad bzang po brgyad cur gdags pa yang mi dmigs na/_bla na med pa yang dag par rdzogs pa'i byang chub la the tsom za bar 'gyur ba lta ga la yod/_rab 'byor 'di 
[\[104b.7\]]lta ste dper na de bzhin gshegs pa'i sprul pas sprul pa'i dge slong ngam/_dge slong ma 'am/_dge bsnyen nam/_dge bsnyen ma zhig la bskal pa khrag khrig snyed du rgyun mi chad par chos bstan par gyur na/_rab 'byor 'di ji snyam du sems/_sprul pa de dag la rgyun du 
[\[105a\]]
[\[105a.1\]]zhugs pa'i 'bras bu 'thob pa dang /_lan cig phyir 'ong ba'i 'bras bu'am/_phyir mi 'ong ba'i 'bras bu dang /_dgra bcom pa nyid 'thob pa'am/_rang byang chub bam/_bla na med pa yang dag par rdzogs pa'i byang chub 'thob pa'i skal pa yod snyam 
[\[105a.2\]]'am/_gsol pa/_bcom ldan 'das de ni ma lags so/_/de ci'i slad du zhe na/_'di ltar de dag la dngos po ma mchis pa'i slad du'o/_/bcom ldan 'das kyis bka' stsal pa/_rab 'byor de de bzhin no/_/de de bzhin te/_chos thams cad dngos po med pa la 
[\[105a.3\]]byang chub sems dpa' sems dpa' chen pos gang zhig rgyun du zhugs pa'i 'bras bu'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_rang byang chub bam/_bla na med pa yang dag par rdzogs pa'i byang chub la gzud 
[\[105a.4\]]par bya ba'i sems can gang zhig yod de/_gzhan du na phyin ci log gis kun nas dkris pa'i skye dgu rnams phyin ci log med pa la 'dzud cing 'god par byed do/_/rtog pa'i rgyu 'thun pa ma yin pa'i phyir phyin ci log gang yin pa de nyid phyin ci log ma yin pa ste/_rtog 
[\[105a.5\]]pa med cing phyin ci log med pa'o/_/gang la phyin ci log med pa de la ni bdag med do/_/sems can med do/_/shes pa po dang /_mthong ba po'i bar dag med do/_/de la ni gzugs med do/_/tshor ba med do/_/'du shes med do/_/'du byed rnams med do/_/
[\[105a.6\]]rnam par shes pa med do/_/de bzhin du sbyar te/_byang chub kyi bar dag med do/_/gang la bdag med pa dang /_shes pa po dang /_mthong ba po'i bar dag med pa dang /_gzugs med pa dang /_tshor ba med pa dang /_'du shes med pa dang /_'du byed rnams med pa dang /_
[\[105a.7\]]rnam par shes pa med pa dang /_byang chub kyi bar dag med pa de ni rang bzhin gyis stong pa nyid yin te/_de la gnas nas byang chub sems dpa' sems dpa' chen po shes rab kyi pha rol tu phyin pa la spyod cing /_sems can phyin ci log tu gyur pa rnams/_sems can gyi 'du shes 
[\[105b\]]
[\[105b.1\]]las grol bar byed do/_/gzugs kyi 'du shes dang /_gzugs med pa'i 'du shes kyi bar dag las grol bar byed do/_/de bzhin du sbyar te/_zag pa dang bcas pa dang /_zag pa med pa'i chos rnams las rnam par grol bar byed do/_/zag pa med pa'i chos gang 
[\[105b.2\]]yin pa de dag kyang 'di lta ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_
[\[105b.3\]]gzugs med pa'i snyoms par 'jug pa bzhi dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag ste/_de yang de la don dam pa ji lta ba bzhin du ni ma yin no/_/de ltar 'dus ma byas pa dang /_ma skyes pa dang /_dngos po med pa dang /_'byung ba med pa de ni 
[\[105b.4\]]rang bzhin gyis stong pa nyid yin no/_/de ni sangs rgyas bcom ldan 'das rnams kyi byang chub yin te de la ni bdag med do/_/sems can med do/_/shes pa po dang /_mthong ba po'i bar dag med do/_/gzugs med do/_/tshor ba med do/_/'du shes med do/_/'du byed 
[\[105b.5\]]rnams med do/_/rnam par shes pa med do/_/de bzhin du sbyar te/_dpe byad bzang po brgyad cu'i bar dag med do/_/byang chub sems dpa' sems dpa' chen po ni rang bzhin gyis stong pa nyid yongs su shes par bya ba'i don ma gtogs par lam gyi don du bla na med 
[\[105b.6\]]pa yang dag par rdzogs pa'i byang chub la gnas par mi byed do/_/gang rang bzhin gyis stong pa nyid de yang sngon gyi mtha' yang rang bzhin gyis stong pa nyid yin la/_de ni phyi ma'i mtha' dang /_dbus su yang rang bzhin gyis stong pa nyid yin te/_de ni nam yang rang bzhin gyis mi stong 
[\[105b.7\]]pa nyid ma yin no/_/de lta bas na byang chub sems dpa' sems dpa' chen po rang bzhin gyis stong pa nyid kyi pha rol tu phyin pa la gnas nas sems can rnams sems can du 'du shes pa dang /_'du shes thams cad las dgrol ba'i phyir lam gyi rnam pa shes pa nyid la spyod par byed do/_/
[\[106a\]]
[\[106a.1\]]de lam gyi rnam pa shes pa nyid la spyod pa'i tshe/_'di lta ste/_nyan thos kyi lam dang /_rang sangs rgyas kyi lam dang /_byang chub sems dpa'i lam dang /_lam thams cad la yang spyod pa yin no/_/rab 'byor byang chub sems dpa' sems dpa' 
[\[106a.2\]]chen po des lam thams cad yongs su rdzogs par byas nas sems can rnams yongs su smin par byas shing /_sangs rgyas kyi zhing yongs su dag par byas te/_tshe'i 'du byed byin gyis brlabs nas bla na med pa yang dag par rdzogs pa'i byang chub mngon par rdzogs par 
[\[106a.3\]]'tshang rgya'o/_/de bla na med pa yang dag par rdzogs pa'i byang chub mngon par rdzogs par sangs rgyas nas kyang /_sangs rgyas kyi tshul rgyun mi gcod de/_'di lta ste rang bzhin gyis stong pa nyid 'di ni sangs rgyas bcom ldan 'das rnams kyi sangs rgyas kyi tshul yin no/_/
[\[106a.4\]]rab 'byor sangs rgyas bcom ldan 'das gang dag 'das pa'i dus na byung bar gyur pa'i sangs rgyas bcom ldan 'das de dag gi sangs rgyas kyi tshul yang 'di lta ste/_rang bzhin gyis stong pa nyid 'di yin no/_/sangs rgyas bcom ldan 'das gang dag ma 'ongs pa'i dus na 'byung 
[\[106a.5\]]bar 'gyur ba rnams dang /_sangs rgyas bcom ldan 'das gang dag da ltar phyogs bcu'i 'jig rten gyi khams na bzhugs te/_'tsho zhing gzhes la chos kyang ston pa'i sangs rgyas bcom ldan 'das de dag gi sangs rgyas kyi tshul yang 'di lta ste/_rang bzhin gyis stong pa nyid 'di 
[\[106a.6\]]yin te/_rang bzhin gyis stong pa nyid 'di ni sangs rgyas bcom ldan 'das rnams las 'byung ba ma gtogs par gzhan las 'jig rten du 'byung bar mi 'gyur bas na/_byang chub sems dpa' sems dpa' chen pos ji ltar spyad na rnam pa thams cad mkhyen pa nyid las 
[\[106a.7\]]yongs su nyams par mi 'gyur ba de ltar rang bzhin gyis stong pa nyid kyi pha rol tu phyin pa la spyad par bya'o/_/rab 'byor gyis gsol pa/_bcom ldan 'das de ltar byang chub sems dpa' sems dpa' chen po dag rang bzhin gyis stong pa nyid la yang spyod la/_gzugs kyang gzhan 
[\[106b\]]
[\[106b.1\]]zhig rang bzhin gyis stong pa nyid kyang gzhan ma lags/_tshor ba yang gzhan/_'du shes kyang gzhan/_'du byed rnams kyang gzhan/_rnam par shes pa yang gzhan zhing rang bzhin gyis stong pa nyid kyang gzhan ma lags la/_de bzhin du sangs rgyas kyi chos thams cad dang /_byang 
[\[106b.2\]]chub kyi bar dag kyang gzhan zhing /_rang bzhin gyis stong pa nyid kyang gzhan ma lags te/_gzugs nyid kyang rang bzhin gyis stong pa nyid lags la/_rang bzhin gyi stong pa nyid kyang gzugs lags shing byang chub kyi bar nyid kyang rang bzhin gyis stong pa nyid lags la/_rang 
[\[106b.3\]]bzhin gyis stong pa nyid kyang byang chub lags par rang bzhin gyis stong pa nyid de yang rnam par 'khrugs pa mi bgyid pa de ni ngo mtshar lags so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 
[\[106b.4\]]gal te gzugs kyang gzhan la/_rang bzhin gyis stong pa nyid kyang gzhan/_tshor ba dang /_'du shes dang /_'du byed rnams dang /_rnam par shes pa yang gzhan la/_rang bzhin gyis stong pa nyid kyang gzhan zhing /_de bzhin du sbyar te/_byang chub kyi bar yang gzhan la/_
[\[106b.5\]]rang bzhin gyis stong pa nyid kyang gzhan zhig yin par gyur na ni/_rab 'byor byang chub sems dpa' sems dpa' chen pos gzugs rnam pa thams cad mkhyen pa nyid du mngon par rdzogs par 'tshang rgya bar mi 'gyur la/_tshor ba dang /_'du shes dang /_'du byed rnams 
[\[106b.6\]]dang /_rnam par shes pa yang rnam pa thams cad mkhyen pa nyid du mngon par rdzogs par 'tshang rgya bar mi 'gyur la/_byang chub kyi bar dag kyang rnam pa thams cad mkhyen pa nyid du mngon par rdzogs par 'tshang rgya bar mi 'gyur ba zhig na/_rab 'byor 'di ltar gzugs nyid kyang 
[\[106b.7\]]rang bzhin gyis stong pa nyid yin la/_rang bzhin gyis stong pa nyid kyang gzugs yin/_tshor ba dang /_'du shes dang /_'du byed rnams dang /_rnam par shes pa yang rang bzhin gyis stong pa nyid yin la rang bzhin gyis stong pa nyid kyang rnam par shes pa nyid yin/_byang chub kyi 
[\[107a\]]
[\[107a.1\]]bar dag kyang rang bzhin gyis stong pa nyid yin la/_rang bzhin gyis stong pa nyid kyang byang chub nyid yin te/_de'i phyir rab 'byor byang chub sems dpa' sems dpa' chen pos gzugs rang bzhin gyis stong par rig nas/_gzugs nyid rnam pa thams 
[\[107a.2\]]cad mkhyen pa nyid mngon par rdzogs par 'tshang rgya bar 'gyur ro/_/byang chub kyi bar du yang rang bzhin gyis stong par rig nas/_byang chub nyid rnam pa thams cad mkhyen pa nyid du mngon par rdzogs par 'tshang rgya bar 'gyur ro/_/de ci'i phyir zhe na/_rang bzhin gyis stong pa nyid 
[\[107a.3\]]la ni rnam par 'jig pa'am/_ther zug tu gnas pa'am/_'jug par 'gyur ba'i chos gang yang med pa'i phyir ro/_/gzhan du na lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang bram ze'i skye dgu dang bcas pa'i 'jig 
[\[107a.4\]]rten gyis gzugs yang dag pa ji lta ba bzhin du rab tu mi shes so/_/tshor ba dang /_'du shes dang /_'du byed rnams dang /_rnam par shes pa yang dag pa ji lta ba bzhin du rab tu mi shes so/_/rab tu mi shes pas byis pa so so'i skye bo rnams gzugs la mngon par zhen 
[\[107a.5\]]to/_/tshor ba dang /_'du shes dang /_'du byed rnams dang /_rnam par shes pa la mngon par zhen to/_/gzugs la mngon par zhen cing /_tshor ba dang /_'du shes dang /_'du byed rnams dang /_rnam par shes pa la mngon par zhen nas ngar 'dzin pa dang /_nga yir 
[\[107a.6\]]'dzin pa dag la spyod par byed de/_de dag ngar 'dzin pa dang /_nga yir 'dzin pa dag la mngon par zhen nas kyang /_nang dang phyi'i dngos po rnams la mngon par zhen to/_/mngon par zhen nas kyang skye ba'i skye mched dag tu gzugs dang /_tshor ba dang /_'du shes dang /_'du 
[\[107a.7\]]byed rnams dang /_rnam par shes pa yongs su 'dzin par byed de/_de dag ni skye ba dang /_rga ba dang na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa dag las yongs su mi 'grol zhing /_'gro ba lnga'i 
[\[107b\]]
[\[107b.1\]]'khor ba las kyang yongs su mi thar ro/_/de'i phyir byang chub sems dpa' sems dpa' chen po rang bzhin gyis stong pa nyid kyi pha rol tu phyin pa la gnas nas/_stong zhes bya ba'am/_mi stong zhes bya bar gzugs rnam par 'khrugs par mi byed do/_/stong zhes bya ba 
[\[107b.2\]]'am/_mi stong zhes bya bar tshor ba dang /_'du shes dang /_'du byed rnams dang /_rnam par shes pa rnam par 'khrugs par mi byed do/_/de bzhin du sbyar te/_stong zhes bya ba'am/_mi stong zhes bya bar byang chub kyi bar du rnam par 'khrugs par mi byed do/_/de ci'i phyir zhe 
[\[107b.3\]]na/_'di ni gzugs so/_/'di ni stong pa nyid do zhes gzugs kyi stong pa nyid rnam par 'khrugs par mi byed cing /_'di ni rnam par shes pa'i bar ro/_/'di ni rnam par shes pa'i stong pa nyid do/_/de bzhin du sbyar te/_'di ni byang chub kyi bar ro/_/'di ni rang bzhin 
[\[107b.4\]]gyis stong pa nyid do/_/zhes rnam par 'khrugs par mi byed pa'i phyir ro/_/rab 'byor 'di lta ste dper na nam mkhas ni nam mkha' rnam par 'khrugs par mi byed de/_nang gi nam mkhas kyang phyi rol gyi nam mkha' rnam par 'khrugs par mi byed la/_phyi rol gyi nam 
[\[107b.5\]]mkhas kyang nang gi nam mkha' rnam par 'khrugs par mi byed do/_/rab 'byor de bzhin du rang bzhin gyis stong pa nyid kyis kyang gzugs rnam par 'khrugs par mi byed la/_gzugs kyis kyang stong pa nyid rnam par 'khrugs par mi byed do/_/stong pa nyid kyis kyang /_tshor ba 
[\[107b.6\]]dang /_'du shes dang /_'du byed rnams dang /_rnam par shes pa rnam par 'khrugs par mi byed la/_rnam par shes pas kyang stong pa nyid rnam par 'khrugs par mi byed do/_/stong pa nyid kyis kyang byang chub kyi bar du rnam par 'khrugs par mi byed la/_byang chub kyi bar 
[\[107b.7\]]gyis kyang stong pa nyid rnam par 'khrugs par mi byed do/_/de ci'i phyir zhe na/_de dag la 'di ni gzugs so/_/'di ni stong pa nyid do zhes bya ba dang /_'di ni tshor ba dang /_'du shes dang /_'du byed rnams dang /_rnam par shes pa'o/_/'di ni stong pa nyid do/_/de bzhin du sbyar 
[\[108a\]]
[\[108a.1\]]te 'di ni byang chub kyi bar ro/_/'di ni stong pa nyid do zhes gang rnam par 'khrugs par byed pa de lta bu'i ngo bo nyid med pa'i phyir ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom 
[\[108a.2\]]ldan 'das gal te chos thams cad dbyer ma mchis pa lags na/_bcom ldan 'das 'o na byang chub sems dpa' sems dpa' chen po bdag bla na med pa yang dag par rdzogs pa'i byang chub mngon par rdzogs par 'tshang rgya bar bgyi'o/_/zhes gang la yang dag par zhugs 
[\[108a.3\]]pa lags/_bcom ldan 'das byang chub ni gnyis su dbyer ma mchis pa lags te/_gnyis su 'byed pas ni bla na med pa yang dag par rdzogs pa'i byang chub mngon par rdzogs par 'tshang rgya bar rdo mi thogs lags so/_/bcom ldan 'das kyis bka' stsal pa/_rab 'byor de de 
[\[108a.4\]]bzhin no/_/de de bzhin te/_rab 'byor byang chub ni gnyis la spyod pa ma yin te/_byang chub ni gnyis su med cing gnyis su dbyer med do/_/rab 'byor byang chub sems dpa' sems dpa' chen po'i byang chub 'di ni byang chub sems dpa'o/_/'di ni byang chub sems dpa'i byang 
[\[108a.5\]]chub bo zhes byang chub la gnyis su dbye bas mi spyod do/_/byang chub sems dpa' sems dpa' chen po'i byang chub ni gzugs la mi spyod do/_/tshor ba dang /_'du shes dang /_'du byed rnams dang /_rnam par shes pa la mi spyod do/_/byang chub kyi bar la mi spyod do/_/de 
[\[108a.6\]]ci'i phyir zhe na/_byang chub la ni bdag ces bya ba'i sgra med de/_/bdag gzugs la spyod do zhes bya ba dang /_tshor ba dang /_'du shes dang /_'du byed rnams dang /_rnam par shes pa la spyod do zhes bya ba dang /_byang chub kyi bar la spyod do zhes bya ba'i sgra med pa yin te/_
[\[108a.7\]]byang chub sems dpa' sems dpa' chen po'i byang chub ni 'dzin pa la yang mi spyod/_'dzin pa med pa la yang mi spyod pa'i phyir ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te byang chub 
[\[108b\]]
[\[108b.1\]]sems dpa' sems dpa' chen po'i byang chub 'dzin pa la yang mi spyod/_'dzin pa ma mchis pa la yang mi spyod lags na/_'o na byang chub sems dpa' sems dpa' chen po'i byang chub gang la spyod pa lags/_bcom ldan 'das kyis bka' stsal pa/_rab 'byor 'di ji snyam 
[\[108b.2\]]du sems/_de bzhin gshegs pa'i sprul pa'i byang chub 'dzin pa'am/_'dzin pa med pa gang zhig la spyod snyam 'am/_gsol pa/_bcom ldan 'das de ni ma lags so/_/bcom ldan 'das kyis bka' stsal pa/_rab 'byor 'di ji snyam du sems/_dgra bcom pa'i rmi lam 
[\[108b.3\]]gyi blo 'dzin pa'am/_'dzin pa med pa gang zhig la spyod snyam 'am/_gsol pa/_bcom ldan 'das de ni ma lags te/_dgra bcom pa la g.yar lam yang gtan ma mchis lags na/_de'i g.yar lam gyi blo 'dzin pa'am/_'dzin pa ma mchis pa la spyod par 'gyur ba lta ga la 
[\[108b.4\]]mchis/_bcom ldan 'das kyis bka' stsal pa/_rab 'byor de bzhin du byang chub sems dpa' sems dpa' chen po'i byang chub kyang 'dzin pa'am/_'dzin pa med pa la mi spyod do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad 
[\[108b.5\]]ces gsol to/_/bcom ldan 'das gal te byang chub sems dpa' sems dpa' chen po'i byang chub 'dzin pa la yang mi spyod/_'dzin pa ma mchis pa la yang mi spyod/_gzugs la yang mi spyod/_rnam pa thams cad mkhyen pa nyid kyi bar la yang mi spyod lags na/_bcom ldan 
[\[108b.6\]]'das 'o na ji ltar byang chub sems dpa' sems dpa' chen po pha rol tu phyin pa drug la spyad nas/_sa bcu dang byang chub kyi phyogs kyi chos sum cu rtsa bdun dang /_stong pa nyid bcu bzhi dang /_rnam par thar pa'i sgo gsum dang /_bsam gtan rnams dang /_rnam par thar pa rnams 
[\[108b.7\]]dang /_snyoms par 'jug pa rnams la spyod cing de bzhin gshegs pa'i stobs bcu dang /_dpe byad bzang po brgyad cu'i bar dag bsgrubs te/_mngon par shes pa lnga la gnas nas/_sa bcu yongs su rdzogs par bgyis shing byang chub sems dpa'i skyon ma mchis pa las zhugs nas 
[\[109a\]]
[\[109a.1\]]sangs rgyas kyi zhing yongs su dag par bgyis shing /_sems can rnams yongs su smin par bgyis te/_rnam pa thams cad mkhyen pa nyid mngon par rdzogs par 'tshang rgya bar 'gyur lags/_bcom ldan 'das pha rol tu phyin pa drug la ma spyad cing sa bcu la ma 
[\[109a.2\]]gnas/_mngon par shes pa lnga'i bar dag la ma gnas byang chub sems dpa'i skyon ma mchis pa la ma zhugs/_sangs rgyas kyi zhing yongs su dag par ma bgyis/_sems can yongs su smin par ma bgyis par ni bla na med pa yang dag par rdzogs pa'i byang chub mngon par rdzogs par 
[\[109a.3\]]'tshang rgya bar rngo mi thogs lags so/_/bcom ldan 'das kyis bka' stsal pa/_rab 'byor de de bzhin te/_de de bzhin no/_/ji skad smras pa de bzhin te/_sa bcu la ma gnas shing pha rol tu phyin pa drug dang /_dge ba'i chos thams cad kyi bar dag yongs su 
[\[109a.4\]]rdzogs par ma byas par bla na med pa yang dag par rdzogs pa'i byang chub mngon par rdzogs par 'tshang rgya bar mi nus kyi/_rab 'byor sa bcu yongs su rdzogs par byas shing pha rol tu phyin pa drug dang /_bsam gtan bzhi dang /_tshad med pa bzhi dang /_gzugs med 
[\[109a.5\]]pa'i snyoms par 'jug pa bzhi dang /_dran pa nye bar gzhag pa bzhi dang /_'phags pa'i lam yan lag brgyad pa'i bar dang /_rnam par thar pa'i sgo gsum po stong pa nyid dang /_mtshan ma med pa dang /_smon pa med pa dang /_dpe byad bzang po brgyad cu'i bar 
[\[109a.6\]]dag dang /_bsnyel ba mi mnga' ba'i chos nyid dang /_rtag tu btang snyoms su gnas pa dag yongs su rdzogs par byas na rnam pa thams cad mkhyen pa nyid thob par nus so/_/rab 'byor de yang gzugs kyi rang bzhin la gnas shing tshor ba dang /_'du shes dang /_'du 
[\[109a.7\]]byed rnams dang /_rnam par shes pa'i rang bzhin la gnas la/_byang chub kyi bar gyi rang bzhin la gnas na/_rnam pa thams cad mkhyen pa nyid thob par nus so/_/rang bzhin de yang nye bar zhi ba ste/_de ni chos gang yang [{]stsogs [,]sogs [}]pa'am/_'bri ba'am/_bskyed pa'am/_
[\[109b\]]
[\[109b.1\]]'gog pa'am/_kun nas nyon mongs pa'am/_rnam par byang ba'am/_'thob pa'am/_mngon par rtogs par mi byed do/_/rab 'byor de yang 'jig rten gyi tha snyad kyis btags pa'i chos nyid nye bar bzung nas/_byang chub sems dpa' sems dpa' chen po bla na 
[\[109b.2\]]med pa yang dag par rdzogs pa'i byang chub mngon par rdzogs par 'tshang rgya bar zad kyi/_don dam par ni de la gzugs sam/_byang chub kyi bar ram/_gang byang chub la spyod pa gang yang med de/_chos de dag thams cad ni 'jig rten gyi tha snyad kyis btags par zad kyi/
[\[109b.3\]]don dam par ni ma yin no/_/rab 'byor byang chub sems dpa' sems dpa' chen po ni sems dang po bskyed pa nas bzung ste/_byang chub kyi phyir spyod pa na sems de dang /_sems can dang /_byang chub dang /_byang chub sems dpa' dag mi dmigs so/_/rab 
[\[109b.4\]]'byor 'di ji snyam du sems/_gang gi tshe rab 'byor khyod kyis 'jig tshogs la lta ba spang ba'i phyir dbang po rnams thob bam/_bar chad med pa'i ting nge 'dzin tam/_rgyun tu zhugs pa'i 'bras bu thob 'am/_lan cig phyir 'ong ba'i 'bras bu thob 'am/_phyir mi 'ong ba'i 
[\[109b.5\]]'bras bu thob 'am/_dgra bcom pa nyid thob par gyur pa de'i tshe rmi lam 'am/_sems sam lam 'am/_'bras bu dmigs snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor 'o na ji ltar rab 'byor gyis dgra 
[\[109b.6\]]bcom pa nyid thob bo zhes shes pa brda sprad par gyur/_gsol pa/_bcom ldan 'das 'jig rten gyi tha snyad du bzung ste/_shes pa brda sprad lags so/_/bka' stsal pa/_rab 'byor de bzhin du byang chub sems dpa' yang 'jig rten gyi tha snyad kyis btags 
[\[109b.7\]]pa yin no/_/gzugs kyang 'jig rten gyi tha snyad kyis btags pa yin no/_/tshor ba dang /_'du shes dang /_'du byed rnams dang /_rnam par shes pa yang 'jig rten gyi tha snyad kyis btags pa yin no/_/rnam pa thams cad mkhyen pa nyid kyi bar dag kyang 'jig 
[\[110a\]]
[\[110a.1\]]rten gyi tha snyad kyis btags pa yin te/_byang chub sems dpa' sems dpa' chen pos ni chos rnams kyi rang bzhin stong pa nyid nye bar bzung na byang chub la gang sogs pa'am/_'bri bar byed pa'am/_phan 'dogs pa'am/_gnod par byed pa'i chos gang yang 
[\[110a.2\]]ma dmigs te/_chos rnams kyi rang bzhin de yang ma dmigs na sems dang po bskyed pa dmigs par 'gyur ba dang /_sems bskyed pa bcu pa'i bar dang /_pha rol tu phyin pa drug dang /_byang chub kyi phyogs kyi chos sum cu rtsa bdun gyi bar dag dmigs par 'gyur ba dang /_stong pa nyid 
[\[110a.3\]]kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin dang /_sangs rgyas kyi chos rnams kyi bar dag dmigs par 'gyur ba lta ci smos te de ni gnas med do/_/rab 'byor de ltar byang chub sems dpa' sems dpa' chen po bla na med pa yang dag par 
[\[110a.4\]]rdzogs pa'i byang chub la spyad cing bla na med pa yang dag par rdzogs pa'i byang chub mngon par rdzogs par sangs rgyas nas sems can rnams kyi don byed do/_/shes rab kyi pha rol tu phyin pa khri brgyad stong pa las/_mi 'khrugs pa bstan pa'i le'u zhes bya ste/_bdun cu rtsa 
[\[110a.5\]]lnga pa'o//_//da nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te byang chub sems dpa' sems dpa' chen po pha rol tu phyin pa drug dang /_byang chub kyi phyogs kyi chos sum cu rtsa bdun dang /_de bzhin 
[\[110a.6\]]gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad la spyad cing /_stong pa nyid bcu bzhi dang /_byang chub kyi lam yongs su rdzogs par bgyis kyang bla na med pa yang dag par rdzogs 
[\[110a.7\]]pa'i byang chub mngon par rdzogs par 'tshang rgya ba'i skal ba ma mchis lags na/_bcom ldan 'das ji ltar byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/_bcom ldan 'das kyis 
[\[110b\]]
[\[110b.1\]]bka' stsal pa/_rab 'byor gang gi tshe byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pas/_sbyin pa'i pha rol tu phyin pa la spyod cing sbyin pa yang mi dmigs/_sbyin bdag dang len pa po yang mi dmigs shing /_
[\[110b.2\]]de las gzhan pa'i chos rnams la yang mi spyod pa de'i tshe byang chub sems dpa' sems dpa' chen po byang chub kyi lam thob par 'gyur te/_rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas 
[\[110b.3\]]pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de bzhin du pha rol tu phyin pa lnga po dag dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag la yang sbyar bar bya'o/_/de nas bcom ldan 'das la tshe dang 
[\[110b.4\]]ldan pa shA ri'i bus 'di skad ces gsol to/_/bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa/_ji ltar byang chub kyi lam la brtson par bgyid pa lags/_de skad ces gsol pa dang /_bcom ldan 'das 
[\[110b.5\]]kyis tshe dang ldan pa shA ri'i bu la 'di skad ces bka' stsal to/_/shA ri'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pa thabs la mkhas pas gzugs la sbyor bar mi byed/_'byed par mi byed do/_/de ci'i phyir zhe na/_shA ri'i 
[\[110b.6\]]bu 'di ltar gzugs la gang sbyar bar bya ba'am/_dbye bar bya ba'i ngo bo nyid med pa'i phyir ro/_/rnam par shes pa'i bar la yang sbyor bar mi byed 'byed par mi byed do/_/de ci'i phyir zhe na/_'di ltar rnam par shes pa la gang la sbyar bar bya ba'am/_dbye bar bya ba'i ngo bo nyid 
[\[110b.7\]]med pa'i phyir ro/_/sbyin pa'i pha rol tu phyin pa la sbyor bar mi byed 'byed par mi byed do/_/de ci'i phyir zhe na/_'di ltar de la gang sbyar bar bya ba'am/_dbye bar bya ba'i ngo bo nyid med pa'i phyir ro/_/de bzhin du shes rab kyi pha rol tu phyin pa dang /_sangs rgyas kyi chos ma 'dres pa [{]bcwa [,]bco [}]
[\[111a\]]
[\[111a.1\]]brgyad kyi bar dag la yang sbyar bar bya'o/_/gsol pa/_bcom ldan 'das gal te chos gang la yang gang sbyar bar bgyi ba'am/_dbye bar bgyi ba'i ngo bo nyid ma mchis lags na/_'o na byang chub sems dpa' sems dpa' chen pos gang la bslab par 
[\[111a.2\]]bgyi ba'i shes rab kyi pha rol tu phyin pa ji ltar mngon par 'grub par 'gyur lags/_shes rab kyi pha rol tu phyin pa la ma bslabs par ni byang chub sems dpa' sems dpa' chen pos bla na med pa yang dag par rdzogs pa'i byang chub mngon par rdzogs par 'tshang rgya bar rngo 
[\[111a.3\]]mi thogs lags so/_/bka' stsal pa/_shA ri'i bu de de bzhin te/_de de bzhin no/_/ji skad smras pa de bzhin te/_shes rab kyi pha rol tu phyin pa la ma bslabs par byang chub sems dpa' sems dpa' chen pos bla na med pa yang dag par rdzogs pa'i byang chub mngon par 
[\[111a.4\]]rdzogs par 'tshang rgya bar mi nus te/_de yang thabs la mkhas pas yin gyi thabs la mi mkhas pas ni ma yin no/_/shA ri'i bu gal te byang chub sems dpa' sems dpa' chen po shes rab kyi pha rol tu phyin pa la spyod pa chos 'ga' zhig gi rang bzhin dmigs na ni/_de 
[\[111a.5\]]dag 'dzin par 'gyur ba zhig na ci ste mi dmigs na go/_/'di ni shes rab kyi pha rol tu phyin pa'o/_/'di ni bsam gtan gyi pha rol tu phyin pa'o/_/'di ni brtson 'grus kyi pha rol tu phyin pa'o/_/'di ni bzod pa'i pha rol tu phyin pa'o/_/'di ni tshul khrims kyi pha rol tu phyin 
[\[111a.6\]]pa'o/_/'di ni sbyin pa'i pha rol tu phyin pa'o/_/'di ni gzugs so/_/'di ni rnam par shes pa'i bar dag go/_/'di ni sangs rgyas kyi chos rnams kyi bar dag go zhes bya bar ci zhig 'dzin par 'gyur te/_byang chub kyi bar dag kyang dmigs su med na de ci zhig 'dzin par 'gyur/_
[\[111a.7\]]shA ri'i bu shes rab kyi pha rol tu phyin pa ni gzung du med pa ste/_sangs rgyas kyi chos rnams kyi bar dag kyang gzung du med pa yin no/_/shA ri'i bu pha rol tu phyin pa 'di ni 'dzin pa med pa'i pha rol tu phyin pa ste/_'di ltar shes rab kyi pha rol tu phyin pa'o/_/de la byang chub sems 
[\[111b\]]
[\[111b.1\]]dpa' sems dpa' chen pos bslab par bya ste/_de la slob pa'i byang chub sems dpa' sems dpa' chen po ni slob pa yang mi dmigs na byang chub lta ci smos/_shes rab kyi pha rol tu phyin pa lta yang ci smos/_byang chub sems dpa'i chos rnams lta yang ci smos/_sangs rgyas kyi 
[\[111b.2\]]chos rnams lta yang ci smos/_rang sangs rgyas kyi chos rnams dang /_nyan thos kyi chos rnams dang /_so so'i skye bo'i chos rnams lta yang ci smos/_de ci'i phyir zhe na/_shA ri'i bu 'di ltar chos gang la yang ngo bo nyid med pa'i phyir te/_de la ngo bo nyid med pa'i chos thams cad 
[\[111b.3\]]la ni so so'i skye bo'i chos rnams kyang gang zhig yin/_rgyun tu zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa dang /_rang sangs rgyas kyi chos rnams dang /_dgra bcom pa nyid dang /_rang byang chub dang /_byang chub sems dpa' 
[\[111b.4\]]dang /_yang dag par rdzogs pa'i sangs rgyas kyang gang zhig yin/_gal te gang zag de dag dmigs su med na chos gang dag gis 'di ni so so'i skye bo'o/_/'di ni de bzhin gshegs pa dgra bcom pa yang dag par rdzogs pa'i sangs rgyas kyi bar dag go zhes bya bar 
[\[111b.5\]]brjod pa'i chos de dag kyang 'byung bar ga la 'gyur/_gsol pa/_bcom ldan 'das chos thams cad dngos po ma mchis pa la 'di ni so so'i skye bo lags so/_/'di ni de bzhin gshegs pa dgra bcom pa yang dag par rdzogs pa'i sangs rgyas kyi bar dag lags 
[\[111b.6\]]so zhes bgyi ba gang nas 'byung zhing mchis par 'gyur lags/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu ci gzugs la ji ltar byis pa so so'i skye bo mngon par zhen par gyur pa lta bu'i 
[\[111b.7\]]dngos po yod par gyur tam yod par 'gyur ram/_gsol pa/_bcom ldan 'das so so'i skye bo bslad pa'i sems kyis gzugs so zhes mngon par zhen pa ma gtogs par de ni ma mchis lags so/_/bka' stsal pa/_shA ri'i bu ci tshor ba dang /_'du shes 
[\[112a\]]
[\[112a.1\]]dang /_'du byed rnams dang /_rnam par shes pa la ji ltar byis pa so so'i skye bo mngon par zhen par gyur pa lta bu'i dngos po yod par gyur tam yod par 'gyur ram/_de bzhin du sbyar te shA ri'i bu 'di ji snyam du sems/_sangs rgyas kyi chos 
[\[112a.2\]]thams cad kyi bar dag la ji ltar byis pa so so'i skye bo mngon par zhen par gyur pa de lta bu'i dngos po yod par gyur tam/_yod par 'gyur ram/_gsol pa/_bcom ldan 'das so so'i skye bo bslad pa'i sems kyis rnam par shes pa'i bar dag dang /_sangs rgyas 
[\[112a.3\]]kyi chos thams cad kyi bar dag la dngos por rtog pa ma gtogs par de ni ma mchis lags so/_/bcom ldan 'das kyis bka' stsal pa/_shA ri'i bu de de bzhin no/_/de de bzhin te/_so so'i skye bo ni bslad pa'i sems kyis dngos po med pa'i sems kyis 
[\[112a.4\]]dngos po med pa'i chos rnams la dngos por rtog ste/_de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas chos de dag thams cad dngos po med par mthong nas bla na med pa yang dag par rdzogs pa'i 
[\[112a.5\]]byang chub la zhugs so/_/de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das thabs la mkhas pa gang gis byang chub sems dpa' sems dpa' chen pos chos thams cad dngos po ma mchis par 
[\[112a.6\]]yang dag par rjes su mthong nas bla na med pa yang dag par rdzogs pa'i byang chub la zhugs pa'i byang chub sems dpa' sems dpa' chen po'i thabs la mkhas pa de gang lags/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces 
[\[112a.7\]]bka' stsal to/_/shA ri'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pa/_dngos po gang la khong khro bar 'gyur ba dang /_gang la khong khro bas zhum par 'gyur ba dang /_zhum nas kyang sgyid lug par 'gyur ba dang /_sgyid 
[\[112b\]]
[\[112b.1\]]lug nas le lor 'gyur ba'i chos kyi dngos po gang yang yang dag par rjes su mi mthong ste/_shA ri'i bu 'di ltar sems can bdag tu rmongs pa dag phung po rnams zhes bya ba'am/_khams rnams zhes bya ba'am/_skye mched rnams zhes bya bar mngon par zhen pa ma gtogs 
[\[112b.2\]]par chos thams cad ni dngos po med pa dang /_srog med pa dang /_srog dang bral ba dang /_dngos po med pa'i ngo bo nyid dang /_rang bzhin gyis stong pa dang /_rang gi mtshan nyid stong pa nyid yin te/_de'i phyir byang chub sems dpa' sems dpa' chen po shes rab kyi 
[\[112b.3\]]pha rol tu phyin pa la spyod pa/_chos thams cad dngos po med pa'i ngo bo nyid dang /_rang bzhin gyis stong pa dang /_rang gi mtshan nyid stong pa nyid du yang dag par rjes su mthong nas lus sgyu ma mkhan lta bur byin gyis brlabs shing /_sems can rnams la chos ston 
[\[112b.4\]]par byed de/_sems can gang dag ser sna dang ldan pa de dag la ni sbyin pa'i gtam byed do/_/sems can tshul khrims 'chal pa rnams la ni tshul khrims kyi gtam byed do/_/sems can gnod sems kyi sems dang ldan pa rnams la ni bzod pa'i gtam byed do/_/sems 
[\[112b.5\]]can le lo can rnams la ni brtson 'grus kyi gtam byed do/_/sems can sems rnam par g.yengs pa rnams la ni ting nge 'dzin gyi gtam byed do/_/sems can shes rab 'chal pa rnams la ni shes rab kyi gtam byed do/_/des gang gi tshe sems can rnams sbyin pa la bkod 
[\[112b.6\]]par gyur pa dang /_shes rab kyi bar la bkod par gyur pa de'i tshe sems can de dag la gtam gang gis rgyun tu zhugs pa'i 'bras bu thob par 'gyur ba dang /_dgra bcom pa nyid kyi bar dag thob par 'gyur ba dang /_rang byang chub thob par 'gyur ba dang /_rnam pa thams cad 
[\[112b.7\]]mkhyen pa nyid kyi bar dag thob par 'gyur ba'i gtam 'phags shing nges par 'byin pa dag kyang byed do/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das byang chub sems dpa' sems dpa' chen po shes rab kyi 
[\[113a\]]
[\[113a.1\]]pha rol tu phyin pa la spyod pa gang gis sems can ma mchis shing mchis pa ma lags pa dag sbyin pa la rab tu 'god par bgyid cing shes rab kyi pha rol tu phyin pa'i bar dag la rab tu 'god par bgyid kyi steng du bka' mchid gang gis rgyun tu zhugs 
[\[113a.2\]]pa'i 'bras bu 'thob pa dang /_rnam pa thams cad mkhyen pa nyid kyi bar dag 'thob par 'gyur ba'i bka' mchid 'phags shing nges par 'byin pa dag bgyid na/_ji ltar dmigs pa ma mchis par 'gyur lags/_de skad ces gsol pa dang /_bcom ldan 'das 
[\[113a.3\]]kyis tshe dang ldan pa shA ri'i bu la 'di skad ces bka' stsal to/_/shA ri'i bu byang chub sems dpa' sems dpa' chen po shes rab kyi pha rol tu phyin pa la spyod pa la ni dmigs pa 'ga' yang med do/_/de ci'i phyir zhe na/_'di ltar byang chub sems dpa' sems dpa' chen 
[\[113a.4\]]po shes rab kyi pha rol tu phyin pa la spyod pa des ni kun rdzob kyi brdas tha snyad 'dogs pa ma gtogs par sems can gang yang mi dmigs pa'i phyir ro/_/shA ri'i bu de la byang chub sems dpa' sems dpa' chen po ni bden pa gnyis la gnas te/_sems can rnams la chos 
[\[113a.5\]]ston par byed kyang /_shA ri'i bu bden pa gnyis po dag la ni sems can dmigs pa yang med sems can du gdags pa yang med mod kyi/_'on kyang byang chub sems dpa' sems dpa' chen po thabs la mkhas pas shes rab kyi pha rol tu phyin pa la spyod pa sems can 
[\[113a.6\]]rnams la chos ston cing /_des sems can de dag kyang tshe 'di nyid la bdag tu yang mi dmigs na gang 'thob par 'gyur ba dang /_gang gis thob par 'gyur ba dag lta smos kyang ci dgos te/_shA ri'i bu byang chub sems dpa' sems dpa' chen po shes rab kyi pha rol tu 
[\[113a.7\]]phyin pa la spyod pa ni de ltar thabs la mkhas pas sems can rnams la chos ston par byed do/_/de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das a la la 'di lta ste/_byang chub sems 
[\[113b\]]
[\[113b.1\]]dpa' sems dpa' chen pos chos gang yang gcig pa'am/_tha dad pa'am/_so so bar yang mi dmigs la/_go cha gang 'tshal bas 'dod pa'i khams na yang mi gda'/_gzugs kyi khams na yang mi gda'/_gzugs ma mchis pa'i khams na yang mi gda'/_'dus 
[\[113b.2\]]byas kyi khams na yang mi gda'/_'dus ma byas kyi khams na yang mi gda' la/_sems can rnams khams gsum nas yongs su thar bar bgyid kyang sems can dang /_sems can du gdags pa yang mi dmigs pa de lta bu'i go cha 'tshal ba de ni/_bcom ldan 
[\[113b.3\]]'das spro ba che ba lags so/_/sems can du gdags pa ma mchis pas sems can ma bcings ma grol la/_sems can ma bcings ma grol bas/_kun nas nyon mongs pa ma mchis shing /_rnam par byang ba ma mchis lags so/_/kun nas nyon mongs pa ma 
[\[113b.4\]]mchis la/_rnam par byang ba ma mchis pas 'gro ba'i bye brag kyang ma mchis lags so/_/'gro ba'i bye brag ma mchis pa la ni las kyang ma mchis/_nyon mongs pa rnams kyang ma mchis lags so/_/las ma mchis shing nyon mongs pa ma mchis pa la ni rnam par smin pa 
[\[113b.5\]]gang gis bdag gam/_sems can dag 'gro ba lnga'i 'khor ba na gda' bar 'gyur ba'i rnam par smin pa mchis par yang ga la 'gyur lags/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/
[\[113b.6\]]shA ri'i bu de de bzhin te/_de de bzhin no/_/ji skad smras pa de bzhin te/_shA ri'i bu gal te sems can zhig sngon yod par gyur la/_phyis med par gyur na ni de'i phyir de ltar sngon yod par gyur la/_phyis med par 'gyur ro zhes byang chub sems dpa' dang /_de bzhin 
[\[113b.7\]]gshegs pa la yang skyon du 'gyur zhing /_'gro ba lnga'i 'khor ba yang sngon dngos po yod par gyur la/_phyis dngos po med par gyur na/_de yang skyon du 'gyur ba zhig na/_shA ri'i bu 'di ltar de bzhin gshegs pa rnams byung yang rung /_de bzhin gshegs 
[\[114a\]]
[\[114a.1\]]pa rnams ma byung yang rung ste/_chos rnams kyi chos nyid dang /_de bzhin nyid dang /_ma nor ba de bzhin nyid 'di ni gnas pa ste/_de la bdag kyang med/_sems can yang med/_srog kyang med gang zag kyang med/_byed pa po yang med/_byed du 'jug pa 
[\[114a.2\]]po yang med na/_de la gzugs lta ga la yod/_tshor ba dang /_'du shes dang /_'du byed rnams lta yang ga la yod/_rnam par shes pa lta yang ga la yod de/_med cing yod pa ma yin pa'i chos de dag la gang las/_sems can rnams yongs su thar bar bya ba'i 'gro 
[\[114a.3\]]ba lnga'i 'khor ba lta yang yod par ga la 'gyur te/_shA ri'i bu de'i phyir chos 'di dag ni de ltar rang bzhin gyis stong pa nyid yin no/_/de la byang chub sems dpa' sems dpa' chen pos sngon gyi de bzhin gshegs pa dgra bcom pa yang dag par rdzogs pa'i sangs rgyas rnams 
[\[114a.4\]]las thos nas/_bla na med pa yang dag par rdzogs pa'i byang chub la zhugs te gang la byis pa so so'i skye bo phyin ci log gis rmongs par gyur pa rnams mngon par zhen pa ma gtogs par gang la mos par nus pa'i chos kyi ngo bo nyid gang yang dmigs su med do/_/byang chub sems 
[\[114a.5\]]dpa' sems dpa' chen po ni de ltar go cha gang bgos pas bla na med pa yang dag par rdzogs pa'i byang chub las phyir mi ldog pa dang /_bdag gis bla na med pa yang dag par rdzogs pa'i byang chub mngon par rdzogs par 'tshang mi rgya bar mi bya'i/_bdag gis ni bla na med pa 
[\[114a.6\]]yang dag par rdzogs pa'i byang chub mngon par rdzogs par 'tshang rgya bar bya'o snyam pa dang /_mngon par rdzogs par sangs rgyas nas kyang don gang gis sems can rnams phyin ci log las yongs su thar bar 'gyur ba de lta bu'i chos kyis sems can rnams kyi don bya'o zhes de lta 
[\[114a.7\]]bu'i go cha bgos pa yin no/_/shA ri'i bu 'di lta ste dper na/_sgyu ma mkhan gyis sprul pa'i mi zhig gis srog chags bye ba khrag khrig 'bum phrag mang po dag cig sprul nas/_de sprul pa de dag la bza' ba dang /_bca' ba nyams su bsod pa mang po dag stobs shing tshim par byed 
[\[114b\]]
[\[114b.1\]]de/_bstabs shing tshim par byas nas kyang /_bdag gis ni bsod nams mang du spel to/_/zhes ched du brjod pa ched du rjod par byed na/_shA ri'i bu 'di ji snyam du sems/_de la bstabs shing tshim par byas pa gang yang yod snyam 'am/_gsol pa/_bcom ldan 'das de 
[\[114b.2\]]ni ma lags so/_/bka' stsal pa/_shA ri'i bu de bzhin du byang chub sems dpa' sems dpa' chen po yang sems dang po bskyed pa nas bzung ste/_pha rol tu phyin pa drug la spyod pa dang /_bsam gtan bzhi la spyod pa dang /_tshad med pa bzhi la spyod pa dang /_gzugs 
[\[114b.3\]]med pa'i snyoms par 'jug pa bzhi la spyod pa dang /_dran pa nye bar gzhag pa bzhi la spyod pa dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan 
[\[114b.4\]]lag brgyad pa la spyod pa dang /_stong pa nyid bcu bzhi dang /_mtshan ma med pa dang /_smon pa med pa'i ting nge 'dzin dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres 
[\[114b.5\]]pa [{]bcwa [,]bco [}]brgyad la spyod cing /_byang chub kyi lam yongs su sbyong ba na sangs rgyas kyi zhing yongs su dag par byed cing /_sems can rnams yongs su smin par byed kyang gang dmigs nas gdul bar bya ba'i sems can gang yang mi dmigs so//_//shes rab 
[\[114b.6\]]kyi pha rol tu phyin pa khri brgyad stong pa/_bam po lnga bcu rtsa bzhi pa/_de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen pos gang la spyad de/_sems can rnams yongs su smin par 
[\[114b.7\]]bgyi ba dang /_sangs rgyas kyi zhing yongs su dag par bgyi ba'i byang chub sems dpa' sems dpa' chen po'i lam gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byang chub 
[\[115a\]]
[\[115a.1\]]sems dpa' sems dpa' chen po ni sems dang po bskyed pa nas bzung ste/_sbyin pa'i pha rol tu phyin pa la spyod par byed/_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam 
[\[115a.2\]]gtan gyi pha rol tu phyin pa dang /_shes rab kyi pha rol tu phyin pa la spyod par byed/_sangs rgyas kyi chos ma 'dres pa [{]bcwa [,]bco [}]brgyad kyi bar dag la spyod par byed cing sems can rnams kyang yongs su smin par byed/_sangs rgyas kyi zhing yang yongs su dag par byed do/_/gsol pa/_
[\[115a.3\]]bcom ldan 'das ji ltar na byang chub sems dpa' sems dpa' chen po sbyin pa'i pha rol tu phyin pa la spyod pa sems can rnams yongs su smin par bgyid pa lags/_bka' stsal pa/_rab 'byor 'di la byang chub sems dpa' sems dpa' chen po shes rab kyi pha rol tu phyin pa 
[\[115a.4\]]la spyod pa sems can rnams la sbyin pa sbyin par byed de/_sbyin pa byin nas kyang 'di ltar 'doms shing rjes su ston te/_rigs kyi bu dag 'di la sbyin pa la sbyin par 'dzin pas 'dzin par ma byed cig_/sbyin pa la sbyin par 'dzin pas lus gang mngon par grub pas sdug 
[\[115a.5\]]bsngal mang po nyams su myong bar 'gyur ba'i lus dag mngon par 'grub par ma byed cig_/rigs kyi bu dag 'di la don dam par na sbyin pa yang med/_sbyin bdag kyang med len pa po yang med de/_chos de gsum ni rang bzhin gyis stong pas na rang bzhin gyis stong 
[\[115a.6\]]pa'i chos ni len par mi byed la rang bzhin gyis stong pa nyid la ni gzung ba yang med do/_/zhes rab 'byor byang chub sems dpa' sems dpa' chen po sbyin pa'i pha rol tu phyin pa la spyod cing /_de ltar sems can rnams la sbyin pa sbyin par byed kyang de la sbyin pa yang mi dmigs 
[\[115a.7\]]sbyin bdag kyang mi dmigs len pa po yang mi dmigs so/_/de ni mi dmigs pa'i pha rol tu phyin pa ste/_'di ltar sbyin pa'i pha rol tu phyin pa'o/_/de chos gsum po de dag thams cad mi dmigs pas rab 'byor byang chub sems dpa' sems dpa' chen po sbyin pa'i pha rol tu 
[\[115b\]]
[\[115b.1\]]phyin pa la spyod cing /_sems can rnams yongs su smin par byed de/_sems can rnams rgyun du zhugs pa'i 'bras bu la sbyor bar byed do/_/de bzhin du sbyar te/_bla na med pa yang dag par rdzogs pa'i byang chub kyi bar dag la sbyor bar byed de/_rab 'byor byang chub sems 
[\[115b.2\]]dpa' sems dpa' chen po sbyin pa'i pha rol tu phyin pa la spyod cing sems can rnams yongs su smin par byed de/_de bdag kyang sbyin pa sbyin par byed la gzhan dag kyang sbyin pa yang dag par 'dzin du 'jug cing sbyin pa'i bsngags pa yang rjod la gzhan gang dag sbyin pa sbyin par 
[\[115b.3\]]byed pa de dag gi bsngags pa yang rjod cing rjes su dga' bar byed do/_/byang chub sems dpa' sems dpa' chen po sbyin pa de lta bu byin nas/_rgyal rigs shing sA la chen po lta bu dag dang skal ba mnyam par skye'o/_/bram ze'i rigs shing sA la chen po lta bu dag dang skal ba 
[\[115b.4\]]mnyam par skye'o/_/khyim bdag gi rigs shing sA la chen po lta bu dag dang skal ba mnyam par skye'o/_/khams kyi rgyal por 'gyur ba'am/_'khor los sgyur ba'i rgyal por 'gyur ba'am/_'khor los sgyur ba'i rgyal srid thob nas kyang des sems can rnams bsdu ba'i dngos po 
[\[115b.5\]]bzhis sdud par byed de/_bzhi gang zhe na/_sbyin pa dang /_snyan par smra ba dang /_don spyod pa dang /_don 'thun pa dag gis sdud par byed do/_/des sems can de dag sbyin pas bsdus nas rim gyis tshul khrims la 'god par byed do/_/ting nge 'dzin dang shes rab dang bsam 
[\[115b.6\]]gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_byang chub kyi phyogs kyi chos sum cu rtsa bdun gyi bar dag dang /_stong pa nyid dang /_mtshan ma med pa dang /_smon pa med pa'i ting nge 'dzin la 
[\[115b.7\]]'god par byed do/_/yang dag pa nyid kyi skyon med pa la 'jug par byed do/_/dgra bcom pa nyid dang /_rang byang chub kyi bar dag dang /_bla na med pa yang dag par rdzogs pa'i byang chub kyi bar dag yang dag par 'dzin du 'jug go/_/kye skyes bu dag bla na med pa yang dag par rdzogs 
[\[116a\]]
[\[116a.1\]]pa'i byang chub ni mngon par rdzogs par 'tshang rgya bar mi dka' ste/_phyin ci log gis rmongs pa'i sems kyis ma rtogs pa ma gtogs par gang la sems can rnams chags pa'i chos gang yang ngo bo nyid kyis yod pa ma yin gyis/_de'i phyir khyed cag gis phyin ci 
[\[116a.2\]]log tu 'dzin pa thams cad spongs la/_bdag kyang 'khor ba las thar bar gyis shig_/gzhan dag kyang thar bar gyis shig_/de ltar khyed cag gis bdag cag kyang don che bar gyis la/_gzhan dag kyang don chen po la sbyor bar gyis shig ces/_rab 'byor de ltar byang chub 
[\[116a.3\]]sems dpa' sems dpa' chen pos sbyin pa'i pha rol tu phyin pa la spyad par bya ste/_de ltar spyod pa'i tshe sems dang po bskyed pa nas bzung ste/_gzhan yang ngan song du mi ltung ba dang /_nam yang 'khor los sgyur ba'i rgyal po mi byed par mi 'gyur ba de ltar spyod do/_/de ci'i 
[\[116a.4\]]phyir zhe na/_sa bon ci 'dra ba 'bras bu yang de 'dra ba'i phyir ro/_/'khor los sgyur ba de'i drung du slongs mo pa gang dag lhags na/_'khor los sgyur ba'i rgyal po de 'di snyam du sems te/_bdag gis 'khor los sgyur ba'i rgyal srid yongs su bzung ba ni sems can 
[\[116a.5\]]rnams kyi don ma gtogs par gzhan gyi phyir ma yin no snyam nas/_de 'di skad du gang ci 'dod pa de dag khyed cag la byin zin gyis/_de'i phyir 'di ni khyed kyi yin gyi nga'i ma yin no/_/nga ni nang gi gzugs 'di yang don du gnyer ba ma yin na gzhan dag lta ci smos te/_
[\[116a.6\]]ngas sems can thams cad kyi don du 'khor ba yongs su bzung ba ma gtogs par/_nga ni 'khor ba don du gnyer ba ma yin no zhes zer te/_de snying rje bas snying rje chen po yongs su rdzogs par byas nas/_ji tsam du snying rje chen po yongs su rdzogs par byas shing /_sems can 
[\[116a.7\]]rnams kyi don byed kyang ming dang btags pa dang /_brdas tha snyad 'dogs pa ma gtogs par gang dag yongs su grub par 'gyur ba de lta bu'i sems can dag mi dmigs te/_tha snyad de yang brag ca lta bur tha snyad med par rig par bya'o/_/rab 'byor byang chub sems dpa' sems 
[\[116b\]]
[\[116b.1\]]dpa' chen pos ji ltar spyad pas sems can rnams la rdzas yongs su mi gtong bar mi 'gyur ba ci yang med de/_cher na bdag gi sha dag kyang yongs su gtong bar byed na/_yo byad gang dag gis sems can rnams 'khor ba las yongs su thar bar bya ba'i phyir phyi rol gyi yo 
[\[116b.2\]]byad dag lta smos kyang ci dgos pa/_de ltar sbyin pa'i pha rol tu phyin pa la spyad par bya'o/_/gsol pa/_bcom ldan 'das yo byad de dag gang lags/_bka' stsal pa/_rab 'byor yo byad de dag gang zhe na/_'di lta ste/_sbyin pa'i pha rol tu phyin pa ni yo byad do/_/tshul 
[\[116b.3\]]khrims kyi pha rol tu phyin pa ni yo byad do/_/bzod pa'i pha rol tu phyin pa ni yo byad do/_/brtson 'grus kyi pha rol tu phyin pa ni yo byad do/_/bsam gtan gyi pha rol tu phyin pa ni yo byad do/_/shes rab kyi pha rol tu phyin pa ni yo byad do/_/sangs rgyas kyi chos ma 'dres pa [{]bcwa [,]bco [}]brgyad 
[\[116b.4\]]kyi bar dag ni yo byad do/_/de dag ni yo byad yin te/_yo byad de dag gis phan btags pa'i sems can rnams ni 'khor ba las yongs su thar bar 'gyur ro/_/rab 'byor gzhan yang byang chub sems dpa' sems dpa' chen po sbyin pa'i pha rol tu phyin pa la gnas nas 
[\[116b.5\]]sems can rnams la sbyin pa sbyin par byed pa de'i tshe/_tshig 'di skad ces brjod de/_rigs kyi bu dag tshur shog_/ngas khyed cag zas dang /_skom dang /_gos dang /_yo byad gang yang rung ba'i bar dag gis brel ba med par byas/_khyed cag tshul khrims 
[\[116b.6\]]srungs shig_/khyed cag zas sam/_skom 'am/_rin po che sna bdun gyi bar dag gam/_gang gis phongs nas tshul khrims 'chal par byed pa de dag ngas brel ba med par byas/_khyed cag ji nas kyang tshul khrims kyi sdom pa la gnas nas theg pa gsum po nyan thos kyi 
[\[116b.7\]]theg pa'am/_rang sangs rgyas kyi theg pa'am/_rnam pa thams cad mkhyen pa nyid kyi theg pa chen po gang yang rung bas rim gyis sdug bsngal gyi mthar phyin par gyis shig ces/_rab 'byor byang chub sems dpa' sems dpa' chen po sbyin pa'i pha rol tu phyin pa 
[\[117a\]]
[\[117a.1\]]la gnas nas/_de ltar tshul khrims kyi pha rol tu phyin pas sems can rnams sdud par byed do/_/rab 'byor gzhan yang byang chub sems dpa' sems dpa' chen po sbyin pa'i pha rol tu phyin pa la gnas nas/_sems can gang dag 'khrug pa dang /_
[\[117a.2\]]gnod sems kyi sems dang ldan pa'i sems can de dag la tshig 'di skad ces brjod de/_rigs kyi bu dag khyed cag rgyu gang gis phongs nas/_'khrug par byed pa'am/_gnod sems su byed pa'am/_skyon 'dogs par byed pa'i zas sam/_skom 'am/_yo 
[\[117a.3\]]byad gang yang rung ba'i bar dag nga las long shig dang /_ngas khyed cag phongs pa med par byas/_de'i phyir khyed cag 'khrug pa dang /_gnod sems su ma byed cig_/nga yang khyed kyi yin la khyed kyang nga'i yin te/_nga la ci bdog pa de yang khyed kyi yin gyis 
[\[117a.4\]]su la ci dgos pa dag long shig dang /_ngas khyed cag zas dang skom dang /_gos dang yo byad gang yang rung ba'i bar dag gis phongs pa med par byas/_ci nas kyang khyed cag khro ba dang /_gnod sems kyi dbang du mi 'gyur bar gyis shig ces de ltar byang 
[\[117a.5\]]chub sems dpa' sems dpa' chen po sbyin pa'i pha rol tu phyin pa la gnas nas/_sems can de dag bzod pa la sbyor bar byed de/_khyed cag gang gi phyir khro ba skye bar 'gyur ba de ni snying po med pa ste/_de la ni dngos po gang yang med do/_/khro ba de ni yang dag 
[\[117a.6\]]pa ma yin par yongs su brtags pas khyed cag gang gi phyir mngon par chags pa dang /_'khrug pa dang /_gnod sems su byed cing /_mngon par chags pa dang /_'khrug pa dang /_gnod sems su gyur nas kyang dbyig pas rdeg pa dang /_mtshon gyis 'debs 
[\[117a.7\]]shing /_gcig gis gcig srog dang 'bral bar byed pa de la ni dngos po gang yang med do/_/de'i phyir khyed cag yang dag pa ma yin pa'i kun tu rtog pas 'khrugs par gyur na sems can dmyal bar ltung bar 'gyur ba'am/_dud 'gro'i skye gnas sam/_gshin rje'i 
[\[117b\]]
[\[117b.1\]]'jig rten nam/_de las gzhan pa'i ngan 'gro dag tu ltung bar 'gyur te/_der khyed cag sdug bsngal mi bzad pa/_rtsub pa/_tsha ba dag gi tshor ba myong bar 'gyur gyis/_kye skyes bu dag las gang yongs su bzung bas mir skye ba yang thob par mi 'gyur na/_sangs rgyas 
[\[117b.2\]]'byung ba dang phrad par 'gyur ba lta smos su yang med pa de lta bu'i dngos po med pa'i chos rnams kyi don gyi las yongs su ma 'dzin cig_/kye skyes bu dag sangs rgyas 'byung ba ni rnyed par dka'o/_/mir skye ba yang rnyed par dka' bas/_dal ba 'di chud gzan par ma byed cig 
[\[117b.3\]]mi khom par gyur cing /_gsor mi rung bar gyur ta re zhes de ltar byang chub sems dpa' sems dpa' chen po bdag kyang bzod pa sgrub par byed la/_gzhan dag kyang bzod pa la sbyor bar byed cing bzod pa'i bsngags pa yang brjod la/_gzhan gang dag bzod pa sgom 
[\[117b.4\]]pa de dag gi bsngags pa yang rjod cing rjes su dga' bar byed do/_/des sems can de dag bzod pa la sbyar cing bzod pa la bkod nas/_theg pa gsum gyis rim gyis yongs su mya ngan las 'da' bar byed de/_rab 'byor de ltar byang chub sems dpa' sems dpa' chen po sbyin 
[\[117b.5\]]pa'i pha rol tu phyin pa la gnas nas/_sems can rnams bzod pa la sbyor ba yin no/_/rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod cing sems can rnams brtson 'grus kyi pha rol tu phyin pa la sbyor bar byed ce na/_rab 
[\[117b.6\]]'byor 'di la byang chub sems dpa' sems dpa' chen pos sems can le lo can dag mthong na/_'di skad du sems can khyed cag ci'i phyir le lo byed ces 'doms par byed do/_/de dag 'di skad du rkyen dang mi ldan pa'i phyir ro zhes zer na/_byang chub sems dpa' sems 
[\[117b.7\]]dpa' chen po sbyin pa'i pha rol tu phyin pa la spyod pa/_sems can de dag la 'di skad du/_kye skyes bu dag ngas gang khyed cag la sbyin pa'i rkyen tam/_tshul khrims kyi rkyen tam/_bzod pa'i rkyen tam/_rnam pa gzhan gang dag gis brtson 'grus rtsom par 'gyur ba de dag 
[\[118a\]]
[\[118a.1\]]thams cad nye bar bsgrub par byas/_khyed cag brtson 'grus rtsoms shig ces zer te/_der sems can de dag byang chub sems dpa' sems dpa' chen po de'i yo byad de dag gis lus dang sems kyi brtson 'grus rtsom par byed de/_de dag lus 
[\[118a.2\]]dang sems kyi brtson 'grus dang ldan pas/_dge ba'i chos thams cad yongs su rdzogs par byed do/_/dge ba'i chos de dag gis 'phags pa zag pa med pa'i chos thams cad sgom par byed do/_/de dag bsgoms pas rgyun du zhugs pa'i 'bras bu thob par 'gyur ro/_/
[\[118a.3\]]lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid thob par 'gyur ro/_/rang byang chub thob par 'gyur ro/_/bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_rab 'byor de ltar byang 
[\[118a.4\]]chub sems dpa' sems dpa' chen po sbyin pa'i pha rol tu phyin pa la spyod pa/_sems can rnams brtson 'grus kyi pha rol tu phyin pa la sbyor ba yin no/_/rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod pa/_sems 
[\[118a.5\]]can rnams bsam gtan gyi pha rol tu phyin pa la sbyor bar byed pa yin zhe na/_rab 'byor 'di la byang chub sems dpa' sems dpa' chen pos sems can sems rnam par g.yengs pa dag mthong na/_'di skad du/_kye skyes bu dag khyed cag ci'i phyir bsam gtan gyi pha rol 
[\[118a.6\]]tu phyin pa la snyoms par mi 'jug ces 'doms par byed do/_/de dag 'di skad du rkyen dang mi ldan pa'i phyir ro zhes zer na/_byang chub sems dpa' sems dpa' chen po sbyin pa'i pha rol tu phyin pa la spyod pa sems can de dag la 'di skad du/_kye skyes bu dag ngas khyed cag rkyen 
[\[118a.7\]]gang dag gis 'di ni nang ngo /_/'di ni phyi rol lo/_/'di ni nang dang phyi rol lo/_/zhes rnam par rtog par mi 'gyur ba de lta bu'i rkyen dag nye bar bsgrub par bya'o zhes zer te/_der byang chub sems dpa' sems dpa' chen po des sems can de dag la rkyen gang dang gang dag 
[\[118b\]]
[\[118b.1\]]gis rnam par rtog par mi 'gyur ba de lta bu'i rkyen dag nye bar sgrub par byed do/_/des sems can de dag rnam par rtog pa'i rgyun chad nas bsam gtan dang po bsgrubs te gnas so/_/bsam gtan gnyis pa dang /_gsum pa dang /_bzhi pa bsgrubs te gnas so/_/
[\[118b.2\]]byams pa dang /_snying rje dang /_dga' ba dang /_btang snyoms dag la snyoms par 'jug go/_/de dag bsam gtan de dag dang /_tshad med pa de dag gis 'phags pa'i lam yan lag brgyad pa'i bar dag sgom par byed do/_/de dag bsgoms nas theg pa gsum 
[\[118b.3\]]po dag gis rim gyis yongs su mya ngan las 'da' bar 'gyur ro/_/de dag las kha cig ni bla na med pa yang dag par rdzogs pa'i byang chub mngon par rdzogs par sangs rgyas kyi bar du/_byang chub kyi lam las yongs su mi nyams te/_rab 'byor de ltar byang chub sems 
[\[118b.4\]]dpa' sems dpa' chen po sbyin pa'i pha rol tu phyin pa la spyod pa/_sems can rnams ting nge 'dzin gyi pha rol tu phyin pa la sbyor bar byed pa yin no/_/rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la spyod pa/_sems can 
[\[118b.5\]]rnams shes rab kyi pha rol tu phyin pas yongs su sdud pa yin zhe na/_rab 'byor 'di la byang chub sems dpa' sems dpa' chen pos sems can shes rab 'chal ba dag mthong na/_'di skad du kye sems can dag khyed cag ci'i phyir shes rab kyi pha rol tu phyin pa sgom par 
[\[118b.6\]]mi byed ces 'doms shing rjes su ston par byed do/_/de dag 'di skad du/_rkyen dang mi ldan pa'i phyir ro zhes zer na/_byang chub sems dpa' sems dpa' chen po sbyin pa'i pha rol tu phyin pa la gnas nas/_sems can de dag la 'di skad du/_kye sems can dag nga las 
[\[118b.7\]]yo byad dag long shig_/nga las yo byad dag blangs nas kyang sbyin pa byin cig_/tshul khrims srungs shig_/bzod pa sgrubs shig_/brtson 'grus rtsoms shig_/bsam gtan sgoms shig_/rnam pa de dag yongs su rdzogs nas kyang 'di ltar shes rab kyi pha rol tu phyin pa 
[\[119a\]]
[\[119a.1\]]sgom pa la/_bdag gam sems can nam srog gam/_gso ba'am/_gang zag gam/_shes pa po dang mthong ba po dang /_byed pa po'i bar dag gam/_'dod pa'i khams sam/_gzugs kyi khams sam/_gzugs med pa'i khams sam/_
[\[119a.2\]]pha rol tu phyin pa drug gam/_byang chub kyi phyogs kyi chos sum cu rtsa bdun nam/_rgyun du zhugs pa'i 'bras bu'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid dam/_rang byang chub bam/_bla na med pa yang dag par 
[\[119a.3\]]rdzogs pa'i byang chub bam/_gang dmigs par 'gyur ba'i chos gang yang yod dam/_tshol cig ces 'doms shing rjes su ston to/_/byang chub sems dpa' sems dpa' chen po shes rab kyi pha rol tu phyin pa la spyod pa ni gang la dmigs shing mngon par zhen par 
[\[119a.4\]]'gyur ba'i chos gang yang mi dmigs so/_/de mngon par zhen pa med pas chos gang yang skye ba'am/_'gag pa'am kun nas nyon mongs pa'am/_rnam par byang bar yang dag par rjes su mi mthong ngo /_/des de dag yang dag par rjes su ma mthong bas 'di ni 
[\[119a.5\]]sems can dmyal ba'o/_/'di ni dud 'gro'i skye gnas pa'o/_/'di ni gshin rje'i 'jig rten pa'o/_/'di ni lha ma yin gyi ris so/_/'di ni lha'o/_/'di ni mi'o/_/'di ni tshul khrims dang ldan pa'o/_/'di ni tshul khrims 'chal pa'o/_/'di ni rgyun du zhugs pa'o/_/'di ni 
[\[119a.6\]]lan cig phyir 'ong ba'o/_/'di ni phyir mi 'ong ba'o/_/'di ni dgra bcom pa'o/_/'di ni rang sangs rgyas so/_/'di ni de bzhin gshegs pa dgra bcom pa yang dag par rdzogs pa'i sangs rgyas so/_/zhes bya bar rnam par mi rtog ste/_rab 'byor de ltar byang chub sems 
[\[119a.7\]]dpa' sems dpa' chen po sbyin pa'i pha rol tu phyin pa la spyod pa sems can rnams shes rab kyi pha rol tu phyin pa la yongs su sdud par byed pa yin no/_/rab 'byor ji ltar na byang chub sems dpa' sems dpa' chen po sbyin pa'i pha rol tu phyin pa la gnas/_tshul khrims kyi 
[\[119b\]]
[\[119b.1\]]pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa la gnas nas/_byang chub kyi phyogs kyi chos sum cu rtsa bdun gyi bar dag yongs su 'dzin 
[\[119b.2\]]par byed ce na/_rab 'byor 'di la byang chub sems dpa' sems dpa' chen pos sems can rnams la yo byad dag sbyin par byed de/_yo byad de dag gis yongs su bsdus pa'i sems can rnams ni dran pa nye bar gzhag pa bzhi sgom par byed do/_/yang dag par spong 
[\[119b.3\]]ba bzhi sgom par byed do/_/rdzu 'phrul gyi rkang pa bzhi sgom par byed do/_/dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dag sgom par byed do/_/lam des yongs su zin par gyur pa ni/_'khor ba ji snyed 
[\[119b.4\]]pa las yongs su thar bar 'gyur te/_rab 'byor de ltar byang chub sems dpa' sems dpa' chen po 'phags pa zag pa med pa'i chos rnams kyis sems can rnams yongs su 'dzin par byed pa yin no/_/rab 'byor gzhan yang byang chub sems dpa' sems dpa' 
[\[119b.5\]]chen po sbyin pa'i pha rol tu phyin pa la spyod pa/_sems can mgon med pa sdug bsngal ba/_zas dang skom gyis phongs pa dag mthong na/_'di ltar yongs su smin par byed de/_rigs kyi bu dag tshur shog_/khyed cag nga las zas dang /_skom dang /_gos dang bzhon 
[\[119b.6\]]pa dang /_mal cha dang /_stan dang /_spos dang /_me tog phreng dang /_byug pa dang /_rin po che sna bdun dang /_yo byad gang yang rung ba'i bar dag long la/_sems can rnams la phan thogs shig dang /_de ni khyed cag la yun ring po'i don dang /_phan pa dang bde bar 
[\[119b.7\]]'gyur ro/_/'di ni nga'i don yin gyi/_khyed cag gi ma yin no/_/snyam du bsam par mi bya bar 'di ni bdag gis yun ring po nas sems can rnams kyi don du bsgrubs pa yin no snyam du de ltar khyed kyis bdag rang gi yin no snyam du sems la sems can rnams la sbyin pa 
[\[120a\]]
[\[120a.1\]]byin cig_/sbyin pa des kyang tshul khrims la sbyor cig_/bzod pa la sbyor cig_/brtson 'grus la sbyor cig_/ting nge 'dzin la sbyor cig_/bsam gtan la sbyor cig_/shes rab la sbyor cig_/byang chub kyi phyogs kyi chos sum cu rtsa bdun gyi bar 
[\[120a.2\]]dag la sbyor cig_/de tsam gyis chog par mi 'dzin par gong du 'phags pa'i chos zag pa med pa rnams la yang khod cig_/rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang 
[\[120a.3\]]byang chub dang /_bla na med pa yang dag par rdzogs pa'i byang chub la khod cig ces rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pas/_ji ltar yongs su smin par byas pas sems can rnams ngan song gsum po dag 
[\[120a.4\]]las yongs su thar bar 'gyur ba dang 'khor ba thams cad kyi bar dag las yongs su thar bar 'gyur ba de ltar sems can rnams yongs su smin par bya'o/_/rab 'byor gzhan yang byang chub sems dpa' sems dpa' chen pos tshul khrims kyi pha rol tu phyin pa la 
[\[120a.5\]]gnas te/_'di ltar sems can rnams yongs su smin par bya'o/_/rigs kyi bu dag tshur shog_/khyed cag zas sam/_skom 'am/_mi'i yo byad gang yang rung ba'i bar dag gis phongs nas tshul khrims 'chal bar byed pa'i yo byad de dag ngas nye bar bsgrub par 
[\[120a.6\]]bya'o/_/zhes des sems can de dag tshul khrims kyi pha rol tu phyin pa la bkod nas kyang phan gdags pa ji lta bus phan btags pas dge ba bcu'i las kyi lam yang dag par len par 'gyur zhing tshul khrims ma ral ba dang /_tshul khrims nag nog med par gyur pa de 
[\[120a.7\]]dag tshul khrims kyi sdom pa la gnas par 'gyur ba de lta bu'i phan gdags pas phan 'dogs par byed de/_pha rol tu phyin pa drug gi bar dag la yang de bzhin du sbyar bar bya'o/_/shes rab kyi pha rol tu phyin pa khri brgyad stong pa las/_sems can yongs su smin par bya ba'i 
[\[120b\]]
[\[120b.1\]]go cha'i le'u zhes bya ste/_bdun cu rtsa drug pa'o//_//de nas tshe dang ldan pa rab 'byor 'di snyam du sems te/_gang la gnas nas byang chub sems dpa' sems dpa' chen pos de lta bu'i go cha bgo bar bya ba'i byang chub sems dpa' sems dpa' chen po'i lam 
[\[120b.2\]]de gang yin snyam mo/_/de nas bcom ldan 'das kyis tshe dang ldan pa rab 'byor gyi sems kyi yongs su rtogs pa thugs kyis mkhyen nas/_tshe dang ldan pa rab 'byor la 'di skad ces bka' stsal to/_/rab 'byor pha rol tu phyin pa drug ni byang chub sems dpa' sems 
[\[120b.3\]]dpa' chen po'i lam mo/_/byang chub kyi phyogs kyi chos sum cu rtsa bdun ni byang chub sems dpa' sems dpa' chen po'i lam mo/_/stong pa nyid bcu bzhi dang /_mthar gyis gnas pa'i snyoms par 'jug pa dgu dang /_rnam par thar pa brgyad dang /_de bzhin gshegs 
[\[120b.4\]]pa'i stobs bcu dang /_sangs rgyas kyi chos ma 'dres pa [{]bcwa [,]bco [}]brgyad ni byang chub sems dpa' sems dpa' chen po'i lam mo/_/rab 'byor gzhan yang chos thams cad ni byang chub sems dpa' sems dpa' chen po'i lam yin no/_/rab 'byor 'di ji snyam du sems/_
[\[120b.5\]]gang la byang chub sems dpa' sems dpa' chen pos bslab par mi bya ba dang /_gang la ma bslabs pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i chos 'ga' zhig yod snyam na/_rab 'byor gang la byang chub sems dpa' 
[\[120b.6\]]sems dpa' chen pos bslab par mi bya ba dang /_byang chub sems dpa' sems dpa' chen pos chos thams cad la ma bslabs par rnam pa thams cad mkhyen pa nyid thob par nus pa'i chos ni gang yang med do/_/de nas bcom ldan 'das la tshe dang ldan pa rab 'byor 
[\[120b.7\]]gyis 'di skad ces gsol to/_/bcom ldan 'das gal te chos thams cad stong pa lags na/_byang chub sems dpa' sems dpa' chen pos chos thams cad la ji ltar bslab par bgyi ste/_bcom ldan 'das 'di snyed cig go zhe'am/_'di dag go zhe'am/_chos 
[\[121a\]]
[\[121a.1\]]'di dag ni 'jig rten pa'am/_'jig rten las 'das pa'am/_zag pa dang bcas pa'am/_zag pa med pa'am/_'dus byas sam/_'dus ma byas sam/_so so'i skye bo'i chos sam/_dgra bcom pa'i chos sam/_rang sangs rgyas kyi chos lags so 
[\[121a.2\]]zhes bgyis na/_ma spros pa spros par bgyid pa'am gcig tu mi 'gyur lags sam/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin no/_/de de bzhin te/_chos thams cad ni stong 
[\[121a.3\]]pa yin no/_/rab 'byor gal te chos thams cad stong pa ma yin du zin na ni/_byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur ba zhig na/_rab 'byor 'di ltar chos thams cad ni stong pa yin 
[\[121a.4\]]te/_de'i phyir byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/rab 'byor yang gang khyod 'di skad du/_gal te chos thams cad stong pa lags na/_ji ltar byang chub sems 
[\[121a.5\]]dpa' sems dpa' chen pos 'di snyed cig go zhe'am/_'di dag go zhe'am/_so so'i skye bo'i chos sam/_dgra bcom pa'i chos sam/_rang sangs rgyas kyi chos zhes bgyi ba'i bar du ji ltar chos rnams tha dad du bgyid ces zer ba ni/_rab 'byor ci sems can 'di dag gis 
[\[121a.6\]]chos thams cad stong pa'o zhes bya bar shes sam/_gal te de ltar shes na ni byang chub sems dpa' sems dpa' chen po yang chos thams cad la bslabs nas/_rnam pa thams cad mkhyen pa nyid 'thob par mi 'gyur ba zhig na/_rab 'byor 'di ltar sems can 'di dag 
[\[121a.7\]]gis chos thams cad stong pa'o zhes bya bar mi shes te/_de'i phyir byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas/_chos thams cad rnam par gzhag par byas shing /_sems can rnams la 
[\[121b\]]
[\[121b.1\]]chos ston par byed do/_/rab 'byor de la byang chub sems dpa' sems dpa' chen po byang chub kyi lam la spyod pas/_thog ma nyid nas 'di ltar 'di la mngon par 'du byed pa ma gtogs par gang rang gi ngo bo nyid kyis dmigs par 'gyur ba'i chos gang yang med do snyam du nye bar 
[\[121b.2\]]brtag par bya'o/_/de ltar chos de dag gi rang bzhin la nye bar rtog pa na/_pha rol tu phyin pa rnams sam/_byang chub kyi phyogs kyi chos sum cu rtsa bdun nam/_rgyun tu zhugs pa'i 'bras bu'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra 
[\[121b.3\]]bcom pa nyid dam/_rang byang chub 'am/_bla na med pa yang dag par rdzogs pa'i byang chub 'am/_chos gang la yang mngon par zhen pa med do/_/de ci'i phyir zhe na/_'di ltar chos thams cad ni chos thams cad kyi ngo bo nyid kyis stong la/_stong pa nyid ni stong pa nyid la mngon 
[\[121b.4\]]par zhen par mi byed de/_stong pa nyid kyang dmigs su med na/_stong pa nyid kyis stong pa nyid la mngon par zhen pa lta smos kyang ci dgos pa'i phyir te/_rab 'byor byang chub sems dpa' sems dpa' chen po ni de ltar chos thams cad la mngon par zhen pa med par gnas so/_/
[\[121b.5\]]de bslab pa de la gnas nas kyang /_sems can 'di dag ci la spyod ces sems can thams cad kyi spyod pa la rnam par lta zhing med pa la 'dzin pa yin no snyam nas/_de la byang chub sems dpa' sems dpa' chen po 'di snyam du sems te/_kye ma bdag gis sems can 'di 
[\[121b.6\]]dag yod pa ma yin pa la 'dzin pa las legs par thar bar bya'o snyam nas/_de thabs la mkhas pas shes rab kyi pha rol tu phyin pa la gnas shing /_'di skad du sems can dag tshur shog_/khyed cag sbyin pa byin cig dang /_des khyed cag longs spyod dag gis mi brel 
[\[121b.7\]]bar 'gyur ro/_/longs spyod de dag gis kyang rlom sems su ma byed cig_/de la snying po gang yang med do zhes 'doms par byed do/_/de bzhin du tshul khrims srungs la/_tshul khrims des kyang rlom sems su ma byed cig_/de la snying po gang yang med do zhes tshul khrims 
[\[122a\]]
[\[122a.1\]]la 'doms par byed do/_/de bzhin du bzod pa dang /_de bzhin du brtson 'grus dang /_de bzhin du ting nge 'dzin la snyoms par zhugs shig_/de bzhin du shes rab sgoms shig_/shes rab des kyang rlom sems su ma byed cig_/de la snying 
[\[122a.2\]]po gang yang med do zhes 'doms par byed do/_/de bzhin du rgyun du zhugs pa'i 'bras bu dang /_de bzhin du lan cig phyir 'ong ba'i 'bras bu dang /_de bzhin du phyir mi 'ong ba'i 'bras bu dang /_de bzhin du dgra bcom pa nyid dang /_de bzhin du rang byang chub dang /_de bzhin 
[\[122a.3\]]du sangs rgyas kyi chos thams cad kyi bar dag sgoms la/_chos de dag gis kyang rlom sems su ma byed cig_/de la snying po gang yang med do zhes 'doms par byed de/_de ltar 'doms shing rjes su ston par byed pas byang chub kyi lam la spyod kyang /_chos gang la yang 
[\[122a.4\]]mngon par zhen pa med do/_/de ci'i phyir zhe na/_chos thams cad ni mngon par zhen pa med pa ste/_stong pa nyid kyi rang bzhin nye bar bzung na/_de la gang gis mngon par zhen par 'gyur ba de lta bu'i ngo bo nyid med pa'i phyir ro/_/rab 'byor de ltar byang chub sems dpa' 
[\[122a.5\]]sems dpa' chen po byang chub kyi lam la spyod kyang /_gang la yang mi gnas te/_de gnas pa med pa'i tshul gyis sbyin pa'i pha rol tu phyin pa la spyod kyang de la mi gnas so/_/tshul khrims kyi pha rol tu phyin pa la spyod kyang de la mi gnas so/_/bzod pa'i pha rol tu phyin 
[\[122a.6\]]pa la spyod kyang de la mi gnas so/_/brtson 'grus kyi pha rol tu phyin pa la spyod kyang de la mi gnas so/_/bsam gtan gyi pha rol tu phyin pa la spyod kyang de la mi gnas so/_/shes rab kyi pha rol tu phyin pa la spyod kyang de la mi gnas so/_/de bsam gtan dang po la snyoms par 
[\[122a.7\]]'jug kyang de la mi gnas so/_/de ci'i phyir zhe na/_'di ltar bsam gtan dang po ni bsam gtan gyi ngo bo nyid kyis stong la/_gang snyoms par 'jug pa de yang stong zhing rnam pa gang dag gis snyoms par 'jug pa'i rnam pa de dag kyang stong pa'i phyir ro/_/de bzhin du 
[\[122b\]]
[\[122b.1\]]bsam gtan gnyis pa dang /_bsam gtan gsum pa dang /_bsam gtan bzhi pa'i bar dang de bzhin du byams pa dang /_snying rje dang dga' ba dang /_btang snyoms dang /_gzugs med pa'i snyoms par 'jug pa'i bar dag dang /_rnam par thar pa brgyad dang /_mthar 
[\[122b.2\]]gyis gnas pa'i snyoms par 'jug pa dgu dang /_rgyun du zhugs pa'i 'bras bu thob kyang de la mi gnas so/_/lan cig phyir 'ong ba'i 'bras bu thob kyang de la mi gnas so/_/phyir mi 'ong ba'i 'bras bu thob kyang de la mi gnas so/_/dgra bcom pa nyid thob kyang de la mi 
[\[122b.3\]]gnas so/_/rang sangs rgyas kyi sa thob kyang de la mi gnas so/_/rab 'byor gyis gsol pa/_bcom ldan 'das ci'i slad du mi gnas lags/_bka' stsal pa/_rab 'byor rnam pa gnyis kyis mi gnas te/_gnyis gang zhe na/_'bras bu de dag la gang 
[\[122b.4\]]la gnas par 'gyur ba dang /_gang gis gnas par 'gyur ba dang /_gang gnas par 'gyur ba'i ngo bo nyid med pa dang /_bla na med pa yang dag par rdzogs pa'i byang chub mngon par rdzogs par sangs rgyas kyi bar du de tsam gyis chog par mi 'dzin par bdag gis 
[\[122b.5\]]rgyun du zhugs pa'i 'bras bu thob par mi bya ba ma yin te/_bdag gis rgyun du zhugs pa'i 'bras bu thob nas kyang de la gnas par mi bya'o/_/bdag gis rang sangs rgyas kyi sa'i bar dag thob par mi bya ba ma yin te/_bdag gis rang sangs rgyas kyi sa thob kyang de 
[\[122b.6\]]la gnas par mi bya'o/_/de ci'i phyir zhe na/_'di ltar bdag gis sems dang po bskyed phyin cad bla na med pa yang dag par rdzogs pa'i byang chub ma gtogs par sems gzhan ma bskyed do snyam du sems pa'i phyir ro/_/de ci'i phyir zhe na/_'di ltar byang chub sems 
[\[122b.7\]]dpa' sems dpa' chen po des sems dang po bskyed phyin chad bla na med pa yang dag par rdzogs pa'i byang chub ma gtogs par sems gzhan ma bskyed la/_de bzhin du byang chub sems dpa'i skyon med pa la zhugs pa nas bzung ste sa bcu'i bar du yang sems rnam 
[\[123a\]]
[\[123a.1\]]par g.yeng ba med cing bla na med pa yang dag par rdzogs pa'i byang chub ma gtogs par sems gzhan 'ga' yang ma bskyed pa'i phyir ro/_/rab 'byor byang chub sems dpa' sems dpa' chen po des ji tsam du lus dang /_ngag dang yid kyis 
[\[123a.2\]]rtul bar byed pa yang byang chub kyi sems las gzhan ma yin te/_byang chub sems dpa' sems dpa' chen po byang chub kyi sems la gnas shing yid rnam par mi g.yeng bar byang chub kyi lam skyed par byed do/_/de nas bcom ldan 'das la tshe dang ldan pa rab 'byor gyis 
[\[123a.3\]]'di skad ces gsol to/_/bcom ldan 'das gal te chos thams cad skye ba ma mchis pa lags na/_bcom ldan 'das 'o na ji ltar byang chub sems dpa' sems dpa' chen po byang chub kyi lam skyed par bgyid lags/_de skad ces gsol pa dang /_bcom ldan 
[\[123a.4\]]'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin no/_/de de bzhin te/_rab 'byor chos thams cad ni ma skyes pa ste/_de yang ji lta bu zhe na/_gang dag mngon par 'du mi byed pa de dag la ni chos thams cad ma skyes pa yin no/_/
[\[123a.5\]]de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos rnams kyi chos gnas pa 
[\[123a.6\]]nyid de ni gnas pa ma lags sam/_bka' stsal pa/_rab 'byor de de bzhin no/_/de de bzhin te/_de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos rnams kyi chos gnas pa nyid de ni gnas pa yin mod kyi/_gang 
[\[123a.7\]]dag gis chos gnas pa nyid de mi shes pa de dag gi don du byang chub sems dpa' sems dpa' chen po byang chub kyi lam skyed par byed cing lam des sems can rnams 'khor ba las yongs su thar bar byed do/_/de nas bcom ldan 'das la tshe dang ldan pa rab 'byor gyis 'di 
[\[123b\]]
[\[123b.1\]]skad ces gsol to/_/bcom ldan 'das ci skyes par gyur pa'i lam gyis byang chub thob par 'gyur lags sam/_bka' stsal pa/_de ni ma yin no/_/gsol pa/_bcom ldan 'das 'o na ma skyes par gyur pa'i lam gyis byang chub thob par 'gyur lags sam/_bka' stsal 
[\[123b.2\]]pa de ni ma yin no/_/gsol pa/_bcom ldan 'das 'o na skyes kyang skyes la/_ma skyes kyang ma skyes par gyur pa'i lam gyis byang chub thob par 'gyur lags sam/_bka' stsal pa/_de ni ma yin no/_/gsol pa/_bcom ldan 'das 'o na skyes pa yang ma lags/_ma 
[\[123b.3\]]skyes pa yang ma lags par gyur pa'i lam gyis byang chub thob par 'gyur lags sam/_bka' stsal pa/_de ni ma yin no/_/gsol pa/_bcom ldan 'das 'o na ji ltar byang chub thob par 'gyur lags/_de skad ces gsol pa dang /_bcom ldan 'das kyis tshe dang ldan 
[\[123b.4\]]pa rab 'byor la 'di skad ces bka' stsal to/_/rab 'byor byang chub ni lam gyis kyang mi 'thob la/_lam ma yin pas kyang ma yin te/_byang chub nyid kyang lam mo/_/lam nyid kyang byang chub bo/_/de skad ces bka' stsal pa dang /_bcom ldan 'das la tshe dang ldan pa 
[\[123b.5\]]rab 'byor gyis 'di skad ces gsol to/_/bcom ldan 'das gal te byang chub nyid kyang lam lags la/_lam nyid kyang byang chub lags na/_'o na byang chub sems dpa' sems dpa' chen pos byang chub thob lags pa nyid du mi 'gyur lags sam/_'o na skyes bu chen po'i 
[\[123b.6\]]mtshan sum cu rtsa gnyis dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag 
[\[123b.7\]]gis de bzhin gshegs pa dgra bcom pa yang dag par rdzogs pa'i sangs rgyas lags so/_/zhes kyang ci'i slad du bstan lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di ji snyam 
[\[124a\]]
[\[124a.1\]]du sems/_sangs rgyas kyis byang chub thob snyam 'am/_gsol pa/_bcom ldan 'das de ni ma lags te/_sangs rgyas nyid kyang byang chub lags la/_byang chub nyid kyang sangs rgyas lags pas/_sangs rgyas kyis byang chub mi 'thob lags so/_/
[\[124a.2\]]bka' stsal pa/_rab 'byor gang yang khyod 'di skad du 'o na/_byang chub sems dpa' sems dpa' chen pos byang chub thob lags pa'am/_gcig tu mi 'gyur lags sam zhes zer ba ni/_rab 'byor 'di la byang chub sems dpa' sems dpa' chen po ni pha rol tu phyin pa 
[\[124a.3\]]drug yongs su rdzogs par byas shing /_byang chub kyi phyogs kyi chos sum cu rtsa bdun yongs su rdzogs par byas nas/_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad 
[\[124a.4\]]yongs su rdzogs par byas te/_rdo rje lta bu'i ting nge 'dzin dang /_sems kyi skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par 'tshang rgya ste/_bla na med pa yang dag par rdzogs pa'i byang chub mngon par rdzogs par 
[\[124a.5\]]sangs rgyas phyin cad/_de bzhin gshegs pa zhes brjod de/_chos thams cad mkhyen cing /_chos thams cad gzigs pas na/_de'i phyir thams cad mkhyen pa zhes bya'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom 
[\[124a.6\]]ldan 'das gal te chos thams cad rang bzhin gyis dben pa lags na/_bcom ldan 'das 'o na ji ltar byang chub sems dpa' sems dpa' chen po sangs rgyas kyi zhing yongs su dag par bgyid lags/_de skad ces gsol pa dang /_bcom ldan 'das kyis tshe dang ldan pa rab 
[\[124a.7\]]'byor la 'di skad ces bka' stsal to/_/rab 'byor 'di la byang chub sems dpa' sems dpa' chen po sems dang po bskyed pa nas bzung ste/_bdag dang gzhan gyi lus kyi gnas ngan len dang /_ngag gi gnas ngan len dang /_yid kyi gnas ngan len yongs su sbyong bar byed cing 
[\[124b\]]
[\[124b.1\]]yongs su dag pa'i chos de dag gis sangs rgyas kyi zhing yongs su dag par byed do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po'i lus 
[\[124b.2\]]kyi gnas ngan len ni gang lags/_ngag gi gnas ngan len ni gang lags/_yid kyi gnas ngan len ni gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor lus kyi las mi dge 
[\[124b.3\]]ba 'di lta ste/_srog gcod pa dang /_ma byin par len pa dang /_'dod pas log par g.yem pa dang /_ngag gi las mi dge ba [{]brdzun [,]rdzun [}]du smra ba dang /_phra ma dang /_ngag rtsub po dang /_tshig kyal par smra ba dang /_yid kyi las mi dge ba brnab sems dang /_gnod 
[\[124b.4\]]sems dang log par lta ba gang yin pa de ni byang chub sems dpa' sems dpa' chen po'i lus kyi gnas ngan len yin no/_/de ni ngag gi gnas ngan len yin no/_/de ni yid kyi gnas ngan len yin te/_byang chub sems dpa' sems dpa' chen po ni bdag dang gzhan gyi lus 
[\[124b.5\]]dang /_ngag dang yid kyi gnas ngan len de dag yongs su sbyong zhing sangs rgyas kyi zhing yongs su dag par byed do/_/rab 'byor gzhan yang ser sna'i sems gang yin pa de ni byang chub sems dpa' sems dpa' chen po'i yid kyi gnas ngan len yin no/_/'chal ba'i tshul khrims kyi 
[\[124b.6\]]sems dang /_'khrug pa'i sems dang /_le lo'i sems dang /_rnam par g.yeng ba'i sems dang /_mnyam par ma gzhag pa'i sems dang /_'chal pa'i shes rab kyi sems gang yin pa de yang byang chub sems dpa' sems dpa' chen po'i yid kyi gnas ngan len yin no/_/
[\[124b.7\]]rab 'byor gzhan yang tshul khrims yongs su ma dag pa gang yin pa de yang byang chub sems dpa' sems dpa' chen po'i yid kyi gnas ngan len yin no/_/rab 'byor gzhan yang dran pa nye bar gzhag pa bzhi dang bral ba gang yin pa de yang byang chub sems dpa' sems dpa' 
[\[125a\]]
[\[125a.1\]]chen po'i yid kyi gnas ngan len yin no/_/de bzhin du yang dag pa'i spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_stong 
[\[125a.2\]]pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin dang bral ba gang yin pa de yang byang chub sems dpa' sems dpa' chen po'i yid kyi gnas ngan len yin no/_/rab 'byor gzhan yang rgyun du zhugs pa'i 'bras bu mngon 
[\[125a.3\]]sum du byed cing de la dga' ba gang yin pa de yang byang chub sems dpa' sems dpa' chen po'i yid kyi gnas ngan len yin no/_/dgra bcom pa nyid dang /_rang byang chub kyi bar dag mngon sum du byed cing /_de la dga' ba gang yin pa de yang byang chub sems dpa' sems 
[\[125a.4\]]dpa' chen po'i yid kyi gnas ngan len yin no/_/rab 'byor gzhan yang gzugs su 'du shes pa ni gnas ngan len yin no/_/tshor ba dang /_'du shes dang /_'du byed rnams dang /_rnam par shes par 'du shes pa ni gnas ngan len yin no/_/mig tu 'du shes pa ni 
[\[125a.5\]]gnas ngan len yin no/_/rna ba dang /_sna dang /_lce dang /_lus dang /_yid kyi 'du shes pa ni gnas ngan len yin no/_/bud med du 'du shes pa ni gnas ngan len yin no/_/skyes par 'du shes pa ni gnas ngan len yin no/_/'dod pa'i khams su 'du shes pa dang /_
[\[125a.6\]]gzugs kyi khams su 'du shes pa dang /_gzugs med pa'i khams su 'du shes pa dang /_dge bar 'du shes pa dang /_mi dge bar 'du shes pa dang /_'dus byas su 'du shes pa dang /_'dus ma byas su 'du shes pa gang yin pa de yang /_rab 'byor byang chub sems 
[\[125a.7\]]dpa' sems dpa' chen po'i lus kyi gnas ngan len yin no/_/ngag gi gnas ngan len yin no/_/yid kyi gnas ngan len yin te/_des gnas ngan len de dag thams cad rnam par spangs nas bdag kyang sbyin pa sbyin par byed cing /_gzhan dag kyang sbyin pa yang 
[\[125b\]]
[\[125b.1\]]dag par 'dzin du 'jug ste/_de zas 'dod pa rnams la ni zas sbyin par byed/_skom 'dod pa rnams la ni skom sbyin par byed/_yo byad 'dod pa rnams la ni yo byad gang yang rung ba'i bar dag sbyin par byed la/_gzhan dag kyang yo byad de dag nyid la rab tu 'god cing /_yang 
[\[125b.2\]]dag par 'dzin du 'jug ste/_dge ba'i rtsa ba de yang sems can thams cad dang thun mong du byas nas sangs rgyas kyi zhing yongs su dag par bya ba'i phyir yongs su sngo bar byed de/_tshul khrims dang /_bzod pa dang /_brtson 'grus dang /_bsam gtan dang /_shes rab la 
[\[125b.3\]]yang de bzhin du sbyar bar bya'o/_/de bdag kyang stong gsum gyi stong chen po'i 'jig rten gyi khams rin po che sna bdun gyis yongs su bkang ste/_dkon mchog gsum gyi phyir sbyin pa sbyin par byed la/_gzhan dag kyang de nyid la yang dag par 'dzin du 'jug cing /_dge 
[\[125b.4\]]ba'i rtsa ba 'dis sangs rgyas kyi zhing /_rin po che sna bdun las grub par gyur cig ces de ltar yongs su sngo bar byed do/_/rab 'byor gzhan yang byang chub sems dpa' sems dpa' chen po sangs rgyas rnams sam/_sangs rgyas kyi mchod rten gyi drung du lha'i sil snyan dag 
[\[125b.5\]]dkrol bar byed cing /_de 'di ltar dge ba'i rtsa ba 'dis bdag gi sangs rgyas kyi zhing du lha'i sil snyan gyi sgra yid du 'ong ba dag rtag tu rgyun mi 'chad par 'byung bar gyur cig ces yongs su sngo bar byed do/_/rab 'byor gzhan yang byang chub sems dpa' sems dpa' 
[\[125b.6\]]chen pos stong gsum gyi stong chen po'i 'jig rten gyi khams lha'i spos kyis yongs su bkang ste/_sangs rgyas rnams sam/_sangs rgyas kyi mchod rten dag la 'bul zhing de 'di ltar dge ba'i rtsa ba 'dis bdag gi sangs rgyas kyi zhing der lha'i spos dag 'byung bar gyur 
[\[125b.7\]]cig ces yongs su sngo bar byed do/_/rab 'byor gzhan yang byang chub sems dpa' sems dpa' chen pos de bzhin gshegs pa rnams dang /_de bzhin gshegs pa'i nyan thos rnams la zhal zas ro brgya dang ldan pa dag 'bul zhing de 'di ltar dge ba'i rtsa ba 'dis 
[\[126a\]]
[\[126a.1\]]bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de'i nyan thos rnams kyi kha zas ro brgya dang ldan pa dag 'byor par gyur cig ces yongs su sngo bar byed do/_/rab 'byor gzhan yang byang 
[\[126a.2\]]chub sems dpa' sems dpa' chen pos de bzhin gshegs pa rnams dang /_de bzhin gshegs pa'i nyan thos rnams dang /_de bzhin gshegs pa'i sku gzugs rnams dang /_de bzhin gshegs pa'i mchod rten dag la lha'i byug pa dag 'bul zhing /_de 'di ltar dge 
[\[126a.3\]]ba'i rtsa ba 'dis bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de'i sems can rnams lha'i reg pa phun sum tshogs pa dang ldan par gyur cig ces yongs su sngo bar byed do/_/rab 'byor gzhan yang byang 
[\[126a.4\]]chub sems dpa' sems dpa' chen po 'di snyam du sems te/_yid la bsams pa tsam nyid kyis sangs rgyas rnams dang /_sangs rgyas kyi nyan thos rnams dang /_sems can thams cad la 'dod pa'i yon tan lnga po gzugs dang sgra dang /_dri dang /_ro dang /_reg 
[\[126a.5\]]bya yid du 'ong ba dag 'bul bar gyur cig_/snyam du sems shing de dag phul nas kyang /_de 'di ltar dge ba'i rtsa ba 'dis bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de'i nyan thos kyi dge 'dun 
[\[126a.6\]]thams cad dang /_sems can thams cad kyis yid la bsams pa tsam gyis 'dod pa'i yon tan lnga po gzugs dang /_sgra dang /_dri dang /_ro dang /_reg bya yid du 'ong ba dag 'byung bar gyur cig ces yongs su sngo bar byed do/_/rab 'byor gzhan yang byang chub 
[\[126a.7\]]sems dpa' sems dpa' chen po bdag dang sems can thams cad lhan cig 'grogs te/_sangs rgyas rnams dang /_sangs rgyas kyi nyan thos rnams la 'dod pa'i yon tan lnga po gzugs dang /_sgra dang /_dri dang /_ro dang /_reg bya yid du 'ong ba'i sbyin pa dag 'bul bar 
[\[126b\]]
[\[126b.1\]]byed do/_/rab 'byor gzhan yang byang chub sems dpa' sems dpa' chen po shes rab kyi pha rol tu phyin pa la spyod pa 'di snyam du sems te/_'di ltar bdag kyang bsam gtan dang po la snyoms par 'jug par bya'o/_/gzhan dag kyang bsam gtan dang po la gzud 
[\[126b.2\]]par bya'o/_/de bzhin du bsam gtan bzhi pa'i bar dag la yang gzud cing dgod par bya'o/_/byams pa dang /_snying rje dang /_dga' ba dang /_btang snyoms dang /_byang chub kyi phyogs kyi chos sum cu rtsa bdun gyi bar dag la dgod par bya'o snyam du sems shing /_
[\[126b.3\]]de 'di snyam du dge ba'i rtsa ba 'dis bdag bla na med pa yang dag par rdzogs pa'i byang chub mngon par rdzogs par sangs rgyas pa'i sangs rgyas kyi zhing de'i sems can thams cad sbyin pa gnyis dang mi 'bral bar gyur cig_/bsam gtan bzhi dang mi 'bral bar gyur cig_/
[\[126b.4\]]tshad med pa bzhi dang mi 'bral bar gyur cig_/byang chub kyi phyogs kyi chos sum cu rtsa bdun dang mi 'bral bar gyur cig ces rab 'byor de ltar byang chub sems dpa' sems dpa' chen po sangs rgyas kyi zhing yongs su dag par byed de/_de ji srid du bsam pa de dag thams cad 
[\[126b.5\]]yongs su rdzogs par ma gyur pa de srid kyi bar du bla na med pa yang dag par rdzogs pa'i byang chub mngon par rdzogs par 'tshang rgya bar mi byed de/_de bdag kyang dge ba'i chos thams cad dang ldan pa yin la/_sems can de dag kyang dge ba'i chos rnams dang ldan par byed do/_/de 
[\[126b.6\]]bdag kyang gzugs bzang ba yin la/_sems can gang dag byang chub sems dpa' sems dpa' chen po des yongs su smin par byas pa de dag kyang gzugs bzang ba yin te/_de dag 'di lta ste/_bsod nams kyis yongs su zin pa'i phyir gzugs bzang ba dang /_blta 
[\[126b.7\]]na sdug pa dang /_mdzes pa'i lus de mngon par sgrub par byed do/_/rab 'byor byang chub sems dpa' sems dpa' chen po ni de ltar sangs rgyas kyi zhing yongs su dag par byed de/_ji nas kyang ngan song gsum po dag tu gdags pa yang 'byung bar mi 'gyur ba dang /_lta ba'i 
[\[127a\]]
[\[127a.1\]]rnam par gdags pa yang 'byung bar mi 'gyur ba dang /_'dod chags dang /_zhe sdang dang /_gti mug tu gdags pa yang 'byung bar mi 'gyur ba dang /_skyes pa dang bud med ces bya ba'i ming yang 'byung bar mi 'gyur ba dang /_theg pa gnyis po dag gis 
[\[127a.2\]]ming yang 'byung bar mi 'gyur ba dang /_mi rtag pa dang /_sdug bsngal ba dang /_bdag tu gdags pa yang 'byung bar mi 'gyur ba dang /_yongs su 'dzin par gdags pa yang 'byung bar mi 'gyur ba dang /_ngar 'dzin pa dang /_nga yir 'dzin par 
[\[127a.3\]]gdags pa yang 'byung bar mi 'gyur ba dang /_rjes su chags pa dang /_kun nas ldang bar gdags pa yang 'byung bar mi 'gyur ba dang /_phyin ci log tu gdags pa yang 'byung bar mi 'gyur ba dang /_'bras bu rnam par gzhag par gdags pa yang 'byung bar mi 
[\[127a.4\]]'gyur zhing gzhan du na stong pa nyid dang /_mtshan ma med pa dang /_smon pa med pa'i ting nge 'dzin gyi sgra 'byung ba dang /_sems can de dag 'di ltar phyi dang nang gi dngos po rnams gtong 'dod pa'i sgra 'byung bar 'gyur ba dang /_shing rlung gis bskyod pa dag dang /_
[\[127a.5\]]phyi dang nang gi chos rnams las 'di lta ste/_stong pa nyid dang /_mtshan ma med pa dang /_smon pa med pa'i sgra 'byung bar 'gyur ba dang /_skye ba med pa dang /_'gag pa med pa'i sgra 'byung bar 'gyur ba dang /_chos de dag gi ngo bo nyid ji lta ba de lta bu'i sgra 'byung bar 'gyur ba 
[\[127a.6\]]dang /_chos thams cad chos thams cad kyis stong zhes bya ba dang /_chos de dag gi ngo bo nyid ji lta ba de lta bu'i sgra 'byung bar 'gyur ba dang /_de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos thams cad ni chos 
[\[127a.7\]]thams cad kyis stong pa'o/_/gang stong pa de la ni mtshan ma med do/_/gang mtshan ma med pa de la ni smon pa med do zhes bya bar chos ston pa'i sgra 'byung bar 'gyur ba dang /_nyin par ram/_mtshan mo'am/_'greng ngam/_'dug gam/_nyal lam 'chag kyang rung ste/_de lta 
[\[127b\]]
[\[127b.1\]]bu'i chos bstan pa'i sgra 'byung bar 'gyur ba de ltar sangs rgyas kyi zhing yongs su dag par byed do/_/sangs rgyas kyi zhing der bla na med pa yang dag par rdzogs pa'i byang chub mngon par rdzogs par sangs rgyas pa'i de bzhin gshegs pa dgra bcom pa yang dag par rdzogs pa'i sangs 
[\[127b.2\]]rgyas de la ni phyogs bcu'i 'jig rten gyi khams kyi sangs rgyas bcom ldan 'das gang ji snyed pa de dag thams cad kyang bsngags pa rjod par 'gyur ro/_/sems can gang dag gis de bzhin gshegs pa'i bsngags pa dang /_mtshan thos pa de dag 
[\[127b.3\]]thams cad kyang /_bla na med pa yang dag par rdzogs pa'i byang chub tu nges par 'gyur ro/_/de bzhin gshegs pa dgra bcom pa yang dag par rdzogs pa'i sangs rgyas des chos bstan pa de la sems can 'ga' yang 'di chos yin nam/_'di chos ma yin 
[\[127b.4\]]no snyam du the tshom za bar mi 'gyur ro/_/de ci'i phyir zhe na/_chos thams cad kyi chos nyid gang yin pa de la ni chos ma yin pa gang yang med de/_de dag thams cad ni chos yin pa'i phyir ro/_/de la sems can gang dag mi dge ba'i rtsa bas zin cing /_sangs rgyas 
[\[127b.5\]]rnams dang /_sangs rgyas kyi nyan thos rnams la dge ba'i rtsa ba ma bskyed la/_mi dge ba'i grogs pos yongs su zin pa bdag tu lta ba kun tu 'dzin pa dang /_lta bar gyur pa thams cad kyi bar dag kun tu 'dzin pa dang /_rtag pa dang chad pa'i mtha' dag la gnas pa 
[\[127b.6\]]dang /_log par 'dzin pas zin pa dang /_yang dag par rdzogs pa'i sangs rgyas ma yin pa la ni yang dag par rdzogs pa'i sangs rgyas su 'du shes la/_yang dag par rdzogs pa'i sangs rgyas la ni yang dag par rdzogs pa'i sangs rgyas ma yin par 'du shes pa de dag ni chos ma 
[\[127b.7\]]yin pa la ni chos su smra/_chos la ni chos ma yin par smra zhing de dag chos spong bar byed do/_/de dag gis chos spangs nas lus zhig ste/_shi ba'i 'og tu ngan song ngan 'gro log par ltung ba sems can dmyal ba dag tu skye bar 'gyur te/_de la sangs rgyas bcom ldan 'das de dag bla 
[\[128a\]]
[\[128a.1\]]na med pa yang dag par rdzogs pa'i byang chub mngon par rdzogs par sangs rgyas nas 'khor bar gtogs pa'i sems can de dag ngan song dang lta bar gyur pa de dag las grol bar mdzad do/_/bkrol nas kyang nges pa'i phung po la 'god par 
[\[128a.2\]]mdzad de/_der bkod pa de dag phyin cad ngan song rnams su skye bar mi 'gyur ro/_/rab 'byor de ltar byang chub sems dpa' sems dpa' chen po sangs rgyas kyi zhing yongs su dag par byed de/_yongs su dag pa'i sems can rnams ni 'jig rten pa'i chos rnams sam/_'jig 
[\[128a.3\]]rten las 'das pa'i chos rnams sam/_zag pa dang bcas pa'i chos rnams sam/_zag pa med pa'i chos rnams sam/_'dus byas kyi chos rnams sam/_'dus ma byas kyi chos gang la yang gnas par mi 'gyur te/_thams cad kyang bla na med pa yang dag par rdzogs pa'i byang 
[\[128a.4\]]chub kyi bar du nges par 'gyur ro/_/shes rab kyi pha rol tu phyin pa khri brgyad stong pa las/_sangs rgyas kyi zhing yongs su dag pa bstan pa'i le'u zhes bya ste/_bdun cu rtsa bdun pa'o//_//shes rab kyi pha rol tu phyin pa khri brgyad stong pa/_bam po lnga bcu rtsa 
[\[128a.5\]]lnga pa/_de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ji ltar byang chub sems dpa' sems dpa' chen po nges pa zhes bgyi'am/_'on te ma nges pa zhes bgyi lags/_bcom ldan 'das kyis bka' stsal pa/_rab 'byor 
[\[128a.6\]]byang chub sems dpa' sems dpa' chen po ni nges pa yin te/_ma nges pa ma yin no/_/gsol pa/_bcom ldan 'das nyan thos kyi phung po'am/_rang sangs rgyas kyi phung po'am/_phung po gang du nges pa lags/_bka' stsal pa/_rab 'byor byang chub sems dpa' 
[\[128a.7\]]sems dpa' chen po ni nyan thos kyi phung po'am/_rang sangs rgyas kyi phung por nges pa ma yin gyi/_rab 'byor byang chub sems dpa' sems dpa' chen po ni sangs rgyas kyi phung por nges pa yin no/_/gsol pa/_bcom ldan 'das ji byang chub sems dpa' sems dpa' chen 
[\[128b\]]
[\[128b.1\]]po sems dang po bskyed pa nges pa lags sam/_'on te phyir mi ldog pa'am/_'on te srid pa tha ma pa nges pa zhes bgyi lags/_bka' stsal pa/_rab 'byor byang chub sems dpa' sems dpa' chen po sems dang po bskyed pa yang nges pa yin no/_/phyir mi ldog pa yang nges 
[\[128b.2\]]pa yin no/_/srid pa tha ma pa yang nges pa yin no/_/gsol pa/_bcom ldan 'das ji byang chub sems dpa' sems dpa' chen po nges par gyur pa ngan song rnams su skye bar 'gyur lags sam/_bka' stsal pa/_rab 'byor de ni ma yin te/_rab 'byor byang chub 
[\[128b.3\]]sems dpa' sems dpa' chen po nges par gyur pa ni ngan song rnams su skye bar mi 'gyur ro/_/rab 'byor 'di ji snyam du sems/_brgyad pa'am/_rgyun tu zhugs pa'am/_lan cig phyir 'ong ba'am/_phyir mi 'ong ba'am/_dgra bcom pa'am/_rang sangs rgyas ngan song rnams 
[\[128b.4\]]su skye bar 'gyur snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor de bzhin du byang chub sems dpa' sems dpa' chen po nges par gyur pa yang ngan song rnams su skye bar mi 'gyur te/_rab 'byor byang chub sems dpa' sems 
[\[128b.5\]]dpa' chen po gang sems dang po bskyed pa nas bzung ste/_sbyin pa sbyin pa dang /_tshul khrims srung ba dang /_bzod pa sgrub pa dang /_brtson 'grus rtsom pa dang /_bsam gtan la snyoms par 'jug pa dang /_shes rab sgom pa dang /_sems can thams cad la byams pa dang /_
[\[128b.6\]]snying rje dang /_dga' ba dang /_btang snyoms sgom zhing /_mi dge ba'i chos thams cad spong ba'i don du gnas pa de ngan song rnams su skye bar 'gyur ba de ni gnas med do/_/lha tshe rings po rnams kyi nang du skye bar 'gyur ba de ni gnas med do/_/gang na dge ba'i chos rnams mi spyod 
[\[128b.7\]]pa dang /_lug ltar lkugs par 'gyur ba'i lus rnams su skye bar 'gyur ba de ni gnas med do/_/chom rkun pa dang /_kla klo dang /_yul mtha' 'khob dag tu skye bar 'gyur ba de ni gnas med do/_/log par lta ba'i khyim dag tu skye bar 'gyur ba de ni gnas med do/_/gang na sangs 
[\[129a\]]
[\[129a.1\]]rgyas kyi sgra med pa dang /_chos kyi sgra med pa dang /_dge 'dun gyi sgra med pa de lta bur skye bar 'gyur ba de ni gnas med do/_/byed pa med pa'i lta ba rnams la 'dun par 'gyur ba de ni gnas med do/_/rab 'byor yang byang chub sems dpa' sems dpa' chen 
[\[129a.2\]]po sems dang po bskyed pa nas bzung ste/_lhag pa'i bsam pas bla na med pa yang dag par rdzogs pa'i byang chub la zhugs pa mi dge ba bcu'i las kyi lam la spyod par 'gyur ba de ni gnas med do/_/de skad ces bka' stsal pa dang /_bcom ldan 'das la tshe dang ldan pa 
[\[129a.3\]]rab 'byor gyis 'di skad ces gsol to/_/bcom ldan 'das gal te nges pa'i byang chub sems dpa' sems dpa' chen po dge ba'i rtsa ba de lta bu dang ldan pa yang 'di lta ste/_mi 'thun pa'i gnas rnams su skye bar mi 'gyur ba lags na/_gang de bzhin gshegs pa nyid kyis 
[\[129a.4\]]dud 'gro'i 'gro bar skyes pa'i rabs bstan na/_de'i tshe dge ba'i rtsa ba de dag gang du mchis lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor byang chub sems dpa' sems dpa' chen 
[\[129a.5\]]po ni mi dge ba'i las kyis dud 'gro'i 'gro bar skye ba ma yin mod kyi/_lus gang dang gang gis sems can rnams kyi don du 'gyur ba de lta bu'i lus thabs la mkhas pas bsams bzhin du sems can rnams kyi don du yongs su 'dzin par byed do/_/rab 'byor thabs la mkhas pa 
[\[129a.6\]]gang dang ldan na byang chub sems dpa' sems dpa' chen po dud 'gro'i skye gnas su skyes shing /_gang dag de gsad pa'i phyir rtul bar byed na/_de dag bla na med pa'i bzod pa yang dag par 'dzin du 'jug pa dang /_'dul zhing 'god par byed de/_de sems can de dag nyid kyi don du 
[\[129a.7\]]bdag gi lus yongs su gtong zhing /_sems can de dag la rnam par tho 'tsham pa mi byed pa de lta bu'i thabs la mkhas pa dgra bcom pa dag dang /_rang sangs rgyas dag la yod dam/_rab 'byor rnam grangs des kyang 'di ltar byang chub sems dpa' sems dpa' chen po ni sems 
[\[129b\]]
[\[129b.1\]]can rnams kyi don dang bla na med pa yang dag par rdzogs pa'i byang chub kyi phyir snying rje chen po yongs su rdzogs par byed cing /_dud 'gro'i skye gnas su skye bar byed kyang /_dud 'gro'i skye gnas su 'gro ba'i nyes pas mi gos par rig par bya'o/_/de skad ces bka' stsal pa dang /_
[\[129b.2\]]bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po dge ba'i chos gang dag la gnas shing /_de lta bu'i lus yongs su 'dzin par bgyid lags/_de skad ces gsol pa dang /_bcom 
[\[129b.3\]]ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gang byang chub sems dpa' sems dpa' chen pos yongs su rdzogs par mi bya ba'i dge ba'i chos de lta bu yang gang zhig yod de/_dge ba'i chos thams cad yongs su rdzogs pa ni bla na med pa 
[\[129b.4\]]yang dag par rdzogs pa'i byang chub ste/_de'i phyir byang chub sems dpa' sems dpa' chen pos sems dang po bskyed pa nas bzung ste/_byang chub kyi snying po la 'dug gi bar du yongs su rdzogs par mi bya ba'i dge ba'i chos gang yang med do/_/dge ba'i chos de dag yongs su 
[\[129b.5\]]rdzogs par ma byas par bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur te/_de ni gnas med do/_/rab 'byor de lta bas na byang chub sems dpa' sems dpa' chen pos sems dang po bskyed phyin cad dge ba'i chos thams cad 
[\[129b.6\]]yongs su rdzogs par bya ba la bslab par bya ste/_de la bslabs na rnam pa thams cad mkhyen pa nyid rjes su thob cing bag chags kyi mtshams sbyor ba thams cad spong bar 'gyur ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad 
[\[129b.7\]]ces gsol to/_/bcom ldan 'das byang chub sems dpa' sems dpa' chen po chos dkar po dang ldan pa/_'phags pa zag pa ma mchis pa'i las kyis ji ltar ngan song rnams sam/_dud 'gro'i skye gnas dag tu skye bar 'gyur lags/_bka' stsal pa/_rab 'byor ji de bzhin gshegs 
[\[130a\]]
[\[130a.1\]]pa 'phags shing zag pa med pa ma yin nam/_gsol pa/_bcom ldan 'das de de lta lags so/_/bde bar gshegs pa de de lta lags te/_de bzhin gshegs pa ni 'phags shing zag pa mi mnga' ba lags so/_/bka' stsal pa/_rab 'byor ji de bzhin 
[\[130a.2\]]gshegs pa dud 'gro'i skye gnas su gtogs pa'i srog chags su mngon par sprul pa mdzad cing /_der mngon par sprul nas kyang /_sangs rgyas kyi mdzad pa mi mdzad dam/_gsol pa/_bcom ldan 'das mdzad lags so/_/bka' stsal pa/_rab 'byor ji 'o na de 
[\[130a.3\]]bzhin gshegs pa dud 'gro'i skye gnas par 'gyur ram/_gsol pa/_bcom ldan 'das de ni ma lags so/_/bka' stsal pa/_rab 'byor ji de bzhin gshegs pas dud 'gro'i skye gnas pa'i sdug bsngal nyams su myong bar 'gyur ram/_gsol pa/_bcom ldan 
[\[130a.4\]]'das de ni ma lags so/_/bka' stsal pa/_rab 'byor de bzhin du byang chub sems dpa' sems dpa' chen po yang 'phags pa'i chos dkar po zag pa med pa dang ldan yang bsams bzhin du de lta bu'i lus yongs su 'dzin par byed cing /_lus des ji rigs ji 
[\[130a.5\]]tshul du sems can rnams yongs su smin par byed do/_/rab 'byor 'di ji snyam du sems/_dgra bcom pas sprul pa zhig mngon par sprul na/_sprul pa de dgra bcom pa'i las byed cing /_las des gzhan dag dga' ba skye bar 'gyur snyam 'am/_gsol pa/_bcom ldan 'das 
[\[130a.6\]]de de lta lags so/_/bka' stsal pa/_rab 'byor de bzhin du byang chub sems dpa' sems dpa' chen po yang 'phags pa'i chos dkar po zag pa med pa dang ldan yang de lta bu'i lus yongs su 'dzin te/_lus des sems can rnams kyi don byed kyang /_lus de lta bu des sdug bsngal 
[\[130a.7\]]ba yang med la/_sdug bsngal gyi tshor ba nyams su myong bar 'gyur ba yang med do/_/rab 'byor 'di ji snyam du sems/_sgyu ma mkhan gyis sgyu ma'i glang po che'i gzugs sam/_rta'i gzugs sam/_ba lang gi gzugs dag bstan tam/_srog chags kyi gzugs rnam pa sna tshogs 
[\[130b\]]
[\[130b.1\]]gzhan dag bstan na/_de la glang po cher 'gyur ba'am/_rtar 'gyur ba'am/_ba lang du 'gyur ba'am/_srog chags kyi rigs rnam pa sna tshogs gzhan dag tu 'gyur ba yod snyam 'am/_gsol pa/_bcom ldan 'das de ni ma mchis lags so/_/bka' stsal pa/_rab 'byor 
[\[130b.2\]]de bzhin du byang chub sems dpa' sems dpa' chen po 'phags pa'i chos dkar po zag pa med pa dang ldan yang bsams bzhin du de lta bu'i lus nye bar ston te/_lus de dag gis sems can rnams kyi don byed kyang /_sdug bsngal gyi tshor ba de lta bu nyams su myong ba med do/_/de nas 
[\[130b.3\]]bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po gang de ltar 'phags pa'i ye shes zag pa ma mchis pa de lta bu dang ldan zhing lus gang dang gang gis sems can rnams kyi don bgyid par 
[\[130b.4\]]rdo thogs pa de dang de lta bu'i lus yongs su 'dzin par bgyid pa ni thabs la mkhas pa che ba lags so/_/bcom ldan 'das dkar po'i phyogs kyi chos gang dag la gnas na/_byang chub sems dpa' sems dpa' chen po thabs la mkhas pa de lta bu dag bgyid kyang las de dang 
[\[130b.5\]]des gos par mi 'gyur ba lags/_bka' stsal pa/_rab 'byor byang chub sems dpa' sems dpa' chen po ni shes rab kyi pha rol tu phyin pa la gnas nas/_thabs la mkhas pa de lta bu dang ldan pa yin te/_thabs la mkhas pa de dang ldan pas shar dang /_lho dang /_nub 
[\[130b.6\]]dang /_byang dang /_phyogs mtshams kyi 'jig rten gyi khams gang gA'i klung gi bye ma snyed dag tu sems can rnams kyi don byed kyang /_des de la reg par 'gyur ba ci yang med do/_/de ci'i phyir zhe na/_'di ltar byang chub sems dpa' sems dpa' chen po des gang reg par 'gyur 
[\[130b.7\]]ba'am/_gang gis reg par 'gyur ba'am/_gang la reg par 'gyur ba'i chos de dag thams cad mi dmigs pa'i phyir ro/_/de ci'i phyir zhe na/_'di ltar chos gsum po de dag thams cad ni ngo bo nyid kyis stong pas na/_stong pa nyid ni stong pa nyid la reg par mi byed la/_stong pa 
[\[131a\]]
[\[131a.1\]]nyid ni chos gang la yang reg par mi byed cing /_stong pa nyid kyang reg par bya ba ma yin pa'i phyir ro/_/de ci'i phyir zhe na/_'di ltar rang bzhin gyis stong pa nyid la ni stong pa nyid dmigs su med pa'i phyir ro/_/rab 'byor de ni mi dmigs pa stong pa nyid yin te/_de la 
[\[131a.2\]]gnas nas byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya'o/_/gsol pa/_bcom ldan 'das ci byang chub sems dpa' sems dpa' chen po shes rab kyi pha rol tu phyin pa kho na la gnas kyi/_chos gzhan dag 
[\[131a.3\]]la ma lags sam/_bka' stsal pa/_rab 'byor chos gang shes rab kyi pha rol tu phyin par ma 'dus pa de yod dam/_gsol pa/_bcom ldan 'das gal te shes rab kyi pha rol tu phyin pa ngo bo nyid kyis stong pa lags na/_ji ltar chos thams cad shes rab kyi pha rol tu phyin par 'dus 
[\[131a.4\]]pa lags/_bcom ldan 'das stong pa nyid la ni 'dus pa dang /_ma 'dus pa'i chos gang yang ma mchis lags so/_/bka' stsal pa/_rab 'byor chos thams cad ni chos thams cad kyis stong pas/_stong pa nyid du chos thams cad ma 'dus pa med do/_/gsol pa/_bcom ldan 
[\[131a.5\]]'das chos thams cad ni chos thams cad kyis stong pa lags so/_/bka' stsal pa/_rab 'byor gal te chos thams cad chos thams cad kyis stong pa yin na/_chos thams cad stong pa nyid du 'dus pa ma yin nam/_gsol pa/_bcom ldan 'das de de lta lags so/_/bka' 
[\[131a.6\]]stsal pa/_rab 'byor rnam grangs des na/_'di ltar byang chub sems dpa' sems dpa' chen po shes rab kyi pha rol tu phyin pa la gnas nas/_thabs la mkhas pa de lta bu 'di byed par rig par bya'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/
[\[131a.7\]]bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la spyod pa/_chos thams cad stong pa nyid la gnas te/_mngon par shes pa gang la gnas na/_shar phyogs kyi 'jig rten gyi khams gang gA'i klung gi bye ma snyed dag tu mchi zhing 'jig 
[\[131b\]]
[\[131b.1\]]rten gyi khams de dag na sangs rgyas bcom ldan 'das gang dag bzhugs te/_'tsho zhing gzhes la chos kyang ston pa de dag la bsnyen bkur bgyid cing chos nyan pa dang /_der sangs rgyas bcom ldan 'das de dag las dge ba'i rtsa ba bskrun par 'gyur ba'i mngon par shes pa'i pha 
[\[131b.2\]]rol tu phyin pa mngon par sgrub pa lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 'di la byang chub sems dpa' sems dpa' chen po shes rab kyi pha rol tu phyin pa la spyod pa/_shar phyogs kyi 
[\[131b.3\]]'jig rten gyi khams gang gA'i klung gi bye ma snyed po gang yin pa de dag thams cad kyang ngo bo nyid kyis stong la/_de dag na sangs rgyas bcom ldan 'das gang dag bzhugs pa'i sangs rgyas bcom ldan 'das de dag kyang ngo bo nyid kyis stong zhing /_ming dang brdar btags pa bzung ste/_
[\[131b.4\]]bstan pa ma gtogs par btags pa thams cad kyang ngo bo nyid kyis stong par mthong ngo /_/gal te 'jig rten gyi khams de dag ngo bo nyid kyis stong pa ma yin la/_sangs rgyas bcom ldan 'das de dag kyang ngo bo nyid kyis stong pa ma yin zhing /_btags pa'i spyod pa de dag kyang ngo bo nyid kyis 
[\[131b.5\]]stong pa ma yin na ni/_de lta na nyi tshe ba'i stong pa nyid du 'gyur ba zhig na/_'di ltar nyi tshe ba'i stong pa nyid dmigs su med de/_de'i phyir chos thams cad ni chos thams cad kyis stong pa yin te/_de'i phyir byang chub sems dpa' sems dpa' chen po thabs la mkhas pas shes rab 
[\[131b.6\]]kyi pha rol tu phyin pa la spyod pas/_mngon par shes pa'i pha rol tu phyin pa mngon par sgrub par byed de/_mngon par shes pa de la gnas nas lha'i mig dang /_lha'i rna ba dang /_rdzu 'phrul gyi bya ba dang /_pha rol gyi sems shes pa dang /_sngon gyi skye ba rjes su dran pa dang /_'chi 
[\[131b.7\]]'pho dang skye ba shes pa mngon par sgrub par byed do/_/mngon par shes pa med par ni byang chub sems dpa' sems dpa' chen pos bla na med pa yang dag par rdzogs pa'i byang chub mngon par rdzogs par 'tshang rgya bar mi nus te/_de'i phyir byang chub sems dpa' sems dpa' chen po'i byang 
[\[132a\]]
[\[132a.1\]]chub ni mngon par shes pa'i pha rol tu phyin pa 'dir 'dus pas/_mngon par shes pa de dag nyid las byang chub btsal bar bya'o/_/de tshol ba na lha'i mig gis bdag gis kyang dge ba'i chos thams cad mthong la gzhan dag kyang dge ba'i chos thams cad la sbyor bar byed 
[\[132a.2\]]kyang dge ba'i chos de dag la dngos por mngon par zhen pa med do/_/de ci'i phyir zhe na/_'di ltar dge ba'i chos de dag thams cad ni ngo bo nyid kyis stong pas na/_stong pa nyid ni gang la yang mngon par zhen pa med la/_stong pa nyid la ni ro myang bar bya ba med pas/_de la mngon par zhen pa med 
[\[132a.3\]]cing ro myang bar bya ba med pa'i phyir ro/_/de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_lha'i mig mngon par sgrub bo/_/lha'i mig des chos thams cad kyang stong pa nyid du mthong ste/_byang chub sems dpa' sems dpa' chen po de chos nyid 
[\[132a.4\]]de la gnas shing /_lus gang bskyed pas sems can rnams la chos ston par 'gyur ba de lta bu'i lus skyed par byed de/_sems can nam sems can du btags pa yang dmigs su med do/_/zhes mi dmigs pa'i tshul gyis byang chub sems dpa' sems dpa' chen po mngon par shes 
[\[132a.5\]]pa'i pha rol tu phyin pa mngon par sgrub ste/_mngon par shes pa de dag gis mngon par shes pas gang dag bya ba'i chos de dag byed de/_byang chub sems dpa' sems dpa' chen po de lha'i mig rnam par dag pa/_mi'i las shin tu 'das pas shar dang /_lho dang /_nub dang /_byang dang phyogs 
[\[132a.6\]]mtshams rnams dang /_'og dang steng gi phyogs kyi 'jig rten gyi khams dag kyang mthong ngo /_/de rdzu 'phrul gyis de dag tu song zhing sbyin pa'am/_tshul khrims sam/_bzod pa'am/_brtson 'grus sam/_bsam gtan nam/_shes rab bam/_byang chub kyi phyogs kyi chos sum cu rtsa bdun 
[\[132a.7\]]nam/_bsam gtan dang /_rnam par thar pa dang /_ting nge 'dzin dang /_snyoms par 'jug pa rnams sam/_nyan thos kyi chos rnams sam/_rang sangs rgyas kyi chos rnams sam/_byang chub sems dpa'i chos rnams sam/_sangs rgyas kyi chos rnams kyis sems can rnams kyi don byed 
[\[132b\]]
[\[132b.1\]]cing /_sems can de dag gi bya ba byed do/_/de la sems can ser sna can gang yin pa de dag la 'di skad du chos ston te/_sbyin pa byin cig_/dbul ba ni sdug bsngal ba ste/_dbul pos ni bdag gi don kyang bya bar mi nus na/_gzhan gyi don lta smos kyang ci dgos te/_de'i phyir 
[\[132b.2\]]khyed cag sbyin pa byin la bdag kyang bde bar gyis shig_/gzhan yang bde bar gyis shig_/dbul bas zil gyis non cing /_nying sha nying gis zos te/_ngan song gsum po dag las mi thar bar gyur ta re zhes chos ston to/_/sems can tshul khrims 'chal pa gang yin pa de dag la ni 'di 
[\[132b.3\]]skad du chos ston te/_kye skyes bu dag tshul khrims 'chal pa ni sdug bsngal ba ste/_tshul khrims 'chal pas ni bdag gi don kyang bya bar mi nus na/_gzhan gyi don lta ci smos te/_tshul khrims 'chal pa'i rnam par smin pa ni sems can dmyal ba dang /_dud 'gro'i skye gnas dang /_
[\[132b.4\]]gshin rje'i 'jig rten yin te/_de'i phyir khyed cag ngan song gsum po dag tu ltung na/_bdag kyang 'byin par mi nus na/_gzhan dag lta ci smos kyis/_de'i phyir khyed cag gis 'chal pa'i tshul khrims kyi sems 'ga' tsam gyi go skabs kyang ma dbye shig_/phyis 'gyod par gyur ta 
[\[132b.5\]]re zhes chos ston to/_/sems can gang dag phan tshun 'khrug cing /_gnod sems su byed pa de dag la ni 'di skad du chos ston te/_kye skyes bu dag khyed cag gcig la gcig 'khrugs par ma byed cig_/sems 'khrugs par gyur pa la ni dge ba'i chos 'ga' yang 'byung bar mi 'gyur te/_
[\[132b.6\]]de'i phyir khyed cag phan tshun 'khrug cing gnod sems su byed na/_sems can dmyal ba dang /_dud 'gro'i skye gnas dang /_gshin rje'i 'jig rten du lhung ba'i gnas yin gyis/_de bas na khyed cag gis khro ba dang /_'khrug pa'i sems dang gnod sems 'ga' yang bskyed par 
[\[132b.7\]]mi bya na/_mi dge ba'i sems gzhan dag gi go skabs dbye ba lta smos kyang ci dgos zhes chos ston to/_/de bzhin du sbyar te sems can le lo can gang yin pa de dag ni brtson 'grus la sbyor bar byed do/_/sems rnam par g.yengs pa gang yin pa de ni ting nge 'dzin la sbyor bar byed do/_/shes 
[\[133a\]]
[\[133a.1\]]rab 'chal pa gang yin pa de dag ni shes rab la sbyor bar byed do/_/'dod chags spyod pa gang yin pa de dag ni mi sdug pa sgom pa la sbyor bar byed do/_/lam ngan par zhugs pa gang yin pa de dag ni lam du 'dzud par byed de/_nyan thos kyi lam 'am/_rang sangs 
[\[133a.2\]]rgyas kyi lam 'am/_sangs rgyas kyi lam la sbyor bar byed de/_khyed cag gang la mngon par zhen pa'i chos de dag thams cad ni ngo bo nyid kyis stong pa'o/_/ngo bo nyid kyis stong pa'i chos rnams la ni mngon par zhen par bya bar mi nus te/_stong pa nyid la ni mngon par zhen pa med do zhes 
[\[133a.3\]]de dag la de ltar chos ston te/_rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pa/_mngon par shes pa rnams la gnas shing sems can rnams kyi don byed do/_/rab 'byor byang chub sems dpa' sems dpa' chen po ni mngon par shes 
[\[133a.4\]]pa rnams la mi gnas par sems can rnams la chos ston pa'am/_lam log par zhugs pa'i sems can rnams lam du 'dzud par mi nus te/_de ni gnas med do/_/rab 'byor 'di lta ste dper na/_bya 'dab ma med pas ni nam mkha' la 'phur mi nus so/_/rab 'byor de bzhin 
[\[133a.5\]]du byang chub sems dpa' sems dpa' chen po yang mngon par shes pa rnams la ma brten par sems can rnams la chos ston par mi nus so/_/rab 'byor de lta bas na byang chub sems dpa' sems dpa' chen po shes rab kyi pha rol tu phyin pa la spyod pas/_mngon par shes pa rnams mngon par 
[\[133a.6\]]bsgrub par bya ste/_de mngon par shes pa mngon par bsgrubs pa de dag gis sems can gyi don bya bar 'dod pa gang yin pa de dag bde blag tu byed do/_/des lha'i mig gis 'jig rten gyi khams gang gA'i klung gi bye ma snyed dag kyang mthong ngo /_/de dag tu sems can gang dag skyes pa de dag kyang mthong 
[\[133a.7\]]ngo /_/des de dag mthong nas kyang rdzu 'phrul gyis de dag tu song nas sems can de dag gi sems sems kyis shes par byed do/_/shes par byas nas kyang 'di ltar sbyin pa'i gtam 'am/_tshul khrims kyi gtam 'am/_'phags pa'i bden pa'i gtam 'am/_yongs su mya ngan las 'das 
[\[133b\]]
[\[133b.1\]]pa'i bar gyi gtam gyis chos ston par byed do/_/des lha'i rna bas mi dang mi ma yin pa dag gi sgra yang thos so/_/shar phyogs kyi 'jig rten gyi khams gang gA'i klung gi bye ma snyed dag na/_sangs rgyas bcom ldan 'das gang dag chos ston pa de dag kyang lha'i rna bas thos so/_/thos nas kyang 
[\[133b.2\]]de bzhin nyid du 'dzin par byed do/_/de bzhin nyid du bzung nas kyang sems can rnams la sbyin pa'i gtam 'am/_mya ngan las 'das pa'i bar dag gi gtam gyis chos ston par byed do/_/de sems kyi rnam grangs shes pa shin tu rnam par dag pa dang ldan pa yin te/_de sems kyi rnam 
[\[133b.3\]]grangs shes pa des sems can rnams kyi sems shes par byas shing /_de dag la 'di ltar sbyin pa'i gtam 'am/_yongs su mya ngan las 'das pa'i bar gyi gtam dag gis chos ston par byed do/_/de bdag dang gzhan dag gi sngon gyi gnas rnam pa du ma rjes su dran te/_de sngon gyi gnas 
[\[133b.4\]]rjes su dran pa'i shes pa des 'di ltar sngon gyi de bzhin gshegs pa dgra bcom pa yang dag par rdzogs pa'i sangs rgyas mtshan 'di zhes bya ba nyan thos kyi dge 'dun dang bcas pa 'di snyed cig byung ngo zhes bya ba yang rab tu shes so/_/de na sems can gang dag sngon gyi gnas rjes su dran pa la mos pa de 
[\[133b.5\]]dag la yang 'di ltar sbyin pa'i gtam 'am/_yongs su mya ngan las 'das pa'i bar gyi gtam dag gis chos ston par byed do/_/de rdzu 'phrul gyis 'jig rten gyi khams rnam pa du mar song nas sangs rgyas bcom ldan 'das rnams la bsnyen bkur byed cing /_der sangs rgyas bcom ldan 
[\[133b.6\]]'das de dag las dge ba'i rtsa ba skyed par byed do/_/dge ba'i rtsa ba bskyed nas kyang 'jig rten gyi khams de nyid du phyir 'ong bar byed do/_/de zag pa zad pa shes pa shin tu rnam par dag pa dang ldan pa yin te/_de zag pa zad pa mngon sum du bya ba'i shes pa shin tu rnam par dag pa des sems can 
[\[133b.7\]]rnams la 'di ltar sbyin pa'i gtam 'am/_yongs su mya ngan las 'das pa'i bar gyi gtam gyis chos ston par byed do/_/rab 'byor de ltar byang chub sems dpa' sems dpa' chen po shes rab kyi pha rol tu phyin pa la spyod pas mngon par shes pa mngon par bsgrub par bya ste/_de mngon par shes 
[\[134a\]]
[\[134a.1\]]pa shin tu 'dris pa de dag gis lus gang dang gang 'dzin par 'dod pa'i lus de dang de yongs su 'dzin par byed kyang de la bde ba'am/_sdug bsngal ba'am/_yid bde ba'am/_yid mi bde ba 'byung bar mi 'gyur te/_rjes su chags pa'am/_khong khro bar yang mi 
[\[134a.2\]]'gyur ro/_/rab 'byor 'di lta ste dper na/_de bzhin gshegs pas sprul pa'i skyes bu ni bya ba thams cad byed kyang /_de la bde ba'am sdug bsngal bas gos par mi 'gyur ro/_/rab 'byor de bzhin du byang chub sems dpa' sems dpa' chen po yang shes rab kyi pha rol tu phyin pa la gnas te/_
[\[134a.3\]]mngon par shes pas rnam par rtse zhing /_phyogs bcu'i 'jig rten gyi khams gang gA'i klung gi bye ma snyed dag tu mos pa ji lta ba bzhin du chos ston kyang /_bde ba'am sdug bsngal bas gos par mi 'gyur ro/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod 
[\[134a.4\]]pas/_ji ltar mngon par shes pas rnam par rtses na sangs rgyas kyi zhing yongs su dag par 'gyur ba dang /_sems can rnams yongs su smin par 'gyur ba de ltar mngon par shes pas rnam par rtse zhing bsgom par bya'o/_/rab 'byor byang chub sems dpa' sems dpa' chen pos ni sangs rgyas 
[\[134a.5\]]kyi zhing yongs su dag par ma byas/_sems can rnams yongs su smin par ma byas par bla na med pa yang dag par rdzogs pa'i byang chub mngon par rdzogs par 'tshang rgya bar mi nus so/_/de ci'i phyir zhe na/_rab 'byor byang chub sems dpa' sems dpa' chen po'i byang chub kyi yan lag yongs 
[\[134a.6\]]su ma rdzogs pa la ni bla na med pa yang dag par rdzogs pa'i byang chub med pa'i phyir ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen pos gang dag yongs su 
[\[134a.7\]]rdzogs par bgyis na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i byang chub sems dpa' sems dpa' chen po'i byang chub kyi yan lag de dag gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad 
[\[134b\]]
[\[134b.1\]]ces bka' stsal to/_/rab 'byor dge ba'i chos thams cad ni byang chub sems dpa' sems dpa' chen po'i byang chub kyi yan lag yin no/_/gsol pa/_bcom ldan 'das dge ba'i chos gang dag gis bla na med pa yang dag par rdzogs pa'i byang chub mngon par rdzogs par 'tshang rgya bar 
[\[134b.2\]]'gyur ba'i dge ba'i chos de dag gang lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor sems dang po bskyed pa nas bzung ste/_sbyin pa'i pha rol tu phyin pa la spyod kyang /_de la rnam par mi rtog pa gang 
[\[134b.3\]]yin pa de ni dge ba'i chos yin no/_/ji ltar sbyin pa la rnam par mi rtog ce na/_ngo bo nyid stong pa nyid kyi phyir/_'di ni sbyin pa'o zhes sbyin par rnam par mi rtag pa dang /_'di la sbyin par bya'o zhes bya ba dang /_bdag gis sbyin par bya'o zhes gsum po de dag la rnam par mi rtog pa ste/_
[\[134b.4\]]sbyin pa'i pha rol tu phyin pa des bdag kyang 'khor ba las sgrol zhing gzhan yang sgrol bar byed do/_/rab 'byor dge ba'i chos de dag ni byang chub sems dpa' sems dpa' chen po'i bla na med pa yang dag par rdzogs pa'i byang chub kyi lam yin te/_lam des 'das pa dang /_ma 'ongs 
[\[134b.5\]]pa dang /_da ltar byung ba'i byang chub sems dpa' sems dpa' chen po rnams 'khor ba las rgal to/_/rgal lo/_/rgal bar 'gyur ro/_/de bzhin du tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa dang /_bsam gtan bzhi dang /_
[\[134b.6\]]tshad med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag 
[\[134b.7\]]brgyad pa dang /_rnam par thar pa'i sgo gsum dang /_stong pa nyid bcu bzhi dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_gzungs kyi sgo rnams dang /_ting nge 'dzin gyi sgo rnams dang /_so so yang dag par rig pa rnams dang /_sangs rgyas kyi 
[\[135a\]]
[\[135a.1\]]chos ma 'dres pa [{]bcwa [,]bco [}]brgyad kyi bar dag dang /_dge ba'i chos byang chub kyi lam ji snyed pa de dag ni byang chub sems dpa' sems dpa' chen pos yongs su rdzogs par bya ba yin te/_byang chub sems dpa' sems dpa' chen pos de dag yongs su rdzogs par byas 
[\[135a.2\]]nas rnam pa thams cad mkhyen pa nyid rjes su 'thob cing de thob nas chos kyi 'khor lo skor bar 'gyur ro/_/shes rab kyi pha rol tu phyin pa khri brgyad stong pa las/_sangs rgyas kyi zhing yongs su dag par bya ba'i thabs la mkhas pa bstan pa zhes bya ba'i le'u ste/_bdun cu rtsa brgyad 
[\[135a.3\]]pa'o//_//de nas bcom ldan 'das la/_tshe dang ldan pa rab 'byor gyis 'di skad ces gsol to/_/bcom ldan 'das gal te chos de dag byang chub sems dpa'i chos lags na/_bcom ldan 'das 'o na sangs rgyas kyi chos rnams ni gang lags/_bcom 
[\[135a.4\]]ldan 'das kyis bka' stsal pa/_rab 'byor khyod gang yang 'di skad du gal te chos de dag byang chub sems dpa'i chos lags na/_'o na sangs rgyas kyi chos rnams ni gang lags zhes zer ba ni/_rab 'byor byang chub sems dpa'i chos de dag nyid sangs rgyas kyi chos kyang yin te/_gang 
[\[135a.5\]]gi tshe chos de dag rnam pa thams cad du mngon par rdzogs par sangs rgyas shing /_rnam pa thams cad mkhyen pa nyid thob pa'i tshe/_de'i bag chags mtshams sbyor ba thams cad spong bar byed do/_/byang chub sems dpa' sems dpa' chen po ni de dag mngon par rdzogs par 'tshang rgya bar 
[\[135a.6\]]byed kyi/_de bzhin gshegs pa dgra bcom pa yang dag par rdzogs pa'i sangs rgyas kyis ni skad cig gcig dang ldan pa'i shes rab kyis chos thams cad mngon par rdzogs par sangs rgyas pas/_rab 'byor byang chub sems dpa' sems dpa' chen po dang /_de bzhin gshegs 
[\[135a.7\]]pa dgra bcom pa yang dag par rdzogs pa'i sangs rgyas la ni khyad par de yod do/_/rab 'byor 'di lta ste dper na/_zhugs pa yang gzhan la 'bras bu la gnas pa yang gzhan mod kyi/_'on kyang de gnyis ka yang gang zag mchog ma yin par mi 'gyur ro/_/rab 'byor de bzhin du 
[\[135b\]]
[\[135b.1\]]byang chub sems dpa' sems dpa' chen po ni bar chad med pa'i lam la gnas pa yin gyi/_de bzhin gshegs pa dgra bcom pa yang dag par rdzogs pa'i sangs rgyas ni chos thams cad la sgrib pa med pa'i ye shes brnyes pa ste/_rab 'byor byang chub sems dpa' sems dpa' chen po 
[\[135b.2\]]dang /_de bzhin gshegs pa dgra bcom pa yang dag par rdzogs pa'i sangs rgyas kyi khyad par ni de yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad rang gi mtshan nyid 
[\[135b.3\]]kyis stong pa lags na/_rang gi mtshan nyid kyis stong pa'i chos rnams la ni 'di ni sems can dmyal ba'o/_/'di ni dud 'gro'i skye gnas pa'o/_/'di ni gshin rje'i 'jig rten pa'o/_/'di ni lha'o/_/'di ni mi'o/_/'di ni rigs kyi sa'o/_/'di ni brgyad pa'o/_/'di ni rgyun tu zhugs pa'o/_/
[\[135b.4\]]'di ni lan cig phyir 'ong ba'o/_/'di ni phyir mi 'ong ba'o/_/'di ni dgra bcom pa'o/_/'di ni rang sangs rgyas so/_/'di ni byang chub sems dpa'o/_/'di ni de bzhin gshegs pa dgra bcom pa yang dag par rdzogs pa'i sangs rgyas lags so/_/zhes bgyi ba'i bye brag dang /_tha dad du bgyi ba 
[\[135b.5\]]ji ltar dmigs par 'gyur lags/_bcom ldan 'das ji ltar gang zag de dag dmigs su ma mchis pa de bzhin du las kyang dmigs su ma mchis la/_ji ltar las dmigs su ma mchis pa de bzhin du/_rnam par smin pa yang dmigs su ma mchis lags so/_/de skad ces 
[\[135b.6\]]gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin te/_de de bzhin no/_/ji skad smras pa de bzhin te/_rang gi mtshan nyid kyis stong pa'i chos thams cad la ni las dang las kyi rnam par smin pa yang dmigs su 
[\[135b.7\]]med do/_/gang dag gis chos rnams rang gi mtshan nyid kyis stong par mi shes pa de dag ni nyes par spyod pa'am/_legs par spyod pa'am/_zag pa dang bcas pa'am/_zag pa med pa'i las dag mngon par 'du byed do/_/de dag nyes par spyad pa'i las kyis ni ngan song gsum po dag tu 
[\[136a\]]
[\[136a.1\]]ltung ngo /_/legs par spyad pa'i las kyis ni lha dang mi rnams kyi nang du skye'o/_/dge ba'i las skyon med pas ni gzugs kyi khams dang /_gzugs med pa'i khams dag tu skye'o/_/de la byang chub sems dpa' sems dpa' chen po ni sbyin pa'i pha rol tu phyin pa la 
[\[136a.2\]]spyod pa sangs rgyas kyi chos ma 'dres pa [{]bcwa [,]bco [}]brgyad kyi bar dag la spyod cing /_skyon med pa'i spyod pas byang chub sems dpa'i chos de dag skyed par byed do/_/de dag bskyed nas kyang rdo rje lta bu'i ting nge 'dzin byang chub kyi yan lag gi 'khor dang ldan pa la snyoms par zhugs shing /_bla na 
[\[136a.3\]]med pa yang dag par rdzogs pa'i byang chub mngon par rdzogs par 'tshang rgya'o/_/mngon par rdzogs par sangs rgyas nas kyang sems can rnams kyi don byed do/_/don byas pa des kyang chud za bar mi 'gyur te/_chud za bar mi 'gyur bas phyin cad 'gro ba lnga'i 'khor bar skye bar mi 
[\[136a.4\]]'gyur ro/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ci bcom ldan 'das kyis bla na med pa yang dag par rdzogs pa'i byang chub mngon par rdzogs par sangs rgyas nas 'gro ba lnga'i 'khor ba dmigs 
[\[136a.5\]]lags sam/_bka' stsal pa/_rab 'byor de ni ma yin no/_/gsol pa/_bcom ldan 'das ci de bzhin gshegs pas chos nag po'am/_dkar po'am/_dkar gnag gam/_dkar po yang ma lags/_nag po yang ma lags pa dag dmigs lags sam/_bka' stsal pa/_rab 
[\[136a.6\]]'byor de ni ma yin no/_/gsol pa/_bcom ldan 'das gal te ma dmigs lags na/_'o na ji ltar sems can dmyal ba dang /_dud 'gro'i skye gnas dang /_gshin rje'i 'jig rten du gdags pa mdzad/_ji ltar lha dang mi rnams su gdags pa mdzad/_ji ltar rgyun du zhugs par 
[\[136a.7\]]gdags pa mdzad/_ji ltar lan cig phyir 'ong ba dang /_phyir mi 'ong ba dang /_dgra bcom pa nyid dang /_rang sangs rgyas su gdags pa mdzad/_ji ltar byang chub sems dpar gdags pa mdzad/_ji ltar de bzhin gshegs pa dgra bcom pa yang dag par rdzogs pa'i sangs rgyas su gdags pa 
[\[136b\]]
[\[136b.1\]]mdzad lags/_bka' stsal pa/_rab 'byor ci sems can 'di dag gis chos rnams rang gi mtshan nyid kyis stong par shes sam/_gsol pa/_bcom ldan 'das de ni ma lags so/_/bka' stsal pa/_rab 'byor gal te sems can 'di dag gis 'di ltar chos thams cad 
[\[136b.2\]]rang gi mtshan nyid kyis stong ngo zhes bya bar shes na ni/_byang chub sems dpa' sems dpa' chen po yang bla na med pa yang dag par rdzogs pa'i byang chub la 'jug par mi 'gyur la/_bla na med pa yang dag par rdzogs pa'i byang chub la zhugs par ma gyur na ni/_sems can 
[\[136b.3\]]rnams kyang ngan song gsum po dag dang 'gro ba lnga'i 'khor ba'i bar las thar bar mi byed pa zhig na/_rab 'byor 'di ltar sems can 'di dag gis chos thams cad rang gi mtshan nyid kyis stong par mi shes la/_mi shes pas de dag ngan song gsum po dag dang /_'gro ba lnga'i 
[\[136b.4\]]bar gyi 'khor ba las ma thar te/_de'i phyir byang chub sems dpa' sems dpa' chen pos kyang sangs rgyas bcom ldan 'das de dag las chos thams cad rang gi mtshan nyid kyis stong zhes bya bar thos nas/_sems can rnams kyi don du bla na med pa yang dag par rdzogs pa'i byang chub 
[\[136b.5\]]la 'jug go/_/chos 'di dag ni ji ltar byis pa so so'i skye bo rnams mngon par zhen par gyur pa de ltar yod pa ma yin na/_sems can 'di dag ni med cing yod pa ma yin pa'i chos rnams la rang gis brtags shing dmigs nas/_sems can med pa la sems can du 'du shes so/_/
[\[136b.6\]]gzugs med pa la gzugs su 'du shes so/_/tshor ba dang /_'du shes dang /_'du byed rnams dang /_rnam par shes pa med pa la rnam par shes par 'du shes shing /_'dus byas dang 'dus ma byas kyi chos rnams kyi bar dag med cing /_yod pa ma yin pa la rnam par brtags pas 
[\[136b.7\]]phyin ci log rnams kyis sems bslad par gyur pa dag lus dang /_ngag dang /_yid kyi las mngon par 'du byed pas/_de dag 'gro ba lnga'i 'khor ba las yongs su mi thar ro/_/de'i phyir byang chub sems dpa' sems dpa' chen po shes rab kyi pha rol tu phyin par dge ba'i chos thams cad 
[\[137a\]]
[\[137a.1\]]'dus par byas nas spyod cing byang chub sems dpa'i spyad pa spyod do/_/de la spyod cing bla na med pa yang dag par rdzogs pa'i byang chub mngon par rdzogs par 'tshang rgya'o/_/mngon par rdzogs par sangs rgyas nas kyang sems can rnams 'gro ba lnga'i 'khor ba 
[\[137a.2\]]las thar bar byed do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad rang gi mtshan nyid kyis stong pa lags na/_bcom ldan 'das 'o na ji ltar byang chub sems dpa' 
[\[137a.3\]]sems dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas/_sems can rnams 'gro ba lnga'i 'khor ba las yongs su thar bar bgyid lags/_de skad ces gsol pa dang /_bcom ldan 'das kyis tshe dang ldan pa rab 'byor 
[\[137a.4\]]la 'di skad ces bka' stsal to/_/rab 'byor 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas/_sems can rnams la 'phags pa'i bden pa bzhi po sdug bsngal ba dang /_sdug bsngal kun 
[\[137a.5\]]'byung ba dang /_sdug bsngal 'gog pa dang /_sdug bsngal 'gog par 'gro ba'i lam dag ston to/_/'chad do/_/'god do/_/'jog go/_/'phags pa'i bden pa bzhi po der ni dge ba'i chos byang chub kyi phyogs gang ji snyed pa thams cad 'dus te/_byang chub kyi phyogs kyi chos de dag 
[\[137a.6\]]gis ni dkon mchog gsum po dag kyang rnam par 'jog par 'gyur te/_gsum gang zhe na/_'di lta ste/_sangs rgyas dkon mchog dang /_chos dkon mchog dang /_dge 'dun dkon mchog go/_/dkon mchog gsum po de dag byung bas sems can rnams 'gro ba lnga'i 'khor ba las 
[\[137a.7\]]yongs su thar bar 'gyur ro/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ci sdug bsngal 'tshal bas sems can rnams yongs su mya ngan las 'da' bar 'gyur lags sam/_'on te sdug bsngal gyis yongs su mya ngan 
[\[137b\]]
[\[137b.1\]]las 'da' bar 'gyur lags/_sdug bsngal kun 'byung ba 'tshal bas yongs su mya ngan las 'da' bar 'gyur lags sam/_'on te sdug bsngal kun 'byung bas yongs su mya ngan las 'da' bar 'gyur lags/_sdug bsngal 'gog pa 'tshal bas yongs su mya ngan las 'da' bar 'gyur 
[\[137b.2\]]lags sam/_'on te sdug bsngal 'gog pas yongs su mya ngan las 'da' bar 'gyur lags/_sdug bsngal 'gog par 'gro ba'i lam 'tshal bas yongs su mya ngan las 'da' bar 'gyur lags sam/_'on te sdug bsngal 'gog par 'gro ba'i lam gyis yongs su mya ngan las 'da' 
[\[137b.3\]]bar 'gyur lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor sdug bsngal shes pas kyang yongs su mya ngan las 'da' bar mi 'gyur la/_sdug bsngal gyis kyang ma yin no/_/sdug bsngal kun 
[\[137b.4\]]'byung ba shes pas kyang ma yin la/_sdug bsngal kun 'byung bas kyang ma yin no/_/sdug bsngal 'gog pa shes pas kyang ma yin la/_sdug bsngal 'gog pas kyang ma yin no/_/sdug bsngal 'gog par 'gro ba'i lam shes pas kyang yongs su mya ngan las 'da' bar mi 'gyur 
[\[137b.5\]]la/_sdug bsngal 'gog par 'gro ba'i lam gyis kyang ma yin te/_rab 'byor 'phags pa'i bden pa rnams kyi mnyam pa nyid gang yin pa des yongs su mya ngan las 'da' bar 'gyur ro/_/zhes nga smra'i/_sdug bsngal shes pas kyang yongs su mya ngan las 'da' bar mi 'gyur 
[\[137b.6\]]la/_sdug bsngal gyis kyang ma yin no/_/sdug bsngal kun 'byung ba shes pas kyang ma yin la/_sdug bsngal kun 'byung bas kyang ma yin no/_/sdug bsngal 'gog pa shes pas kyang ma yin la/_sdug bsngal 'gog pas kyang ma yin no/_/sdug bsngal 'gog par 'gro 
[\[137b.7\]]ba'i lam shes pas kyang ma yin la/_sdug bsngal 'gog par 'gro ba'i lam gyis kyang ma yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das 'phags pa'i bden pa bzhi po dag gi mnyam 
[\[138a\]]
[\[138a.1\]]pa nyid de gang lags/_bka' stsal pa/_rab 'byor gang la sdug bsngal yang med/_sdug bsngal shes pa yang med pa dang /_gang la kun 'byung ba yang med/_kun 'byung ba shes pa yang med pa dang /_gang la 'gog pa yang med/_'gog pa shes pa 
[\[138a.2\]]yang med pa dang /_gang la lam yang med/_lam shes pa yang med pa yin no/_/rab 'byor yang 'phags pa'i bden pa bzhi po de dag gi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_chos nyid dang /_chos skyon med pa nyid dang /_chos 
[\[138a.3\]]gnas pa nyid gang yin pa de ni de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos kyi dbyings nyid du gnas pa yin la/_'di ltar chos kyi dbyings ni bsnyel ba mi mnga' ba'i chos nyid dang /_yongs su mi nyams pa'i chos nyid du 'gyur 
[\[138a.4\]]ba yin no/_/de la byang chub sems dpa' sems dpa' chen po shes rab kyi pha rol tu phyin pa la spyod pa/_ci nas kyang bden pa rtogs par bya ba'i don du bden pa rtogs par bya ba la spyod do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 
[\[138a.5\]]'di skad ces gsol to/_/bcom ldan 'das byang chub sems dpa' sems dpa' chen po shes rab kyi pha rol tu phyin pa la ji ltar spyod na/_bden pa rtogs pa'i don du spyod pa lags/_ji ltar spyad na ni bden pa rtogs par 'gyur lags/_rtogs nas ni ji ltar de bzhin nyid du sgrub 
[\[138a.6\]]par 'gyur lags/_ji ltar bsgrubs na nyan thos kyi sar mi ltung zhing /_rang sangs rgyas kyi sar yang mi ltung la/_byang chub sems dpa'i skyon ma mchis pa la 'jug pa lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal 
[\[138a.7\]]to/_/rab 'byor byang chub sems dpa' sems dpa' chen pos gang gi mtha' mi mthong ba'i chos de med do/_/gang gi tshe ma mthong ba de'i tshe/_chos gang yang mi dmigs so/_/mi dmigs pas chos thams cad stong par mthong ste/_gang dag bden par rtogs pa'am/_gang dag 
[\[138b\]]
[\[138b.1\]]bden par ma rtogs pa'i chos de dag thams cad kyang stong par mthong ngo /_/des de ltar mthong bas byang chub sems dpa'i skyon med pa la zhugs shing /_rigs kyi sa la gnas pa yin no/_/byang chub sems dpa' de rigs kyi sa la gnas nas rtse mor ltung ba gang gis nyan thos kyi sa 
[\[138b.2\]]'am/_rang sangs rgyas kyi sar ltung bar 'gyur ba'i rtse mor ltung bar mi 'gyur ro/_/byang chub sems dpa' de rigs kyi sa de la gnas nas bsam gtan bzhi skyed par byed do/_/tshad med pa bzhi dang /_gzugs med pa'i snyoms par 'jug pa bzhi skyed par byed do/_/de zhi gnas 
[\[138b.3\]]kyi sa de la gnas shing chos thams cad rab tu rnam par 'byed par byed do/_/'phags pa'i bden pa bzhi yang rtogs par byed do/_/de sdug bsngal yongs su shes kyang sdug bsngal la dmigs pa'i sems mi skyed do/_/kun 'byung ba spong bar byed kyang kun 'byung ba la dmigs pa'i 
[\[138b.4\]]sems mi skyed do/_/'gog pa mngon sum du byed kyang 'gog pa mngon sum du bya ba la dmigs pa'i sems mi skyed do/_/lam sgom par byed kyang lam la dmigs pa'i sems mi skyed de/_gzhan du na byang chub la gzhol ba'i sems kyis chos thams cad yang dag pa ji lta ba bzhin 
[\[138b.5\]]du mthong bar byed do/_/gsol pa/_bcom ldan 'das chos thams cad kyi yang dag pa ji lta ba bzhin zhes bgyi ba gang lags/_bka' stsal pa/_rab 'byor chos thams cad stong pa nyid du mthong ba'o/_/gsol pa/_bcom ldan 'das ji ltar na chos thams cad stong pa nyid du mthong 
[\[138b.6\]]ba lags/_bka' stsal pa/_rab 'byor 'di ltar chos thams cad rang gi mtshan nyid kyis stong pa nyid du mthong ba ste/_des de lta bu'i lhag mthong des chos thams cad stong pa'o zhes bya bar rnam par lta yang ngo bo nyid gang la gnas nas/_byang chub mngon par rdzogs par 'tshang 
[\[138b.7\]]rgya bar 'gyur ba de lta bu'i ngo bo nyid gang yang yang dag par rjes su mi mthong ngo /_/gsol pa/_bcom ldan 'das de lta lags na/_dngos po ma mchis pa ni byang chub lags par 'gyur lags so/_/bka' stsal pa/_rab 'byor de de bzhin te/_de de bzhin no/_/ji skad smras pa de 
[\[139a\]]
[\[139a.1\]]bzhin te/_rab 'byor dngos po med pa ni byang chub ste/_de ni sangs rgyas kyis ma mdzad/_rang sangs rgyas kyis ma byas/_dgra bcom pas ma byas/_gang dag byang chub 'di la spyod pa'i byang chub sems dpa' sems dpa' chen po de dag gis kyang ma byas te/_gzhan du na 
[\[139a.2\]]sems can rnams kyis yang dag pa ji lta ba bzhin du mi shes mi mthong bas de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pas sems can rnams la chos ston par byed do/_/shes rab kyi pha rol tu phyin pa khri brgyad stong 
[\[139a.3\]]pa las/_dngos po med pa'i ngo bo nyid bstan pa'i le'u ste/_bdun cu rtsa dgu pa'o//_//de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad dngos po ma mchis pa'i ngo bo nyid lags te/_de 
[\[139a.4\]]dag sangs rgyas kyis kyang ma mdzad/_rang sangs rgyas kyis kyang ma bgyis/_dgra bcom pa dang /_phyir mi 'ong ba dang /_lan cig phyir 'ong ba dang /_rgyun du zhugs pas kyang ma bgyis/_gang dag byang chub 'di'i slad du spyod pa'i byang chub sems dpa' sems dpa' chen po de dag kyang ma 
[\[139a.5\]]bgyis pa lags na/_bcom ldan 'das 'o na ci'i slad du chos 'di dag la 'di dag ni sems can dmyal ba pa'o/_/'di dag ni dud 'gro'i skye gnas pa'o/_/'di dag ni gshin rje'i 'jig rten pa'o/_/'di dag ni lha'o/_/'di dag ni mi'o/_/las 'dis ni sems can 
[\[139a.6\]]dmyal ba rnams su mchi'o/_/'dis ni dud 'gro'i skye gnas rnams su'o/_/'dis ni gshin rje'i 'jig rten rnams su'o/_/'dis ni lha rnams su'o/_/'dis ni mi rnams su'o/_/'dis ni tshangs ris rnams su'o/_/'dis ni 'du shes med 'du shes med min skye mched du nye bar 'gro 
[\[139a.7\]]ba'i bar gyi lha rnams su mchi'o/_/las 'dis ni rgyun du zhugs pa rnams su'o/_/las 'dis ni rang sangs rgyas kyi bar dag tu'o/_/las 'dis ni byang chub sems dpa' rnams su'o/_/las 'dis ni de bzhin gshegs pa dgra bcom pa yang dag par rdzogs pa'i sangs rgyas 
[\[139b\]]
[\[139b.1\]]rnams su 'gyur ro/_/zhes bgyi bar tha dad du dbye ba'am/_rnam par dgod pa dag mchis par 'gyur lags/_bcom ldan 'das dngos po ma mchis pa la ni bgyi ba gang gis sems can dmyal bar mchi ba'am/_dud 'gro'i skye gnas sam/_gshin rje'i 'jig rten 
[\[139b.2\]]nam/_mi'am lha'am/_'du shes med 'du shes med min skye mched kyi bar dag tu mchi bar 'gyur ba'am/_rgyun du zhugs pa'i 'bras bu 'thob par 'gyur ba'am/_lan cig phyir 'ong ba'i 'bras bu'am/_phyir mi 'ong ba'i 'bras bu'am/_dgra bcom pa nyid 
[\[139b.3\]]dam/_rang byang chub 'thob par 'gyur ba'am/_byang chub sems dpa' 'thob pa'am/_byang chub kyi lam la spyod par 'gyur ba'am/_rnam pa thams cad mkhyen pa nyid 'thob par 'gyur ba'am/_de thob nas kyang sems can rnams 'khor ba las yongs su thar bar 
[\[139b.4\]]'gyur ba'i bgyi ba de lta bu gang yang ma mchis lags so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin te/_de de bzhin no/_/ji skad smras pa de bzhin te/_rab 'byor dngos 
[\[139b.5\]]po med pa la ni las kyang med/_bya ba yang med/_'bras bu yang med na/_byis pa so so'i skye bo thos pa dang mi ldan pa/_'phags pa'i chos rnams la mi mkhas pa rnams kyis chos rnams dngos po med pa'i ngo bo nyid du mi shes te/_de dag phyin ci log gis kun 
[\[139b.6\]]nas bslad ba'i sems kyis las rnam pa sna tshogs mngon par 'du byed pas/_de dag gis lus 'di lta bu dag mngon par 'grub ste/_sems can dmyal ba'am/_dud 'gro'i skye gnas sam/_gshin rje'i 'jig rten nam/_lha'am mi'am/_'du shes med 'du 
[\[139b.7\]]shes med min skye mched du nye bar 'gro ba'i bar gyi lus ngag mngon par 'grub bo/_/dngos po med pa la ni las kyang med/_bya ba yang med/_'bras bu yang med de/_dngos po med pa gang yin pa de ni dngos po med pa nyid do/_/rab 'byor khyod gang yang 'di skad du dngos po ma 
[\[140a\]]
[\[140a.1\]]mchis pa la ni bgyi ba gang gis rgyun du zhugs pa'i 'bras bu'i bar dag 'thob par 'gyur ba'am/_dgra bcom pa nyid dam/_rang byang chub kyi bar dag 'thob par 'gyur ba'am/_byang chub sems dpa' sems dpa' chen po lam gyi rnam pa shes pa nyid la 
[\[140a.2\]]spyod par 'gyur ba'am/_de bzhin gshegs pa dgra bcom pa yang dag par rdzogs pa'i sangs rgyas kyi rnam pa thams cad mkhyen pa nyid 'thob par 'gyur ba'am/_de thob nas kyang sems can rnams 'khor ba las yongs su thar bar 'gyur ba'i bgyi ba de lta bu gang yang ma 
[\[140a.3\]]mchis lags so/_/zhes zer ba ni/_rab 'byor 'di ji snyam du sems/_lam dngos po med pa ma yin nam/_rgyun du zhugs pa'i 'bras bu yang dngos po med pa ma yin nam/_lan cig phyir 'ong ba'i 'bras bu yang dngos po med pa ma yin nam/_phyir mi 'ong ba'i 'bras bu yang 
[\[140a.4\]]dngos po med pa ma yin nam/_dgra bcom pa nyid kyang dngos po med pa ma yin nam/_rang byang chub kyang dngos po med pa ma yin nam/_lam gyi rnam pa shes pa nyid kyang dngos po med pa ma yin nam/_rnam pa thams cad mkhyen pa nyid kyi bar yang dngos po med pa ma yin 
[\[140a.5\]]snyam 'am/_gsol pa/_bcom ldan 'das lam ni dngos po ma mchis pa lags so/_/rnam pa thams cad mkhyen pa nyid kyi bar dag kyang dngos po ma mchis pa lags so/_/bka' stsal pa/_rab 'byor 'o na ci dngos po med pa'i chos kyis dngos po med pa'i 
[\[140a.6\]]chos thob par 'gyur snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor de lta bas na dngos po med pa gang yin pa dang /_lam gang yin pa'i chos de gnyis ni ldan pa yang ma yin mi ldan pa yang ma yin/_/gzugs med pa/_
[\[140a.7\]]bstan du med pa/_thogs pa med pa ste/_'di ltar mtshan nyid med par mtshan nyid gcig pa'o/_/rab 'byor de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_thabs mkhas pas sems can phyin ci log bzhis phung po dag la 
[\[140b\]]
[\[140b.1\]]mngon par zhen cing /_mi rtag pa la rtag par 'du shes pa dang /_sdug bsngal la bde bar 'du shes pa dang /_bdag med pa la bdag tu 'du shes pa dang /_mi sdug pa la sdug par 'du shes shing /_dngos po la mngon par zhen pa dag dngos po las rnam par 'byed par byed do/_/de skad ces 
[\[140b.2\]]bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ci byis pa so so'i skye bo rnams gang la gnas nas/_dngos po'o/_/zhes mngon par zhen par gyur pa'i dngos po byung ba'am/_'byung ba de bzhin nyid dang /_ma nor ba 
[\[140b.3\]]de bzhin nyid ces bgyi ba de lta bu mchis lags sam/_gal te ma mchis na ni las gang gis 'gro ba lnga'i 'khor ba las yongs su thar bar mi 'gyur ba de lta bu'i las kyang ji ltar mngon par 'du bgyid par 'gyur lags/_bka' stsal pa/_rab 'byor phyin ci log ma gtogs par 
[\[140b.4\]]gang la gnas nas/_byis pa so so'i skye bo rnams las mngon par 'du byed pa'i dngos po ni tha na skra'i rtse mo'i cha shas gzhag pa tsam yang med do/_/rab 'byor de'i phyir ci nas kyang don 'di nyid rgya cher yongs su rdzogs par bya ba dang /_mkhas pas shes par bya ba'i phyir khyod la dpes 
[\[140b.5\]]bshad par bya'o/_/rab 'byor 'di ji snyam du sems/_rmi lam rmi ba gang la gnas nas/_'dod pa lnga'i yon tan dag gis dga' mgur spyod par 'gyur na/_rmi lam rmi ba'i dngos po de lta bu 'ga' zhig yod snyam 'am/_gsol pa/_bcom ldan 'das rmi lam nyid kyang ma 
[\[140b.6\]]mchis lags na/_rmi lam rmi ba gang la gnas nas/_'dod pa lnga'i yon tan dag gis dga' mgur spyod par 'gyur ba'i dngos po lta ga la mchis lags/_bka' stsal pa/_rab 'byor 'di ji snyam du sems/_gang dag rmi lam lta bu ma yin pa'i 'dus byas sam/_'dus ma 
[\[140b.7\]]byas sam/_zag pa dang bcas pa'am/_zag pa med pa'i chos 'ga' zhig yod snyam 'am/_gsol pa/_bcom ldan 'das gang dag rmi lam lta bu ma lags pa'i 'dus byas sam/_'dus ma byas sam/_zag pa dang bcas pa'am/_zag pa ma mchis pa'i chos ni 'ga' 
[\[141a\]]
[\[141a.1\]]yang ma mchis lags so/_/bka' stsal pa/_rab 'byor 'di ji snyam du sems/_rmi lam la 'gro ba lnga'i 'khor ba yod snyama'am/_gsol pa/_bcom ldan 'das de ni ma lags so/_/bka' stsal pa/_rab 'byor 'di ji snyam du sems/_rmi 
[\[141a.2\]]lam la lam bsgom pa gang la brten nas kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa 'ga' zhig yod snyama'am/_gsol pa/_bcom ldan 'das de ni ma lags te/_bcom ldan 'das chos de ni dngos po ma mchis 
[\[141a.3\]]shing /_gdags su ma mchis pa ste/_brjod pa dang /_tshig dang /_yi ge 'bru thams cad kyis gdags par bgyi ba ma lags so//_//'phags pa shes rab kyi pha rol tu phyin pa khri brgyad stong pa/_bam po lnga bcu rtsa drug pa/_bcom ldan 'das kyis 
[\[141a.4\]]bka' stsal la/_rab 'byor 'di ji snyam du sems/_me long gi dkyil 'khor la gzugs brnyan snang ba gang yin pa de la las gang mngon par 'dus byas pas sems can dmyal bar 'gro ba'am/_dud 'gro'i skye gnas sam/_gshin rje'i 'jig rten nam/_lha'am mir 'gro 
[\[141a.5\]]bar 'gyur ba'i las mngon par 'du byed pa 'ga' zhig yod snyama'am/_gsol pa/_bcom ldan 'das de ni ma lags te/_bcom ldan 'das gzugs brnyan de ni byis pa so so'i skye bo rnams la slu ba ma gtogs par de nyid kyang dngos po ma mchis pa lags na/_de la las gang 
[\[141a.6\]]mngon par 'dus bgyis pas sems can dmyal bar mchi ba'am/_dud 'gro'i skye gnas sam/_gshin rje'i 'jig rten nam/_lha'am mir mchi bar 'gyur ba'i las mngon par 'du bgyid pa lta ga la mchis lags/_bka' stsal pa/_rab 'byor 'di ji snyam du sems/_de la lam 
[\[141a.7\]]bsgom pa gang la brten nas kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa 'ga' zhig yod snyam 'am/_gsol pa/_bcom ldan 'das de ni ma lags te/_bcom ldan 'das gzugs brnyan de nyid kyang dngos po ma mchis pa lags 
[\[141b\]]
[\[141b.1\]]na/_de la lam bsgom pa gang la brten nas kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa lta ga la mchis lags/_bka' stsal pa/_rab 'byor 'di ji snyam du sems/_chu klung dang /_sman ljongs dang /_nags thibs po dang /_
[\[141b.2\]]ri khrod dang /_bya skyibs dag nas brag ca byung bar gyur na/_brag ca de la las gang mngon par 'dus byas pas sems can dmyal bar 'gro ba'am/_dud 'gro'i skye gnas sam/_gshin rje'i 'jig rten du 'gro ba'am/_mi rnams sam/_'dod pa na spyod pa'i lha rnams sam/_
[\[141b.3\]]gzugs na spyod pa'i lha rnams sam/_'du shes med 'du shes med min skye mched kyi bar gyi lha rnams su 'gro bar 'gyur ba'i las mngon par 'du byed pa 'ga' zhig yod snyama'am/_gsol pa/_bcom ldan 'das de ni ma lags te/_bcom ldan 'das brag ca de nyid 
[\[141b.4\]]kyang dngos po ma mchis pa lags na/_de'i las gang mngon par 'dus bgyis pas/_sems can dmyal bar mchi ba'am/_dud 'gro'i skye gnas sam/_gshin rje'i 'jig rten du mchi ba'am/_mi'am/_'dod pa na spyod pa'i lha rnams sam/_gzugs na spyod pa'i lha rnams 
[\[141b.5\]]sam/_gzugs ma mchis pa na spyod pa 'du shes med 'du shes med min skye mched kyi bar gyi lha rnams su mchi bar 'gyur ba'i las mngon par 'du bgyid pa lta ga la mchis lags/_bka' stsal pa/_rab 'byor 'di ji snyam du sems/_brag ca de la lam bsgom pa gang 
[\[141b.6\]]la brten nas/_kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa 'ga' zhig yod snyama'am/_gsol pa/_bcom ldan 'das brag ca de nyid kyang gtan ma mchis lags na/_de la lam bsgom pa gang la brten nas/_kun 
[\[141b.7\]]nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa lta ga la mchis lags/_bka' stsal pa/_rab 'byor 'di ji snyam du sems/_smig rgyu la chu med par chur 'du shes pa dang /_klung med par klung du 'du shes pa dang /_grong khyer med par 
[\[142a\]]
[\[142a.1\]]grong khyer du 'du shes pa dang /_skyed mos tshal med par skyed mos tshal du 'du shes par 'gyur ba gang yin pa de la las gang mngon par 'dus byas pas sems can dmyal bar 'gro ba'am/_'du shes med 'du shes med min skye mched kyi bar dag tu 'gro bar 'gyur 
[\[142a.2\]]ba'i las mngon par 'du byed pa 'ga' zhig yod snyama'am/_gsol pa/_bcom ldan 'das 'du shes phyin ci log tu gyur pa dang /_mig 'khrul pa ma gtogs par smig rgyu la ni chab kyang gtan ma mchis la/_klung yang ma mchis/_grong khyer yang ma mchis/_skyed mos tshal yang 
[\[142a.3\]]ma mchis lags na/_de la las gang mngon par 'dus bgyis pas sems can dmyal bar mchi ba'am/_'du shes med 'du shes med min skye mched kyi bar dag tu mchi bar 'gyur ba'i las mngon par 'du bgyid pa lta ga la mchis lags/_bka' stsal pa/_rab 'byor 'di 
[\[142a.4\]]ji snyam du sems/_'du shes phyin ci log tu gyur pa de la lam bsgom pa gang la brten nas/_kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa gang 'ga' zhig yod snyam 'am/_gsol pa/_bcom ldan 'das 'du shes 
[\[142a.5\]]phyin ci log tu gyur pa yang gtan ma mchis lags na/_de la lam bsgom pa gang la brten nas/_kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa lta ga la mchis lags/_bka' stsal pa/_rab 'byor 'di ji snyam du sems/_sgyu 
[\[142a.6\]]ma mkhan gyis sgyu ma sna tshogs dag cig mngon par sprul te/_glang po che'i tshogs sam/_rta'i tshogs sam/_glang gi tshogs sam/_dpung bu chung gi tshogs sam/_shing rta'i tshogs sam/_bud med kyi gzugs sam/_skyes pa'i gzugs dag cig mngon par sprul na/_sgyu ma'i 
[\[142a.7\]]tshogs de dag la las gang mngon par 'dus byas pas sems can dmyal bar 'gro ba'am/_'du shes med 'du shes med min skye mched kyi bar dag tu 'gro bar 'gyur ba'i las mngon par 'du byed pa 'ga' zhig yod snyam 'am/_gsol pa/_bcom ldan 'das de ni ma lags te/_bcom 
[\[142b\]]
[\[142b.1\]]ldan 'das sgyu ma de la ni gang la gnas nas/_las mngon par 'du bgyid par 'gyur ba'i dngos po tha na skra'i rtse mo'i cha shas bzhag pa tsam yang ma mchis lags na/_de la las gang mngon par 'dus bgyis pas sems can dmyal bar mchi ba'am/_'du shes med 'du 
[\[142b.2\]]shes med min skye mched kyi bar dag tu mchi bar 'gyur ba'i las mngon par 'du bgyid pa lta ga la mchis lags/_bka' stsal pa/_rab 'byor 'di ji snyam du sems/_sgyu ma de la lam bsgom pa gang la brten nas/_kun nas nyon mongs par yang mi 'gyur la/_rnam par 
[\[142b.3\]]byang bar yang mi 'gyur ba'i lam bsgom pa 'ga' zhig yod snyama'am/_gsol pa/_bcom ldan 'das de ni ma lags te/_bcom ldan 'das sgyu ma de nyid kyang dngos po ma mchis pa lags na/_de la lam bsgom pa gang la brten nas/_kun nas nyon mongs par yang mi 
[\[142b.4\]]'gyur la/_rnam par byang bar yang mi 'gyur ba'i lam bsgom pa lta ga la mchis lags/_bka' stsal pa/_rab 'byor 'di ji snyam du sems/_de bzhin gshegs pa'i sprul pas sprul pa/_gzhan zhig mngon par sprul na/_sprul pa de la las gang mngon par 'dus 
[\[142b.5\]]byas pas sems can dmyal bar 'gro ba'am/_'du shes med 'du shes med min skye mched kyi bar dag tu 'gro bar 'gyur ba'i las mngon par 'du byed pa 'ga' zhig yod snyam 'am/_gsol pa/_bcom ldan 'das de ni ma lags te/_bcom ldan 'das sprul pa de nyid 
[\[142b.6\]]kyang dngos po ma mchis pa lags na/_de la las gang mngon par 'dus bgyis pas sems can dmyal bar mchi ba'am/_'du shes med 'du shes med min skye mched kyi bar dag tu mchi bar 'gyur ba'i las mngon par 'du bgyid pa lta ga la mchis lags/_bka' stsal 
[\[142b.7\]]pa/_rab 'byor 'di ji snyam du sems/_sprul pa de la lam bsgom pa gang la brten nas/_kun nas nyon mongs par yang mi 'gyur la/_rnam par byang bar yang mi 'gyur ba'i lam bsgom pa 'ga' zhig yod snyam 'am/_gsol pa/_bcom ldan 'das de ni ma lags so/_/bka' 
[\[143a\]]
[\[143a.1\]]stsal pa/_rab 'byor 'di ji snyam du sems/_de la kun nas nyon mongs par 'gyur ba'am/_rnam par byang bar 'gyur ba 'ga' zhig yod snyam 'am/_/gsol pa/_bcom ldan 'das 'ga' yang ma mchis lags so/_/bka' stsal pa/_rab 'byor ji 
[\[143a.2\]]ltar kun nas nyon mongs par 'gyur ba 'ga' yang med cing /_rnam par byang bar 'gyur ba 'ga' yang med pa de bzhin du/_kun nas nyon mongs pa yang med la/_rnam par byang ba yang med do/_/de ci'i phyir zhe na/_gang dag ngar 'dzin pa dang /_nga yir 'dzin pa 
[\[143a.3\]]la gnas pa'i sems can rnams ni kun nas nyon mongs pa'am/_rnam par byang bar 'gyur gyi/_yang dag par mthong ba ni/_kun nas nyon mongs pa'am/_rnam par byang bar yang mi 'gyur ba'i phyir te/_ji ltar yang dag par mthong ba/_kun nas nyon mongs par mi 'gyur 
[\[143a.4\]]zhing rnam par byang bar mi 'gyur ba de bzhin du/_kun nas nyon mongs pa yang med la rnam par byang ba yang med do/_/shes rab kyi pha rol tu phyin pa khri brgyad stong pa las/_kun nas nyon mongs pa dang rnam par byang ba med pa'i le'u ste/_brgyad cu pa'o//_//de nas 
[\[143a.5\]]bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das yang dag pa mthong ba la/_kun nas nyon mongs par 'gyur ba ma mchis shing /_rnam par byang bar 'gyur ba ma mchis pa bzhin du/_yang dag pa ma mthong ba la yang kun 
[\[143a.6\]]nas nyon mongs par 'gyur ba ma mchis shing /_rnam par byang bar 'gyur ba ma mchis te/_bcom ldan 'das 'di ltar chos thams cad ni dngos po ma mchis pa'i ngo bo nyid lags pas/_dngos po ma mchis pa la yang kun nas nyon mongs pa ma mchis shing /_rnam par 
[\[143a.7\]]byang ba ma mchis la/_bcom ldan 'das dngos po la yang kun nas nyon mongs pa ma mchis shing /_rnam par byang ba ma mchis te/_bcom ldan 'das ngo bo nyid la yang kun nas nyon mongs pa ma mchis shing /_rnam par byang ba ma mchis la/_bcom ldan 'das 
[\[143b\]]
[\[143b.1\]]dngos po ma mchis pa'i ngo bo nyid la yang kun nas nyon mongs pa ma mchis shing /_rnam par byang ba ma mchis lags na/_'o na bcom ldan 'das kyis rnam par byang ba bka' stsal pa/_de ci lta bu lags/_bka' stsal pa/_rab 'byor 'di ltar chos thams cad kyi mnyam 
[\[143b.2\]]pa nyid gang yin pa de ni ngas rnam par byang bar gsungs so/_/gsol pa/_bcom ldan 'das chos thams cad kyi mnyam pa nyid de gang lags/_bka' stsal pa/_rab 'byor de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_
[\[143b.3\]]chos nyid dang /_chos kyi dbyings dang /_chos gnas pa nyid dang /_chos skyon med pa nyid dang /_de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos gnas pa nyid dang /_chos kyi dbyings de bzhin du gnas pa de ni 
[\[143b.4\]]'di lta ste/_chos kyi dbyings yin te rab 'byor de ni rnam par byang ba zhes bya'o/_/rab 'byor de ni 'jig rten gyi tha snyad kyis brjod par zad kyi/_brjod du med cing 'jig rten gyi tha snyad dang bral ba ste/_ngag dang /_sgra dang /_tshig gi lam thams cad kyis brjod du med pa 
[\[143b.5\]]yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad sgyu ma lta bu dang /_rmi lam lta bu dang /_brag ca lta bu dang /_mig yor lta bu dang /_gzugs brnyan lta 
[\[143b.6\]]bu dang /_smig rgyu lta bu dang /_dri za'i grong khyer lta bu dang /_sprul pa lta bu lags na/_'o na ji ltar byang chub sems dpa' sems dpa' chen po sgyu ma lta bu dang /_sprul pa lta bu'i bar gyi chos dngos po ma mchis shing /_rdzas ma mchis pa dag la bdag gis sbyin pa'i pha rol tu 
[\[143b.7\]]phyin pa yongs su rdzogs par bgyi'o/_/shes rab kyi pha rol tu phyin pa'i bar dag yongs su rdzogs par bgyi'o/_/de bzhin du thabs la mkhas pa'i pha rol tu phyin pa dang /_smon lam gyi pha rol tu phyin pa dang /_stobs kyi pha rol tu phyin pa dang /_ye shes kyi pha rol tu phyin pa 
[\[144a\]]
[\[144a.1\]]dang /_mngon par shes pa'i pha rol tu phyin pa yongs su rdzogs par bgyi'o/_/bsam gtan bzhi la snyoms par 'jug par bgyi'o/_/tshad med pa bzhi dang /_gzugs med pa'i snyoms par 'jug pa bzhi yongs su rdzogs par bgyi'o/_/dran pa nye 
[\[144a.2\]]bar gzhag pa bzhi bsgom par bgyi'o/_/'phags pa'i lam yan lag brgyad pa'i bar dag bsgom par bgyi'o/_/rnam par thar pa brgyad dang /_mthar gyis gnas pa'i snyoms par 'jug pa dgu dang /_de bzhin gshegs pa'i stobs bcu dang /_mi 'jigs pa bzhi 
[\[144a.3\]]dang /_so so yang dag par rig pa bzhi dang /_byams pa chen po dang /_snying rje chen po dang /_spobs pa dang /_gzungs kyi sgo rnams thob par bgyi'o/_/sangs rgyas kyi chos ma 'dres pa [{]bcwa [,]bco [}]brgyad kyi bar dag yongs su rdzogs par bgyi'o/_/skyes bu chen po'i 
[\[144a.4\]]mtshan sum cu rtsa gnyis dang /_dpe byad bzang po brgyad cu'i bar dag thob par bgyi'o/_/stong gsum gyi stong chen po'i 'jig rten gyi khams dag snang bas khyab par bgyid pa'i 'od tshad ma mchis pa dag yongs su rdzogs par bgyi'o/_/phyogs bcu'i 'jig rten gyi khams 
[\[144a.5\]]kyi sems can rnams kyi sems kyi rtog pa sems kyis yongs su btsal bar bgyis nas/_dbyangs gcig gis mos pa ji lta ba bzhin du chos ston par 'gyur ba'i tshangs pa'i dbyangs yongs su rdzogs par bgyi'o/_/zhes bla na med pa yang dag par rdzogs pa'i 
[\[144a.6\]]byang chub tu sems skyed par bgyid lags/_bka' stsal pa/_rab 'byor 'di ji snyam du sems/_gang khyod kyis brjod pa'i chos de dag sgyu ma lta bu dang /_rmi lam lta bu dang /_brag ca lta bu dang /_mig yor lta bu dang /_gzugs brnyan lta bu dang /_smig rgyu lta bu dang /_dri 
[\[144a.7\]]za'i grong khyer lta bu dang /_sprul pa lta bu ma yin snyam 'am/_de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos de dag sgyu ma lta bu dang /_rmi lam lta bu dang /_sprul pa lta bu'i bar dag 
[\[144b\]]
[\[144b.1\]]lags na/_bcom ldan 'das 'o na ji ltar sgyu ma lta bu dang /_rmi lam lta bu dang /_sprul pa lta bu'i bar gyi chos rnams la byang chub sems dpa' sems dpa' chen po shes rab kyi pha rol tu phyin pa la spyod par bgyid lags/_bcom ldan 'das sgyu ma dang /_rmi lam dang sprul 
[\[144b.2\]]pa'i bar dag ni yang dag pa ma lags te/_bcom ldan 'das yang dag pa ma lags pas ni sbyin pa'i pha rol tu phyin pa la spyad pa dang /_shes rab kyi pha rol tu phyin pa'i bar dag la spyad pa dang /_byang chub kyi phyogs kyi chos sum cu rtsa bdun gyi bar dag la spyad par yang rngo 
[\[144b.3\]]mi thogs la/_de bzhin du yang dag pa ma lags pas ni/_sangs rgyas kyi chos ma 'dres pa [{]bcwa [,]bco [}]brgyad kyi bar dag la spyad cing /_rnam pa thams cad mkhyen pa nyid mngon par rdzogs par 'tshang rgya bar rngo mi thogs lags so/_/de skad ces gsol pa dang /_bcom ldan 'das kyis 
[\[144b.4\]]tshe dang ldan pa rab 'byor la 'di skad ces bka' stsal to/_/rab 'byor de de bzhin no/_/de de bzhin te/_rab 'byor yang dag pa ma yin pas ni/_sbyin pa'i pha rol tu phyin pa la spyad pa dang /_shes rab kyi pha rol tu phyin pa'i bar la spyad par mi nus so/_/yang dag pa ma yin pas ni 
[\[144b.5\]]sangs rgyas kyi chos ma 'dres pa [{]bcwa [,]bco [}]brgyad kyi bar dag la spyad cing /_bla na med pa yang dag par rdzogs pa'i byang chub mngon par rdzogs par 'tshang rgya bar mi nus so/_/rab 'byor 'di ji snyam du sems/_sbyin pa'i pha rol tu phyin pa bla na med pa yang dag par rdzogs pa'i byang chub 
[\[144b.6\]]mngon par rdzogs par 'tshang rgya snyama'am/_shes rab kyi pha rol tu phyin pa'i bar dag bla na med pa yang dag par rdzogs pa'i byang chub mngon par rdzogs par 'tshang rgya snyam 'am/_byang chub kyi phyogs kyi chos sum cu rtsa bdun dang /_stong pa nyid bcu bzhi dang /_'phags pa'i bden pa 
[\[144b.7\]]rnams dang /_bsam gtan rnams dang /_tshad med pa rnams dang /_gzugs med pa'i snyoms par 'jug pa rnams dang /_rnam par thar pa rnams dang /_gzungs kyi sgo rnams dang /_stong pa nyid dang /_mtshan ma med pa dang /_smon pa med pa dang /_mngon par shes pa rnams dang /_
[\[145a\]]
[\[145a.1\]]de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag bla na med pa yang dag par rdzogs pa'i byang chub mngon par rdzogs par 'tshang rgya snyam 'am/_gsol 
[\[145a.2\]]ba/_bcom ldan 'das de ni ma lags so/_/bka' stsal pa/_rab 'byor de de bzhin no/_/de de bzhin te/_rab 'byor sbyin pa'i pha rol tu phyin pa ni bla na med pa yang dag par rdzogs pa'i byang chub mngon par rdzogs par 'tshang mi rgya'o/_/sangs rgyas kyi chos ma 'dres pa [{]bcwa [,]bco [}]
[\[145a.3\]]brgyad kyi bar dag kyang bla na med pa yang dag par rdzogs pa'i byang chub mngon par rdzogs par 'tshang mi rgya'o/_/de ci'i phyir zhe na/_rab 'byor 'di ltar chos de dag thams cad ni mngon par 'dus byas pa dang /_bsams pa ste/_mngon par 'dus byas pa dang /_bsams 
[\[145a.4\]]pa'i chos rnams kyis ni rnam pa thams cad mkhyen pa nyid rjes su 'thob par mi nus pa'i phyir ro/_/rab 'byor 'on kyang chos de dag thams cad ni lam sgrub pa dang lam skyed par byed pa yin gyi/_'bras bu 'thob par byed pa ni ma yin no/_/chos de dag gi skye ba med pa dang 
[\[145a.5\]]'gag pa med pa gang yin pa de ni mtshan nyid med pa yang de yin te/_de lta bas na byang chub sems dpa' sems dpa' chen po sems dang po bskyed pa nas nye bar bzung ste/_dge ba'i chos sbyin pa'i pha rol tu phyin pa'am/_shes rab kyi pha rol tu phyin pa'i bar dag gam/_
[\[145a.6\]]sangs rgyas kyi chos ma 'dres pa [{]bcwa [,]bco [}]brgyad kyi bar dag gam/_dge ba'i chos gang dang gang rtsom yang rung ste/_de dag thams cad sgyu ma lta bur rab tu shes so/_/sbyin pa'i pha rol tu phyin pa dang /_shes rab kyi pha rol tu phyin pa'i bar dag dang /_sangs rgyas kyi chos ma 
[\[145a.7\]]'dres pa [{]bcwa [,]bco [}]brgyad kyi bar gyi chos de dag yongs su rdzogs par ma byas par sems can yongs su smin par bya ba'am/_rnam pa thams cad mkhyen pa nyid thob par mi nus pas/_de'i phyir byang chub sems dpa' sems dpa' chen po shes rab kyi pha rol tu phyin pa la spyod pa dge 
[\[145b\]]
[\[145b.1\]]ba'i chos gang ci rtsom yang rung ste/_de dag thams cad rmi lam lta bur rab tu shes so/_/sprul pa lta bu'i bar du rab tu shes so/_/de shes rab kyi pha rol tu phyin pa la spyod pa'i tshe/_rnam pa thams cad mkhyen pa nyid kyi bar du rmi lam lta bur rab tu shes so/_/sprul pa lta bu'i 
[\[145b.2\]]bar du rab tu shes so/_/sems can de dag kyang rmi lam lta bu la spyod do zhes bya bar rab tu shes so/_/sprul pa lta bu'i bar dag la spyod do zhes bya bar rab tu shes te/_de'i phyir byang chub sems dpa' sems dpa' chen po shes rab kyi pha rol tu phyin pa la spyod pa/_sgyu ma lta bu'i 
[\[145b.3\]]chos rnams dngos po med par 'dzin te/_de ltar bzung zhing rnam pa thams cad mkhyen pa nyid rjes su thob par byed do/_/sprul pa lta bu'i bar gyi chos rnams dngos po med par 'dzin te/_de ltar bzung zhing rnam pa thams cad mkhyen pa nyid thob par byed do/_/sbyin pa'i pha rol tu phyin 
[\[145b.4\]]pa gzung du med cing shes rab kyi pha rol tu phyin pa'i bar yang gzung du med la/_sangs rgyas kyi chos ma 'dres pa [{]bcwa [,]bco [}]brgyad kyi bar dag kyang gzung du med pa/_de'i phyir byang chub sems dpa' sems dpa' chen pos chos thams cad gzung du med par rig par byas shing /_bla na med 
[\[145b.5\]]pa yang dag par rdzogs pa'i byang chub la 'jug par byed do/_/de ci'i phyir zhe na/_'di ltar chos thams cad ni rmi lam lta bu dang /_sprul pa'i bar dag lta bur gzung du med cing dngos po med pa ste/_sems can thams cad kyis chos de dag mi shes ma mthong ba ma gtogs par 
[\[145b.6\]]gzung du med pa'i chos kyis gzung du med pa'i chos thob par mi nus pa'i phyir ro/_/de'i phyir byang chub sems dpa' sems dpa' chen po sems can thams cad kyi don du bla na med pa yang dag par rdzogs pa'i byang chub la 'jug par byed de/_de sems dang po bskyed 
[\[145b.7\]]pa nas bzung ste/_sbyin pa gang ci sbyin yang rung /_de thams cad sems can rnams kyi don du gtong ngo /_/tshul khrims gang ci srung ba dang /_bzod pa gang ci sgom pa dang /_brtson 'grus gang ci rtsom pa dang /_ting nge 'dzin gang la snyoms par 'jug pa dang /_shes rab 
[\[146a\]]
[\[146a.1\]]gang ci sgom yang rung ste/_de dag thams cad sems can rnams kyi don du sgom gyi/_bdag gi don du ni ma yin no/_/byang chub sems dpa' sems dpa' chen po ni sems can rnams kyi don ma gtogs par bla na med pa yang dag par rdzogs pa'i 
[\[146a.2\]]byang chub la mi 'jug ste/_de shes rab kyi pha rol tu phyin pa la spyod pa'i tshe/_sems can gang dag sems can med pa la sems can du 'du shes par gnas pa dang /_bdag med pa la bdag tu 'du shes par gnas pa dang /_skye ba po dang /_shed bu dang /_shed las 
[\[146a.3\]]skyes dang /_srog dang /_gso ba dang /_skyes bu dang /_gang zag dang /_byed pa po dang /_tshor ba po dang /_byed du 'jug pa po dang /_slong ba po dang /_kun nas slong ba po dang /_shes pa po dang /_mthong ba po'i bar dag kyang med pa la mthong ba po'i 'du shes su gnas pa'i 
[\[146a.4\]]sems can de dag byang chub sems dpa' sems dpa' chen po shes rab kyi pha rol tu phyin pa la spyod pas/_phyin ci log dag las rnam par 'grel bar byed do/_/phyin ci log dag las rnam par bkrol nas kyang 'chi ba med pa'i dbyings su 'god par byed do/_/der bkod nas 
[\[146a.5\]]kyang kun tu 'byung ba 'di dag mi 'byung mi rgyu ste/_bdag gi 'du shes kun tu 'byung ba'am/_byed pa po'i 'du shes kun tu 'byung ba'i bar dag kun tu mi 'byung ste/_de g.yo ba dang /_'gul ba dang /_rlom sems dang /_spros pa de dag thams cad btang nas/_spros pa med pa'i 
[\[146a.6\]]sems kyis rdzogs par byas te mang du gnas so/_/rab 'byor byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mkhas pa des bdag kyang chos gang la yang mngon par zhen pa med la/_sems can thams cad kyang mngon par zhen pa med pa 
[\[146a.7\]]la rab tu 'god par byed de/_de yang 'jig rten gyi tha snyad yin gyi/_don dam par ni ma yin no/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das de bzhin gshegs pas chos gang mngon par rdzogs par 
[\[146b\]]
[\[146b.1\]]sangs rgyas pa de ji 'jig rten gyi tha snyad du mngon par rdzogs par sangs rgyas lags sam/_'on te don dam par lags/_bka' stsal pa/_rab 'byor de bzhin gshegs pas chos 'di bstan to/_/de bzhin gshegs pas chos 'di mngon par rdzogs par sangs rgyas so/_/
[\[146b.2\]]zhes bya ba ni 'jig rten gyi tha snyad kyis tha snyad btags pa ste/_de la ni chos 'dis chos 'di lta bu zhig mngon par rdzogs par sangs rgyas so zhes bya ba gang yang dmigs su med do/_/de ci'i phyir zhe na/_chos 'dis chos 'di lta bu zhig mngon par rdzogs par sangs rgyas so/_/
[\[146b.3\]]zhes bya ba de ni dmigs pa ste/_gnyis kyis ni 'thob pa dang /_mngon par rtogs par 'gyur ba gang yang med pa'i phyir ro/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te gnyis kyis 'thob pa dang /_mngon 
[\[146b.4\]]par rtogs par mi 'gyur lags na/_'o na ji gnyis su ma mchis pas 'thob pa dang /_mngon par rtogs par 'gyur lags sam/_bka' stsal pa/_rab 'byor gnyis kyis kyang mngon par rtogs par mi 'gyur la/_gnyis su med pas kyang mngon par rtogs par mi 
[\[146b.5\]]'gyur te/_gang la gnyis kyang med la gnyis ma yin pa yang med pa de ni 'dir mngon par rtogs pa yin no/_/de ci'i phyir zhe na/_'di ni mngon par rtogs pa'o/_/'dis ni mngon par rtogs so zhes bya ba gang yin pa de ni spros pa'o/_/chos mnyam pa nyid la ni spros 
[\[146b.6\]]pa med de/_spros pa med pa ni chos mnyam pa nyid yin pa'i phyir ro/_/gsol pa/_bcom ldan 'das chos dngos po ma mchis pa'i ngo bo nyid rnams la chos kyi mnyam pa nyid ces bgyi ba gang zhig mchis lags/_bka' stsal pa/_rab 'byor gang la dngos po med 
[\[146b.7\]]pa dang /_ngo bo nyid med pa dang /_yongs su brjod pa med pa de ni 'dir mnyam pa nyid yin te/_chos mnyam pa nyid ni brjod par bya ba ma yin no/_/chos mnyam pa nyid ma gtogs par yang chos gang yang dmigs su med de/_chos mnyam pa nyid ni chos thams cad las 
[\[147a\]]
[\[147a.1\]]shin tu 'das pa yin no/_/chos mnyam pa nyid ni byis pa'am/_'phags pa gang gi rten dang gnas kyang ma yin no/_/gsol pa/_bcom ldan 'das ji chos mnyam pa nyid po de de bzhin gshegs pa'i yul yang ma lags sam/_bka' stsal pa/_
[\[147a.2\]]rab 'byor chos mnyam pa nyid ni 'phags pa thams cad kyi yul ma yin te/_rgyun du zhugs pa rnams sam/_lan cig phyir 'ong ba rnams sam/_phyir mi 'ong ba rnams sam/_dgra bcom pa rnams sam/_rang sangs rgyas rnams sam/_byang chub sems dpa' rnams 
[\[147a.3\]]sam/_de bzhin gshegs pa rnams kyi yul yang ma yin no/_/gsol pa/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas chos thams cad kyi yul la mnga' sgyur ba ma lags sam/_bka' stsal pa/_rab 'byor gal 
[\[147a.4\]]te chos mnyam pa nyid kyang gzhan la/_de bzhin gshegs pa dgra bcom pa yang dag par rdzogs pa'i sangs rgyas kyang gzhan pa zhig yin na ni/_de bzhin gshegs pa dgra bcom pa yang dag par rdzogs pa'i sangs rgyas chos thams cad kyi yul la mnga' sgyur bar yang 'gyur 
[\[147a.5\]]ba zhig na/_rab 'byor byis pa so so'i skye bo rnams kyi mnyam pa nyid gang yin pa dang /_dad pas rjes su 'brang ba dang /_chos kyi rjes su 'brang ba rnams kyi mnyam pa nyid gang yin pa de dang /_rgyun du zhugs pa rnams kyi mnyam pa nyid gang yin pa dang /_de bzhin du sbyar te/_lan 
[\[147a.6\]]cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams kyi mnyam pa nyid gang yin pa dang /_de bzhin gshegs pa dgra bcom pa yang dag par rdzogs pa'i sangs rgyas rnams kyi mnyam pa nyid gang yin pa'i mnyam pa nyid 
[\[147a.7\]]dang /_mnyam pa nyid la ni tha dad du bya ba cung zad kyang med do/_/so so'i skye bo rnams kyi mnyam pa nyid gang yin pa dang /_'phags pa thams cad kyi mnyam pa nyid gang yin pa de ni mnyam pa nyid gcig pa ste/_mnyam pa nyid gcig pa la 'di ni so so'i skye bo'o/_/'di ni de 
[\[147b\]]
[\[147b.1\]]bzhin gshegs pa dgra bcom pa yang dag par rdzogs pa'i sangs rgyas kyi bar dag go zhes bya bar gnyis su med de/_mnyam pa nyid la ni 'di ni so so'i skye bo'o/_/'di ni de bzhin gshegs pa dgra bcom pa yang dag par rdzogs pa'i sangs rgyas kyi bar dag go zhes bya ba'i chos 
[\[147b.2\]]de dag thams cad dmigs su med do/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad kyi mnyam pa nyid la 'di ni so so'i skye bo'o/_/'di ni rgyun du zhugs 
[\[147b.3\]]pa'o/_/'di ni rang sangs rgyas kyi bar dag go/_/'di ni byang chub sems dpa'o/_/'di ni de bzhin gshegs pa dgra bcom pa yang dag par rdzogs pa'i sangs rgyas kyi bar dag go zhes bgyi ba'i chos de dag thams cad dmigs su ma mchis lags na/_de ltar na byis pa 
[\[147b.4\]]so so'i skye bo rnams dang /_dad pas rjes su 'brang ba rnams dang /_chos kyi rjes su 'brang ba rnams dang /_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_byang chub sems 
[\[147b.5\]]dpa' rnams dang /_de bzhin gshegs pa dgra bcom pa yang dag par rdzogs pa'i sangs rgyas rnams la yang bye brag ma mchis par 'gyur lags so/_/bka' stsal pa/_rab 'byor de de bzhin no/_/de de bzhin te/_chos mnyam pa nyid la ni byis pa so so'i skye bo rnams 
[\[147b.6\]]dang /_de bzhin gshegs pa dgra bcom pa yang dag par rdzogs pa'i sangs rgyas rnams kyi bar dag la bye brag med do/_/gsol pa/_bcom ldan 'das gal te chos mnyam pa nyid la byis pa so so'i skye bo rnams dang /_dad pas rjes su 'brang ba rnams dang /_de bzhin 
[\[147b.7\]]gshegs pa dgra bcom pa yang dag par rdzogs pa'i sangs rgyas rnams kyi bar dag la bye brag ma mchis lags na/_bcom ldan 'das 'o na gang las dkon mchog gsum po sangs rgyas dkon mchog dang /_chos dkon mchog dang /_dge 'dun dkon mchog 'jig rten du 
[\[148a\]]
[\[148a.1\]]'byung bar 'gyur lags/_bka' stsal pa/_rab 'byor 'di ji snyam du sems/_sangs rgyas dkon mchog kyang gzhan la/_chos dkon mchog kyang gzhan zhing /_dge 'dun dkon mchog kyang gzhan pa zhig yin la/_chos mnyam pa nyid kyang gzhan pa zhig 
[\[148a.2\]]yin snyam 'am/_de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das bdag gis bcom ldan 'das kyis gsungs pa'i don 'tshal ba ltar na/_sangs rgyas dkon mchog kyang gzhan la/_chos dkon 
[\[148a.3\]]mchog kyang gzhan zhing /_dge 'dun dkon mchog kyang gzhan la/_chos mnyam pa nyid kyang gzhan pa ma lags kyi/_bcom ldan 'das sangs rgyas dkon mchog gang lags pa dang /_chos dkon mchog gang lags pa dang /_dge 'dun dkon mchog gang lags pa dang /_
[\[148a.4\]]chos mnyam pa nyid gang lags pa'i chos de dag thams cad ni ldan pa yang ma lags/_mi ldan pa yang ma lags/_gzugs ma mchis pa/_bstan du ma mchis pa/_thogs pa ma mchis pa ste/_'di ltar mtshan nyid ma mchis par mtshan nyid gcig pa lags na/_mtshan nyid 
[\[148a.5\]]ma mchis pa'i chos rnams la/_'di ni so so'i skye bo'o/_/'di ni rgyun du zhugs pa'o/_/'di ni de bzhin gshegs pa dgra bcom pa yang dag par rdzogs pa'i sangs rgyas kyi bar dag go zhes bcom ldan 'das kyis rnam par dgod pa mdzad pa 'di ci las byung lags/_de skad ces gsol pa 
[\[148a.6\]]dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor gal te de bzhin gshegs pa dgra bcom pa yang dag par rdzogs pa'i sangs rgyas kyis byang chub mngon par rdzogs par sangs rgyas par ma gyur la/_mngon par rdzogs par sangs ma 
[\[148a.7\]]rgyas te/_chos rnams rnam par dgod pa ma mdzad na/_sems can dmyal ba yod par mngon nam dud 'gro'i skye gnas dang /_gshin rje'i 'jig rten dang /_lha dang mi dang /_rgyal chen bzhi'i ris kyi lha dang /_gzhan 'phrul dbang byed kyi bar dag dang /_tshangs ris dang /_'du shes med 'du 
[\[148b\]]
[\[148b.1\]]shes med min skye mched kyi snyoms par 'jug pa'i bar dag dang /_dran pa nye bar gzhag pa rnams dang /_'phags pa'i lam yan lag brgyad pa'i bar dag dang /_nang stong pa nyid dang de bzhin du sbyar te/_dngos po med pa'i ngo bo nyid stong pa nyid kyi bar dag dang /_sangs rgyas kyi chos ma 'dres 
[\[148b.2\]]pa [{]bcwa [,]bco [}]brgyad kyi bar dag yod par mngon snyama'am/_gsol pa bcom ldan 'das de ni ma lags so/_/bka' stsal pa/_rab 'byor de lta bas na gang chos mnyam pa nyid las kyang mi g.yo la/_chos rnams rnam par dgod pa yang mdzad pa de ni de bzhin gshegs pa'i skyes bu'i mthu yin no/_/
[\[148b.3\]]de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ci ji ltar de bzhin gshegs pa chos mnyam pa nyid las mi g.yo ba de bzhin du so so'i skye bo rnams dang /_rang sangs rgyas kyi bar dag kyang chos mnyam pa nyid las mi g.yo ba lags sam/_de 
[\[148b.4\]]bzhin du byang chub sems dpa' rnams kyang chos mnyam pa nyid las mi g.yo ba lags sam/_bka' stsal pa/_rab 'byor de de bzhin no/_/de de bzhin te/_rab 'byor chos thams cad ni chos mnyam pa nyid las mi g.yo'o/_/chos mnyam pa nyid las mi 'da'o/_/de ci'i phyir zhe na/_'di 
[\[148b.5\]]ltar de bzhin gshegs pa dgra bcom pa yang dag par rdzogs pa'i sangs rgyas rnams kyi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_chos nyid dang /_chos kyi dbyings dang /_chos gnas pa nyid dang /_chos skyon med pa nyid dang /_yang dag pa'i 
[\[148b.6\]]mtha' gang yin pa de nyid so so'i skye bo rnams kyi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_chos nyid dang /_chos kyi dbyings dang /_chos gnas pa nyid dang /_chos skyon med pa nyid dang yang dag pa'i mtha' yin la/_de nyid dad pas rjes su 'brang ba rnams dang /_chos kyi 
[\[148b.7\]]rjes su 'brang ba rnams dang /_brgyad pa rnams dang /_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_byang chub sems dpa' rnams kyi de bzhin nyid dang /_ma nor ba de bzhin nyid dang /_
[\[149a\]]
[\[149a.1\]]gzhan ma yin pa de bzhin nyid dang /_chos nyid dang /_chos kyi dbyings dang /_chos gnas pa nyid dang /_chos skyon med pa nyid yang dag pa'i mtha' yin te/_de dag thams cad ni chos mnyam pa nyid las mi 'da' ba'i phyir ro/_/de ci'i phyir zhe na/_de dag gi de bzhin nyid dang /_
[\[149a.2\]]ma nor ba de bzhin nyid dang /_gzhan ma yin pa de bzhin nyid dang /_chos nyid dang /_chos kyi dbyings dang /_chos gnas pa nyid dang /_chos skyon med pa nyid dang /_yang dag pa'i mtha' ni de nyid yin te/_de dag las chos mnyam pa nyid ces bya ba gzhan gang yang med pa'i phyir ro/_/de skad ces 
[\[149a.3\]]bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad kyi chos nyid gang lags pa de nyid so so'i skye bo rnams kyi chos nyid kyang de nyid lags la/_rgyun du zhugs pa rnams dang /_lan cig phyir 'ong ba rnams dang /_
[\[149a.4\]]phyir mi 'ong ba rnams dang /_dgra bcom pa rnams dang /_rang sangs rgyas rnams dang /_byang chub sems dpa' rnams dang /_de bzhin gshegs pa dgra bcom pa yang dag par rdzogs pa'i sangs rgyas rnams kyi chos nyid kyang de nyid lags na/_bcom ldan 'das 'di lta ste/_gzugs dang /_
[\[149a.5\]]tshor ba dang /_'du shes dang /_'du byed rnams dang /_rnam par shes pa gang lags pa de dag ni mtshan nyid tha dad pa lags te/_gzugs kyi chos nyid kyang gzhan la/_tshor ba'i yang gzhan/_'du shes kyi yang gzhan/_'du byed rnams kyi yang gzhan/_rnam par shes pa'i chos nyid kyang gzhan/_
[\[149a.6\]]mig gi chos nyid kyang gzhan/_rna ba dang /_sna dang /_lce dang /_lus dang /_yid kyi chos nyid kyang gzhan/_gzugs kyi chos nyid kyang gzhan/_sgra dang dri dang ro dang reg bya dang /_chos rnams kyi chos nyid kyang gzhan/_sa'i khams kyi chos nyid kyang gzhan/_chu'i khams kyi yang gzhan/_me'i 
[\[149a.7\]]khams kyi yang gzhan/_rlung gi khams kyi yang gzhan/_nam mkha'i khams kyi yang gzhan/_rnam par shes pa'i khams kyi chos nyid kyang gzhan/_'dod chags dang /_zhe sdang dang /_gti mug rnams kyi chos nyid kyang gzhan/_lta bar gyur pa rnams kyi yang gzhan/_bsam gtan 
[\[149b\]]
[\[149b.1\]]rnams kyi yang gzhan/_tshad med pa rnams kyi yang gzhan/_gzugs med pa'i snyoms par 'jug pa rnams kyi'ang gzhan/_dran pa nye bar gzhag pa rnams kyi'ang gzhan/_'phags pa'i lam yan lag brgyad pa'i bar dag gi yang gzhan/_stong pa nyid kyi'ang gzhan/_mtshan ma 
[\[149b.2\]]med pa'i yang gzhan/_smon pa med pa'i yang gzhan/_nang stong pa nyid kyi yang gzhan/_dngos po med pa'i ngo bo nyid stong pa nyid kyi bar dag gi yang gzhan/_rnam par thar pa rnams kyi yang gzhan/_snyoms par 'jug pa rnams kyi yang gzhan/_stobs rnams kyi yang gzhan/_mi 
[\[149b.3\]]'jigs pa rnams kyi yang gzhan/_so so yang dag par rig pa rnams kyi yang gzhan/_sangs rgyas kyi chos ma 'dres pa [{]bcwa [,]bco [}]brgyad kyi chos nyid kyang gzhan/_'dus byas kyi khams kyi yang gzhan/_'dus ma byas kyi khams kyi chos nyid kyang gzhan pa lags na/_bcom ldan 'das de ltar 
[\[149b.4\]]mtshan nyid tha dad pa'i chos rnams kyi chos nyid mtshan nyid gcig par ji ltar 'gyur lags/_ji ltar byang chub sems dpa' sems dpa' chen po shes rab kyi pha rol tu phyin pa la spyod pa de la gnas nas/_chos rnams tha dad du bgyis pa lags/_chos rnams tha dad du ma bgyis par ni byang chub 
[\[149b.5\]]sems dpa' sems dpa' chen pos shes rab kyi pha rol tu phyin pa la spyod par yang rngo mi thogs lags na/_bcom ldan 'das ji ltar byang chub sems dpa' sems dpa' chen po shes rab kyi pha rol tu phyin pa la spyod pa/_sa nas sar 'phar zhing /_byang chub sems dpa'i skyon ma mchis 
[\[149b.6\]]pa la 'jug pa lags/_byang chub sems dpa'i skyon ma mchis pa la zhugs nas kyang /_nyan thos dang /_rang sangs rgyas kyi sa las shin tu 'da' bar bgyid pa lags/_shin tu 'das nas kyang mngon par shes pa'i pha rol tu phyin pa dag yongs su rdzogs par bgyid pa lags/_byang chub 
[\[149b.7\]]sems dpa' sems dpa' chen po mngon par shes pa de dag gis rnam par rtse ba na/_sbyin pa'i pha rol tu phyin pa yongs su rdzogs par bgyid pa lags/_ting nge 'dzin gyi pha rol tu phyin pa'i bar dag yongs su rdzogs par bgyid pa lags/_rnam par rtse zhing sangs rgyas kyi zhing nas 
[\[150a\]]
[\[150a.1\]]sangs rgyas kyi zhing du mchi ba lags/_sangs rgyas bcom ldan 'das rnams la bsnyen bkur bgyid cing /_de dag las dge ba'i rtsa ba bskrun par bgyid pa lags/_dge ba'i rtsa ba des kyang sems can rnams yongs su smin par bgyid pa dang /_sangs rgyas kyi zhing 
[\[150a.2\]]yongs su dag par bgyid pa lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor khyod gang 'di skad du/_gal te chos thams cad kyi chos nyid gang lags pa de nyid so so'i skye bo rnams kyi chos nyid kyang de nyid lags 
[\[150a.3\]]la/_de bzhin gshegs pa dgra bcom pa yang dag par rdzogs pa'i sangs rgyas rnams kyi chos nyid kyang de nyid lags na/_mtshan nyid tha dad pa'i chos rnams kyi chos nyid mtshan nyid gcig par ji ltar rigs zhes zer ba ni/_rab 'byor 'di ji snyam du sems/_gzugs kyi chos nyid gang 
[\[150a.4\]]yin pa de yang stong pa nyid ma yin snyama'am/_de bzhin gshegs pa'i bar gyi chos nyid gang yin pa de yang stong pa nyid ma yin snyama'am/_gsol pa/_bcom ldan 'das stong pa nyid lags so/_/bka' stsal pa/_rab 'byor 'o na ci stong pa nyid la gang gzugs kyi mtshan nyid tha dad pa'am/_
[\[150a.5\]]rnam par shes pa'i bar gyi mtshan nyid tha dad pa'am/_de bzhin gshegs pa'i bar gyi mtshan nyid tha dad pa'i chos shig dmigs su yod snyam 'am/_gsol pa/_bcom ldan 'das de ni ma lags so/_/bka' stsal pa/_rab 'byor rnam grangs 'dis 'di ltar chos rnams kyi chos nyid gang 
[\[150a.6\]]yin pa de la yang so so'i skye bo med la so so'i skye bo las gud na yang de med do/_/de la yang de bzhin gshegs pa'i bar dag med la/_de bzhin gshegs pa las gud na yang de med par rig par bya'o/_/gsol pa/_bcom ldan 'das ci chos nyid de 'dus bgyis lags sam/_'on 
[\[150a.7\]]te 'dus ma bgyis pa lags/_bka' stsal pa/_rab 'byor de ni 'dus byas kyang ma yin la/_'dus ma byas kyang ma yin te/_'dus byas las gud na yang 'dus ma byas dmigs su med la/_'dus ma byas las gud na yang 'dus byas dmigs su med de/_rab 'byor de lta bas na/_'dus byas kyi 
[\[150b\]]
[\[150b.1\]]khams gang yin pa dang /_'dus ma byas kyi khams gang yin pa'i chos de gnyis ni ldan pa yang ma yin mi ldan pa yang ma yin/_gzugs med pa/_bstan du med pa/_thogs pa med pa ste/_'di ltar mtshan nyid med par mtshan nyid gcig pa'o/_/de dag kyang de bzhin gshegs pas 
[\[150b.2\]]'jig rten gyi tha snyad kyis brjod par zad kyi/_don dam par ni ma yin te/_don dam par ni lus kyi 'du byed dam/_ngag gi 'du byed dam/_yid kyi 'du byed gang yang med la/_lus kyi 'du byed dang /_ngag gi 'du byed dang /_yid kyi 'du byed las gud na yang don dam par dmigs su med de/
[\[150b.3\]]'dus byas dang /_'dus ma byas kyi chos de dag mnyam pa nyid gang yin pa de ni don dam pa yin no/_/de'i phyir byang chub sems dpa' sems dpa' chen po shes rab kyi pha rol tu phyin pa la spyod pa don dam pa las kyang mi g.yo la/_byang chub sems dpa'i bya ba dag kyang byed do/_/shes rab 
[\[150b.4\]]kyi pha rol tu phyin pa khri brgyad stong pa las/_don dam pa'i rnal 'byor gyi le'u zhes bya ba ste/_brgyad cu rtsa gcig pa'o//_//de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te chos thams cad kyi mnyam pa nyid rang 
[\[150b.5\]]bzhin gyis stong pa lags na/_de'i slad du chos gang yang ci yang mi bgyid na/_ci yang ma bgyid cing [{]chung zad [,]cung zad [}]kyang ma mchis pa'i chos rnams la ji ltar byang chub sems dpa' sems dpa' chen po shes rab kyi pha rol tu phyin pa la spyod pa/_don dam pa las kyang mi g.yo la/_sbyin pa dang /_snyan 
[\[150b.6\]]par smra ba dang /_don 'thun pa dang /_don spyod pa dag gis sems can rnams kyi don kyang bgyid pa lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin te/_de de bzhin no/_/ji skad smras pa bzhin te/_rab 
[\[150b.7\]]'byor stong pa nyid ni bya ba dang bya ba ma yin pa ci yang mi byed cing [{]chung zad [,]cung zad [}]kyang med do/_/rab 'byor gal te sems can 'di dag bdag nyid kyis stong pa nyid shes par gyur na ni/_'di ltar de bzhin gshegs pa stong pa nyid las kyang mi g.yo la/_sems can rnams kyang bdag tu 'du shes pa dang bral 
[\[151a\]]
[\[151a.1\]]bar mdzad cing phral nas kyang stong pa nyid kyis 'khor ba las thar bar mdzad pa dang /_de bzhin du sems can du 'du shes pa dang /_byed pa por 'du shes pa'i bar dang /_gzugs su 'du shes pa dang /_rnam par shes par 'du shes pa'i bar dang /_mig tu 'du shes pa dang /_yid 
[\[151a.2\]]du 'du shes pa'i bar dang /_sa'i khams su 'du shes pa dang /_rnam par shes pa'i khams su 'du shes pa'i bar dang /_'dus byas kyi khams su 'du shes pa dang bral bar mdzad cing phral nas kyang 'dus ma byas kyi dbyings stong pa de la 'god par mdzad pa 'di de bzhin gshegs pa'i khyu mchog 
[\[151a.3\]]tu gyur par mi 'gyur ro/_/gsol pa/_bcom ldan 'das ci zhig gis stong pa lags/_bka' stsal pa/_rab 'byor de la 'du shes pa gang yin pa des stong ngo /_/rab 'byor sprul pa zhig gis sprul pa gzhan sprul na/_ci de la gang stong pa nyid ma yin pa'i dngos po 'ga' zhig yod 
[\[151a.4\]]snyama'am/_gsol pa/_bcom ldan 'das de ni ma lags te/_sprul pa la ni gang stong pa nyid ma lags pa'i dngos po 'ga' yang ma mchis te/_stong pa nyid gang lags pa dang /_sprul pa gang lags pa'i chos de gnyis ni ldan pa yang ma lags mi ldan pa yang ma lags te/_chos de gnyis 
[\[151a.5\]]ni stong pa nyid kyis stong pa lags so/_/bka' stsal pa/_rab 'byor 'di ji snyam du sems/_'di ni sprul pa'o/_/'di ni stong pa nyid do zhes rnam par sprul pa zhig yod snyam 'am/_gsol pa/_bcom ldan 'das de ni ma lags so/_/de ci'i slad du zhe na/_'di ltar stong pa nyid la ni 'di ni sprul pa'o/_/
[\[151a.6\]]'di ni stong pa nyid do zhes bgyi ba'i chos de gnyis su ma mchis pa'i slad du'o/_/bka' stsal pa/_rab 'byor gang sprul pa ma yin pa'i gzugs sam/_tshor ba'am/_'du shes sam/_'du byed rnams sam/_rnam par shes pa ni gang yang med de/_sprul pa gang yin pa de yang stong pa nyid 
[\[151a.7\]]yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das gal te 'jig rten pa'i chos de dag sprul pa lags na/_'jig rten las 'das pa'i chos 'di lta ste/_dran pa nye bar gzhag pa bzhi dang /_
[\[151b\]]
[\[151b.1\]]yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa 
[\[151b.2\]]bzhi dang /_sangs rgyas kyi chos ma 'dres pa [{]bcwa [,]bco [}]brgyad po de dag kyang sprul pa lags sam/_de dag gi 'bras bu gang lags pa dang /_gang gis de dag gi gang zag tu mngon pa rgyun du zhugs pa dang lan cig phyir 'ong ba dang /_phyir mi 'ong ba dang /_dgra bcom pa dang /_rang sangs 
[\[151b.3\]]rgyas dang /_byang chub sems dpa' dang /_de bzhin gshegs pa dgra bcom pa yang dag par rdzogs pa'i sangs rgyas de dag gang lags pa'i chos de dag kyang sprul pa lags sam/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' 
[\[151b.4\]]stsal to/_/rab 'byor 'di ltar chos thams cad ni sprul pa ste/_de la la la ni nyan thos kyis sprul pa'o/_/la la ni rang sangs rgyas kyis sprul pa'o/_/la la ni byang chub sems dpas sprul pa'o/_/la la ni de bzhin gshegs pas sprul pa'o/_/la la ni nyon mongs pas sprul pa'o/_/
[\[151b.5\]]la la ni chos kyis sprul pa ste/_rab 'byor rnam grangs des na chos thams cad ni sprul pa lta bu yin no/_/gsol pa/_bcom ldan 'das gang 'di spong ba zhes bgyi/_rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra 
[\[151b.6\]]bcom pa nyid kyi chos de dag kyang sprul pa lags sam/_rang sangs rgyas kyi sa dang /_sangs rgyas kyi sa dang /_bag chags kyi mtshams sbyor ba thams cad spangs pa'i chos de dag kyang sprul pa lags sam/_bka' stsal pa/_rab 'byor bskyed pa'am/_bkag pa'i chos gang ci yang rung 
[\[151b.7\]]ste/_de dag thams cad ni sprul pa'o/_/gsol pa/_bcom ldan 'das gang ma sprul pa'i chos de gang lags/_bka' stsal pa/_rab 'byor gang la skye ba med pa dang /_'gag pa med pa de ni ma sprul pa'o/_/gsol pa/_bcom ldan 'das de gang lags/_bka' stsal pa/_
[\[152a\]]
[\[152a.1\]]rab 'byor de ni mi slu ba'i chos can mya ngan las 'das pa ste/_chos de dag ni ma sprul pa'o/_/gsol pa/_bcom ldan 'das gang yang bcom ldan 'das kyis 'di skad du stong pa nyid las kyang mi g.yo la/_gnyis kyis kyang mi gos te/_gang stong pa nyid ma yin pa'i chos 
[\[152a.2\]]gang yang med do zhes bka' stsal pa ltar na/_bcom ldan 'das mi slu ba'i chos can mya ngan las 'das pa yang sprul pa lags par 'gyur ro/_/bka' stsal pa/_rab 'byor de de bzhin no/_/de de bzhin te/_rab 'byor chos thams cad ni ngo bo nyid kyis stong pa ste/_de dag 
[\[152a.3\]]ni nyan thos rnams kyis ma byas/_rang sangs rgyas rnams kyis ma byas/_byang chub sems dpa' sems dpa' chen po rnams kyis ma byas/_de bzhin gshegs pa dgra bcom pa yang dag par rdzogs pa'i sangs rgyas rnams kyis kyang ma mdzad de/_ngo bo nyid kyis stong pa gang yin pa de ni mya 
[\[152a.4\]]ngan las 'das pa yin no/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das las dang po pa'i gang zag gis ngo bo nyid stong pa nyid kyis stong pa nyid yongs su 'tshal bar bgyid na/_ji ltar gdams shing rjes su bstan 
[\[152a.5\]]par bgyi lags/_bka' stsal pa/_rab 'byor ci sngon dngos po yod par gyur la/_phyis de dngos po med par 'gyur ba yod dam/_rab 'byor 'di la dngos po yang med dngos po med pa yang med/_rang gi dngos po yang med/_gzhan gyi dngos po yang med na/_de la gang yang yongs su 
[\[152a.6\]]shes par bya ba'i ngo bo nyid stong pa nyid ces bya ba lta yod par ga la 'gyur/_shes rab kyi pha rol tu phyin pa khri brgyad stong pa las/_chos nyid 'gyur ba med pa bstan pa'i le'u zhes bya ste/_brgyad cu rtsa gnyis pa'o//_//shes rab kyi pha rol tu phyin pa khri brgyad stong pa/_
[\[152a.7\]]bam po lnga bcu rtsa bdun pa/_de nas bcom ldan 'das la byang chub sems dpa' byams pas zhus pa/_bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa/_byang chub sems dpa'i bslab pa la slob par 'tshal bas/_gzugs 
[\[152b\]]
[\[152b.1\]]la ji ltar bslab par bgyi/_tshor ba dang /_'du shes dang /_'du byed rnams dang /_rnam par shes pa la ji ltar bslab par bgyi/_mig gi skye mched dang /_rna ba'i skye mched dang /_sna'i skye mched dang /_lce'i skye mched dang /_lus kyi skye mched dang /_yid kyi skye mched la ji ltar 
[\[152b.2\]]bslab par bgyi/_gzugs kyi skye mched dang /_sgra'i skye mched dang /_dri'i skye mched dang /_ro'i skye mched dang /_reg bya'i skye mched dang /_chos kyi skye mched la ji ltar bslab par bgyi/_mig gi khams dang /_gzugs kyi khams dang /_mig gi rnam par shes pa'i khams dang /_
[\[152b.3\]]rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams 
[\[152b.4\]]dang /_lus kyi rnam par shes pa'i khams dang /_yid kyi khams dang /_chos kyi khams dang /_yid kyi rnam par shes pa'i khams la ji ltar bslab par bgyi/_mig gi 'dus te reg pa'i skye mched dang /_rna ba dang /_sna dang /_lce dang /_lus dang /_yid kyi 'dus te reg pa'i skye mched la 
[\[152b.5\]]ji ltar bslab par bgyi/_ma rig pa la ji ltar bslab par bgyi/_'du byed rnams dang /_rnam par shes pa dang /_ming dang gzugs dang /_skye mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi la ji ltar bslab par bgyi/_sdug 
[\[152b.6\]]bsngal gyi bden pa la ji ltar bslab par bgyi/_kun 'byung ba'i bden pa dang /_'gog pa'i bden pa dang /_lam gyi bden pa la ji ltar bslab par bgyi/_gzugs can gyi chos rnams la ji ltar bslab par bgyi/_gzugs can ma lags pa dang /_bstan du mchis pa dang /_bstan 
[\[152b.7\]]du ma mchis pa dang /_thogs pa dang bcas pa dang /_thogs pa ma mchis pa dang /_'dus bgyis dang /_'dus ma bgyis dang /_zag pa dang bcas pa dang /_zag pa ma mchis pa dang /_kha na ma tho ba dang bcas pa dang /_kha na ma tho ba ma mchis pa dang /_bsten par bgyi ba dang /_
[\[153a\]]
[\[153a.1\]]bsten par bgyi ba ma lags pa dang /_ngan pa dang /_gya nom pa dang /_nang dang /_phyi dang /_mthong ba dang /_thos pa dang /_bye brag phyed pa dang /_rnam par shes pa dang /_'das pa dang /_ma 'ongs pa dang /_da ltar byung ba dang /_dge ba dang /_mi dge ba dang /_lung du ma bstan 
[\[153a.2\]]pa dang /_'dod pa dang rab tu ldan pa dang /_gzugs dang rab tu ldan pa dang /_gzugs med pa dang rab tu ldan pa dang /_ldan pa ma lags pa dang /_slob pa dang mi slob pa dang /_'dod chags dang /_khong khro ba dang /_nga rgyal dang /_ma rig pa dang /_lta ba dang /_the tsom la ji ltar 
[\[153a.3\]]bslab par bgyi/_ser sna dang /_sbyin pa dang /_'chal pa'i tshul khrims dang /_tshul khrims bzang po dang /_gnod sems dang /_bzod pa dang /_le lo dang /_brtson 'grus dang /_rnam par g.yeng ba dang /_bsam gtan dang /_'chal pa'i shes rab dang /_shes rab la ji ltar bslab 
[\[153a.4\]]par bgyi/_rnam par rtog pa dang /_stong pa nyid dang /_mtshan ma dang /_mtshan ma ma mchis pa dang /_log pa'i smon lam dang /_smon pa ma mchis pa dang /_mi sdug pa'i chos rnams dang /_mi rtag pa dang /_sdug bsngal ba dang /_bdag med pa rnams la ji ltar bslab par bgyi/_nyon mongs 
[\[153a.5\]]ba rnams dang /_nyon mongs pa spangs pa dang /_kun nas nyon mongs pa dang /_rnam par byang ba dang /_'khor ba dang /_mya ngan las 'das pa dang /_byang chub dang /_sangs rgyas kyi chos rnams la ji ltar bslab par bgyi/_de skad ces gsol pa dang /_bcom ldan 'das kyis byang chub 
[\[153a.6\]]sems dpa' byams pa la bka' stsal pa/_byams pa byang chub sems dpa' sems dpa' chen po shes rab kyi pha rol tu phyin pa la spyod pa/_byang chub sems dpa'i bslab pa la slob par 'dod pas gzugs ming tsam mo zhes bya bar bslab par bya'o/_/tshor ba dang /_'du shes dang /_'du byed 
[\[153a.7\]]rnams dang /_rnam par shes pa ming tsam mo zhes bya ba nas/_sangs rgyas kyi chos rnams kyi bar du ming tsam mo zhes bya bar bslab par bya'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das gang 
[\[153b\]]
[\[153b.1\]]gi tshe 'di lta ste/_gzugs zhes bgyi ba'i ming 'di ni dngos po dang bcas par dmigs pa nas/_'di lta ste/_tshor ba dang /_'du shes dang /_'du byed rnams dang /_rnam par shes pa zhes bgyi ba'i ming 'di dngos po dang bcas par dmigs pa nas 'di lta ste/_sangs rgyas kyi chos 
[\[153b.2\]]rnams zhes bgyi ba'i bar gyi ming 'di ni 'du byed kyi mtshan ma nye bar bzung ste/_dngos po dang bcas par dmigs pa lags na/_ji ltar byang chub sems dpas gzugs ming tsam zhes bgyi bar bslab par bgyi/_tshor ba dang /_'du shes dang /_'du byed rnams dang /_rnam par 
[\[153b.3\]]shes pa ming tsam zhes bgyi ba nas/_sangs rgyas kyi chos rnams kyi bar du ming tsam zhes bgyi bar ji ltar bslab par bgyi/_dngos po ma mchis su lags na/_de'i ming de yang ming tsam kho na zhes bgyir mi rung lags te/_'di lta ste/_gzugs zhes bgyi ba ni ming tsam kho na zhes 
[\[153b.4\]]bgyir mi rung lags so/_/'di lta ste/_tshor ba dang /_'du shes dang /_'du byed rnams dang /_rnam par shes pa zhes bgyi ba ni ming tsam kho na zhes bgyir mi rung lags so/_/sangs rgyas kyi chos rnams zhes bgyi ba'i bar du yang ming tsam kho na zhes bgyir mi rung lags so/_/de skad ces 
[\[153b.5\]]gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa 'di lta ste/_gzugs zhes bya ba 'di ni 'du byed kyis mtshan ma'i dngos po de dang de la glo bur du ming btags pa'o/_/'di lta ste/_tshor ba dang /_'du shes dang /_'du byed rnams dang /_
[\[153b.6\]]rnam par shes pa zhes bya ba 'di ni glo bur du ming btags pa'o/_/'di lta ste/_sangs rgyas kyi chos zhes bya ba'i bar 'di yang glo bur du ming btags pa'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom 
[\[153b.7\]]ldan 'das 'di ltar gzugs zhes bgyi ba'i ming ma mchis par ni 'du byed kyi mtshan ma'i dngos po des ming de rig pa dang /_rtogs pa dang /_'tshal bar yang mi 'gyur la/_gzugs zhes bgyi ba'i ming des ni 'du byed kyi mtshan ma'i dngos po de rig pa dang /_rtogs pa dang /_'tshal bar yang 'gyur 
[\[154a\]]
[\[154a.1\]]na/_'di lta ste/_gzugs zhes bya ba 'di ni 'du byed kyi mtshan ma'i dngos po de la glo bur du ming du btags so zhes bgyi bar ji ltar 'gyur/_bcom ldan 'das 'di ltar 'du byed kyi mtshan ma'i dngos po des tshor ba zhes bgyi ba dang /_'du shes zhes bgyi ba dang /_'du byed 
[\[154a.2\]]rnams zhes bgyi ba dang /_rnam par shes pa zhes bgyi ba dang /_bcom ldan 'das 'di ltar 'du byed kyi mtshan ma'i dngos po des sangs rgyas kyi chos rnams zhes bgyi ba'i bar gyi ming rig pa dang rtogs pa dang /_'tshal bar yang mi 'gyur la/_tshor ba zhes bgyi ba dang /_'du shes zhes bgyi ba 
[\[154a.3\]]dang /_'du byed rnams zhes bgyi ba dang /_rnam par shes pa zhes bgyi ba de dang /_sangs rgyas kyi chos zhes bgyi ba'i bar des ni 'du byed kyi mtshan ma'i dngos po de nyid rig pa dang rtogs pa dang /_'tshal bar yang 'gyur na/_'di lta ste/_gzugs zhes bya ba dang /_'di lta ste tshor ba dang /_'du 
[\[154a.4\]]shes dang /_'du byed rnams dang /_rnam par shes pa zhes bya ba dang /_'di lta ste/_sangs rgyas kyi chos rnams zhes bya ba'i bar du 'du byed kyi mtshan ma'i dngos po de dang de la glo bur du ming btags so/_/zhes bgyi bar ji ltar 'gyur/_de skad ces gsol pa dang /_bcom ldan 
[\[154a.5\]]'das kyis byang chub sems dpa' byams pa la bka' stsal pa/_byams pa de'i phyir khyod nyid la dris khyod kyis ji ltar bzod pa de bzhin du lan thob shig_/byams pa 'di ji snyam du sems/_'di lta ste/_khyod 'du byed kyi mtshan ma'i dngos po de dang /_de la gzugs zhes bya ba'i ming 
[\[154a.6\]]de la ma brten ma gnas gnas ma bcas par/_'du byed kyi mtshan ma'i dngos po de dang de la 'di ni gzugs yin no/_/zhes bya bar ji ga de snyam sems sam/_bcom ldan 'das de ni ma lags so/_/byams pa de ji snyam du sems/_khyod 'du byed kyi mtshan ma'i dngos po de dang 
[\[154a.7\]]de la 'di lta ste/_tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa zhes bya ba dang /_byams pa 'di ji snyam du sems/_'du byed kyi mtshan ma'i dngos po de dang /_de la 'di lta ste/_sangs rgyas kyi chos rnams zhes bya ba'i 
[\[154b\]]
[\[154b.1\]]bar gyi ming de la ma brten ma gnas gnas ma bcas par/_'du byed kyi mtshan ma'i dngos po de dang de la tshor ba dang /_'du shes dang /_'du byed rnams dang /_rnam par shes pa nas/_sangs rgyas kyi chos zhes bya ba'i bar la khyod ji ga de snyam sems sam/_gsol pa/_bcom 
[\[154b.2\]]ldan 'das de ni ma lags so/_/byams pa rnam grangs 'dis kyang 'di lta ste/_gzugs zhes bya ba dang /_tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa zhes bya ba 'di ni 'du byed kyi mtshan ma'i dngos po de dang de la glo 
[\[154b.3\]]bur du ming btags pa dang /_'di lta ste/_sangs rgyas kyi chos rnams zhes bya ba'i bar de yang 'du byed kyi mtshan ma'i dngos po de dang de la glo bur du ming btags pa yin pa de ltar rig par bya'o/_/byams pa 'di ji snyam du sems/_ming dang /_brda dang /_tha snyad dang /_
[\[154b.4\]]btags pa rnam pa sna tshogs kyis 'du byed kyi mtshan ma'i dngos po de la nye bar 'dogs pa'am/_tha snyad dam/_'dogs pa'am/_mngon par zhen pa yin nam/_bcom ldan 'das de lta lags so/_/byams pa rnam grangs 'dis kyang 'di lta ste/_gzugs zhes bya ba 
[\[154b.5\]]dang /_'di lta ste/_tshor ba dang /_'du shes dang /_'du byed rnams dang /_rnam par shes pa dang /_'di lta ste/_sangs rgyas kyi chos rnams zhes bya ba'i bar de ni 'du byed kyi mtshan ma'i dngos po de la glo bur du ming du btags pa yin par de ltar rig par bya'o/_/byams 
[\[154b.6\]]pa 'di ji snyam du sems/_'di la 'ga' zhig 'du byed kyi mtshan ma'i dngos po de nyid la/_de las gzhan pa'i 'du byed kyi mtshan ma'i dngos por ming 'dogs sam/_'du shes sam/_rjes su tha snyad 'dogs sam/_mngon par zhen par byed dam/_bcom ldan 'das de lta 
[\[154b.7\]]lags so/_/byams pa rnam grangs 'dis kyang 'di lta ste/_gzugs zhes bya ba dang /_'di lta ste/_tshor ba dang /_'du shes dang /_'du byed rnams dang /_rnam par shes pa dang /_'di lta ste/_sangs rgyas kyi chos rnams zhes bya ba'i bar 'di ni glo bur du ming btags 
[\[155a\]]
[\[155a.1\]]pa yin pa de ltar rig par bya'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das de lta lags na ni 'di lta ste/_gzugs zhes bgyi ba dang /_'di lta ste/_tshor ba 
[\[155a.2\]]dang /_'du shes dang /_'du byed rnams dang /_rnam par shes pa dang /_'di lta ste/_sangs rgyas kyi chos rnams zhes bgyi ba'i bar du 'du byed kyi mtshan ma'i dngos po gang nye bar bzung nas/_ming dang /_'du shes dang /_'dogs pa dang /_rjes su tha snyad 'dogs par 'gyur 
[\[155a.3\]]ba dang /_gzugs kyi ngo bo nyid dmigs pa kho nar mi 'gyur lags sam/_de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa 'di lta ste/_'du byed kyi mtshan ma'i dngos po la gzugs zhes bya bar ming dang /_'du 
[\[155a.4\]]shes dang /_'dogs pa dang /_rjes su tha snyad 'dogs pa byed pa la/_byams pa 'di ji snyam du sems/_de gzugs kyi ngo bo nyid yin nam/_btags pa tsam du zad/_gsol pa/_bcom ldan 'das btags pa tsam du bas lags so/_/byams pa 'o na 'di lta ste/_'du byed 
[\[155a.5\]]kyi mtshan ma'i dngos po la tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams zhes bya ba'i bar ni gzugs kyi ngo bo nyid du dmigs pa kho na'o zhes bya bar byams pa khyod ji ltar de snyam du sems/_byams pa 'di ji snyam du sems/_
[\[155a.6\]]tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar gyi ngo bo nyid de btags pa tsam du zad dam/_bcom ldan 'das btags pa tsam du bas lags so/_/byams pa 'o na tshor ba dang /_'du shes dang /_'du byed rnams 
[\[155a.7\]]dang /_rnam par shes pa dang /_sangs rgyas kyi chos rnams kyi bar gyi ngo bo nyid dmigs pa kho na'o zhes bya bar khyod ji ltar de snyam du sems sam/_de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom 
[\[155b\]]
[\[155b.1\]]ldan 'das gal te gzugs ming dang /_'du shes dang /_brda dang /_btags pa dang /_tha snyad tsam kho na lags shing /_tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar du ming dang /_'du shes 
[\[155b.2\]]dang /_brda dang /_btags pa dang /_tha snyad tsam kho na lags na/_de lta na 'di lta ste/_ming dang /_'du shes dang /_brda dang /_btags pa dang /_tha snyad tsam zhes bgyi bas gzugs kyi ngo bo nyid dmigs pa kho nar mi 'gyur lags sam/_de ltar na tshor ba dang /_'du 
[\[155b.3\]]shes dang /_'du byed rnams dang /_rnam par shes pa dang /_sangs rgyas kyi chos rnams kyi ngo bo nyid dmigs pa kho nar mi 'gyur lags sam/_de skad ces gsol pa dang /_bcom ldan 'das kyis byang chub sems dpa' byams pa la 'di skad ces bka' stsal to/_/
[\[155b.4\]]byams pa 'di ji snyam du sems/_gzugs zhes bya ba'i ming dang /_'du shes dang /_brda dang /_btags pa dang /_tha snyad tsam kho na gang yin pa de la ji ga skye ba'am/_'jig pa'am/_kun nas nyon mongs pa'am/_rnam par byang ba yod dam/_bcom ldan 'das de ni 
[\[155b.5\]]ma mchis lags so/_/bka' stsal pa/_byams pa 'o na khyod 'di ji snyam du gzugs kyi ngo bo nyid dmigs pa kho na'o snyam du sems pa de ci las gyur/_byams pa de ji snyam du sems/_tshor ba dang /_'du shes dang /_'du byed rnams dang /_rnam par shes pa dang /_sangs 
[\[155b.6\]]rgyas kyi chos zhes bya ba'i bar gyi ming dang /_'du shes dang /_brda dang /_btags pa dang /_tha snyad tsam kho na gang yin pa de la ji ga skye ba'am/_'jig pa'am/_kun nas nyon mongs pa'am/_rnam par byang ba yod dam/_gsol pa/_bcom ldan 'das de ni ma mchis lags so/_/
[\[155b.7\]]bka' stsal pa/_byams pa 'o na khyod 'di ji snyam du/_tshor ba dang /_'du shes dang /_'du byed rnams dang /_rnam par shes pa dang /_de bzhin du sbyar te/_sangs rgyas kyi chos rnams kyi bar gyi ngo bo nyid dmigs pa kho na'o snyam du sems pa de ci las gyur/_de skad ces 
[\[156a\]]
[\[156a.1\]]bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das ci rnam pa thams cad du mtshan nyid thams cad kyis gzugs ma mchis pa kho na lags sam/_bcom ldan 'das ci rnam pa thams 
[\[156a.2\]]cad du mtshan nyid thams cad kyis tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar du ma mchis pa kho na lags sam/_de skad ces gsol pa dang /_bcom ldan 'das kyis byang chub sems dpa' byams pa la 
[\[156a.3\]]bka' stsal pa/_byams pa rnam pa thams cad du mtshan nyid thams cad kyis gzugs med do/_/zhes nga mi smra'o/_/byams pa rnam pa thams cad du mtshan nyid thams cad kyis tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos 
[\[156a.4\]]rnams kyi bar du med do zhes nga mi smra'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das ji ltar na gzugs mchis pa lags/_bcom ldan 'das ji ltar na tshor ba dang /_'du shes dang /_'du 
[\[156a.5\]]byed rnams dang /_rnam par shes pa dang /_sangs rgyas kyi chos rnams kyi bar du mchis pa lags/_de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa 'jig rten gyi brda dang /_tha snyad kyis gzugs yod kyi/_don 
[\[156a.6\]]dam par ni ma yin no/_/byams pa 'jig rten gyi brda dang /_tha snyad kyis tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar du yod kyi/_don dam par ni ma yin no/_/de skad ces bka' stsal pa dang /_bcom 
[\[156a.7\]]ldan 'das la byang chub sems dpa' byams pas 'di skad ces gsol to/_/bcom ldan 'das bdag gis bcom ldan 'das kyis gsungs pa'i don 'tshal ba ltar na/_dbyings 'di ni don dam par ni brjod du ma mchis pa'o/_/bcom ldan 'das gal te brjod du ma mchis pa'i 
[\[156b\]]
[\[156b.1\]]dbyings don dam par mchis su lags na/_'o na 'du byed kyi mtshan ma'i dngos po gang la gzugs zhes bgyi bar glo bur du ming du 'dogs par ji ltar 'gyur/_don dam par mchis na/_'du byed kyi mtshan ma'i dngos po gang la tshor ba dang /_'du shes dang /_'du byed rnams dang /_
[\[156b.2\]]rnam par shes pa dang /_sangs rgyas kyi chos rnams zhes bgyi ba'i bar du glo bur du ming du 'dogs par ji ltar 'gyur/_gal te don dam par ma mchis na ni/_'o na brjod du ma mchis pa'i dbyings su yang ji ltar 'gyur te/_'du byed kyi mtshan ma'i dngos po ni brjod du ma mchis 
[\[156b.3\]]pa'i dbyings zhes bgyir mi rung lags so/_/de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa de'i phyir khyod nyid la dris/_ji ltar bzod pa de bzhin du lan thob shig_/byams pa 'di ji snyam du sems/_gang 
[\[156b.4\]]gi tshe brjod du med pa'i dbyings dang /_'brel pa'i shes rab kyi spyod pa la gnas pa de'i tshe/_'du byed kyi mtshan ma'i dngos po gang la 'di lta ste/_gzugs zhes bya ba dang /_tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa 
[\[156b.5\]]zhes bya ba dang /_sangs rgyas kyi chos rnams zhes bya ba'i bar du glo bur du ming du btags pa 'di khyod kyis dmigs sam/_gsol pa/_bcom ldan 'das de ni mi dmigs lags so/_/bka' stsal pa/_byams pa rnam grangs 'dis 'du byed kyi mtshan ma'i dngos po gang yin pa 
[\[156b.6\]]de brjod du med pa'i dbyings kyang ma yin la/_'du byed kyi mtshan ma'i dngos po de las brjod du med pa'i dbyings gzhan pa yang ma yin par rig par bya'o/_/'di lta ste/_gzugs zhes bya ba dang /_tshor ba zhes bya ba dang /_'du shes zhes bya ba dang /_'du byed rnams zhes bya ba 
[\[156b.7\]]dang /_rnam par shes pa zhes bya ba dang /_sangs rgyas kyi chos rnams zhes bya ba'i bar du gang la glo bur du ming du btags pa'i 'du byed kyi mtshan ma'i dngos po de gal te brjod du med pa'i dbyings yin du zin na/_'o na ni byis pa so so'i skye bo thams cad kyang yongs su mya ngan las 'das 
[\[157a\]]
[\[157a.1\]]par 'gyur zhing /_bla na med pa yang dag par rdzogs pa'i byang chub mngon par rdzogs par sangs rgyas par yang 'gyur ro/_/byams pa gal te 'du byed kyi mtshan ma'i dngos po las brjod du med pa'i dbyings gzhan yin du zin na ni/_'o na mtshan ma de yang mi 
[\[157a.2\]]dmigs na/_'di ltar brjod du med pa'i dbyings de rtogs par 'gyur ram/_byams pa rnam grangs 'dis kyang 'du byed kyi mtshan ma'i dngos po las brjod du med pa'i dbyings gzhan pa yang ma yin la/_'di lta ste/_gzugs zhes bya ba dang /_tshor ba zhes bya ba dang /_'du shes 
[\[157a.3\]]zhes bya ba dang /_'du byed rnams zhes bya ba dang /_rnam par shes pa zhes bya ba dang /_sangs rgyas kyi chos rnams zhes bya ba'i bar du gang la glo bur du ming du btags pa de las brjod du med pa'i dbyings gzhan ma yin pa yang ma yin par rig par bya'o/_/de skad ces bka' stsal pa dang /_
[\[157a.4\]]bcom ldan 'das la byang chub sems dpa' byams pas 'di skad ces gsol to/_/bcom ldan 'das gal te byang chub sems dpa' brjod du ma mchis pa'i dbyings dang 'brel ba'i shes rab kyi spyod pa la gnas pa na/_'di lta ste/_gzugs zhes bgyi ba dang /_tshor ba zhes bgyi ba dang /_
[\[157a.5\]]'du shes zhes bgyi ba dang /_'du byed rnams zhes bgyi ba dang /_rnam par shes pa zhes bgyi ba dang /_sangs rgyas kyi chos rnams zhes bgyi ba'i bar dag gang la glo bur du ming btags pa'i 'du byed kyi mtshan ma'i dngos po de mi dmigs na/_bcom ldan 'das ci mchis pa mi dmigs lags 
[\[157a.6\]]sam/_'on te ma mchis pa mi dmigs pa lags/_de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa 'du byed kyi mtshan ma'i dngos po de la ni rang dbang nyid dam yod pa nyid gang yang med do/_/de ci'i phyir zhe na/_
[\[157a.7\]]byams pa gang gi tshe khyod 'du byed kyi mtshan ma'i dngos po de la rnam par rtog pa de'i tshe/_'du byed kyi mtshan ma'i dngos po de rnam par rtog pa rnams kyis gzung bar 'gyur ram/_gang gi tshe brjod du med pa'i dbyings dang 'brel ba'i shes rab kyi spyod pa la gnas te/_rnam par mi rtog pa de'i tshe/
[\[157b\]]
[\[157b.1\]]rnam par mi rtog pas gzung bar 'gyur ram/_bcom ldan 'das de lta lags so/_/byams pa de lta yin na/_'di lta ste/_'du byed kyi mtshan ma'i dngos po gang la 'di ltar gzugs zhes bya ba dang /_tshor ba zhes bya ba dang /_'du shes zhes bya ba dang /_'du byed rnams 
[\[157b.2\]]zhes bya ba dang /_rnam par shes pa zhes bya ba dang /_sangs rgyas kyi chos rnams zhes bya ba'i bar du glo bur du ming du btags pa de rnam par rtog pa tsam du zad dam/_rnam par rtog pa tsam nyid do/_/de de ltar rnam par mi rtog pa'i dbyings la gnas te/_rnam par rtog pa rnams 
[\[157b.3\]]dang bral bar gyur pa na/_'di lta ste/_gzugs zhes bya ba dang /_tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa zhes bya ba dang /_sangs rgyas kyi chos rnams zhes bya ba'i bar du gang la glo bur du ming du btags pa de la yod pa gang 
[\[157b.4\]]yin/_gang yod pa ni mi dmigs par 'gyur ro/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das byang chub sems dpa' shes rab kyi pha rol tu phyin pa la spyod pa/_chos rab tu dbye ba la mkhas 
[\[157b.5\]]pa la zhugs pas/_gzugs rab tu dbye ba'i brtags pa rnam pa du zhig tu rtogs par bgyi/_tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar du rab tu dbye ba'i brtags pa rnam pa du zhig tu rtogs par bgyi lags/_de skad ces 
[\[157b.6\]]gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa byang chub sems dpa' shes rab kyi pha rol tu phyin pa la spyod pa/_chos rab tu dbye ba la mkhas pa la zhugs pas/_gzugs rab tu dbye ba'i brtags pa rnam pa gsum du rtogs par 
[\[157b.7\]]bya/_tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar du rab tu dbye ba'i brtags pa rnam pa gsum du rtogs par bya ste/_'di lta ste/_'di ni kun brtags pa'i gzugs so/_/'di ni rnam par brtags pa'i gzugs so/_/
[\[158a\]]
[\[158a.1\]]'di ni chos nyid kyi gzugs so/_/'di lta ste/_'di ni kun brtags pa'i tshor ba'o/_/'di ni rnam par brtags pa'i tshor ba'o/_/'di ni chos nyid kyi tshor ba'o/_/'di lta ste/_'di ni kun brtags pa'i 'du shes so/_/'di ni rnam par brtags pa'i 'du 
[\[158a.2\]]shes so/_/'di ni chos nyid kyi 'du shes so/_/'di lta ste/_'di dag ni kun brtags pa'i 'du byed rnams so/_/'di dag ni rnam par brtags pa'i 'du byed rnams so/_/'di dag ni chos nyid kyi 'du byed rnams so/_/'di lta ste/_'di ni kun brtags pa'i rnam par shes pa'o/_/
[\[158a.3\]]'di ni rnam par brtags pa'i rnam par shes pa'o/_/'di ni chos nyid kyi rnam par shes pa'o/_/'di lta ste/_'di dag ni kun brtags pa'i sangs rgyas kyi chos rnams kyi bar dag go/_/'di dag ni rnam par brtags pa'i sangs rgyas kyi chos rnams so/_/'di dag ni chos nyid kyi sangs 
[\[158a.4\]]rgyas kyi chos rnams so zhes bya ba'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das kun brtags pa'i gzugs ni gang lags/_rnam par brtags pa'i gzugs ni gang lags/_chos nyid 
[\[158a.5\]]kyi gzugs ni gang lags/_bcom ldan 'das kun brtags pa'i tshor ba dang /_'du shes dang /_'du byed rnams dang /_rnam par shes pa dang /_kun brtags pa'i sangs rgyas kyi chos rnams kyi bar du ni gang lags/_rnam par brtags pa'i sangs rgyas kyi chos rnams ni gang lags/_
[\[158a.6\]]chos nyid kyi sangs rgyas kyi chos rnams ni gang lags/_bcom ldan 'das kyis bka' stsal pa/_byams pa gang 'du byed kyi mtshan ma'i dngos po de dang de la gzugs zhes bya ba'i ming dang /_'du shes dang /_btags pa dang /_tha snyad la brten nas/_gzugs kyi ngo bo nyid du yongs su rtog 
[\[158a.7\]]pa 'di ni kun brtags pa'i gzugs so/_/byams pa gang 'du byed kyi mtshan ma'i dngos po de dang de la tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa zhes bya ba dang /_sangs rgyas kyi chos rnams zhes bya ba'i bar gyi ming dang /_'du 
[\[158b\]]
[\[158b.1\]]shes dang /_btags pa dang /_tha snyad la brten nas tshor ba'i ngo bo nyid dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar gyi ngo bo nyid du yongs su rtog pa 'di ni kun brtags pa'i tshor ba dang /_'du shes dang /_'du byed 
[\[158b.2\]]rnams dang /_rnam par shes pa'o/_/'di dag ni kun brtags pa'i sangs rgyas kyi chos rnams kyi bar dag go/_/'du byed kyi mtshan ma'i dngos po de rnam par rtog pa tsam gyi chos nyid la gnas pa'i rnam par rtog pa la brten nas/_mngon par brjod de/_gang la 'di ni 
[\[158b.3\]]gzugs so zhes bya ba dang /_tshor ba'o zhes bya ba dang /_'du shes so zhes bya ba dang /_'du byed rnams so zhes bya ba dang /_rnam par shes pa'o zhes bya ba dang /_sangs rgyas kyi chos rnams so zhes bya ba'i bar gyi ming dang /_'du shes dang /_btags pa dang /_tha snyad gang yin 
[\[158b.4\]]pa 'di ni rnam par brtags pa'i gzugs so/_/'di ni rnam par brtags pa'i tshor ba'o/_/'di ni rnam par brtags pa'i 'du shes so/_/'di ni rnam par brtags pa'i 'du byed rnams so/_/'di ni rnam par brtags pa'i rnam par shes pa'o/_/'di dag ni rnam par brtags pa'i 
[\[158b.5\]]sangs rgyas kyi chos rnams kyi bar dag go/_/gang de bzhin gshegs pa rnams byung yang rung /_de bzhin gshegs pa rnams ma byung yang rung ste/_chos nyid 'di ni gnas pa nyid dang /_chos gnas pa'i dbyings dang /_gang kun brtags pa'i gzugs des rnam par brtags pa'i 
[\[158b.6\]]gzugs rtag pa rtag pa'i dus dang /_ther zug ther zug gi dus su ngo bo nyid med pa kho na dang /_chos la bdag med pa dang /_de bzhin nyid dang /_yang dag pa'i mtha' 'di ni chos nyid kyi gzugs so/_/'di ni chos nyid kyi tshor ba dang /_'du shes dang /_'du byed rnams dang /_rnam 
[\[158b.7\]]par shes pa'o/_/'di dag ni chos nyid kyi sangs rgyas kyi chos rnams kyi bar dag go/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das gzugs gsum po 'di dag las rdzas su ma mchis par 
[\[159a\]]
[\[159a.1\]]lta ba'i gzugs ni gang lags/_rdzas su mchis pa ni gang lags/_rdzas su ma mchis pa yang ma lags la/_rdzas su mchis pa yang ma lags shing /_don dam pas rab tu phye ba ni gang lags/_tshor ba gsum po 'di dag dang /_'du shes gsum po 'di dag 
[\[159a.2\]]dang /_'du byed gsum po 'di dag dang /_rnam par shes pa gsum po 'di dag dang /_sangs rgyas kyi chos rnams kyi bar du gsum po 'di dag las rdzas su ma mchis pa dag ni gang lags/_rdzas su mchis pa dag ni gang lags/_rdzas su ma mchis pa yang ma lags la/_rdzas su mchis 
[\[159a.3\]]pa yang ma lags shing /_don dam pas rab tu phye ba dag ni gang lags/_de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa gang kun tu brtags pa'i gzugs de ni rdzas su med par blta bar bya'o/_/rnam 
[\[159a.4\]]par brtags pa'i gzugs gang yin pa de ni rnam par rtog pa rdzas su yod pa'i phyir/_rdzas su yod par blta bar bya ste/_rang dbang du 'byung ba'i phyir ni ma yin no/_/gang chos nyid kyi gzugs de ni rdzas su med pa yang ma yin/_rdzas su yod pa yang ma yin zhing /_don dam pas 
[\[159a.5\]]rab tu phye bar blta bar bya'o/_/kun brtags pa'i tshor ba dang /_'du shes dang /_'du byed rnams dang /_rnam par shes pa dang /_gang dag kun brtags pa'i sangs rgyas kyi chos rnams kyi bar de dag ni rdzas su med par blta bar bya'o/_/gang rnam par brtags pa'i tshor ba dang /_'du 
[\[159a.6\]]shes dang /_'du byed rnams dang /_rnam par shes pa dang /_gang dag rnam par brtags pa'i sangs rgyas kyi chos rnams kyi bar de dag ni rnam par rtog pa rdzas su yod pa'i phyir rdzas su yod par blta bar bya ste/_rang dbang du 'byung ba'i phyir ni ma yin no/_/byams pa gang chos nyid kyi tshor ba 
[\[159a.7\]]dang /_'du shes dang /_'du byed rnams dang /_rnam par shes pa dang /_byams pa gang dag chos nyid kyi sangs rgyas kyi chos rnams kyi bar de dag ni rdzas su med pa yang ma yin la/_rdzas su yod pa yang ma yin zhing /_don dam pas rab tu phye bar blta bar bya'o/_/de skad ces bka' 
[\[159b\]]
[\[159b.1\]]stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das de ltar gzugs rab tu dbye ba'i brtags pa yang ma mchis la/_de ltar tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi 
[\[159b.2\]]chos rnams kyi bar du rab tu dbye ba'i brtags pa yang ma mchis na/_'di lta ste/_gzugs zhes bya ba de ni gnyis su med pa'i grangs su byas pa'o/_/'di lta ste/_tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa zhes bya ba dang /_
[\[159b.3\]]sangs rgyas kyi chos rnams zhes bya ba'i bar 'di ni gnyis su med pa'i grangs su byas pa'o/_/zhes bcom ldan 'das kyis gang bka' stsal pa de/_bcom ldan 'das kyis ci la dgongs nas/_'di lta ste/_gzugs zhes bya ba de ni gnyis su med pa'i grangs su byas pa'o/_/'di lta 
[\[159b.4\]]ste/_tshor ba zhes bya ba dang /_'du shes zhes bya ba dang /_'du byed rnams zhes bya ba dang /_rnam par shes pa zhes bya ba dang /_sangs rgyas kyi chos kyi bar zhes bya ba de ni gnyis su med pa'i grangs su byas pa'o zhes bka' stsal/_de skad ces gsol pa dang /_bcom ldan 'das kyis 
[\[159b.5\]]byang chub sems dpa' byams pa la bka' stsal pa/_byams pa 'di ji snyam du sems/_kun brtags pa'i gzugs la rdzas su med pa nyid gang yin pa de gzugs yin nam/_'on te ma yin/_gsol pa/_bcom ldan 'das de ni ma lags so/_/de la gzugs zhes bya ba ming 
[\[159b.6\]]dang /_'du shes dang /_btags pa dang /_tha snyad tsam nyid gang yin pa de ji ga gzugs yin nam/_gsol pa/_bcom ldan 'das de ni ma lags so/_/byams pa rnam grangs 'dis gang kun brtags pa'i gzugs de gzugs kyang ma yin la/_gzugs ma yin pa yang 
[\[159b.7\]]ma yin te/_gang gzugs kyang ma yin la/_gzugs ma yin pa yang ma yin pa de ni gnyis su med pa ste/_ngas 'di la dgongs nas/_'di lta ste/_gzugs zhes bya ba de ni gnyis su med pa'i grangs su byas pa'o/_/zhes bka' stsal par rig par bya'o/_/byams pa 'di ji snyam 
[\[160a\]]
[\[160a.1\]]du sems/_gang la brten nas gzugs zhes bya ba'i ming dang /_btags pa dang /_tha snyad du 'gyur ba rnam par brtags pa'i gzugs rdzas su yod pa nyid gang yin pa de ji ga gzugs ma yin pa yin nam/_gsol pa/_bcom ldan 'das de ni ma lags 
[\[160a.2\]]so/_/byams pa 'di ji snyam du sems/_rnam par brtags pa'i gzugs de nyid la kun brtags pa'i gzugs des/_de'i ngo bo nyid ma yin zhing /_de'i mtshan nyid ma yin pa gang yin pa de gzugs yin nam/_gsol pa/_bcom ldan 'das de ni ma lags so/_/
[\[160a.3\]]byams pa rnam grangs 'dis kyang /_'di ltar gang rnam par brtags pa'i gzugs de yang gzugs kyang ma yin la/_gzugs ma yin pa yang ma yin te/_gang gzugs kyang ma yin la/_gzugs ma yin pa yang ma yin pa de gnyis su med pa ste/_ngas de la dgongs 
[\[160a.4\]]nas 'di lta ste/_gzugs zhes bya ba de ni gnyis su med pa'i grangs su byas pa'o/_/zhes bka' stsal par rig par bya'o/_/byams pa 'di ji snyam du sems/_gang chos nyid kyi gzugs bdag med pas/_rab tu phye ba'i gzugs de ji ga gzugs yin nam/_gsol 
[\[160a.5\]]pa/_bcom ldan 'das de ni ma lags so/_/chos nyid kyi gzugs de nyid gzugs kyi chos nyid gang yin pa de gzugs ma yin pa de yin nam/_gsol pa/_bcom ldan 'das de ni ma lags so/_/byams pa rnam grangs 'dis kyang /_'di ltar chos nyid kyi gzugs 
[\[160a.6\]]gang yin pa de yang gzugs kyang ma yin la/_gzugs ma yin pa yang ma yin te/_gang gzugs kyang ma yin la/_gzugs ma yin pa yang ma yin pa de ni gnyis su med pa ste/_ngas de la dgongs nas 'di lta ste/_gzugs zhes bya ba de ni gnyis su med pa'i grangs su byas 
[\[160a.7\]]pa'o/_/zhes bka' stsal par rig par bya ste/_de bzhin du tshor ba dang /_'du shes dang /_'du byed rnams dang /_rnam par shes pa rnams dang /_sangs rgyas kyi chos rnams kyi bar la yang sbyar bar bya'o/_/de skad ces bka' stsal pa dang /_bcom ldan 'das la byang chub 
[\[160b\]]
[\[160b.1\]]sems dpa' byams pas 'di skad ces gsol to/_/bcom ldan 'das byang chub sems dpa' shes rab kyi pha rol tu phyin pa la spyod pa/_de ltar gzugs la gnyis su ma mchis pa'i mtshan nyid la mkhas shing /_de ltar tshor ba dang /_'du shes dang /_'du byed 
[\[160b.2\]]rnams dang /_rnam par shes pa dang /_sangs rgyas kyi chos rnams kyi bar dag la mtshan nyid ma mchis pa la mkhas pa mtha' gnyis spangs nas/_dbu ma'i lam la zhugs pa'i yongs su 'tshal ba'i mtshan nyid ni ji lta bu/_spong ba'i mtshan nyid ni ji lta bu/_mngon 
[\[160b.3\]]sum du bgyid pa'i mtshan nyid ni ji lta bu/_bsgom pa'i mtshan nyid ni ji lta bur blta bar bgyi/_de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa byang chub sems dpa' shes rab kyi pha rol tu phyin pa 
[\[160b.4\]]la spyod pa/_mtha' gnyis spangs nas/_'di ltar dbu ma'i lam la zhugs pas gang gzugs yongs su shes pa yang ma yin/_yongs su mi shes pa yang ma yin pa de nyid de'i yongs su shes pa'o/_/gang tshor ba dang /_'du shes dang /_'du byed rnams dang /_
[\[160b.5\]]rnam par shes pa dang /_sangs rgyas kyi chos rnams kyi bar du yongs su shes pa yang ma yin/_yongs su mi shes pa yang ma yin pa de nyid de'i yongs su shes pa'o/_/gang gzugs spong ba yang ma yin/_mi spong ba yang ma yin pa de nyid de'i spong ba'o/_/gang tshor ba 
[\[160b.6\]]dang /_'du shes dang /_'du byed rnams dang /_rnam par shes pa dang /_sangs rgyas kyi chos rnams kyi bar du spong ba yang ma yin/_mi spong ba yang ma yin pa de nyid de'i spong ba'o/_/gang gzugs spong ba mngon sum du yang mi byed la/_mngon sum du mi byed pa yang ma 
[\[160b.7\]]yin pa de nyid de'i mngon sum du byed pa'o/_/gang gzugs spang ba'i phyir lam bsgom pa yang ma yin/_mi bsgom pa yang ma yin pa de nyid de'i bsgom pa'o/_/de bzhin du tshor ba dang /_'du shes dang /_'du byed rnams dang /_rnam par shes pa dang /_sangs rgyas kyi 
[\[161a\]]
[\[161a.1\]]chos rnams kyi bar dag la yang sbyar bar bya'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das byang chub sems dpa' shes rab kyi pha rol tu phyin pa la spyod 
[\[161a.2\]]pa 'di lta bu'i yongs su 'tshal ba dang /_spong ba dang /_mngon sum du bgyid pa dang /_bsgom pa dang ldan pa'i mya ngan las 'das pa gang lags/_de skad ces gsol pa dang /_bcom ldan 'das kyis byang chub sems dpa' byams pa la bka' stsal pa/_byams pa 
[\[161a.3\]]byang chub sems dpa' rnams kyi mya ngan las 'das pa ni zab bo/_/mchog tu zab bo/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das ci'i slad du byang chub sems dpa' rnams 
[\[161a.4\]]kyi mya ngan las 'das pa 'di ltar zab pa dang /_mchog tu zab pa lags/_bcom ldan 'das kyis bka' stsal pa/_byams pa byang chub sems dpa' rnams kyi mya ngan las 'das pa ni/_'di ltar mya ngan las 'das pa yang ma yin/_mya ngan las ma 'das pa'ang ma 
[\[161a.5\]]yin te/_de'i phyir zab pa dang /_mchog tu zab pa zhes bya'o/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das ji ltar na byang chub sems dpa' rnams kyi mya ngan las 'das pa ni mya 
[\[161a.6\]]ngan las 'das pa yang ma lags/_mya ngan las ma 'das pa yang ma lags/_bcom ldan 'das kyis bka' stsal pa/_byams pa gzhan gyi don las brtsams te/_'khor ba yongs su mi gtong bas mya ngan las 'das pa yang ma yin no/_/bdag gi don las brtsams 
[\[161a.7\]]te/_mya ngan las 'das pa yongs su mi gtong bas/_mya ngan las ma 'das pa yang ma yin no/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das gal te byang chub sems dpa' gzhan gyi 
[\[161b\]]
[\[161b.1\]]don las brtsams te/_'khor ba yongs su mi gtong na/_de 'khor ba yongs su ma btang bas 'dis ji ltar mya ngan las 'das pa yongs su gtang bar mi 'gyur/_bcom ldan 'das gal te byang chub sems dpa' bdag gi don las brtsams te/_mya ngan las 'das 
[\[161b.2\]]pa yongs su mi gtong na/_'dis ji ltar 'khor ba yongs su gtang bar mi 'gyur lags/_bcom ldan 'das kyis bka' stsal pa/_byams pa 'di la byang chub sems dpa' shes rab kyi pha rol tu phyin pa la spyod pa/_'khor ba la yang 'khor ba nyid du rnam par 
[\[161b.3\]]mi rtog_/mya ngan las 'das pa la yang mya ngan las 'das pa nyid du rnam par mi rtog ste/_de de ltar rnam par mi rtog pas/_'di lta ste/_'khor ba dang mya ngan las 'das pa de dag mnyam pas mnyam par 'gyur ro/_/de ci'i phyir zhe na/_'di ltar de 'khor ba la 'khor 
[\[161b.4\]]ba nyid du rnam par mi rtog pas/_'khor ba las yid byung bar mi 'gyur ro/_/de bzhin du mya ngan las 'das pa la yang mya ngan las 'das pa nyid du mi rtog pas/_mya ngan las 'das pa las nyams par yang mi 'gyur te/_de bzhin du 'khor ba na yang mi nyams so/_/de ltar 
[\[161b.5\]]rnam par mi rtog pa'i dbyings la gnas pa de rigs pa 'dis 'khor ba yang yongs su mi gtong la/_mya ngan las 'das pa yang yongs su mi gtong bar rig par bya'o/_/de skad ces bka' stsal pa dang /_bcom ldan 'das la byang chub sems dpa' byams pas 'di 
[\[161b.6\]]skad ces gsol to/_/bcom ldan 'das 'o na byang chub sems dpa' shes rab kyi pha rol tu phyin pa la spyod pa/_rnam par mi rtog pa'i dbyings la gnas pas/_'khor ba ji ltar ma btang ba de ltar blangs pa yang ma mchis shing /_mya ngan las 'das pa ji ltar ma 
[\[161b.7\]]btang ba de ltar blangs pa yang ma mchis par mi 'gyur lags sam/_bcom ldan 'das gal te blangs pa ma mchis na ji ltar ma btang ba lags/_bcom ldan 'das kyis bka' stsal pa/_byams pa nga ni 'di ltar 'khor ba len to zhe'am mi len to zhes mi smra'o/_/byams pa 'on kyang 
[\[162a\]]
[\[162a.1\]]shes rab kyi pha rol tu phyin pa la spyod pa'i byang chub sems dpa' rnam par mi rtog pa'i dbyings la dmigs pa'i ye shes kyis sems la dbang thob pa thabs la mkhas pas 'khor ba bstan pa'i phyir/_phyogs bcu'i 'jig rten na 'jig rten gyi khams gang gA'i 
[\[162a.2\]]klung gi bye ma snyed dag tu yongs su mya ngan las 'das pa'i byang chub sems dpa' rnams la 'khor ba yongs su mi gtong ba'o/_/zhes nga smra'o/_/stong pa nyid mi dmigs pa'i dbyings la gnas pa'i phyir/_mya ngan las 'das pa yongs su mi gtong ba'o zhes nga smra'o/_/de 
[\[162a.3\]]skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das rnam par mi rtog pa'i mtshan nyid 'dus par ji ltar blta bar bgyi/_bcom ldan 'das kyis bka' stsal pa/_byams pa gzugs gang 
[\[162a.4\]]yin pa dang /_tshor ba gang yin pa dang /_'du shes gang yin pa dang /_'du byed rnams gang yin pa dang /_rnam par shes pa gang yin pa dang /_sangs rgyas kyi chos rnams kyi bar du gang yin pa dang /_sangs rgyas kyi chos rnams kyi bar gyi stong pa nyid gang yin pa dang /_
[\[162a.5\]]chos de dag dang stong pa nyid de'i dngos po dang dngos po med pa gnyis su med pa spros pa med pa gang yin pa de ni/_byams pa rnam par mi rtog pa'i mtshan nyid 'dus par blta'o/_/de skad ces bka' stsal pa dang /_bcom ldan 'das la byang chub sems dpa' byams pas 
[\[162a.6\]]'di skad ces gsol to/_/bcom ldan 'das ci nyan thos thams cad gcig tu nges par gtan du mya ngan las 'das pa la gnas pa lags sam/_bcom ldan 'das kyis bka' stsal pa/_byams pa de ni ma yin no/_/de ci'i phyir zhe na/_byams pa 'jig rten 'di ni 
[\[162a.7\]]khams sna tshogs pa khams du ma ste/_khams sna tshogs pa khams du ma'i 'jig rten de na sems can gyi rigs dang rang bzhin mang du dmigs te/_byams pa gang thog ma nyid nas bzang po'i bye brag don du gnyer te/_bzang po'i bye brag nyid thob par 'gyur ba'i 
[\[162b\]]
[\[162b.1\]]sems can gyi rigs kyi rnam pa de lta bu yang yod/_gang thog ma nyid nas dman pa'i bye brag don du gnyer te/_dman pa nyid thob la de nyid kyis chog par 'dzin pa'i rigs kyi rnam pa de lta bu yang yod/_gang thog ma nyid dman pa'i bye brag don du gnyer te/_dman pa nyid 
[\[162b.2\]]thob la dman par shes nas de tsam gyis chog par mi 'dzin gyi/_de'i 'og tu bzang po'i bye brag tshol zhing bzang po thob par 'gyur ba'i rigs kyi bye brag de lta bu yang yod do/_/de skad ces bka' stsal pa dang /_bcom ldan 'das la byang chub sems dpa' byams pas 'di skad 
[\[162b.3\]]ces gsol to/_/bcom ldan 'das sems can rnams kyi rigs kyi rnam pa gsum pa gang lags pa de dgra bcom pa nyid thob nas/_bla na med pa yang dag par rdzogs pa'i byang chub don du gnyer kyang skye ba ma mchis pas ji ltar thob par 'gyur/_bsgrub pa nyid de'i skye ba 
[\[162b.4\]]lags par ni/_bcom ldan 'das kyis bka' ma stsal lags so/_/bcom ldan 'das kyis bka' stsal pa/_byams pa de'i skye ba las dang nyon mongs pa'i dbang gis 'gyur bar ni nga mi 'dogs kyi/_de'i skye ba bsam gyis mi khyab pa dang /_sprul pa dang yongs su bsngos 
[\[162b.5\]]pa'o/_/zhes nga 'dogs so/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das 'di ltar thog ma nyid nas bzang po'i bye brag don du gnyer zhing bzang po'i bye brag nyid thob par 'gyur ba/_
[\[162b.6\]]byang chub sems dpa' sems dpa' chen po'i bsam pa rlabs po che dang /_che ba'i lhag pa'i bsam pa ni ngo mtshar lags so/_/bcom ldan 'das byang chub sems dpa' rnams kyi bsam pa rlabs po che ni gang lags/_che ba'i lhag pa'i bsam pa nyid ni gang lags so/_/
[\[162b.7\]]bcom ldan 'das kyis bka' stsal pa/_byams pa byang chub sems dpa' rnams brgya byin nyid dang /_tshangs pa nyid dang /_'jig rten skyong ba nyid dang /_'khor los sgyur ba nyid thams cad dang /_'jig rten gyi phun sum tshogs pa thams cad don du gnyer ba ma yin gyi/_de 
[\[163a\]]
[\[163a.1\]]dag la mi chags shing mi 'dzin pa gang yin pa 'di ni byang chub sems dpa' rnams kyi bsam pa rlabs po che'o/_/byang chub sems dpa' rnams 'di lta ste/_'du byed yongs su mi gtong bas/_de la ma chags pa'i bde ba dang 'dzin pa med pa'i bde 
[\[163a.2\]]ba dang /_mya ngan las 'das pa'i bde ba sems can thams cad dang /_thun mong du bya bar 'dod cing /_bla na med pa yang dag par rdzogs pa'i byang chub tu sngo bar byed pa gang yin pa 'di ni de dag gi che ba nyid kyi lhag pa'i bsam par blta bar bya'o/_/de skad ces bka' stsal pa 
[\[163a.3\]]dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das byang chub sems dpa'i chos rnams ni ngo mtshar rmad du byung ba lags so/_/byang chub sems dpa'i bslab pa ni ngo mtshar rmad du byung ba lags so/_/bcom 
[\[163a.4\]]ldan 'das rigs kyi bu'am rigs kyi bu mo byang chub sems dpa'i chos ngo mtshar rmad du byung ba rnams la slob par 'tshal bas bla na med pa yang dag par rdzogs pa'i byang chub tu sems bskyed par bgyi lags so/_/shes rab kyi pha rol tu phyin pa khri brgyad stong pa las/_byang chub 
[\[163a.5\]]sems dpa'i bslab pa rab tu dbye ba'i le'u zhes bya ste/_brgyad cu rtsa gsum pa'o//_//shes rab kyi pha rol tu phyin pa khri brgyad stong pa/_bam po lnga bcu rtsa brgyad pa/_de nas yang bcom ldan 'das kyis 'khor bzhi po de dag yang dag par rab tu dga' 
[\[163a.6\]]bar mdzad pa'i phyir yang shes rab kyi pha rol tu phyin pa 'di ston cing /_de'i tshe tshigs su bcad pa 'di dag bka' stsal to/_/dga' dang gus dang dad pa'i mchog ni nyer gzhag ste/_/sgrib pa nyon mongs bsal nas dri ma las 'das pa/_/'gro don mngon zhugs des pa'i 
[\[163a.7\]]shes rab pha rol phyin/_/gang la dpa' rnams spyod pa de ni mnyan par gyis/_/'dzam bu'i gling 'dir chu klung ji snyed cig 'bab cing /_/me tog 'bras ldan sman dang nags tshal skyed byed pa/_/ma dros gnas pa'i klu dbang klu bdag rten gnas te/_/de ni klu yi bdag po de yi 
[\[163b\]]
[\[163b.1\]]mthu dpal yin/_/rgyal ba'i nyan thos pa dag ji snyed chos ston dang /_/'chad dang rigs pa dag dang ldan par brjod pa dang /_/mchog 'phags bde ba byed dang de yi 'bras thob pa/_/de dag kun kyang de bzhin gshegs pa'i skyes bu'i mthu/_/ci phyir zhe na rgyal bas chos tshul 
[\[163b.2\]]gang bstan pa/_/de la mi mchog slob mar gyur pas mngon bslabs shing /_/mngon sum byas nas bslabs pa ji bzhin ston byed de/_/sangs rgyas mthus byed rang gi stobs kyi mthus ma yin/_/gang la shes rab pha rol phyin mchog mi dmigs shing /_/byang chub 
[\[163b.3\]]sems dpa' mi dmigs byang chub sems mi dmigs/_/de skad thos nas rmongs pa med cing skrag med pa/_/byang chub sems dpa' de ni bde gshegs shes rab spyod/_/gzugs med tshor ba med cing 'du shes sems pa med/_/de la rnam shes gnas ni rdul tsam yod 
[\[163b.4\]]ma yin/_/de chos kun la mi gnas gnas pa med par spyod/_/yongs su gzung med bde gshegs rnams kyi byang chub 'thob/_/ji ltar kun tu rgyu ba bzo sbyangs shes pa yis/_/dmigs med phung po rnam par 'jig pa 'byung ba ltar/_/byang chub sems dpa' gang zhig 
[\[163b.5\]]de ltar chos shes pa/_/mya ngan 'das la mi reg de ni shes rab gnas/_/yang 'di shes rab 'di ni gang yin su yi yin/_/gang las yin zhes chos 'di thams cad stong par rtog_/nye bar brtags nas zhum pa med cing skrag med pa/_/byang chub sems dpa' de ni byang chub nye 
[\[163b.6\]]ba yin/_/gal te mi shes bzhin du gzugs su 'du shes shing /_/tshor ba sems pa rnam shes phung por spyod byed cing /_/phung 'di stong zhes rtog na'ang byang chub sems dpa' ni/_/mtshan ma la spyod skye med gnas la dad ma yin/_/gang zhig gzugs min tshor min 'du shes 
[\[163b.7\]]sems pa min/_/rnam par shes la mi spyod gnas pa med par spyod/_/de ni spyod ces bya bar mi dmigs shes rab brtan/_/skye med blo ldan ting 'dzin zhi ba mchog la reg_/byang chub sems gang de ltar 'dir bdag zhir gnas pa/_/de ni sngon gyi de bzhin gshegs pas lung 
[\[164a\]]
[\[164a.1\]]bstan yin/_/bdag ni mnyam par gzhag ce'am langs zhes rlom sems med/_/ci phyir zhe na chos kyi rang bzhin yongs shes phyir/_/de ltar spyod na bde gshegs rnams kyi shes rab spyod/_/des ni spyod med spyod pa yin par rab shes phyir/_/chos 
[\[164a.2\]]gang spyod pa de yang dmigs par mi 'gyur te/_/'di ni shes rab pha rol phyin mchog spyod pa yin/_/gang zhig yod pa ma yin de ni med ces bya/_/byis pa rnams kyis de brtags yod dang med par byed/_/yod dang med pa 'di gnyis med pa'i chos yin te/_/byang chub sems 
[\[164a.3\]]dpa' gang gis 'di shes nges par 'byung /_/gang 'dir phung po lnga dag sgyu ma 'drar shes shing /_/sgyu ma gzhan dang phung po gzhan du mi byed la/_/sna tshogs 'du shes bral zhing nye bar zhi spyod pa/_/'di ni shes rab pha rol phyin mchog spyod pa yin/_/dge ba'i bshes dang ldan 
[\[164a.4\]]zhing lhag mthong ldan gyur pa/_/rgyal ba rnams kyi yum thos skrag par yong mi 'gyur/_/gang zhig sdig pa'i grogs ldan gzhan gyi dring 'jog pa/_/de ni snod so ma btang chus reg zhig pa bzhin/_/ci phyir 'di ni byang chub sems dpa' bya zhe na/_/chags pa gcod byed kun la 
[\[164a.5\]]chags pa zad par 'dod/_/rgyal ba rnams kyi byang chub chags med gyur la reg_/des na 'di ni byang chub sems dpa'i ming thob bo/_/ci phyir 'di ni sems dpa' che zhes bya zhe na/_/sems can tshogs rnams mang po'i mchog tu gyur pa dang /_/sems can khams kyi 
[\[164a.6\]]lta rnams chen po gcod pa ste/_/de phyir sems dpa' chen po zhes ni rab brjod do/_/gtong ba che dang blo che ba dang mthu che dang /_/rgyal ba rnams kyi theg chen mchog la zhugs pa dang /_/go cha chen po bgos shing bdud kyi sgyu 'dul ba/_/de yi phyir na sems dpa' che zhes rab 
[\[164a.7\]]tu brjod/_/dper na sgyu ma mkhan gyis bzhi mdor sprul byas te/_/skye bo phal chen mgo mang bye ba gcod byed pa'i/_/gsad bya de dag ci 'dra de ltar byang chub sems/_/'gro kun sprul 'drar rab shes de la 'jigs pa med/_/gzugs dang 'du shes tshor ba dang ni 
[\[164b\]]
[\[164b.1\]]sems pa dang /_/rnam par shes pa ma bcings ma grol yod pa min/_/de ltar byang chub la 'jug zhum pa'i sems med pa/_/'di ni gang zag dam pa rnams kyi go cha mchog_/ci phyir 'di ni byang chub theg chen bya zhe na/_/de gang zhon nas sems can thams cad mya ngan zlo/_/
[\[164b.2\]]theg pa 'di ni mkha' 'dra gzhal med khang chen te/_/dga' skyid bde ba mngon par 'thob byed theg pa'i mchog_/gang zhig zhon nas phyogs su 'gro ba dmigs su med/_/mya ngan 'das par 'gro bar gsungs pa 'gro mi dmigs/_/dper na mi shi de yis 'gro rgyu med pa 
[\[164b.3\]]bzhin/_/rgyu des de ni mya ngan 'das zhes rab tu brjod/_/byang chub sems dpa' sngon gyi mtha' dang phyi mtha' dang /_/da ltar byung bar mi dmigs dus gsum dag pa ste/_/gang dag de ni 'dus ma byas yin spros med de/_/'di ni shes rab pha rol phyin mchog spyod pa 
[\[164b.4\]]yin/_/byang chub sems dpa' mkhas rig gang gi dus kyi tshe/_/skye med rnam par bsams te 'di ltar spyod byed cing /_/snying rje chen po bskyed kyang sems can 'du shes med/_/'di ni shes rab pha rol phyin mchog spyod pa yin/_/gal te sems can 'du shes sdug 
[\[164b.5\]]bsngal 'du shes bskyed/_/'gro ba rnams kyi don bya sdug bsngal spang snyam ste/_/bdag dang sems can yongs rtog byang chub sems dpa' ste/_/'di ni shes rab pha rol phyin mchog spyod ma yin/_/bdag ci 'dra ba de 'drar sems can thams cad shes/_/sems can 
[\[164b.6\]]thams cad ci 'dra de 'drar chos kun shes/_/skye ba med dang skye ba gnyi gar mi rtog pa/_/'di ni shes rab pha rol phyin mchog spyod pa yin/_/'jig rten dag na chos ming ji snyed yongs brjod pa/_/kun la skye ba dang ni yang dag 'das spangs nas/_/ye shes 'chi med 
[\[164b.7\]]dam pa de las gzhan med 'thob/_/de phyir 'di ni shes rab pha rol phyin ces bya/_/byang chub sems dpa' gang zhig dogs med de ltar spyod/_/shes rab ldan te mnyam nyid gnas par shes par bya/_/chos rnams rang bzhin med par yongs su shes gyur pa/_/'di ni shes 
[\[165a\]]
[\[165a.1\]]rab pha rol phyin mchog spyod pa yin/_/gang zhig gzugs la mi gnas tshor la mi gnas shing /_/gang zhig 'du shes mi gnas sems par mi gnas la/_/rnam shes gang mi gnas pa chos nyid gnas pa ste/_/'di ni shes rab pha rol phyin mchog 
[\[165a.2\]]spyod pa yin/_/rtag dang mi rtag bde dang sdug bsngal sdug mi sdug_/bdag dang bdag med de bzhin nyid dang de bzhin stong /_/'bras bu thob dang dgra bcom sa la mi gnas shing /_/rang rgyal sa dang de bzhin sangs rgyas sar mi gnas/_/ji ltar 'dren pa 'dus ma byas 
[\[165a.3\]]khams mi gnas shing /_/de bzhin 'dus byas la yang mi gnas gnas med spyod/_/de ltar byang chub sems dpa' gnas la gnas med gnas/_/gnas med gnas yin 'di ni rgyal bas gnas par gsungs/_/gang dag bde gshegs nyan thos 'gyur bar bya snyam 
[\[165a.4\]]dang /_/rang sangs rgyas dang de bzhin chos rgyal 'gyur 'dod pa/_/bzod pa 'di la ma brten 'thob par mi nus te/_/dper na tshu rol pha rol 'gro dogs mi mthong bzhin/_/chos 'chad pa dang nyan dang bshad bya gang yin dang /_/'bras bu thob dang rkyen rgyal de 
[\[165a.5\]]bzhin 'jig rten mgon/_/mkhas pa gsal bas thob pa'i mya ngan 'das gang yin/_/de kun sgyu ma lta bur de bzhin gshegs pas bstan/_/gang zag bzhi po 'di dag de la mi skrag ste/_/rgyal sras bden la mkhas dang phyir mi ldog pa dang /_/dgra bcom dri ma 
[\[165a.6\]]bsal zhing som nyi spangs pa dang /_/bzhi pa dge ba'i bshes kyis yongs su zin pa'o/_/byang chub sems dpa' mkhas rig de ltar spyod pa ni/_/dgra bcom sa la mi slob rkyen rtogs sa la min/_/thams cad mkhyen nyid ched du sangs rgyas chos rjes slob/_/gang zhig slob 
[\[165a.7\]]mi slob la mi slob de slob yin/_/gzugs 'phel yongs su nyams dang yongs su gzung phyir min/_/chos rnams sna tshogs yongs su gzung phyir mi slob par/_/slob cing thams cad mkhyen pa nyid kyang yongs 'dzin la/_/nges 'byung gang yin 'di ni yon tan dga' ba'i 
[\[165b\]]
[\[165b.1\]]slob/_/gzugs ni shes rab ma yin gzugs la shes rab med/_/rnam shes 'du shes tshor dang sems pa 'di dag ni/_/shes rab ma yin 'di dag la yang shes rab med/_/'di ni nam mkha'i khams dang mtshungs te tha dad med/_/dmigs pa rnams kyi rang bzhin de ni 
[\[165b.2\]]pha mtha' med/_/sems can rang bzhin gang yin de yang pha mtha' med/_/nam mkha'i khams kyi rang bzhin de yang pha mtha' med/_/'jig rten mkhyen pa'i shes rab de yang pha mtha' med/_/'du shes tshu rol yin zhes 'dren pas yongs su bsgrags/_/'du shes rnam par 
[\[165b.3\]]bshig nas spong ba pha rol 'gro/_/gang dag 'du shes bral ba 'di ni rjes thob pa/_/de dag pha rol phyin nas ston pa'i bka' la gnas/_/gal te ston pas kyang ni gang gA'i bye snyed kyi/_/bskal par bzhugs te sems can zhes sgra yongs bsgrags kyang /_/gzod 
[\[165b.4\]]nas dag pas sems can skye bar ga la 'gyur/_/'di ni shes rab pha rol phyin mchog spyod pa yin/_/gang tshe nga ni pha rol phyin pa mchog 'di dang /_/'thun par smra 'gyur de tshe sngon gyi skyes mchog gis/_/ma 'ongs pa yi dus na sangs rgyas 'gyur ro zhes/_/nga lung 
[\[165b.5\]]bstan par gyur ces rgyal ba de skad gsung /_/shes rab pha rol phyin pa gang la mgon spyod pa/_/'di ni gang zhig gus byas 'dzin dang chub byed pa/_/de la dug dang mtshon dang me dang chus mi tshugs/_/bdud dang bdud kyi phyogs kyis glags kyang rnyed mi 'gyur/_/
[\[165b.6\]]la las bde gshegs yongs su mya ngan 'das pa yi/_/mchod rten rin chen bdun las byas shing mchod byed la/_/bde bar gshegs pa'i mchod rten de dag gang gA yi/_/bye ma snyed kyis bye ba phrag stong zhing bkang ste/_/yongs su brtag bzung zhing rnams bye ba 
[\[165b.7\]]mtha' yas na/_/sems can ji snyed 'khod pa de dag thams cad kyis/_/las gzhan mi byed lha yi me tog spos rab dang /_/byug pas dus gsum bskal pa'am de bas lhag mchod la/_/gang zhig gang las rnam 'dren stobs bcu 'byung 'gyur ba/_/bde bar gshegs 
[\[166a\]]
[\[166a.1\]]kyi yum 'di glegs bam la bris te/_/'chang zhing me tog byug pas bsti stang byed gyur na/_/mchod rten byas mchod bsod nams des ni char mi phod/_/rgyal ba'i shes rab pha rol phyin 'di rig sngags che/_/sems can khams mang mya ngan sdug 
[\[166a.2\]]bsngal chos zhi byed/_/gang dag 'das dang gang dag phyogs bcu'i 'jig rten mgon/_/rig sngags 'di bslabs sman pa'i rgyal po bla med 'gyur/_/gang dag phan dang snying rjer bcas pa spyad spyod pa/_/rig sngags 'di la bslabs nas mkhas pa byang chub reg_/'dus 
[\[166a.3\]]byas bde dang 'dus ma byas bde gang yin pa/_/bde ba de kun 'di las 'byung bar rig par bya/_/sa bon btab nas sa la gnas te 'byung 'gyur ba/_/tshogs pa rnyed nas rnam mang gzugs dag rnam par skye/_/pha rol phyin lnga byang chub yon tan ji snyed pa/_/de dag 
[\[166a.4\]]kun kyang shes rab pha rol phyin las skye/_/'khor los sgyur rgyal lam gang nas ni rtag 'gro ba/_/lam de nyid nas rin chen bdun dang dpung tshogs kun/_/gang nas rgyal ba'i shes rab pha rol phyin 'di 'gro/_/de nyid nas ni yon tan chos kun 'gro bar 'gyur/_/rgyal 
[\[166a.5\]]bas brgya byin dri ba yongs dris lan gsol pa/_/gal te gang gA'i bye snyed sangs rgyas zhing gyur la/_/de kun rgyal ba'i ring bsrel byur bur bltam gyur kyang /_/bdag ni shes rab pha rol phyin pa 'di nyid len/_/ci slad ce na sku gdung mi gus bdag ma lags/_/'on 
[\[166a.6\]]kyang shes rab yongs su bsgos pas mchod par bgyid/_/dper na rgyal po rten mi rim gro thob pa ltar/_/sangs rgyas ring bsrel shes rab pha rol phyin la brten/_/nor bu rin chen yon tan kun ldan rin thang med/_/gab tshe gang du stsal pa de ni phyag bgyi 'os/_/
[\[166a.7\]]de phyung gyur kyang gab tshe la ni dga' bgyid de/_/yon tan de dag nor bu rin chen de yi lags/_/de bzhin shes rab pha rol phyin mchog yon tan gyis/_/rgyal ba mya ngan 'das kyang ring bsrel mchod pa brnyes/_/de ltas gang zhig rgyal ba'i yon tan 'dzin 'tshal 
[\[166b\]]
[\[166b.1\]]des/_/shes rab pha rol phyin blang 'di ni thar ba lags/_/sbyin pa sbyin pa'i sngon du 'gro ba shes rab ste/_/tshul khrims bzod pa brtson 'grus bsam gtan de bzhin no/_/dge chos chud mi gzan phyir yongs su 'dzin pa yin/_/'di ni chos rnams thams 
[\[166b.2\]]cad tshul gcig ston par byed/_/dper na 'dzam bu'i gling na shing rnams bye ba stong /_/rnam pa sna tshogs rnam pa du ma gzugs mang ba/_/grib mar gyur pa'i grangs su brjod pa ma gtogs par/_/grib ma sna tshogs med cing bye brag yod ma yin/_/de bzhin 
[\[166b.3\]]rgyal ba'i pha rol phyin lnga 'di dag kyang /_/shes rab pha rol phyin pa'i ming nyid thob par 'gyur/_/thams cad mkhyen pa nyid phyir yongs su bsngos byas na/_/byang chub ces byar drug po 'di kun ro gcig 'gyur/_/byang chub sems dpa' gal te rab tu mi shes 
[\[166b.4\]]bzhin/_/gzugs dang 'du shes tshor dang sems pa rnam par shes/_/mi rtag yongs su ston pa bcos la spyod pa ste/_/mkhas pa nam yang chos rnams 'jig par mi byed do/_/gang la gzugs min tshor min 'du shes mi dmigs shing /_/rnam par shes pa 
[\[166b.5\]]ma yin sems pa mi dmigs la/_/chos kun skye med stong pa'i tshul du rab shes pa/_/'di ni shes rab pha rol phyin mchog spyod pa yin/_/la las gang gA'i klung gi bye snyed zhing rnams na/_/sems can ji snyed 'khod kun dgra bcom nyid btul bas/_/gang gis 
[\[166b.6\]]shes rab pha rol phyin 'di yig bris te/_/sems can mchog la glegs byin bsod nams khyad par 'phags/_/ci phyir zhe na smra mchog de dag 'dir bslabs nas/_/chos rnams mtha' dag stong pa nyid du 'dir ston byed/_/de thos nyan thos myur du rnam par grol la reg/
[\[166b.7\]]rang rgyal byang chub dang ni sangs rgyas byang chub reg_/myu gu med par 'jig rten sdong 'byung yong med na/_/de la yal 'dab me tog 'bras bu ga la 'byung /_/byang chub sems med rgyal 'byung 'jig rten yong med na/_/'bras bu brgya byin tshangs pa nyan thos ga la 'byung /_
[\[167a\]]
[\[167a.1\]]nyi ma'i dkyil 'khor gang tshe 'od kyi dra ba 'gyed/_/de tshe sems can las byed brtson pa de bzhin du/_/mkhas pa shes phyir 'jig rten byang chub sems byung na/_/ye shes kyis ni sems can yon tan chos dang ldan/_/dper na ma dros mtsho la 
[\[167a.2\]]klu bdag med gyur na/_/'dzam bu'i gling 'dir chu klung 'bab par ga la 'gyur/_/chu klung med na me tog 'bras bu 'byung mi 'gyur/_/rgya mtsho la yang rin chen gzugs mang med par 'gyur/_/de bzhin 'dir yang byang chub sems med bde gshegs kyi/_/
[\[167a.3\]]ye shes 'jig rten 'di dag kun tu ga la 'byung /_/ye shes med na yon tan 'phel med byang chub med/_/rgya mtsho 'dra ba'i sangs rgyas chos kyang med par 'gyur/_/'jig rten 'di na snang byed srog chags ji snyed pa/_/kun gyis snang bar bya phyir 'od rnams phyung 
[\[167a.4\]]ba bas/_/nyi ma'i dkyil 'khor 'od zer gcig phyung ches mchog ste/_/snang byed tshogs kyi 'od rnams kun gyis char mi phod/_/nyan thos tshogs rnams ji snyed sbyin dang tshul khrims dang /_/bsgom dang rab tu ldan pa'i bsod nams tshogs skyed pa'ang /_/byang 
[\[167a.5\]]chub sems dpa' rjes su yi rang sems gcig la/_/nyan thos tshogs kyi bsod nams phung pos char mi phod/_/'das dus sngon gyi sangs rgyas bye ba khrag khrig gang /_/zhing mang mtha' yas bye stong dag na gang bzhugs dang /_/gang yang mya ngan 'das pa 
[\[167a.6\]]'jig rten mgon po rnams/_/sdug bsngal zad par bya phyir rin chen chos ston pa/_/dang po byang chub mchog tu thugs bskyed bskyed pa nas/_/rnam par 'dren pa rnams kyi dam chos zad kyi dus/_/de bar rgyal ba de dag bsod nams gang yin pa/_/pha rol 
[\[167a.7\]]phyin dang ldan dang sangs rgyas chos gang dang /_/gang yang sangs rgyas sras rnams dang ni nyan thos dang /_/slob dang mi slob dge ba zag bcas zag med pa/_/bsdus nas byang chub sems dpa' rjes su yi rang zhing /_/'gro ba'i don rgyu byang chub phyir ni thams cad 
[\[167b\]]
[\[167b.1\]]bsngo/_/yongs bsngo gal te sems su 'du shes 'byung 'gyur zhing /_/byang chub 'du shes yongs bsngo sems can 'du shes na/_/'du shes phyir na lta gnas sems ni gsum la chags/_/dmigs pa yod pas yongs su bsngo bar chud ma yin/_/gal te 'di 
[\[167b.2\]]ltar chos 'di 'gags shing zad pa dang /_/gang du yongs su bsngo ba de yang zad pa dang /_/chos kyis chos la nam yang mi bsngo shes gyur na/_/de ltar rab tu shes pas yongs su bsngos pa yin/_/gal te mtshan mar byed na de ni bsngo ma yin/_/ji ste mtshan ma 
[\[167b.3\]]med na byang chub bsngo ba yin/_/ji ltar dug dang 'dres pa'i kha zas bzang za ba/_/dkar po'i chos la dmigs pa'ang de 'drar rgyal bas gsungs/_/de ltas 'di ltar yongs su bsngo ba bslab bya ste/_/ji ltar rgyal ba de dag dge ba de mkhyen pa'i/_/rnam pa gang 
[\[167b.4\]]yin 'byung gang mtshan nyid gang yin la/_/rjes su yid rang de lta de ltar yongs su bsngo/_/de ltar bsod nams byang chub yongs su sngo byed na/_/dug med sangs rgyas mi spong rgyal bas gsungs pa smra/_/de ltar yongs bsngo dpa' bos 'jig rten dmigs 
[\[167b.5\]]can gyi/_/byang chub sems dpa' ji snyed thams cad zil gyis gnon/_/dmus long dmigs bu med pa bye ba khrag khrig rnams/_/lam yang mi shes grong khyer 'jug par ga la 'gyur/_/shes rab med na mig med pha rol phyin lnga 'di/_/dmigs bu 
[\[167b.6\]]med pas byang chub reg par nus ma yin/_/gang tshe shes rab kyis ni rab tu zin gyur na/_/de tshe mig rnyed gyur cing 'di yi ming thob bo/_/dper na ri mo'i las ni yongs zin mig med pa/_/ji srid mig ma bris pas rngan pa mi thob bzhin/_/gang tshe 'dus 
[\[167b.7\]]byas 'dus ma byas dang dkar nag chos/_/shes rab rnam par bshig nas rdul tsam mi dmigs tshe/_/'jig rten dag na shes rab pha rol phyin grangs 'gro/_/nam mkha' gang la'ang cung zad mi gnas de dang 'dra/_/gal te bdag ni rgyal ba'i shes rab spyad bya zhing /_/
[\[168a\]]
[\[168a.1\]]sems can sdug bsngal reg pa khrag khrig mang dgrol sems/_/sems can 'du shes yongs rtog byang chub sems dpa' de/_/'di ni shes rab pha rol phyin mchog spyod ma yin/_/byang chub sems dpa' gang zhig sngon chad spyod pa'i tshe/_/
[\[168a.2\]]pha rol phyin 'dir spyod pa mkhas pa som nyi med/_/thos ma thag tu des ni ston pa'i 'du shes bskyed/_/des ni byang chub zhi ba myur du rtogs par 'gyur/_/sngon spyod tshe na sangs rgyas khrag khrig bkur byas kyang /_/rgyal ba'i shes rab pha rol phyin la ma dad na/_/thos 
[\[168a.3\]]nas blo chung de yis 'di ni spong byed de/_/spangs nas skyabs med gyur pa de ni mnar med 'gro/_/de lta bas na gal te sangs rgyas ye shes mchog_/reg par 'dod na rgyal ba'i yum 'dir dad par gyis/_/dper na tshong pa rin chen gling du song nas ni/_/zong zad slar log 
[\[168a.4\]]lta bur gyur na mi rung ngo /_/gzugs kyi dag pa 'bras bu dag par rig par bya/_/'bras bu gzugs dag thams cad mkhyen nyid dag par 'gyur/_/thams cad mkhyen nyid 'bras bu dag dang gzugs dag pa/_/nam mkha'i khams dang mtshungs te dbyer med gcad du 
[\[168a.5\]]med/_/dpa' bo gar spyod shes rab pha rol phyin pa yis/_/khams gsum yang dag 'das la rnam par grol ba'ang min/_/nyon mongs bsal bar gyur kyang skye ba ston par byed/_/rga dang na dang 'chi ba med kyang 'chi 'pho ston/_/'gro ba 'di dag ming dang 
[\[168a.6\]]gzugs kyi 'dam la chags/_/rlung gi 'khor lo lta bu'i 'khor ba'i 'khor lor 'khyam/_/'gro ba 'khrul pa [{]ri dgas [,]ri dwags [}]rgyar chud 'drar shes nas/_/shes rab ldan pa mkha' la bya bzhin rnam par rgyu/_/spyod pa yongs dag gang zhig gzugs la mi spyod cing /_/
[\[168a.7\]]rnam shes 'du shes tshor ba sems par mi spyod na/_/de ltar spyod pa chags pa thams cad yongs spong zhing /_/chags las rnam grol bde gshegs rnams kyi shes rab spyod/_/de ltar spyod pa'i byang chub sems dpa' mkhas gsal ba/_/chags pa bcad nas 
[\[168b\]]
[\[168b.1\]]'gro la chags pa med par 'gro/_/nyi ma sgra gcan gza' bral lhang nger 'dug pa dang /_/me btang rtswa dang shing dang nags tshal bsregs pa bzhin/_/chos rnams thams cad rang bzhin dag cing yongs dag par/_/byang chub sems dpa' shes rab pha rol phyin lta na/_/
[\[168b.2\]]byed pa po yang mi dmigs chos kun mi dmigs te/_/'di ni shes rab pha rol phyin mchog spyod pa yin/_/rgyal ba la ni lha rgyal brgya byin gyis zhus pa/_/byang chub sems dpa' shes rab spyod pa ji ltar brtson/_/phung po khams la rdul tsam brtson par mi byed cing /_/phung 
[\[168b.3\]]por mi brtson de ni byang chub sems dpa'i brtson/_/gang zhig chos 'di sprul dang sgyu ma 'drar thos nas/_/som nyi med cing slob la phyir zhing spyod byed pa/_/sems can de ni ring nas theg chen zhugs rig bya/_/sangs rgyas bye ba khrag khrig mang la lhag byas yin/_/
[\[168b.4\]]dgon pa'i lam ni dpag tshad mang por zhugs pa'i mis/_/gnag rdzi mtshams kyi nags tshal phun sum tshogs mthong nas/_/'di dag grong dang grong khyer nye ba'i rtags snyam ste/_/dbugs phyin rnyed par 'gyur zhing chom rkun 'jigs pa med/_/de bzhin byang chub 
[\[168b.5\]]yongs su tshol tshe rgyal rnams kyi/_/shes rab pha rol phyin 'di mnyan pa gang thob pa/_/de ni dbugs phyin thob par gyur cing 'jigs med de/_/dgra bcom sa la ma yin rkyen rtogs sa la min/_/mi zhig rgya mtsho'i chu ni blta phyir 'gro ba yis/_/gal te shing dang 
[\[168b.6\]]nags tshal ri mthong da dung ring /_/ci ste rtags ma mthong na rgya mtsho chen po ni/_/nye bar gyur to snyam ste de la som nyi med/_/de ltar byang chub dam par rab zhugs rgyal ba yi/_/shes rab pha rol phyin 'di mnyan par rig par bya/_/rnam par 'dren pas mngon 
[\[168b.7\]]sum lung bstan ma gyur kyang /_/sangs rgyas byang chub ring por mi thogs bdag reg 'gyur/_/dpyid dus bzang la sdong po lo ma lhags gyur na/_/yal gas ring por mi thogs lo 'bras me tog bskrun/_/shes rab pha rol phyin 'di su yi lag thob pa/_/ring por 
[\[169a\]]
[\[169a.1\]]mi thogs 'dren pa rnams kyi byang chub thob/_/dper na bud med sbrum gang sdug bsngal nyen gyur na/_/de ni de yi btsa' ba'i dus la bab ces bya/_/de bzhin byang chub sems dpa' rgyal ba'i shes rab nyan/_/dga' dang 'dun pa skyed pa myur 
[\[169a.2\]]du byang chub reg_/shes rab pha rol phyin mchog spyod tshe rnal 'byor pa/_/gzugs kyi 'phel ba dang ni yongs su 'grib mi mthong /_/gang zhig chos dang chos min chos dbyings mi mthong zhing /_/mya ngan 'das la mi reg de ni shes rab gnas/_/gang zhig 'dir 
[\[169a.3\]]spyod sangs rgyas chos rnams mi rtog ste/_/stobs dang rdzu 'phrul rkang pa byang chub zhi mi rtog_/rnam par mi rtog rtog bral byin gyi rlabs kyis spyod/_/'di ni shes rab pha rol phyin mchog spyod pa yin/_/smra ba'i zla ba sangs rgyas la ni rab 'byor zhus/_/yon tan 
[\[169a.4\]]dga' ba rnams kyi bar du gcod gang lags/_/ston pas bka' stsal bar du gcod par 'gyur mang ste/_/de las re shig cung zad tsam zhig yongs su brjod/_/rgyal ba'i shes rab pha rol phyin 'di yig 'dri tshe/_/spobs pa tha dad rnam pa du ma 'byung 'gyur zhing /_/
[\[169a.5\]]'gro ba'i don ma byas par glog bzhin myur du yang /_/yongs su nyams par 'gyur ba 'di ni bdud kyi las/_/'di bshad tshe na kha cig som nyi za 'gyur te/_/'dren pas 'dir ni bdag gi ming yang yongs ma brjod/_/rigs dang sa dang rus kyang yongs su ma brjod 
[\[169a.6\]]ces/_/'di ni nyan par mi 'gyur spong 'gyur bdud kyi las/_/de ltar mi shes de dag rtsa ba bor nas ni/_/rmongs pas yal ga dag dang 'dab ma tshol bar 'gyur/_/glang po rnyed nas glang po'i rjes ni tshol ba ltar/_/shes rab pha rol phyin thos mdo tshol de bzhin 
[\[169a.7\]]no/_/dper na la las ro brgya ldan pa'i zas rnyed la/_/zas mchog rnyed nas zas ngan tshol bar byed pa ltar/_/byang chub sems dpa' pha rol phyin pa 'di rnyed nas/_/dgra bcom sa yi byang chub tshol byed de bzhin no/_/bsti stang 'dod par 'gyur zhing rnyed pa 'dod 'gyur 
[\[169b\]]
[\[169b.1\]]dang /_/lta dang bcas pa'i sems kyis khyim 'dris byed ldan zhing /_/chos btang nas ni chos min bya ba spyod 'gyur ba/_/lam bor lam gol 'gro ba 'di ni bdud kyi las/_/gang dag de yi tshe na 'dun cing dad gyur nas/_/chos kyi dam pa 'di ni nyan du song ba 
[\[169b.2\]]las/_/de dag gis ni chos smra bya ba ldan rig nas/_/dga' ba med cing yid mi bde bar gyur nas 'gro/_/de yi tshe na bdud kyi las 'di 'byung bar 'gyur/_/de tshe gang dag gis ni dge slong mang dkrugs nas/_/shes rab pha rol phyin 'di 'dzin par mi 'gyur 
[\[169b.3\]]ba'i/_/bar du gcod pa rnam mang gzhan yang 'byung bar 'gyur/_/rin chen rin thang med pa rnyed 'gyur gang dag yin/_/de dag dkon la dus rnams rtag tu 'tshe ba'ang mang /_/de bzhin rgyal ba'i shes rab pha rol phyin pa mchog_/rin chen chos kyang 
[\[169b.4\]]dkon la rtag tu 'tshe ba'ang mang /_/theg pa gsar du zhugs pa'i sems can blo chung ba/_/gang zhig dkon pa'i rin chen 'di ni ma rnyed pa/_/de la bar chad bya phyir bdud ni spro bar 'gyur/_/phyogs bcu'i sangs rgyas de dag yongs su 'dzin la sbyor/_/ma zhig 
[\[169b.5\]]na bar gyur la bu ni mang yod pa/_/de kun yid mi bde zhing de la rim gro byed/_/de bzhin phyogs bcu'i 'jig rten khams kyi sangs rgyas kyang /_/yum gyur shes rab dam pa 'di la dgongs pa mdzad/_/gang dag 'das dang phyogs bcu'i 'jig rten mgon 
[\[169b.6\]]gang dang /_/ma 'ongs dus na 'byung 'gyur de dag 'di las 'byung /_/'jig rten ston pa rgyal ba rnams kyi skyed byed yum/_/sems can gzhan gyi sems kyi spyod pa ston par byed/_/'jig rten de bzhin nyid dang dgra bcom de bzhin nyid/_/rang rgyal de bzhin 
[\[169b.7\]]nyid dang rgyal sras de bzhin nyid/_/gcig pa nyid de dngos bral gzhan min de bzhin nyid/_/shes rab pha rol phyin pa de bzhin gshegs pas mkhyen/_/mkhas pa 'jig rten gnas sam mya ngan 'das kyang rung /_/chos nyid skyon med chos rnams stong pa 'di gnas 
[\[170a\]]
[\[170a.1\]]te/_/byang chub sems dpas de bzhin nyid 'di rjes su rtogs/_/de phyir de bzhin gshegs zhes sangs rgyas mtshan gsol to/_/shes rab pha rol phyin pa dga' tshal la rten pa/_/stobs bcu rnam 'dren rnams kyi spyod yul 'di yin te/_/
[\[170a.2\]]sems can sdug bsngal ngan song gsum las yongs 'don kyang /_/de dag nam yang sems can 'du shes 'gyur ba med/_/dper na seng ge ri sul brten nas 'jigs med par/_/[{]ri dgas [,]ri dwags [}]phra mo mang skrag byed cing sgra sgrogs ltar/_/mi yi seng ge shes rab pha rol 
[\[170a.3\]]phyin brten nas/_/mu stegs can mang skrag byed 'jig rten sgra yang sgrogs/_/dper na nam mkhar gnas pa'i nyi ma'i 'od zer ni/_/sa 'di skems par byed cing gzugs kyang rab tu ston/_/de bzhin chos rgyal shes rab pha rol phyin brten pa/_/sred pa'i chu klung 
[\[170a.4\]]skems shing chos kyang rab tu ston/_/gzugs rnams mi mthong tshor ba dag kyang mi mthong zhing /_/'du shes mthong ba med la sems pa mi mthong zhing /_/gang la rnam par shes dang sems yid mthong med pa/_/'di ni chos mthong yin zhes de bzhin gshegs 
[\[170a.5\]]pas bstan/_/nam mkha' mthong zhes sems can tshig tu rab brjod pa/_/nam mkha' ji ltar mthong ste don 'di brtag par gyis/_/de ltar chos mthong ba yang de bzhin gshegs pas bstan/_/mthong ba dpe gzhan gyis ni bsnyad par nus ma yin/_/gang gis 
[\[170a.6\]]de ltar mthong ba de yis chos kun mthong /_/rgyal po btang snyoms 'dug cing blon po kun byed ltar/_/sangs rgyas mdzad dang nyan thos chos rnams ji snyed pa/_/de dag thams cad shes rab pha rol phyin pa byed/_/rgyal po grong du mi 'gro yul 'khor mi 'gro la/_/
[\[170a.7\]]rang gi yul nas 'du ba thams cad sdud pa ltar/_/byang chub sems dpa' chos nyid gang du'ang mi 'gro la/_/sangs rgyas sa yi yon tan gang yin thams cad sdud/_/gang la bde gshegs byang chub sems dpa' dad brtan yod/_/shes rab pha rol phyin pa mchog 
[\[170b\]]
[\[170b.1\]]la bsam sbyor ba/_/nyan thos rang rgyal sa gnyis shin tu 'das byas nas/_/zil gyis mi non rgyal ba'i byang chub myur du thob/_/dper na rgya mtshor 'jug pa'i gru ni chag gyur la/_/mi gang ro'am rtswa'am shing ni mi 'dzin pa/_/chu dbus 'jig par 'gyur te ngogs su 
[\[170b.2\]]phyin mi 'gyur/_/gang zhig 'dzin pa rgya mtsho'i pha rol phyin par 'gyur/_/de ltar dad ldan dad pa thob pa gang zhig ni/_/shes rab pha rol phyin yum rjes su mi 'jug min/_/de dag thabs kyi yon tan shes rab yongs zin na/_/mchog tu rmad byung bde gshegs byang 
[\[170b.3\]]chub myur du reg_/dper na la las rdza so ma btang chu skyed na/_/nyam chung phyir ni myur du 'jig par rig par bya/_/so btang bum par chu skyed lam du 'jig pa yi/_/'jigs pa med cing bde bar khyim du phyin par 'gyur/_/de bzhin byang chub sems dpa' dad pa 
[\[170b.4\]]mang gyur kyang /_/shes rab rnam par nyams na myur du ma rung 'gyur/_/dad pas shes rab kyis ni yongs su zin gyur na/_/sa gnyis shin tu 'das te byang chub mchog thob 'gyur/_/dper na bcos legs ma byas gru ni rgya mtsho'i nang /_/nor dang bcas 
[\[170b.5\]]shing tshong par bcas te 'jig par 'gyur/_/gru de legs par bcos legs byas dang ldan gyur na/_/mi 'jig nor dang bcas par ngogs su phyin par gyur/_/de ltar byang chub sems dpa' dad pas yongs bsgos kyang /_/shes rab med na byang chub las ni myur nyams 
[\[170b.6\]]'gyur/_/de nyid shes rab pha rol phyin pa mchog ldan na/_/ma smas ma nyams rgyal ba'i byang chub reg par 'gyur/_/lo brgya nyi shu lon te rgas shing sdug bsngal mi/_/langs kyang bdag nyid 'gro bar nus pa ma yin te/_/de ni g.yas g.yon gnyis nas mi yis brten 
[\[170b.7\]]byas na/_/'gyel ba'i 'jigs pa med cing bde blag 'gro bar 'gyur/_/de bzhin byang chub sems dpa' shes rab stobs chung ba/_/rab tu zhugs par gyur kyang bar du nyams par 'gyur/_/de nyid thabs mkhas shes rab mchog gis yongs zin na/_/mi nyams de bzhin 
[\[171a\]]
[\[171a.1\]]gshegs kyi byang chub reg par 'gyur/_/byang chub sems dpa' dang po'i las kyi sar gnas gang /_/lhag pa'i bsam pas sangs rgyas byang chub mchog zhugs pa/_/slob ma bzang po bla ma gus ldan de dag gis/_/bla ma mkhas pa rnams la rtag 
[\[171a.2\]]tu bstan par bya/_/ci phyir zhe na mkhas pa'i yon tan de las 'byung /_/de dag shes rab pha rol phyin pa rjes su ston/_/sangs rgyas chos rnams dge ba'i bshes la bsten to zhes/_/yon tan kun gyi mchog mnga' rgyal ba de skad gsung /_/sbyin dang tshul khrims bzod 
[\[171a.3\]]dang de bzhin brtson 'grus dang /_/bsam gtan shes rab byang chub yongs su bsngo bar gyis/_/byang chub phung por zhen nas mchog 'dzin ma byed cig_/dang po'i las can de la de skad bstan par bya/_/de ltar spyod pa legs 'tsho smra ba'i zla ba rnams/_/'gro 
[\[171a.4\]]ba'i skyabs dang dpung gnyen dang ni gnas yin te/_/rten dang blo dang gling dang yongs 'dren don 'dod pa/_/gsal byed sgron ma chos mchog smra ba mi 'khrugs yin/_/grags chen ldan rnams bya dka' go cha gyon byed de/_/phung po khams dang skye mched 
[\[171a.5\]]rnams kyi go cha min/_/theg gsum 'du shes bral zhing yongs su bzung ba med/_/mi ldog g.yo ba med cing mi 'khrugs chos can yin/_/de dag 'di 'dra'i chos dang ldan zhing spros pa med/_/the tshom som nyi yid gnyis bral zhing don dang ldan/_/shes rab pha 
[\[171a.6\]]rol phyin pa thos nas mi nur ba/_/gzhan gyi dring mi 'jog cing mi ldog rig par bya/_/'dren pa rnams kyi chos 'di zab ste mthong bar dka'/_/sus kyang rtogs pa med cing thob par 'gyur med pa/_/de phyir phan mdzad brtser ldan byang chub brnyes nas ni/_/sems can 
[\[171a.7\]]tshogs su shes snyam thugs khral chung bar mdzad/_/sems can rnams ni gnas la dga' zhing yul rnams 'dod/_/'dzin la gnas shing mi mkhas blun rmongs mun pa bzhin/_/thob par bya ba'i chos ni gnas med 'dzin med de/_/des na 'jig rten dag dang rtsod 
[\[171b\]]
[\[171b.1\]]pa 'byung ba yin/_/nam mkha'i khams ni shar gyi phyogs dang lho phyogs dang /_/de bzhin nub kyi phyogs dang byang phyogs pha mtha' yas/_/steng dang 'og dang phyogs bcu'i ji snyed rnams na'ang yod/_/tha dad gyur pa med cing bye brag gyur pa med/_/'das pa'i de bzhin nyid 
[\[171b.2\]]gang ma byon de bzhin nyid/_/da ltar de bzhin nyid gang dgra bcom de bzhin nyid/_/chos kun de bzhin nyid gang rgyal ba'i de bzhin nyid/_/chos kyi de bzhin nyid 'di thams cad bye brag med/_/bde gshegs byang chub tha dad chos dang bral gyur pa/_/'di ni byang chub 
[\[171b.3\]]sems dpa' gang zhig thob 'dod pa/_/thabs dang ldan pas shes rab pha rol phyin la sbyor/_/'dren pa'i shes rab med na thob par 'gyur ma yin/_/bya zhig lus che dpag tshad brgya rtsa lnga bcu par/_/gyur la 'dab gshog zad de nyam rtsal yod min na/_/de yis 
[\[171b.4\]]sum cu rtsa gsum gnas nas 'dzam gling 'dir/_/bdag nyid mchongs na der ni nyam nyes gyur pa yin/_/rgyal ba rnams kyi pha rol phyin pa lnga 'di yang /_/bskal pa bye ba khrag khrig mang por bsgrubs byas shing /_/smon lam mtha' yas rgya chen 'jig rten rtag 
[\[171b.5\]]bsten kyang /_/thabs med shes rab bral ba nyan thos nyid du ltung /_/sangs rgyas theg pa 'di la nges par 'byung 'dod gang /_/'gro ba kun la sems snyoms pha ma'i 'du shes dang /_/phan pa'i sems dang byams pa'i yid kyis brtul bya zhing /_/tha ba med cing drang 
[\[171b.6\]]la tshig 'jam smra bar bya/_/'jig rten mgon la gnas brtan rab 'byor yongs zhus pa/_/yon tan rgya mtsho nyon mongs ma mchis rtags bstan gsol/_/mthu che ba dag ji ltar slar ldog mi 'gyur ba/_/de ltar yon tan phyogs tsam rgyal bas lung bstan gsol/_/
[\[171b.7\]]tha dad 'du shes bral zhing rigs pa ldan tshig smra/_/dge sbyong dag dang bram ze gzhan la rten mi byed/_/mkhas pas dus rnams rtag tu ngan song gsum po spangs/_/de dag dge bcu'i las kyi lam la mngon par brtson/_/zang zing med par 'gro la chos ni rjes su 
[\[172a\]]
[\[172a.1\]]ston/_/chos la gcig tu dga' zhing rtag tu tshig 'jam ldan/_/'gro 'chag nyal dang 'dug par shes bzhin rab tu ldan/_/gnya' shing gang tsam blta zhing 'gro la sems 'khrul med/_/gtsang byas gtsang ma'i gos 'chang gsum po dben zhing 
[\[172a.2\]]dag_/rnyed 'dod ma yin khyu mchog rtag tu chos 'dod pa/_/bdud kyi yul las 'das shing gzhan gyi dring mi 'jog_/bsam gtan bzhi la bsam gtan bsam gtan der mi gnas/_/grags pa 'dod pa ma yin khro bas sems dkris med/_/khyim par gyur kyang 
[\[172a.3\]]rtag tu dngos po kun ma chags/_/'tsho ba'i phyir ni yangs longs spyod tshol mi byed/_/drag shul spyod sngags mi byed bud med sbyor sngags min/_/'dod pa'i las can pho mor 'gyur zhes ston mi byed/_/rab tu dben pa'i shes rab pha rol phyin mchog brtson/_/'thab 
[\[172a.4\]]dang rtsod dang bral zhing byams pa'i sems kyang brtan/_/kun mkhyen 'dod cing brtan la rtag tu gzhol sems ldan/_/mtha' 'khob kla klo'i skye bo'i yul mtha' rnam par spangs/_/rang gi sa la dogs med rtag tu ri rab 'dra/_/chos phyir srog kyang 'dor zhing 
[\[172a.5\]]rnal 'byor rab tu brtson/_/mi ldog rtags ni 'di dag yin par shes par bya/_/gzugs dang tshor dang 'du shes sems pa rnam shes rnams/_/zab ste rang bzhin mtshan ma med cing rab zhi ba/_/dper na mda' yis rgya mtsho'i gting thug tshol ba ltar/_/shes 
[\[172a.6\]]rab kyis ni brtags na phung po'i gting mi rnyed/_/byang chub sems dpa' gang zhig de ltar zab gyur cing /_/theg pa don dam chags med gang la phung po dang /_/khams dang skye mched yod min chos 'di rtogs pa de'i/_/bsod nams yang dag grub pa de las ci zhig 
[\[172a.7\]]yod/_/dper na 'dod chags chos la spyod pa'i skyes bu zhig_/bud med dus btab de dang ma phrad de yi ni/_/nyin gcig sems kyi rnam rtog spyod pa ji snyed pa/_/de snyed bskal par byang chub sems dpas thob par 'gyur/_/byang chub sems dpa' gang zhig bskal 
[\[172b\]]
[\[172b.1\]]mang bye stong du/_/dgra bcom rang rgyal sbyin byed tshul khrims srung byed kyang /_/gang zhig shes rab pha rol phyin mchog ldan pa'i chos/_/brjod pa'i legs la sbyin dang tshul khrims char mi phod/_/byang chub sems dpa' gang zhig shes rab mchog bsgoms te/_/
[\[172b.2\]]de las langs nas gos pa med pa'i chos brjod cing /_/de yang 'gro ba'i don phyir byang chub rgyur bsngo na/_/dge ba de dang mnyam pa 'jig rten gsum na med/_/bsod nams de yang gsog dang de bzhin stong pa dang /_/gsob dang ya ma brla dang snying po med par shes/_/
[\[172b.3\]]de ltar bde gshegs rnams kyi shes rab spyad spyod na/_/spyod tshe bsod nams dpag tu med pa yongs su 'dzin/_/sangs rgyas kyis bshad rab tu sbyar cing rab bstan pa'i/_/chos 'di thams cad brjod pa tsam du zad shes nas/_/bskal pa bye ba khrag khrig mang 
[\[172b.4\]]por brjod byas kyang /_/chos kyi dbyings la zad pa med cing 'phel ba med/_/rgyal ba rnams kyi pha rol phyin ces bya ba gang /_/chos de rnams kyang ming tsam du ni yongs su bsgrags/_/yongs bsngo rlom sems med pa'i byang chub sems dpa' ni/_/nyams pa 
[\[172b.5\]]med cing sangs rgyas byang chub mchog reg 'gyur/_/'bru mar snying po 'bar ba phrad pa dang po yis/_/snying po tshig min de med par yang de mi tshig_/me lce phrad pa tha mas snying po tshig min la/_/me lce tha ma med par snying po tshig min ltar/_/dang po'i sems kyis byang 
[\[172b.6\]]chub mchog reg ma yin la/_/de med par yang de la reg par nus ma yin/_/tha ma'i sems kyis byang chub zhi ba thob min la/_/de med par yang de thob nus pa ma yin no/_/sa bon las ni myu gu me tog 'bras bu 'byung /_/de yang 'gags la shing yang med pa der min ltar/_/
[\[172b.7\]]de bzhin dang po'i sems kyang byang chub rgyu yin te/_/de yang 'gags la byang chub med pa de ma yin/_/chu yi thigs pas bum pa dang po tha ma'i bar/_/rim gyis nyung ngu nyung ngus de yongs 'gengs pa ltar/_/de bzhin dang po'i sems kyang byang chub mchog rgyu ste/_/rim gyis 
[\[173a\]]
[\[173a.1\]]dkar po'i yon tan rdzogs pa'i sangs rgyas 'gyur/_/stong pa mtshan med smon pa med pa'i chos spyod cing /_/mya ngan 'das la mi reg mtshan mar mi spyod pa/_/dper na mnyan pa mkhas pa phar 'gro tshur 'gro yang /_/mtha' gnyis mi gnas rgya mtshor 
[\[173a.2\]]gnas pa med pa bzhin/_/de ltar spyod pa'i byang chub sems dpa' 'di snyam bdag_/stobs bcus lung bstan byang chub reg 'gyur rlom sems med/_/'di la ci yang med ces byang chub skrag pa med/_/de ltar spyod pa bde gshegs shes rab spyod pa yin/_/
[\[173a.3\]]'jig rten dgon pa'i lam dang mu ge nad bcas par/_/mthong nas skrag pa med cing de nas go gyon te/_/phyi ma'i mu mthar rtag tu brtson zhing rab shes nas/_/yongs su skyo ba'i yid ni rngul tsam skyed mi byed/_/byang chub sems dpa' rgyal ba'i shes rab 
[\[173a.4\]]spyod byed cing /_/phung po 'di dag gdod nas stong zhing skye med shes/_/mnyam par ma bzhag sems can khams la snying rje 'jug_/bar skabs der yang sangs rgyas chos las yongs mi nyams/_/dper na skyes bu mkhas pa yon tan kun ldan zhing /_/stobs 
[\[173a.5\]]ldan mi thub brtson byas sgyu rtsal cho ga shes/_/'phong dang bzo gnas mang po'i pha rol phyin gyur cing /_/sgyu ma sgrub shes 'gro don rab tu 'dod pa zhig_/pha dang ma dang chung mar bcas par yongs bsdus nas/_/dgra byed mang ba dgon pa'i lam du phyin pa dang /_de 
[\[173a.6\]]yis dpa' zhing rtul phod skyes bu mang sprul te/_/bde bar song zhing phyir yang khyim du 'ong ba ltar/_/de bzhin de tshe byang chub sems dpa' mkhas pa yang /_/sems can khams rnams kun tu snying rje cher bskyed cing /_/bdud bzhi dag dang sa gnyis las kyang rab 'das nas/_/
[\[173a.7\]]ting 'dzin mchog la gnas shing byang chub reg mi byed/_/mkha' la rlung brten de la chu yi phung po brten/_/de la sa chen 'di brten de la 'gro ba brten/_/sems can las la spyod pa'i rgyu ni de 'dra ste/_/nam mkha' gang la gnas yin don 'di bsam par gyis/_/de 
[\[173b\]]
[\[173b.1\]]bzhin byang chub sems dpa' stong pa nyid gnas pa/_/'gro la sems can shes pa'i smon lam rten can gyis/_/bya ba rnam pa sna tshogs du ma ston byed cing /_/mya ngan 'das la mi reg stong par gnas pa med/_/gang gi tshe na byang chub sems dpa' mkhas gsal ba/_/
[\[173b.2\]]stong pa zhi ba'i ting 'dzin dam pa 'di spyod pa/_/bar skabs der ni mtshan ma rab tu sgom mi byed/_/mtshan ma med par gnas shing zhi la rab zhi spyod/_/bar snang 'phur ba'i bya la gnas yod ma yin te/_de na gnas pa ma yin sa la ltung mi 'gyur/_/de ltar byang chub 
[\[173b.3\]]sems dpa' rnam thar sgor spyod pa/_/mya ngan 'das la mi reg mtshan mar spyod ma yin/_/dper na 'phong bslabs skyes bus gnam du mda' 'phangs te/_/mda' gzhan dag gis phyi bzhin brgyud mar long btags te/_/snga ma'i mda' de sa la ltung ba'i skabs mi 
[\[173b.4\]]'byed/_/mi de 'dod na mda' de sa la ltung bar 'gyur/_/de ltar shes rab pha rol phyin pa mchog spyod pa/_/shes rab thabs stobs rdzu 'phrul gyis ni rnam spyod pa/_/de dag dge ba'i rtsa ba ji srid ma rdzogs pa/_/de srid stong nyid dam pa de ni thob mi byed/_/
[\[173b.5\]]dper na dge slong rdzu 'phrul stobs mchog ldan pa zhig_/nam mkhar gnas te cig char cho 'phrul rnam par 'phrul/_/'gro dang 'chag pa dang ni nyal dang 'dug pa ston/_/de ni skyo ba med cing de la dub pa med/_/de bzhin byang chub sems dpa' mkhas pa stong gnas shing /_/
[\[173b.6\]]ye shes rdzu 'phrul pha rol son la gnas pa med/_/'gro ba dag la bya ba rnam pa mtha' yas ston/_/bskal pa bye bar skyo ba med cing dub pa med/_/dper na mi 'ga' g.yang sa chen por 'dug byed cing /_/lag pa gnyi gas gdugs gnyis 'dzin cing nam mkha' la/_/
[\[173b.7\]]mchong bar byed cing g.yang sa chen por lus bor nas/_/ltung bar mi 'gyur ji srid der ni 'gro bar 'gyur/_/de bzhin byang chub sems dpa' mkhas pa snying rjer gnas/_/thabs dang shes rab gnyis kyi gdugs ni yongs bzung ste/_/chos rnams stong pa mtshan med smon 
[\[174a\]]
[\[174a.1\]]pa med rtog cing /_/mya ngan 'das la reg pa med la chos kyang mthong /_/dper na rin chen 'dod pa rin chen gling song ste/_/rin chen rnyed nas phyir yang khyim du 'ong 'gyur ba/_/der ni ded dpon 'ba' zhig bde bar 'tsho byed cing /_/gnyen bshes 
[\[174a.2\]]tshogs yid mi bder 'jog pa min pa ltar/_/de bzhin byang chub sems dpa' stong nyid rin chen gyi/_/gling du song ste bsam gtan dbang po stobs thob pa/_/mya ngan 'das la reg pa 'ba' zhig mngon dga' zhing /_/sems can sdug bsngal yid du 'jog par 'gyur 
[\[174a.3\]]ma yin/_/dper na don gnyer tshong pa rgyus shes bya ba'i phyir/_/bar gyi grong khyer grong rdal grong gang yin par 'gro/_/der yang mi gnas rin chen gling du'ang mi gnas la/_/rig pa khyim du mi gnas lam la mkhas par 'gyur/_/de bzhin byang chub sems dpa' 
[\[174a.4\]]gsal te nyan thos dang /_/rang rgyal rnams kyi shes pa rnam grol kun la mkhas/_/de la mi gnas sangs rgyas ye shes gnas ma yin/_/'dus ma byas la mi gnas lam gyi tshul shes yin/_/gang tshe 'gro la byams pas rjes su 'brel byas nas/_/ting 'dzin stong 
[\[174a.5\]]pa mtshan med smon pa med spyod pa/_/de ni mya ngan 'das pa thob par 'gyur zhe'am/_/'dus byas yin par gdags nus de ni gnas med do/_/dper na sprul pa'i mi lus mi snang ma yin zhing /_/de ni ming gis kyang ni gdags par nus pa ltar/_/de bzhin byang 
[\[174a.6\]]chub sems dpa' rnam thar sgor spyod pa/_/de ni ming gis kyang ni gdags par nus ma yin/_/gal te spyod pa dang ni dbang po yongs dris la/_/byang chub sems dpa' stong pa mtshan ma med pa'i chos/_/yongs su mi ston phyir mi ldog pa sa yi chos/_/mi 'chad de ni lung ma 
[\[174a.7\]]bstan par rig par bya/_/dgra bcom sa dang rkyen gyi sangs rgyas ye shes dang /_/khams gsum dag la rmi lam na yang mi 'dod cing /_/sangs rgyas rnams mthong 'gro la chos kyang ston byed pa/_/de ni mi ldog lung bstan yin par rig par bya/_/rmi lam na ni sems can 
[\[174b\]]
[\[174b.1\]]ngan song gsum gnas mthong /_/skad cig de la ngan song rgyun gcod smon lam 'debs/_/bden pa'i byin gyi rlabs kyis me yi phung po zhi/_/de ni mi ldog lung bstan yin par rig par bya/_/mi yi 'jig rten 'byung po'i gdon dang nad mang ba/_/phan dang snying brtser ldan pa'i bden 
[\[174b.2\]]pa'i byin gyis zhi/_/'on kyang rlom sems med cing nga rgyal skye med pa/_/de ni mi ldog lung bstan yin par rig par bya/_/ci ste de ni bden pa'i byin rlabs sna tshogs dag_/'byor pas bdag lung bstan snyam rlom sems 'byung ba'am/_/gal te byang chub sems dpa' 
[\[174b.3\]]gzhan gyis lung bstan rlom/_/rlom sems gnas pa de ni blo chung shes par bya/_/ming gi gzhi las bdud ni nye bar 'ongs gyur nas/_/'di skad smras te 'di ni khyod dang pha ma dang /_/khyod kyi bdun mes rgyud kyi bar gyi ming yin zhing /_/gang tshe khyod ni sangs rgyas 
[\[174b.4\]]'gyur ba'i ming 'di yin/_/sbyangs sdom rnal 'byor ldan pa ci 'dra 'byung 'gyur la/_/khyod sngon yon tan tshul yang 'di 'dra'o zhes brjod do/_/de skad gang thos rlom sems byang chub sems dpa' ni/_/bdud kyis yongs su bslang zhing blo chung rig par bya/_/rab tu 
[\[174b.5\]]dben pa'i grong dang grong khyer ri sul dang /_/dgon pa dben pa nags khrod rab tu sten byed cing /_/bdag stod gzhan la smod pa'i byang chub sems dpa' ni/_/bdud kyis yongs su bslang zhing blo chung rig par bya/_/rtag tu grong dang yul 'khor grong rdal gnas byed cing /_/
[\[174b.6\]]sems can smin byed byang chub brtson pa ma gtogs par/_/de ni dgra bcom rang rgyal 'dod pa gzhan mi skye/_/'di ni bde bar gshegs kyi sras kyis dben par gsungs/_/gang zhig dpag tshad lnga brgya yod pa'i ri yi sul/_/sbrul gyis gang bar lo mang bye bar gnas byed 
[\[174b.7\]]kyang /_/dben pa 'di mi shes pa'i byang chub sems dpa' de/_/lhag pa'i nga rgyal rnyed nas 'dre bar gnas pa yin/_/byang chub sems dpa' 'gro ba'i don brtson bsam gtan dang /_/stobs dang dbang po rnam thar ting 'dzin thob de la/_/'di ni dgon dben spyod pa min 
[\[175a\]]
[\[175a.1\]]snyam brnyas byed pa/_de ni bdud kyi spyod yul gnas zhes rgyal bas gsungs/_/gang zhig grong ngam 'on te dgon par gnas kyang rung /_/theg pa gnyis kyi sems bral byang chub mchog nges na/_/'di ni 'gro don zhugs pa rnams kyi dben pa ste/_/
[\[175a.2\]]byang chub sems dpa' drod snyam de ni bdag nyid nyams/_/de lta bas na byang chub dam pa tshol ba yis/_/bsam pa drag ldan mkhas pas nga rgyal nges bcom ste/_/nad pa'i tshogs kyi gso phyir sman pa bsten pa ltar/_/g.yel ba med par dge ba'i bshes gnyen bsten par bya/_/
[\[175a.3\]]sangs rgyas byang chub mchog zhugs byang chub sems dpa' dag_/pha rol phyin dang bcas te dge ba'i bshes su bsten/_/de dag rjes su ston byed 'di ni bsgrub pa'i sa/_/rgyu rnam gnyis kyis sangs rgyas byang chub myur du rtogs/_/rgyal ba 'das dang ma byon phyogs bcur 
[\[175a.4\]]gang bzhugs pa/_/kun lam pha rol phyin pa 'di yin gzhan ma yin/_/pha rol phyin 'di byang chub mchog la zhugs rnams kyi/_/gsal dang sgron dang snang dang ston mchog yin zhes bshad/_/ji ltar shes rab pha rol phyin pa mtshan nyid stong /_/chos 'di thams 
[\[175a.5\]]cad mtshan nyid de dang 'drar shes shing /_/chos rnams stong zhing mtshan ma med par rab shes na/_/de ltar spyod pa bde gshegs shes rab spyod pa yin/_/sems can yongs su rtog pa zas la 'dod byed cing /_/'khor bar chags pa'i yid dang ldan rnams rtag tu 
[\[175a.6\]]'khor/_/bdag dang bdag gi chos gnyis yang dag min stong ste/_/byis pa bdag nyid kyis ni mkha' la mdud pa bor/_/dper na dogs pa'i 'du shes kyis ni dug bslang ba/_/dug de khong du song ba med kyang brgyal bar 'gyur/_/de bzhin byis pa bdag dang 
[\[175a.7\]]bdag gir khas len pa/_/bdag der 'du shes yang dag mi rtag skye zhing 'chi/_/ji ltar 'dzin pa de ltar kun nas nyon mongs bstan/_/bdag dang bdag gir mi dmigs rnam par byang bar gsungs/_/'di la gang yang nyon mongs rnam dag 'gyur med par/_/byang chub 
[\[175b\]]
[\[175b.1\]]sems dpas shes rab pha rol phyin pa rtogs/_/'dzam bu'i gling na sems can ji snyed ma lus pa/_/de dag thams cad byang chub mchog tu sems bskyed nas/_/lo stong bye ba mang por sbyin pa byin byas la/_/kun kyang 'gro ba'i don du byang chub rgyur bsngo yang /_/gang 
[\[175b.2\]]zhig shes rab pha rol phyin mchog mngon brtson pa/_/tha na nyi ma gcig cig rjes su 'thun byed na/_/de la sbyin pa'i phung pos bsod nams char mi phod/_/de phyir g.yel med rtag tu shes rab 'jug par bya/_/shes rab pha rol phyin mchog spyod pa'i rnal 'byor pa/_/snying rje chen 
[\[175b.3\]]po bskyed kyang sems can 'du shes med/_/de tshe mkhas pa 'gro ba kun gyi sbyin gnas 'gyur/_/rtag tu yul 'khor bsod snyoms don yod yongs su spyod/_/byang chub sems dpa' gang 'dir yun ring 'brel ba yi/_/lha mi ngan song gsum gyi sems can dgrol ba'i phyir/_/
[\[175b.4\]]lam yangs pha rol sems can khams la ston 'dod pas/_/nyin mtshan shes rab pha rol phyin la brtson par bya/_/mi zhig sngon chad ma rnyed pa yi rin chen mchog_/dus gzhan zhig na rnyed par gyur te dga' ba las/_/rnyed ma thag tu bag med gyur te stor na ni/_/stor 
[\[175b.5\]]bas rin chen mngon 'dod rtag tu sdug bsngal lo/_/de ltar byang chub mchog zhugs rin chen lta bu yi/_/shes rab pha rol phyin la rnal 'byor dor mi bya/_/rin chen rnyed nas blangs te rab tu brtson dkris nas/_/myur du 'gro bar byed pa zhi bar 'gyur ba bzhin/_/nyi ma sprin 
[\[175b.6\]]dang bral ba'i 'od zer dra ba can/_/mun nag thibs po mun pa thams cad 'joms 'char ba/_/srin bu me khyer srog chags 'byung po thams cad dang /_/skar ma'i tshogs dang zla ba'i 'od kun zil gyis gnon/_/de bzhin byang chub sems dpa' shes rab pha rol phyin/_/
[\[175b.7\]]mchog spyod stong pa dang ni mtshan ma med spyod pa/_/mkhas pas lta ba'i thibs po bcom nas 'gro kun dang /_/dgra bcom rang rgyal byang chub sems mang zil gyis gnon/_/dper na rgyal po'i bu zhig nor gtong don 'dod pa/_/kun gyi gtso bor gyur te mngon par 'gro bya 
[\[176a\]]
[\[176a.1\]]'os/_/'di ni da lta na yang sems can mang dga' byed/_/thabs thob gyur te rgyal srid gnas nas smos ci dgos/_/de ltar shes rab spyod mkhas byang chub sems dpa' yang /_/bdud rtsi sbyin par byed cing lha dang mi rnams dga'/_/
[\[176a.2\]]'di ni da lta na yang sems can mang phan brtson/_/chos kyi rgyal por gnas par gyur nas smos ci dgos/_/de yi tshe na bdud ni zug rngu ldan par 'gyur/_/mya ngan nyam thag sdug bsngal yid mi bde nyam chung /_/ji ltar byang chub sems dpa' 'di yid nur 
[\[176a.3\]]'gyur zhes/_/'jigs pa bstan phyir phyogs rnams sreg cing skar mda' gtong /_/gang tshe mkhas pa de dag bsam pa drag ldan zhing /_/nyin mtshan shes rab pha rol phyin pa'i mchog don lta/_/de tshe lus sems dag ni mkha' 'gro bya ltar rgyu/_/nag 
[\[176a.4\]]po'i rtsa lag rnams kyis glags rnyed ga la 'gyur/_/gang tshe byang chub sems dpa' 'thab dang rtsod gyur cing /_/phan tshun mi 'thun khros pa'i sems dang ldan gyur pa/_/de tshe bdud ni dga' zhing mchog tu nyams bder 'gyur/_/de gnyis rgyal ba'i ye 
[\[176a.5\]]shes las ni ring 'gyur snyam/_/de gnyis ring du 'gyur zhing sha za 'dra bar 'gyur/_/gnyi ga rang gi dam bcas nyams par byed par 'gyur/_/sdang zhing bzod dang bral la byang chub ga la yod/_/de tshe bdud rnams phyogs dang bcas te dga' bar 'gyur/_/
[\[176a.6\]]lung bstan ma thob byang chub sems dpa' gang zhig gis/_/lung bstan thob la sems khros rtsod pa rtsom byed na/_/tha ba skyon ldan sems kyi skad cig ji snyed pa/_/de snyed bskal par gzhi nas go cha bgo bgos so/_/sangs rgyas bzod pa'i pha rol phyin pas byang chub reg_/
[\[176a.7\]]sems 'di bzang ba min snyam dran pa skyed byed cing /_/so sor 'chags par byed cing phyis kyang sdom byed la/_/dga' bar mi byed de ni sangs rgyas chos 'dir slob/_/gang zhig slob tshe bslab pa gang yang khas mi len/_/slob pa po dang bslab pa'i chos rnams mi dmigs shing /_/bslab 
[\[176b\]]
[\[176b.1\]]dang bslab pa ma yin 'di gnyis mi rtog pa/_/de ltar gang slob de ni sangs rgyas chos 'dir slob/_/byang chub sems dpa' gang zhig de lta'i bslab 'di shes/_/de ni gzhar yang bslab nyams tshul khrims 'chal mi 'gyur/_/de ni sangs rgyas chos mnyes 
[\[176b.2\]]bya phyir 'di la slob/_/de ni bslab lhag bslab la mkhas te dmigs pa med/_/mkhas pa 'od byed rnams kyi shes rab de ltar slob/_/dge ba ma yin sems gcig tsam yang skyed mi byed/_/nyi ma mkha' la 'gro ba'i zer gyis zil gnon pa'i/_/mdun gyi bar 
[\[176b.3\]]snang la ni mun pa mi gnas bzhin/_/shes rab pha rol phyin la bslab pa byas rnams kyi/_/pha rol phyin pa thams cad 'dir ni 'dus par 'gyur/_/'jig tshogs lta bar lta ba drug cu gnyis 'dus ltar/_/de bzhin pha rol phyin pa 'di dag 'dus par gsungs/_/dper 
[\[176b.4\]]na srog gi dbang po 'gags na dbang po gzhan/_/gang dag ji snyed yod pa thams cad 'gag par 'gyur/_/de ltar shes rab spyod pa mkhas pa mchog rnams kyi/_/pha rol phyin pa thams cad 'dir ni 'dus par gsungs/_/byang chub sems mkhas nyan thos yon tan 
[\[176b.5\]]gang dag dang /_/de bzhin rang rgyal yon tan kun la slob byed cing /_/de dag de la mi gnas 'dod pa mi bskyed de/_/'di ni bdag gis bslab bya yin snyam de phyir slob/_/mi ldog byang chub mchog la rab tu zhugs pa yi/_/sems bskyed pa la bsam pa thag pas yi 
[\[176b.6\]]rang ba/_/stong gsum ri rab srang la gzhal bas tshad gzung rung /_/rjes su yi rang dge ba de ni de lta min/_/dge ba don gnyer phan 'dod sems can ji snyed pa/_/kun gyi bsod nams phung po la yang yi rang 'gyur/_/de phyir de dag rgyal ba'i yon tan thob gyur nas/_/
[\[176b.7\]]sdug bsngal zad par bya phyir 'jig rten chos sbyin byed/_/byang chub sems dpa' gang zhig mi rtog chos rnams kun/_/stong dang mtshan ma med dang spros med yongs shes pa/_/de ni shes rab gnyis kyis byang chub tshol mi byed/_/rnal 'byor pa de shes rab pha rol phyin mchog 
[\[177a\]]
[\[177a.1\]]brtson/_/nam mkha'i khams de dang ni nam mkha' der 'gal ba/_/yod pa ma yin gang gis kyang ni de ma thob/_/de bzhin shes rab spyod mkhas byang chub sems dpa' yang /_/nam mkha' lta bu yin te nye bar zhi ba spyod/_/skye bo'i dbus na sgyu ma'i 
[\[177a.2\]]skyes bu 'di snyam du/_/skye bo 'di mgu bya snyam mi sems de yang byed/_/rdzu 'phrul sna tshogs rab tu ston par byed mthong yang /_/de la lus med sems med ming yang yod ma yin/_/de bzhin shes rab spyod pa nam yang 'di snyam du/_/byang chub rtogs nas 'gro ba yongs 
[\[177a.3\]]su dgrol mi sems/_/skye ba sna tshogs dang ni bya ba mang ldan pa/_/sgyu ma lta bu ston kyang rnam par mi rtog spyod/_/dper na sangs rgyas sprul pa sangs rgyas mdzad pa byed/_/byed pa de la dregs pa cung zad skye mi 'gyur/_/de bzhin shes rab spyod mkhas byang chub sems dpa' yang /_
[\[177a.4\]]sprul pa sgyu ma bzhin du bya ba thams cad ston/_/shing mkhan bzo bo mkhas pas skyes pa bud med dang /_/'dra ba'i bzo byas de yang bya ba thams cad byed/_/de bzhin shes rab spyod mkhas byang chub sems dpa' yang /_/rnam par mi rtog ye shes bya ba thams cad 
[\[177a.5\]]byed/_/de ltar spyod mkhas rnams la lha tshogs mang po dag_/thal mo sbyar ba btud nas phyag kyang 'tshal bar byed/_/phyogs bcu'i 'jig rten khams kyi sangs rgyas ji snyed pa'ang /_/yon tan bsngags pa'i phreng ba yongs su brjod par mdzad/_/gang gA'i klung mnyam zhing 
[\[177a.6\]]na sems can ji snyed pa/_/de kun yongs su brtag pa bzung ste bdud gyur la/_/ba spu nyag re las kyang de snyed sprul byas kyang /_/de dag kun gyis mkhas la bar chad bya mi nus/_/rgyu rnam bzhi yis byang chub sems dpa' mkhas stobs ldan/_/bdud bzhis thub par dka' 
[\[177a.7\]]zhing bskyod par mi nus te/_/stong par gnas dang sems can yongs su mi gtong dang /_/ji skad smras bzhin byed dang bde gshegs byin rlabs can/_/de bzhin gshegs yum shes rab pha rol phyin pa 'di/_/'chad tshe byang chub sems dpa' gang zhig mos byed cing /_/
[\[177b\]]
[\[177b.1\]]bsam pa thag pas bsgrub par mngon par brtson byed na/_/des pa thams cad mkhyen pa nyid la zhugs rig bya/_/chos dbyings de bzhin nyid la gnas par mi 'gyur zhing /_/dper na bar snang sprin bzhin gnas pa med par gnas/_/rig sngags 'chang ba gnas med mkha' 
[\[177b.2\]]rgyu gnas 'dod pa/_/sngags mthus dus min me tog ldan shing byin gyis rlob/_/de ltar spyod pa byang chub sems dpa' mkhas gsal ba/_/rtogs par byed dang sangs rgyas chos rnams dmigs mi 'gyur/_/'chad par byed dang chos 'dod lta bar byed mi dmigs/_/'di 
[\[177b.3\]]ni zhi 'dod yon tan dga' ba'i gnas pa yin/_/dgra bcom rnam thar de bzhin gshegs kyi ma gtogs par/_/gnas pa 'di ni nyan thos rang rgyal bcas pa yi/_/gnas pa zhi ba'i ting 'dzin rab zhi bde ldan pa/_/ji snyed kun gyi mchog dang gong na med pa yin/_/
[\[177b.4\]]'dab chags mkha' la gnas kyang ltung bar 'gyur ma yin/_/nya ni chu la gnas kyang 'tshubs te 'chi ba med/_/de ltar byang chub sems dpa' bsam gtan stobs dag gis/_/pha rol son pa stong gnas mya ngan 'da' mi 'gyur/_/sems can kun gyi yon tan 
[\[177b.5\]]mchog tu 'gro ba dang /_/sangs rgyas ye shes mchog tu rmad byung mchog reg dang /_/chos kyi sbyin pa rab mchog dam pa sbyin 'dod gang /_/phan mdzad rnams kyi gnas mchog 'di la bsten par gyis/_/bslab pa 'di ni 'dren pas bslab pa yongs brjod na/_/bslab 
[\[177b.6\]]pa ji snyed kun gyi mchog dang gong na med/_/mkhas pa gang zhig bslab kun pha rol 'gro 'dod pas/_/sangs rgyas bslab pa shes rab pha rol phyin 'dir slobs/_/'di ni chos gter mchog dang chos mdzod dam pa yin/_/sangs rgyas rigs yin 'gro ba'i bde dang skyid pa'i 
[\[177b.7\]]mdzod/_/'das dang ma byon phyogs bcu'i 'jig rten mgon po rnams/_/de dag 'di las 'khrungs kyang chos dbyings zad mi shes/_/shing dang 'bras bu me tog nags tshal ji snyed pa/_/de dag thams cad sa las yang dag 'byung zhing 'thon/_/'on kyang sa la zad pa 
[\[178a\]]
[\[178a.1\]]med cing 'phel ba med/_/yongs su mi nyams rnam par mi rtog skyo ba med/_/sangs rgyas sras dang nyan thos rang rgyal lha rnams dang /_/'gro ba kun gyi bde skyid chos rnams ji snyed pa/_/de kun shes rab pha rol phyin pa mchog las byung /_/shes 
[\[178a.2\]]rab rnams kyang zad pa med cing 'phel ba med/_/sems can tha ma 'bring dang mchog gyur ji snyed pa/_/de kun ma rig las byung bde bar gshegs pas gsungs/_/rkyen rnams tshogs nas sdug bsngal 'khrul 'khor rab tu 'byung /_/ma rig 'khrul 'khor de ni zad med 'phel 
[\[178a.3\]]ba med/_/ye shes tshul sgo thabs dang rtsa ba ji snyed pa/_/de kun shes rab pha rol phyin pa mchog las byung /_/rkyen rnams tshogs nas las kyi 'khrul 'khor rab tu 'byung /_/shes rab pha rol phyin la zad med 'phel ba med/_/byang chub sems dpa' gang zhig rten cing 
[\[178a.4\]]'brel 'byung la/_/skye med zad pa med par shes rab 'di shes te/_/nyi ma sprin med 'od zer 'phro bas mun bsal la ltar/_/ma rig thibs po bcom nas rang byung thob par 'gyur/_/mthu chen ldan pa bsam gtan bzhis kyang gnas byed la/_/rten par byed pa ma 
[\[178a.5\]]yin gnas par byed pa med/_/'on kyang bsam gtan yan lag bcas pa bzhi po 'di/_/byang chub dam pa mchog thob pa yi rten du 'gyur/_/shes rab mchog thob bsam gtan dag la gnas pa ni/_/gzugs med ting 'dzin dam pa bzhi yang nyams su myong /_/
[\[178a.6\]]bsam gtan 'di dag byang chub dam pa mchog la phan/_/byang chub sems dpa' zag pa zad phyir slob pa min/_/'di ni yon tan sogs pa'i ngo mtshar rmad byung ste/_/bsam gtan ting nge 'dzin la gnas nas mtshan ma med/_/de la gnas rnams gal te lus ni zhig gyur 
[\[178a.7\]]na/_/bsam pa ji bzhin 'dod pa'i khams su yang skye'o/_/dper na 'dzam gling mi zhig sngon chad lha yul gyi/_/lha yi grong khyer mchog tu ma phyin phyis song ste/_/de na yongs su bzung ba'i yul de rnams mthong nas/_/phyir 'dir 'ong bar gyur na chags par mi byed ltar/_/
[\[178b\]]
[\[178b.1\]]de bzhin byang chub sems dpa' yon tan mchog 'chang ba/_/rnal 'byor brtson te bsam gtan ting 'dzin la gnas nas/_/phyir yang 'dod pa'i khams su gnas te chags pa med/_/chu yi pad ma bzhin du byis pa'i chos mi gnas/_/bdag nyid chen po sems can 
[\[178b.2\]]yongs su smin bya dang /_/zhing sbyong pha rol phyin rdzogs don byed kho nar zad/_/byang chub yon tan pha rol phyin nyams 'gyur 'ong zhes/_/gzugs med khams su skye ba don du gnyer mi byed/_/dper na mi zhig rin chen gter rnams rnyed gyur nas/_/de la 'dod pa'i blo 
[\[178b.3\]]ni skyed par ma byas la/_/des kyang dus gzhan zhig na de dag yongs blangs shing /_/blangs nas khyim du song ste chags par mi byed ltar/_/de bzhin byang chub sems dpa' mkhas pa dga' ba dang /_/bde sbyin bsam gtan ting 'dzin zhi ba bzhi thob nas/_/bsam 
[\[178b.4\]]gtan bde ldan bsam gtan ting 'dzin thob btang ste/_/'gro la snying brtser ldan pa'i phyir yang 'dod khams 'jug_/gal te byang chub sems dpa' ting 'dzin bsam gtan gnas/_/dgra bcom rang rgyal theg par 'dod pa'i blo skyed na/_/mnyam par ma bzhag rgod cing 
[\[178b.5\]]sems g.yengs gyur pa ste/_/sangs rgyas yon tan yongs nyams mnyan pa gru zhig bzhin/_/gzhan yang gzugs dang sgra dang de bzhin dri dang ro/_/reg dang 'dod yon lnga la mngon par brtson gyur kyang /_/dgra bcom rang rgyal theg bral byang chub sems dga' na/_/
[\[178b.6\]]dpa' bo rtag tu mnyam gzhag yin par shes par bya/_/sems can gang zag gzhan phyir sems pa rnam dag pa/_/brtson 'grus pha rol phyin la mngon brtson rnam par spyod/_/dper na bran mo chu chun dbang med rje bo'i dbang /_/de bzhin dpa' rnams sems can kun gyi 
[\[178b.7\]]dbang gis 'gro/_/sbyo ba byas sam 'on te rtag tu brdegs kyang rung /_/bran mo rje bo la ni zlog tshig mi smra yis/_/'di yis bdag ni bsad par 'gyur du 'ong snyam nas/_/shin tu skrag pa'i yid kyis 'jigs bcas zil gyis gnon/_/de bzhin byang chub ched du 
[\[179a\]]
[\[179a.1\]]byang chub mchog zhugs pa/_/'gro ba kun la bran gyur bzhin du gnas par bya/_/'di las byang chub thob cing yon tan rdzogs par 'gyur/_/rtswa dang shing las me byung bas ni de nyid sreg_/bdag gi bde ba btang nas re ba med sems kyis/_/
[\[179a.2\]]sems can gzhan gyi dgos la nyin mtshan mngon par brtson/_/bu gcig pa lam ni rim gro byed pa ltar/_/bsam pa thag pas rnam par skyo med gnas par gyis/_/byang chub sems dpa' gang zhig yun ring 'khor 'dod cing /_/sems can don dang zhing sbyong 
[\[179a.3\]]brtson pa'i rnal 'byor pa/_/skyo ba'i blo ni rdul tsam skye bar mi 'gyur na/_/de ni brtson 'grus pha rol phyin ldan g.yel ba med/_/byang chub sems dpa' mi mkhas bskal pa bye ba bgrang /_/gal te ring bar 'du shes sdug bsngal byang chub sgrub/_/yang dag chos sgrub 
[\[179a.4\]]byed tshe yun ring sdug bsngal 'gyur/_/des ni brtson 'grus pha rol phyin nyams le lo can/_/byang chub mchog tu sems bskyed dang po nas bzung ste/_/byang chub bla na med pa thob par 'gyur gyi bar/_/nyin mtshan gcig tsam du ni yid la sems byed na/_/mkhas 
[\[179a.5\]]pa gsal bas brtson 'grus brtsams par rig par bya/_/gal te 'ga' zhig 'di skad ri rab ri bshig pa'i/_/rjes la byang chub mchog thob 'gyur zhes smra ba las/_/ci ste skyo ba'i blo bskyed tshad kyang sems byed na/_de tshe byang chub sems dpa' le lor gyur pa yin/_/ji ste 
[\[179a.6\]]de ni 'di tsam tshod lta ci dka' zhes/_/skad cig tsam la ri rab thal bar rlag sems bskyed/_/byang chub sems dpa' mkhas pa brtson 'grus brtsams pa ste/_/ring po mi thogs 'dren pa'i byang chub mchog thob 'gyur/_/'gro ba yongs su smin par byas nas don bya zhes/_/
[\[179a.7\]]gal te lus dang ngag dang yid kyis brtson byed na/_/bdag tu 'du shes gnas pas le lor gyur pa ste/_/thams cad mkhyen pa nyid las ring 'gyur gnam sa bzhin/_/gang tshe lus dang sems dang sems can 'du shes med/_/'du shes rnam par log nas gnyis su med 
[\[179b\]]
[\[179b.1\]]chos spyod/_/'di ni byang chub zhi ba mi nyams mchog 'dod pa'i/_/brtson 'grus pha rol phyin ces phan pa mdzad pas gsungs/_/gal te gzhan las ngan brjod tshig rtsub thos gyur na/_/bdag bde yin zhes byang chub sems dpa' mkhas pa dga'/_/su smra 
[\[179b.2\]]sus thos gang gis gang zhig gang gi phyir/_/bzod pa'i pha rol phyin mchog ldan pa mdzangs pa yin/_/byang chub sems dpa' gang zhig bzod pa'i legs chos ldan/_/gang zhig stong gsum rin chen bkang ste 'jig rten mkhyen/_/sangs rgyas rnams dang dgra 
[\[179b.3\]]bcom rang rgyal phul byas pa/_/sbyin pa'i phung pos de la bsod nams char mi phod/_/bzod la gnas pa'i lus ni yongs su dag gyur te/_/sum cu rtsa gnyis mtshan dang mthu stobs pha mtha' yas/_/sems can rnams la chos rab stong pa sgrogs par byed/_/
[\[179b.4\]]'di ni bzod ldan de la 'gro ba dga' 'gyur mkhas/_/gal te sems can la las tsan dan phur ma blangs/_/rab gus byang chub sems dpa' la ni nyug byed la/_/gzhan zhig me ma dag mgo la 'thor byed gnyi ga la/_/de yis mnyam zhing snyoms pa'i yid ni 
[\[179b.5\]]bskyed par bya/_/byang chub sems dpa' mkhas pas de ltar bzod byas nas/_/sems bskyed de ni byang chub mchog tu yongs bsngos na/_/dpa' bo 'jig rten kun la bzod pas dgra bcom dang /_/rang rgyal sems can khams mang ji snyed zil gyis gnon/_/
[\[179b.6\]]bzod byed 'di snyam du yang sems ni bskyed bya ste/_/sems dmyal dud 'gro gshin rje'i 'jig rten sdug bsngal mang /_/'dod pa'i yon tan rgyu yis dbang med gnod myong na/_/byang chub ched du ci phyir da bzod mi bya snyam/_/lcag dbyig mtshon dang bsad dang bcings 
[\[179b.7\]]dang rdeg pa dang /_/mgo gcod pa dang rna ba rkang lag sna gcod dang /_/'jig rten sdug bsngal ji snyed bdag gis bzod snyam pa/_/byang chub sems dpa' bzod pa'i pha rol phyin la gnas/_/tshul khrims kyis ni zhi ba 'dod rnams 'phags par gyur/_/stobs 
[\[180a\]]
[\[180a.1\]]bcu'i spyod yul gnas shing tshul khrims nyams pa med/_/sdom pa'i bya ba ji snyed kun gyi rjes su 'jug_/sems can kun la phan phyir de yang byang chub bsngo/_/gal te dgra bcom rang rgyal byang chub reg 'dod na/_/tshul khrims 'chal cing mi 
[\[180a.2\]]mkhas de bzhin spyod pa nyams/_/ci ste byang chub zhi ba mchog tu yongs bsngo na/_/'dod yon brtson yang tshul khrims pha rol phyin la gnas/_/chos gang nges pa'i byang chub yon tan 'byung 'gyur ba/_/'di ni yon tan chos ldan rnams kyi tshul khrims don/_/chos gang phan byed 
[\[180a.3\]]rnams kyi byang chub yongs nyams pa/_/'di ni tshul khrims 'chal ces rnam par 'dren pas gsungs/_/gal te byang chub sems dpa' 'dod yon lnga spyod kyang /_/sangs rgyas chos dang 'phags pa'i dge 'dun skyabs song ste/_/sangs rgyas 'grub bya snyam du kun mkhyen yid byed na/_/
[\[180a.4\]]mkhas pa tshul khrims pha rol phyin gnas rig par bya/_/gal te bskal pa bye bar dge ba'i las lam bcu/_/spyod kyang dgra bcom rang rgyal nyid la 'dod skyed na/_/de tshe tshul khrims skyon byung tshul khrims nyams pa yin/_/sems bskyed de ni phas pham pas kyang shin tu lci/_/
[\[180a.5\]]tshul khrims srung zhing byang chub mchog tu yongs bsngo la/_/de yis rlom sems med cing bdag stod mi byed la/_/nga yi 'du shes sems can 'du shes yongs su spangs/_/byang chub sems dpa' tshul khrims pha rol phyin gnas brjod/_/gal te byang chub sems dpa' rgyal ba'i 
[\[180a.6\]]lam spyod pa/_/sems can 'di dag khrims ldan 'di dag khrims 'chal zhes/_/sna tshogs 'du shes zhugs pa shin tu tshul khrims 'chal/_/tshul khrims nyams shing de la yongs dag tshul khrims med/_/gang la bdag gi 'du shes sems can 'du shes med/_/'du shes 
[\[180a.7\]]'dod chags bral la sdom min ga la yod/_/gang la sdom dang sdom pa ma yin rlom sems med/_/'di ni tshul khrims sdom par rnam par 'dren pas gsungs/_/sems can dag pa gang zhig de ltar khrims ldan pa/_/sdug dang mi sdug kun la lta ba med pa yin/_/mgo dang 
[\[180b\]]
[\[180b.1\]]rkang lag gtong zhing zhum pa'i sems kyang med/_/bdog pa thams cad gtong zhing rtag tu zhen pa med/_/chos rnams rang bzhin bdag med ya ma brlar shes nas/_/bdag gi sha yang gtong zhing zhum pa'i sems med na/_/de tshe phyi rol dngos po gtong ba smos ci dgos/_/
[\[180b.2\]]gal te ser sna byed pa de ni gnas med do/_/bdag tu 'du shes dngos la bdag gir 'dzin pas chags/_/blun po rnams la gtong ba'i blo lta ga la yod/_/ser sna can ni [{]yi dgas [,]yi dwags [}]gnas su skye bar 'gyur/_/ci ste mir skyes na yang de tshe dbul por 'gyur/_/de tshe 
[\[180b.3\]]byang chub sems dpa' sems can dbul shes nas/_/gtong la mos par 'gyur zhing rtag tu lhag par gtong /_/gling bzhi legs par brgyan pa mchil ma'i thal ba 'dra/_/byin nas dga' bar 'gyur gyi gling thob de lta min/_/byang chub sems dpa' mkhas pa 
[\[180b.4\]]gsal ba srid gsum gyi/_/sems can ji snyed de dag kun la sbyin pa 'di/_/byin par gyur cig snyam du bsams nas sbyin byin la/_/de yang 'gro ba'i don phyir byang chub mchog tu bsngo/_/sbyin pa byin nas dngos la gnas par byed pa med/_/de ni nam du'ang rnam par 
[\[180b.5\]]smin la re ba med/_/de ltar gtong la mkhas pa thams cad gtong ba ste/_/chung ngu btang la mang po dpag tu med par 'gyur/_/srid pa gsum na sems can ma lus ji snyed pa/_/yongs su brtag par bzung ste de dag thams cad kyis/_/'jig rten mkhyen pa sangs 
[\[180b.6\]]rgyas dgra bcom rang rgyal la/_/bskal pa mtha' yas sbyin byin nyan thos legs tshol na/_/byang chub sems dpa' mkhas pa thabs mkhas gang zhig gis/_/de dag bsod nams bya ba'i dngos la yi rang nas/_/sems can don du byang chub mchog rab yongs bsngo na/_/
[\[180b.7\]]yongs su bsngos pas 'gro ba thams cad zil gyis gnon/_/nor bu mching bu'i phung po chen por gyur pa yang /_/rin chen bai dUr+ya gcig de kun zil gyis gnon/_/de bzhin 'gro kun sbyin pa'i phung po rgya chen kun/_/rjes su yi rang byang chub sems dpas zil gyis gnon/_/
[\[181a\]]
[\[181a.1\]]gal te byang chub sems dpas 'gro la sbyin byin nas/_/de la bdag gir mi byed dngos po phangs med na/_/de las dge ba'i rtsa ba mthu chen 'phel 'gyur te/_/sprin med 'od ldan zla dkyil yar gyi ngo bzhin no/_/byang chub sems dpa'i sbyin pas yid 
[\[181a.2\]]btags 'gro ba gcod/_/dbul ba dang ni de bzhin nyon mongs thams cad gcod/_/spyod tshe longs spyod mtha' yas rgyas pa thob par 'gyur/_/sbyin pas sdug bsngal gyur pa'i sems can yongs smin byed/_/khrims kyis dud 'gro'i 'gro ba du ma'i ngo bo dang /_/mi khom 
[\[181a.3\]]brgyad spong de yis dal ba rtag tu rnyed/_/bzod pas gzugs bzang dam pa rgya chen thob 'gyur te/_/gser mdog sdug cing 'gro bas lta ba'i 'os su 'gyur/_/brtson 'grus kyis ni dkar po'i yon tan 'grib mi 'gyur/_/ye shes mtha' yas rgyal ba'i bang mdzod rnyed par 'gyur/_/
[\[181a.4\]]bsam gtan gyis ni 'dod pa'i yon tan smad pa 'dor/_/rig dang mngon par shes dang ting 'dzin mngon par sgrub/_/shes rab kyis ni chos kyi rang bzhin yongs shes nas/_/khams gsum ma lus pa las yang dag 'da' bar 'gyur/_/mi yi khyu mchog 'khor lo rin 
[\[181a.5\]]chen bskor byas nas/_/sdug bsngal zad par bya phyir 'gro la chos kyang ston/_/chos 'di yongs rdzogs byas nas byang chub sems dpa' de/_/yongs dag zhing dang sems can dag pa yongs su 'dzin/_/sangs rgyas rgyud dang chos kyi rgyud kyang yongs su 'dzin/_/de bzhin dge 
[\[181a.6\]]'dun rgyud dang chos kun yongs su 'dzin/_/'gro ba'i nad gso mdzad pa sman pa'i mchog gyur pas/_/shes rab bstan pa byang chub lam ldan 'di gsungs te/_/ming ni yon tan rin chen sdud pa byang chub lam/_/lam 'di sems can kun gyis thob par bya phyir bshad/_/shes 
[\[181a.7\]]rab kyi pha rol tu phyin pa khri brgyad stong pa las/_sdud pa'i tshigs su bcad pa'i le'u zhes bya ste/_brgyad cu rtsa bzhi pa'o//_//shes rab kyi pha rol tu phyin pa khri brgyad stong pa/_bam po lnga bcu rtsa dgu pa/_de nas bcom ldan 'das kyis tshigs su bcad 
[\[181b\]]
[\[181b.1\]]pa 'di dag gsungs nas/_tshe dang ldan pa rab 'byor la bka' stsal pa/_rab 'byor rigs kyi bu'am rigs kyi bu mo gang la la shes rab kyi pha rol tu phyin pa tshol bar 'dod pa'i rigs kyi bu dang rigs kyi bu mo des/_ji ltar byang chub sems dpa' sems dpa' chen po 
[\[181b.2\]]rtag tu ngu /_da ltar de bzhin gshegs pa dgra bcom pa yang dag par rdzogs pa'i sangs rgyas sgra dbyangs mi bzad par sgrogs pa'i drung na tshangs par spyad pa spyod pa des yongs su btsal ba de bzhin du/_shes rab kyi pha rol tu phyin pa 'di yongs su btsal bar bya'o/_/
[\[181b.3\]]de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub sems dpa' sems dpa' chen po rtag tu ngus/_shes rab kyi pha rol tu phyin pa 'di yongs su tshol ba na ji ltar yongs su 
[\[181b.4\]]btsal lags/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/byang chub sems dpa' sems dpa' chen po rtag tu ngu sngon shes rab kyi pha rol tu phyin pa 'di yongs su tshol ba na/_lus 
[\[181b.5\]]la ched cher mi 'dzin/_srog la mi lta/_rnyed pa dang /_bkur sti dang /_tshigs su bcad pa dag la mi gnas par yongs su btsal bas yongs su btsal to/_/de shes rab kyi pha rol tu phyin pa yongs su tshol zhing 'brog dgon pa zhig tu phyin pa na/_bar snang 
[\[181b.6\]]la sgra thos par gyur te/_rigs kyi bu shar phyogs su song shig dang /_shes rab kyi pha rol tu phyin pa thos par 'gyur gyis/_ji nas lus ngal ba yid la byed pa mi skyed pa dang /_gnyid dang rmugs pa yid la byed pa mi skyed pa dang /_bza' ba yid la byed pa mi skyed 
[\[181b.7\]]pa dang /_btung ba yid la byed pa mi skyed pa dang /_/mtshan mo yid la byed pa mi skyed pa dang /_nyin mo yid la byed pa mi skyed pa dang /_grang ba yid la byed pa mi skyed pa dang /_tsha ba yid la byed pa mi skyed pa de ltar song shig_/nang dang phyi rol gang la yang sems 
[\[182a\]]
[\[182a.1\]]smon par ma byed cig_/rigs kyi bu g.yas g.yon du ma blta bar song shig_/nub dang /_byang dang /_steng dang /_'og dang /_phyogs mtshams su yang ma blta bar song shig_/rigs kyi bu ci nas 'jig tshogs las kyang ma g.yos 
[\[182a.2\]]pa dang /_ci nas gzugs las kyang ma g.yos pa dang /_ci nas tshor ba dang /_'du shes dang /_'du byed rnams dang /_rnam par shes pa las kyang ma g.yos pa de ltar song shig_/gang 'di las g.yos pa de ni rnam par nyams par 'gyur ro/_/ci las 
[\[182a.3\]]nyams par 'gyur zhe na/_sangs rgyas kyi chos rnams las nyams par 'gyur ro/_/gang sangs rgyas kyi chos rnams las nyams par 'gyur ba de ni 'khor ba la spyod do/_/gang 'khor ba la spyod pa de ni shes rab kyi pha rol tu phyin pa rjes su mi 'thob bo/_/de skad ces smras pa 
[\[182a.4\]]dang /_byang chub sems dpa' sems dpa' chen po rtag tu ngus sgra de la 'di skad ces smras so/_/de bzhin du bya'o/_/de ci'i phyir zhe na/_bdag ni sems can thams cad la snang bar byed par 'dod pa dang /_sangs rgyas kyi chos thams cad bsgrub par 'dod 
[\[182a.5\]]pa'i phyir ro/_/de skad ces smras pa dang /_sgra des byang chub sems dpa' sems dpa' chen po rtag tu ngu la 'di skad ces smras so/_/rtag tu ngu legs so legs so/_/de nas byang chub sems dpa' sems dpa' chen po rtag tu ngus kyang sgra thos te/_'di skad du 
[\[182a.6\]]rigs kyi bu khyod kyis stong pa nyid dang /_mtshan ma med pa dang /_smon pa med pa'i chos dag la mos pa bskyed la/_shes rab kyi pha rol tu phyin pa yongs su btsal bar bya'o/_/khyod kyis mtshan ma yongs su spang bar bya/_dngos po yongs su spang bar bya/_sems 
[\[182a.7\]]can du lta ba yongs su spang bar bya'o/_/rigs kyi bu khyod kyis sdig pa'i grogs po dag spang bar bya'o/_/dge ba'i bshes gnyen gang dag stong pa nyid dang /_mtshan ma med pa dang /_smon pa med pa dang /_ma byung ba dang /_ma skyes pa dang /_dngos po med pa dang /_
[\[182b\]]
[\[182b.1\]]ma 'gags pa'i chos rnams ston pa dag la bsnyen par bya/_bsten par bya/_bsnyen bkur bya'o/_/rigs kyi bu khyod kyis de ltar bsgrubs na ring po mi thogs par shes rab kyi pha rol tu phyin pa glegs bam du chud pa'am/_dge slong chos smra ba'i lus la yod pa thos 
[\[182b.2\]]par 'gyur te/_rigs kyi bu gang la las shes rab kyi pha rol tu phyin pa 'di thos pa de la rigs kyi bu khyod kyis ston par 'du shes bskyed par bya zhing khyod kyis byas pa gzo ba dang /_byas pa tshor bar bya ste/_gang las shes rab kyi pha rol tu phyin pa 'di thos pa 
[\[182b.3\]]'di ni bdag gi dge ba'i bshes gnyen yin te/_shes rab kyi pha rol tu phyin pa de bdag gis thos pas/_myur du bla na med pa yang dag par rdzogs pa'i byang chub las phyir mi ldog par 'gyur/_de bzhin gshegs pa dgra bcom pa yang dag par rdzogs pa'i 
[\[182b.4\]]sangs rgyas rnams la bsnyen par 'gyur zhing /_sangs rgyas kyi zhing de bzhin gshegs pa dang ma bral ba rnams su skye bar 'gyur ro/_/mi khom pa rnams spong bar 'gyur ro/_/dal ba phun sum tshogs pa thob par 'gyur ro/_/rigs kyi bu phan yon 'di rnams khyod 
[\[182b.5\]]kyis yongs su rtogs la/_dge slong chos smra ba la ston pa yin par 'du shes bskyed par bya'o/_/rigs kyi bu khyod kyis 'jig rten gyi zang zing dang ldan pa'i sems kyi rgyud kyis/_dge slong chos smra ba'i phyi bzhin 'brang bar mi bya'i/_khyod kyis dge slong chos smra ba las 
[\[182b.6\]]chos don du gnyer ba dang /_chos la gus par bya bas phyi bzhin 'brang bar bya'o/_/khyod kyis bdud kyi las rnams rtogs par bya ste/_rigs kyi bu bdud sdig can ni byang chub sems dpa' sems dpa' chen po rnams la gzugs dang /_sgra dang /_dri dang /_ro dang /_
[\[182b.7\]]reg pa dag bsnyen pa dang /_bsten pa dang /_spyad par bya ba'i phyir nye bar sgrub ste/_de dag des zil gyis mnan nas thabs la mkhas pas 'grogs shing bsten pa dang /_bsnyen par byed pa'ang yod de/_rigs kyi bu khyod kyis dge slong chos smra ba de la ma dad pa bskyed 
[\[183a\]]
[\[183a.1\]]par mi bya'o/_/gzhan du na sems 'di ltar bskyed par bya ste/_bdag ni thabs mkhas pa de mi shes kyi/_'di ni thabs mkhas pa rab tu shes so/_/'di ni sems can gdul ba'i tshul gyis sems can rnams kyi dge ba'i rtsa ba yongs su 
[\[183a.2\]]gzung ba'i phyir chos 'di dag la bsten cing 'grogs te/_bsnyen par byed kyi/_byang chub sems dpa' sems dpa' chen po rnams ni gang la yang chags pa'am/_sgrib pa med kyis/_skad cig de nyid la rigs kyi bu khyod nyid kyis yang dag pa'i tshul so sor brtag 
[\[183a.3\]]par bya'o/_/rigs kyi bu chos rnams kyi yang dag pa'i tshul gang zhe na/_'di lta ste/_chos thams cad kun nas nyon mongs pa ma yin/_rnam par byang ba ma yin no/_/de ci'i phyir zhe na/_chos thams cad ni ngo bo nyid kyis stong pa'i phyir te/_chos thams 
[\[183a.4\]]cad ni sems can med pa/_srog med pa/_gang zag med pa/_sgyu ma lta bu/_rmi lam lta bu/_brag ca lta bu/_mig yor lta bu ste/_rigs kyi bu chos rnams kyi yang dag pa'i tshul de ltar rtog cing chos smra ba'i phyir 'brang na ring po mi thogs par shes rab kyi 
[\[183a.5\]]pha rol tu phyin pa la nges par 'byung bar 'gyur ro/_/gzhan yang rigs kyi bu khyod kyis bdud kyi las la soms shig_/rigs kyi bu gal te chos smra ba dag shes rab kyi pha rol tu phyin pa 'dod pa'i rigs kyi bu la brnyas par byed cing mi sems na/_de la 
[\[183a.6\]]rigs kyi bu khyod kyis phyir dgyed par mi bya ste/_gzhan du na chos don du gnyer ba nyid dang /_chos la gus par byed pa nyid dang /_yid mi skyo bas dge slong chos smra ba'i phyi bzhin 'brang bar bya'o zhes thos so/_/de nas byang chub sems dpa' sems dpa' chen po rtag 
[\[183a.7\]]tu ngus sgra de las rjes su bstan pa 'di blangs nas/_shar phyogs ga la ba der song ba dang /_ring por ma phyin par de 'di snyam du sems te/_bdag gis sgra de la ji srid du 'gro bar bya ba ma dris so snyam nas/_de sa phyogs de nyid na ngu zhing mya ngan byed de smre zhing 'dug 
[\[183b\]]
[\[183b.1\]]go/_/de sa phyogs de na nyin zhag gcig 'das par byed/_nyin zhag gnyis sam/_gsum 'am/_bzhi'am/_lnga 'am/_bdun 'das kyang shes rab kyi pha rol tu phyin pa thos par ma gyur gyi bar du lus ngal ba yid la byed pa mi skyed/_rmugs pa dang /_gnyid 
[\[183b.2\]]yid la byed pa mi skyed/_bza' ba yid la byed pa mi skyed/_btung ba yid la byed pa mi skyed/_mtshan mor yid la byed pa mi skyed/_nyin mor yid la byed pa mi skyed/_grang ba yid la byed pa mi skyed/_tsha ba yid la byed pa mi skyed do/_/rab 'byor 'di lta ste dper na/_
[\[183b.3\]]skyes bu la la zhig bu gcig pa 'chi ba'i dus byas na/_sdug bsngal ba dang /_yid mi bde ba chen po dang ldan par 'gyur te/_de lta bu'i mya ngan gyis bu gcig pu yid la byed pa 'byung ba ma gtogs par yid la byed pa gzhan gang yang mi 'byung ngo /_/rab 'byor de bzhin du 
[\[183b.4\]]byang chub sems dpa' sems dpa' chen po rtag tu ngu yang de'i tshe/_bdag gis nam shes rab kyi pha rol tu phyin pa thos par 'gyur snyam pa ma gtogs par yid la byed pa gzhan gang yang mi 'byung ngo /_/rab 'byor de nas byang chub sems dpa' sems dpa' chen po rtag tu 
[\[183b.5\]]ngu de ltar gdung zhing 'dug pa'i mdun du/_de bzhin gshegs pa'i gzugs shig bzhugs nas/_legs so zhes bya ba byin te/_rigs kyi bu khyod tshig de skad smra ba legs so legs so/_/ji ltar khyod kyis da ltar yongs su btsal ba de bzhin du sngon gyi de bzhin 
[\[183b.6\]]gshegs pa dgra bcom pa yang dag par rdzogs pa'i sangs rgyas rnams kyis kyang /_sngon byang chub sems dpa'i spyad pa spyod pa na shes rab kyi pha rol tu phyin pa yongs su btsal to/_/rigs kyi bu de'i phyir khyod kyis brtson 'grus 'di dang /_spro ba 'di dang /_'dod 
[\[183b.7\]]du gnyer ba 'di dang /_'dod pa 'di lta bus rjes su 'brang zhing /_shar phyogs nyid du song shig dang /_rigs kyi bu 'di nas dpag tshad lnga brgya na/_spos ldan zhes bya ba'i grong khyer rin po che sna bdun las byas pa'i ra ba rim bdun gyis bskor ba/_'obs rim pa 
[\[184a\]]
[\[184a.1\]]bdun dang /_shing ta la'i phreng rim bdun gyis yongs su bskor ba/_tshur dpag tshad bcu gnyis/_zheng du dpag tshad bcu gnyis yod pa/_'byor ba rgyas pa/_bde ba lo legs pa/_skye bo mang po dang /_mis gang ba/_grong bar dang srang 
[\[184a.2\]]mnyam zhing mtshungs pa lnga brgya dag gis ri mor bris pa bzhin du gtams pa/_khyogs khri nyam mi nga ba dang /_bar bar dag tu zam pa btags pa/_grong khyer gyi khor yug tu zhol gyi phyir rin po che sna bdun las legs par byas shing bskor la/_rin po che sna bdun gyi 
[\[184a.3\]]ra ba de dag gi mda' yab rnams ni 'dzam bu'i chu bo'i gser las byas pa/_mtho zhing tshad dang ldan pa/_mda' yab thams cad kyi rtse mo las kyang rin po che sna bdun gyi shing skyes te/_rin po che sna tshogs kyi shing tog gi 'bras bu chags pa/_mda' yab 
[\[184a.4\]]shing skyes pa thams cad las kyang rin po che'i tha gu byung bas mda' yab cig shos gzhan dang 'brel pa/_grong khyer thams cad gser gyi dril bu g.yer ka'i dra bas khebs te gser gyi dril bu g.yer ka de dag la rlung gis btab na/_sgra 'jam zhing snyan pa yid 
[\[184a.5\]]du 'ong ba dag 'byung ba 'di lta ste/_dper na yan lag lnga dang ldan pa'i rol mo tshogs pa/_rol mo mkhan mkhas pas brdungs shing blangs na sgra 'jam zhing snyan la/_yid du 'ong ba dag 'byung ba de bzhin du dril bu g.yer ka de dag la rlung gis btab na/_sgra 'jam 
[\[184a.6\]]zhing snyan pa yid du 'ong ba dag 'byung ste/_sgra des sems can de dag rtse dga' zhing dga' mgur spyod do/_/grong khyer de khor yug tu 'obs chu 'bab pas gang zhing chu ha cang yang mi grang /_ha cang yang mi dro bas gang ba dag yod do/_/chu de la sngon gyi rnam par smin 
[\[184a.7\]]pas grub pa/_rin po che sna bdun gyi rnam par bkra zhing blta na sdug pa'i gru dag yod de/_der sems can de dag zhugs nas rtse dga' zhing rab tu rgyu'o/_/chu de thams cad kyang me tog ut+pa la dang /_ku mu da dang /_pad ma dkar po dag gis khebs pa/_me tog 
[\[184b\]]
[\[184b.1\]]rigs che zhing bzang la/_dri zhim po'i ngad ldang ba gzhan pa dag gis kyang khebs te/_stong gsum gyi stong chen po'i 'jig rten gyi khams na yod pa'i me tog gi rigs las de na med pa gang yang med do/_/grong khyer de'i nang na skyed mos tshal lnga brgya yod de/_thams cad 
[\[184b.2\]]kyang rin po che sna bdun las byas pa/_rnam par bkra zhing blta na sdug pa sha stag ste/_skyed mos tshal de dag re re na yang rdzing bu khor yug tu rgyang grags kyi tshad tsam lnga brgya lnga brgya yod de/_rdzing bu de dag gi khor yug thams cad nas rin po che sna bdun gyi me tog ut+pa la 
[\[184b.3\]]dang /_ku mu da dang /_pad ma dkar po rnam par bkra zhing blta na sdug pa dag skyes te/_de dag gis chu de khebs shing /_me tog ut+pal dang /_ku mu da dang /_pad ma dkar po de dag thams cad kyang chu zheng du shing rta'i phang lo tsam ste/_sngon po kha dog sngon 
[\[184b.4\]]po/_sngon po lta bur ston pa/_'od sngon po 'byung ba/_ser po kha dog ser po/_ser po lta bur ston pa/_'od ser po 'byung ba/_dmar po kha dog dmar po/_dmar po lta bur ston pa/_'od dmar po 'byung ba/_dkar po kha dog dkar po/_dkar po lta 
[\[184b.5\]]bur ston pa/_'od dkar po 'byung ba dag yod do/_/rdzing bu de dag thams cad na/_ngang ngur dang /_khrung khrung dang /_bya ka ra na da dang /_bzhad sgra 'byin pa dag yod do/_/skyed mos tshal de dag thams cad kyang nga yir bya ba med cing ris su bcad pa med de/_'di 
[\[184b.6\]]ltar sems can dag yun ring por shes rab kyi pha rol tu phyin pa la spyod cing /_yun ring por chos zab mo la mos pa'i sems can de dag gi sngon gyi las kyi rnam par smin pas grub pa yin no/_/rigs kyi bu grong khyer de dag gi dbus kyi bzhi mdo na/_byang chub sems 
[\[184b.7\]]dpa' sems dpa' chen po chos 'phags kyi khang pa rin po che sna bdun las byas pa/_khor yug tu dpag tshad kyi tshad tsam yod pa rnam par bkra zhing blta na sdug pa/_ra ba rim bdun dang /_ta la'i phreng rim bdun gyis yongs su bskor ba zhig yod de/_khang pa 
[\[185a\]]
[\[185a.1\]]de na khang pa'i longs spyod du rtag tu rab dga' zhes bya ba'i skyed mos tshal dang /_mya ngan med ces bya ba dang /_mya ngan bral zhes bya ba dang /_me tog sna tshogs pa zhes bya ba'i skyed mos tshal dang /_skyed mos tshal bzhi yod de/_skyed mos tshal de dag 
[\[185a.2\]]re re na yang rdzing bu bzang po zhes bya ba dang /_bzang mchog ces bya ba dang /_dga' ba zhes bya ba dang /_dga' mchog ces bya ba dang /_bde ba zhes bya ba dang /_bde ldan zhes bya ba dang /_nges pa zhes bya ba dang /_mi 'bab ces bya ba brgyad brgyad yod de/_rdzing bu 
[\[185a.3\]]de dag gi ngos gcig ni gser las byas/_ngos gnyis pa ni dngul las byas/_ngos gsum pa ni bai dUr+ya las byas/_ngos bzhi pa ni shel las byas/_nang gi sa gzhi ni ke ke ru la/_gser gyi bye ma bdal ba ste/_rdzing bu de dag re re la yang /_them skas them pa 
[\[185a.4\]]rin po che sna tshogs rnam pa tha dad pas brgyan pa brgyad brgyad yod de/_them skas de dag thams cad kyi bar nas kyang 'dzam bu'i chu bo'i gser gyi shing ljon pa dag skyes so/_/rdzing bu de dag thams cad kyi chu ni me tog ku mu da dang /_ut+pa la dang /_pad ma dkar 
[\[185a.5\]]po sna tshogs kyis khebs shing /_ngang ngur dang /_khrung khrung dang /_bzhad rnams skad 'byin to/_/rdzing bu de dag gi khor yug tu me tog gi shing rnam pa sna tshogs skyes te/_shing de dag la rlung gis bskyod pa dang /_me tog rnams rdzing bu'i nang du lhung bas/_rdzing 
[\[185a.6\]]bu de thams cad kyi chu yang tsan dan gyi drir phyogs shing kha dog dang ldan/_dri dang ldan no/_/de na byang chub sems dpa' sems dpa' chen po chos 'phags 'khor dang bcas pa bud med drug khri brgyad stong dang lhan cig tu 'dod pa'i yon tan lnga dang ldan zhing 'byor te/_
[\[185a.7\]]rtse dga' zhing dga' mgur spyod do/_/grong khyer de na sems can skyes pa dang /_bud med gang gzhan dag 'khod pa de dag thams cad kyang skyed mos tshal lam/_rdzing bu dag na rtag tu dga' zhing 'dod pa'i yon tan lnga dang ldan zhing 'byor te/_rtse dga' zhing dga' 
[\[185b\]]
[\[185b.1\]]mgur spyod do/_/yang byang chub sems dpa' sems dpa' chen po chos 'phags de 'khor rnams dang lhan cig tu rtse dga' ste/_dga' mgur spyod cing de na dus gsum du shes rab kyi pha rol tu phyin pa ston to/_/sems can gang dag grong khyer spos ldan na 'khod 
[\[185b.2\]]pa de dag kyang grong khyer gyi dbus kyi bzhi mdor byang chub sems dpa' sems dpa' chen po chos 'phags kyi khri gser gyi rkang pa dang /_dngul gyi rkang pa dang /_bai dUr+ya'i rkang pa dang /_shel gyi rkang pa btsugs pa/_shing bal bting ba/_stan nang tshangs 
[\[185b.3\]]can bting ba/_steng snying po can du byas pa/_ka shi ka'i ras bting ba/_'phang du rgyang grags phyed yod pa bshams te/_steng gi bar snang la ras kyi bla re mu tig gis brgyan pa bres shing /_de ltar chos la gus par byed pas sa phyogs de khor yug kyang /_me 
[\[185b.4\]]tog kha dog sna lnga pa dag mngon par gtor cing sa phyogs de yang spos sna tshogs dang /_bdug pa sna tshogs kyis shin tu bdug par byed de/_de la byang chub sems dpa' sems dpa' chen po chos 'phags 'dug nas/_shes rab kyi pha rol tu phyin 
[\[185b.5\]]pa ston te/_rigs kyi bu sems can de dag ni de lta bur gus par byed cing /_byang chub sems dpa' sems dpa' chen po chos 'phags las shes rab kyi pha rol tu phyin pa nyan to/_/de na gang dag nyan pa'i lha dang mi srog chags brgya phrag mang po dang /_
[\[185b.6\]]srog chags stong phrag mang po dang /_srog chags 'bum phrag mang po tshogs pa de dag las/_la la ni klog slob/_la la ni 'dzin/_la la ni 'chang /_kha cig ni zlos/_la la ni lung nod/_la la ni kha ton byed/_la la ni yi ger 'dri/_la la ni tshul bzhin 
[\[185b.7\]]yid la byed pas rtogs par byed de/_sems can de dag thams cad kyang log par mi ltung ba'i chos can de/_bla na med pa yang dag par rdzogs pa'i byang chub las phyir mi ldog pa sha stag go/_/rigs kyi bu byang chub sems dpa' sems dpa' chen po 
[\[186a\]]
[\[186a.1\]]chos 'phags de'i drung du song shig dang /_de las shes rab kyi pha rol tu phyin pa thos par 'gyur ro/_/rigs kyi bu de ni yun ring po nas khyod kyi dge ba'i bshes gnyen yin te/_bla na med pa yang dag par rdzogs pa'i byang chub yang dag 
[\[186a.2\]]par ston pa/_yang dag par 'dzin du 'jug pa/_yang dag par gzengs stod pa/_yang dag par rab tu dga' bar byed pa yin no/_/rigs kyi bu ngas kyang sngon da ltar khyod ji ltar tshol ba bzhin du shes rab kyi pha rol tu phyin pa yongs su btsal gyis/_rigs 
[\[186a.3\]]kyi bu khyod nyin mtshan du yid la byed pa/_rgyun ma gcad par song shig dang /_ring por mi thogs par shes rab kyi pha rol tu phyin pa thos par 'gyur ro/_/de nas byang chub sems dpa' sems dpa' chen po rtag tu ngus/_de thos nas dga' mgu yid 
[\[186a.4\]]rangs rab tu mgu zhing dga' ba dang /_yid bde ba skyes par gyur pa 'di lta ste/_dper na skyes bu mde'u dug can zhig gis phog na yid la byed pa gzhan mi bskyed kyi/_gang bdag sdug bsngal 'di las thar bar byed pa/_zug rngu 'byin pa'i sman pa 
[\[186a.5\]]bdag gis nam rnyed snyam sems pa de bzhin du/_byang chub sems dpa' sems dpa' chen po rtag tu ngu yang /_gang bdag la shes rab kyi pha rol tu phyin pa de thos par byed cing /_chos gang thos nas bdag gi dmigs pa yid la byed pa spong bar 'gyur 
[\[186a.6\]]ba'i rigs kyi bu de/_bdag gis nam mthong snyam sems pa ma gtogs par/_chos gang yang yid la mi byed do/_/de nas byang chub sems dpa' sems dpa' chen po rtag tu ngu sa phyogs de nyid du 'dug ste/_chos thams cad la mi gnas pa'i 
[\[186a.7\]]'du shes bskyed nas/_de ting nge 'dzin gyi sgo du ma mngon du gyur pa 'di lta ste/_chos thams cad kyi ngo bo nyid la rnam par lta ba zhes bya ba'i ting nge 'dzin dang /_chos thams cad kyi ngo bo nyid mi dmigs pa zhes bya ba'i ting nge 'dzin dang /_chos thams cad mi 
[\[186b\]]
[\[186b.1\]]shes pa dang bral ba zhes bya ba'i ting nge 'dzin dang /_chos thams cad 'gyur ba med par mthong ba zhes bya ba'i ting nge 'dzin dang /_chos thams cad snang bar byed pa zhes bya ba'i ting nge 'dzin dang /_chos thams cad mun pa dang bral ba zhes bya ba'i ting nge 'dzin dang /_
[\[186b.2\]]chos thams cad mi shes pa sel ba zhes bya ba'i ting nge 'dzin dang /_chos thams cad mi dmigs pa zhes bya ba'i ting nge 'dzin dang /_me tog bkram pa zhes bya ba'i ting nge 'dzin dang /_chos thams cad bdag gi dngos po mi sgrub pa zhes bya ba'i ting nge 'dzin dang /_
[\[186b.3\]]sgyu ma rnam par spangs pa zhes bya ba'i ting nge 'dzin dang /_me long gi dkyil 'khor snang ba sgrub pa zhes bya ba'i ting nge 'dzin dang /_sems can thams cad kyi sgra sgrub pa zhes bya ba'i ting nge 'dzin dang /_chos thams cad tha dad pa med pa zhes bya ba'i ting nge 'dzin dang /_
[\[186b.4\]]sems can thams cad mngon par dga' ba zhes bya ba'i ting nge 'dzin dang /_sems can thams cad kyi sgra la mkhas pa'i rjes su song ba zhes bya ba'i ting nge 'dzin dang /_sgra dang /_tshig dang /_'bru sna tshogs sgrub pa zhes bya ba'i ting nge 'dzin dang /_ma khengs pa zhes 
[\[186b.5\]]bya ba'i ting nge 'dzin dang /_rang bzhin rnam par bltas pa zhes bya ba'i ting nge 'dzin dang /_sgrib pa med pa'i rnam par thar pa thob pa zhes bya ba'i ting nge 'dzin dang /_rdul dang bral ba zhes bya ba'i ting nge 'dzin dang /_ming dang nges pa'i sgra dang /_tshig dang /_'bru zhes 
[\[186b.6\]]bya ba'i ting nge 'dzin dang /_chos thams cad la rnam par lta ba zhes bya ba'i ting nge 'dzin dang /_chos thams cad la sgrib pa med pa'i mtha' zhes bya ba'i ting nge 'dzin dang /_nam mkha' dang mtshungs pa zhes bya ba'i ting nge 'dzin dang /_rdo rje lta bu zhes bya ba'i ting nge 'dzin 
[\[186b.7\]]dang /_gzugs kyi rngul sel ces bya ba'i ting nge 'dzin dang /_rgyal ba thob pa zhes bya ba'i ting nge 'dzin dang /_phyir mi ldog pa'i mig ces bya ba'i ting nge 'dzin dang /_chos kyi dbyings las nges par 'byung ba zhes bya ba'i ting nge 'dzin dang /_dbugs 'byin pa sbyin 
[\[187a\]]
[\[187a.1\]]pa zhes bya ba'i ting nge 'dzin dang /_seng ge mngon par bsgrags pa zhes bya ba'i ting nge 'dzin dang /_sems can thams cad zil gyis gnon pa zhes bya ba'i ting nge 'dzin dang /_rdul med pa zhes bya ba'i ting nge 'dzin dang /_kun nas 
[\[187a.2\]]nyon mongs pa med pa zhes bya ba'i ting nge 'dzin dang /_pad ma bkod pa zhes bya ba'i ting nge 'dzin dang /_nem nur gcod pa zhes bya ba'i ting nge 'dzin dang /_snying po thams cad kyi rjes su song ba zhes bya ba'i ting nge 'dzin dang /_chos thams cad las mngon 
[\[187a.3\]]par 'phags pa zhes bya ba'i ting nge 'dzin dang /_mngon par shes pa dang /_stobs dang /_mi 'jigs pa thob pa zhes bya ba'i ting nge 'dzin dang /_chos thams cad las nges par 'bigs pa zhes bya ba'i ting nge 'dzin dang /_chos thams cad kyi 'byor pa 
[\[187a.4\]]rgya mtsho zhes bya ba'i ting nge 'dzin dang /_chos thams cad bye brag med par lta ba zhes bya ba'i ting nge 'dzin dang /_lta bar gyur pa thibs po thams cad rnam par spong ba zhes bya ba'i ting nge 'dzin dang /_mun pa dang bral ba zhes bya ba'i ting nge 'dzin dang /_chos 
[\[187a.5\]]thams cad mtshan ma dang bral ba zhes bya ba'i ting nge 'dzin dang /_chags pa thams cad las rnam par grol ba zhes bya ba'i ting nge 'dzin dang /_le lo thams cad dang bral ba zhes bya ba'i ting nge 'dzin dang /_chos zab mo'i 'od byed pa zhes bya ba'i ting nge 
[\[187a.6\]]'dzin dang /_ri rab 'dra ba zhes bya ba'i ting nge 'dzin dang /_mi 'phrogs pa zhes bya ba'i ting nge 'dzin dang /_bdud kyi dkyil 'khor rnam par 'joms par byed pa zhes bya ba'i ting nge 'dzin dang /_'jig rten gsum la mngon par ma zhen pa zhes bya ba'i ting nge 
[\[187a.7\]]'dzin dang /_'od zer sgrub pa zhes bya ba'i ting nge 'dzin dang /_de bzhin gshegs pa mthong ba zhes bya ba'i ting nge 'dzin rnams mngon du gyur te/_de ting nge 'dzin de dag la gnas pas phyogs bcu'i 'jig rten gyi khams rnams na/_sangs rgyas bcom ldan 
[\[187b\]]
[\[187b.1\]]'das grangs med dpag tu med pa dag_/byang chub sems dpa' sems dpa' chen po dag la shes rab kyi pha rol tu phyin pa 'di rab tu ston pa dag mthong ste/_de bzhin gshegs pa de dag gis legs so zhes bya ba byin nas dbugs dbyung ba mdzad de/_tshig 'di 
[\[187b.2\]]skad kyang gsung ngo /_/rigs kyi bu nged kyis sngon byang chub sems dpa'i spyad pa spyod pa na/_shes rab kyi pha rol tu phyin pa 'di bzhin du btsal te/_yongs su tshol ba na yang ting nge 'dzin 'di dag thob ste/_ting nge 'dzin 'di dag thob nas shes rab kyi pha rol tu 
[\[187b.3\]]phyin pa rtogs par khong du chud par gyur te/_phyir mi ldog pa'i sangs rgyas kyi chos la gnas par gyur to/_/nged kyis ting nge 'dzin 'di dag gi ngo bo nyid dang rang bzhin la bltas na/_gang mnyam par gzhag par bya ba'am/_ldang bar bya ba'am/_byang chub tu 
[\[187b.4\]]spyad pa'am/_gang bla na med pa yang dag par rdzogs pa'i byang chub mngon par rdzogs par 'tshang rgya bar bya ba'i chos de gang yang yang dag par rjes su ma mthong ngo /_/rigs kyi bu 'di ni shes rab kyi pha rol tu phyin pa de yin te/_rigs kyi bu chos gang gis 
[\[187b.5\]]kyang rlom sems sam/_rlom sems med par mi byed pa la gnas nas nged kyis 'di 'dra ba'i lus gser gyi kha dog lta bu thob ste/_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_'od 'dom gang ba dang /_sangs 
[\[187b.6\]]rgyas kyi ye shes dang /_sangs rgyas kyi shes rab bsam gyis mi khyab pa dang /_sangs rgyas kyi ting nge 'dzin bla na med pa dang /_sangs rgyas kyi yon tan thams cad kyi pha rol tu phyin pa rjes su thob ste/_yon tan gyi pha rol tu phyin pa de la de bzhin gshegs pa 
[\[187b.7\]]dag gis kyang tshad gzung ba'am/_mtha' bstan par mi nus na/_nyan thos dang /_rang sangs rgyas dag gis lta ci smos/_rigs kyi bu de lta bas na khyod kyis chos 'di dag nyid la rab tu don du gnyer ba dang /_'dun pas gus pa mchog tu bskyed par bya ste/_
[\[188a\]]
[\[188a.1\]]rigs kyi bu don du gnyer ba dang /_'dun pa la ni bla na med pa yang dag par rdzogs pa'i byang chub rnyed par dka' ba ma yin no/_/khyod kyis dge ba'i bshes gnyen la shin tu gus pa bskyed par bya'o/_/phangs par bya'o/_/dge ba'i 
[\[188a.2\]]bshes gnyen gyis yongs su zin pa'i byang chub sems dpa' sems dpa' chen po ni myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas de bzhin gshegs pa de dag la byang chub sems dpa' sems dpa' 
[\[188a.3\]]chen po rtag tu ngus 'di skad ces gsol to/_/bdag gi dge ba'i bshes gnyen gang lags de dag gis de la 'di skad ces bka' stsal to/_/rigs kyi bu khyod yun ring po nas byang chub sems dpa' sems dpa' chen po chos 'phags kyis bla na med pa yang 
[\[188a.4\]]dag par rdzogs pa'i byang chub tu yongs su smin par byas shing yongs su bzung ste/_shes rab kyi pha rol tu phyin pa dang thabs mkhas pa la bslabs so/_/rigs kyi bu de ni khyod kyi yongs su 'dzin pa'i dge ba'i bshes gnyen yin gyis/_des khyod la ji skad 
[\[188a.5\]]bsgo ba bzhin du zung shig_/rigs kyi bu gal te khyod kyis byang chub sems dpa' sems dpa' chen po chos 'phags la bskal pa'am/_bskal pa gnyis sam/_bskal pa brgya'am/_bskal pa stong ngam/_de las lhag par yang mgo la thod 
[\[188a.6\]]bzhin du thogs shing /_bde ba'i yo byad thams cad kyis rim gro byas te/_stong gsum gyi stong chen po'i 'jig rten gyi khams na/_gzugs dang /_sgra dang /_dri dang /_ro dang /_reg pa ji snyed yod pa de dag thams cad phul yang rigs kyi bu khyod kyis 
[\[188a.7\]]de la lan lon pa ma yin no/_/de ci'i phyir zhe na/_rigs kyi bu de'i mthus khyod kyis ting nge 'dzin 'di lta bu dag rnyed par gyur te/_shes rab kyi pha rol tu phyin pa dang /_thabs la mkhas pa thos shing shes rab kyi pha rol tu phyin pa thob par gyur to/_/de 
[\[188b\]]
[\[188b.1\]]nas de bzhin gshegs pa de dag gis byang chub sems dpa' sems dpa' chen po rtag tu ngu dbugs phyung nas mi snang bar gyur to/_/rigs kyi bu de yang ting nge 'dzin de dag las langs te/_langs nas kyang 'di snyam du sems so/_/de bzhin gshegs 
[\[188b.2\]]pa de dag gang nas byon/_de bzhin gshegs pa de dag gang du bzhud snyam ste/_de de bzhin gshegs pa de dag ma mthong bas rab tu gdung zhing mi dga' bar gyur to/_/yang de 'di snyam du sems te/_byang chub sems dpa' sems dpa' chen po chos 
[\[188b.3\]]'phags ni gzungs thob pa/_mngon par shes pa lnga dang ldan pa/_sngon gyi rgyal ba rnams la lhag par bya ba byas pa ste/_bdag yongs su 'dzin pa bdag gi dge ba'i bshes gnyen yun ring po nas des bdag gi don byas pa yin gyis/_bdag byang 
[\[188b.4\]]chub sems dpa' sems dpa' chen po chos 'phags kyi drung du mngon par song ste phyin nas/_de bzhin gshegs pa de dag gang nas byon/_de bzhin gshegs pa de dag gang du bzhud ces don 'di nyid dri'o snyam mo/_/de nas byang chub sems dpa' 
[\[188b.5\]]sems dpa' chen po rtag tu ngu byang chub sems dpa' sems dpa' chen po chos 'phags la dga' ba dang /_dad pa dang /_ri mo dang /_gus par bya ba nye bar bzhag ste/_nye bar bzhag nas 'di snyam du sems so/_/bdag gis ji lta bu'i bkur sti bya 
[\[188b.6\]]bas/_byang chub sems dpa' sems dpa' chen po chos 'phags de'i drung du 'gro bar bya/_bdag ni dbul te/_gang gis byang chub sems dpa' sems dpa' chen po chos 'phags la bdag gis bkur stir bya ba'i gos rin po che'am/_gser ram/_
[\[188b.7\]]nor bu'am/_mu tig gam/_bai dUr+ya'am/_dung ngam/_men shel lam/_byu ru'am/_dngul lam/_sa le sbram 'am/_me tog gam/_spos sam/_me tog phreng ngam/_byug pa'am/_gdugs de lta bu yang bdag la med na/_bdag 'di bzhin 
[\[189a\]]
[\[189a.1\]]du byang chub sems dpa' sems dpa' chen po chos 'phags kyi drung du song na ni bdag gis tshul ma yin pa byas par 'gyur te/_bdag dga' ba'am rangs par yang mi skye'o snyam du sems so/_/de nas byang chub sems dpa' sems dpa' 
[\[189a.2\]]chen po rtag tu ngu de lta bu'i yon tan dag dang /_bla ma la gus pa yid la byed pa dang ldan pas song nas mthar gyis grong gzhan zhig tu phyin pa dang /_de'i grong bar gyi dbus su de 'di snyam du sems te/_'di ltar bdag gis lus btsongs la/_de'i rin gyis 
[\[189a.3\]]byang chub sems dpa' sems dpa' chen po chos 'phags la bkur sti bya'o/_/yun ring po nas bdag gis lus stong zhig cing zad de btsongs la 'khor ba dpag tu med pa na 'dod pa'i phyir 'dod pa'i rgyus yang dang yang sems can dmyal ba'i sdug bsngal 
[\[189a.4\]]dpag tu med pa myong yang /_'di lta bu'i chos kyi phyir ram/_'di lta bu'i sems can chen po la bkur sti bya ba'i phyir ma yin no snyam mo/_/de nas byang chub sems dpa' sems dpa' chen po rtag tu ngus grong bar du 'dug ste/_mi su 'dod mi su 'dod 
[\[189a.5\]]ces sgra bsgrags shing skad kyis bos so/_/de nas bdud sdig can 'di snyam du sems te/_byang chub sems dpa' sems dpa' chen po rtag tu ngu 'di ni chos 'dod pa'i phyir bdag nyid btsongs nas/_byang chub sems dpa' sems dpa' chen po chos 'phags la bkur 
[\[189a.6\]]sti byed cing /_byang chub sems dpa' sems dpa' chen po shes rab kyi pha rol tu phyin pa la ji ltar spyad na myur du bla na med pa yang dag par rdzogs pa'i byang chub yongs su rdzogs par 'gyur/_thos pa rgya mtsho rjes su thob par 'gyur/_bdud dang bdud kyi ris kyi lha dag gis mi 
[\[189a.7\]]thub par 'gyur/_yon tan thams cad kyi pha rol tu phyin pa rjes su thob par 'gyur zhes shes rab kyi pha rol tu phyin pa dang thabs la mkhas pa yongs su 'dri bar 'gyur te/_der sems can mang po dag gi don byed par 'gyur/_bla na med pa yang dag par rdzogs 
[\[189b\]]
[\[189b.1\]]pa'i byang chub mngon par rdzogs par sangs rgyas nas de dag kyang nga'i yul las 'da' bar byed/_sems can gzhan dag kyang nga'i yul las 'da' bar byed par 'gyur gyis/_bdag gis 'di la bar chad bya'o snyam nas/_bdud sdig can gyis ji nas bram 
[\[189b.2\]]ze dang khyim bdag de dag gis/_byang chub sems dpa' sems dpa' chen po rtag tu ngus/_mi su 'dod su nga nyo bar 'dod ces zer ba'i sgra mi thos par 'gyur ba de lta bur yongs su bsgribs so/_/de nas byang chub sems dpa' sems dpa' chen po rtag 
[\[189b.3\]]tu ngu /_gang gi tshe bdag nyo ba ma rnyed pa de'i tshe/_phyogs gcig tu song nas mchi ma phyung ste/_'di ltar bdag gi lus btsongs la/_byang chub sems dpa' sems dpa' chen po chos 'phags la bkur sti bya snyam na/_lus nyo ba yang bdag 
[\[189b.4\]]gis ma rnyed de/_kye ma bdag ni rnyed pa ngan pa rnyed do snyam mo/_/de nas lha'i dbang po brgya byin 'di snyam du sems te/_'di ltar byang chub sems dpa' sems dpa' chen po rtag tu ngu /_'di lta ste/_chos 'dod pa'i phyir bdag gi lus yongs su gtang 
[\[189b.5\]]bar lhag pa'i bsam pa phun sum tshogs pa yin nam ma yin pa/_byang chub sems dpa' sems dpa' chen po rtag tu ngu la bdag gis bgam par bya'o snyam ste/_lha'i dbang po brgya byin bram ze'i khye'u'i cha byad du mngon par sprul nas/_byang chub sems 
[\[189b.6\]]dpa' sems dpa' chen po rtag tu ngu ga la ba der song ste/_phyin nas byang chub sems dpa' sems dpa' chen po rtag tu ngu la 'di skad ces smras so/_/rigs kyi bu khyod 'di ltar yid la mi dga' zhing yid gdung la mchi ma 'byung ba ci nyes/_des smras pa/_
[\[189b.7\]]bram ze'i khye'u kho bo ni chos 'dod pa'i phyir bdag nyid btsongs te/_chos la mchod par bya ba 'dod na/_lus nyo ba de kho bos ma rnyed nas/_de la kho bo 'di snyam du sems so/_/kye ma nga ni bsod nams chung bas 'di ltar lus btsongs te/_shes rab kyi pha 
[\[190a\]]
[\[190a.1\]]rol tu phyin pa la mchod pa bya ba dang /_'phags pa byang chub sems dpa' sems dpa' chen po chos 'phags la yang bkur sti bya snyam na/_bdag gi lus nyo ba yang ma rnyed do snyam mo/_/de nas bram ze'i khye'u des byang chub sems 
[\[190a.2\]]dpa' sems dpa' chen po rtag tu ngu la 'di skad ces smras so/_/rigs kyi bu kho bo la mis ni bya ba med kyi/_kho bo mchod sbyin zhig byed de/_der mi'i snying dang /_khrag dang /_rus pa dang /_rkang dag kho bo la dgos na/_de rin gyis nyor byin cig ces 
[\[190a.3\]]byas pa dang /_byang chub sems dpa' sems dpa' chen po rtag tu ngu 'di snyam du sems te/_gang bdag gis bram ze'i khye'u bdag gi snying dang /_khrag dang /_rus pa dang /_rkang nyo ba rnyed pa 'di ni bdag gis rnyed pa'i mchog rnyed pa legs par rnyed do/_/
[\[190a.4\]]bdag gi lus ni shes rab kyi pha rol tu phyin pa dang thabs la mkhas pa rnams la yongs su rdzogs par gyur to snyam ste/_de sems dga' ba dang /_sems bde ba dang /_sems rab tu dga' bar gyur nas/_bram ze'i khye'u la 'di skad ces smras so/_/
[\[190a.5\]]bram ze'i khye'u kho bo'i lus 'di las khyod gang 'dod pa sbyin no/_/des de la 'di skad ces smras so/_/rigs kyi bu khyod rin du ci 'dod pa sbyin no zhes byas pa dang /_des de la 'di skad ces smras so/_/bram ze'i khye'u khyod kyis gang yongs su btang ba 
[\[190a.6\]]de kho bo la byin cig_/de nas byang chub sems dpa' sems dpa' chen po rtag tu ngu mtshon rnon po thogs nas/_lag pa g.yas pa phug ste khrag gzags so/_/brla g.yas pa sha med par btogs nas rus pa gcog tu rtsig pa'i drung du song ngo /_/
[\[190a.7\]]de nas tshong dpon gyi bu mo zhig khang pa'i yang thog na 'dug pa des byang chub sems dpa' sems dpa' chen po rtag tu ngu brla sha med par btogs nas/_rus pa gcog tu rtsig pa'i drung du song ba mthong nas de 'di snyam du sems te/_rigs kyi bu 'di ci'i 
[\[190b\]]
[\[190b.1\]]phyir bdag nyid la bdag nyid 'di lta bu'i na tsha byed pa/_bdag rigs kyi bu de'i drung du song ste dri'o snyam nas/_tshong dpon gyi bu mo de byang chub sems dpa' sems dpa' chen po rtag tu ngu ga la ba der song ste/_phyin nas byang chub sems dpa' sems 
[\[190b.2\]]dpa' chen po rtag tu ngu la 'di skad ces smras so/_/rigs kyi bu khyod ci'i phyir khyod bdag nyid la 'di lta bu'i na tsha dag byed/_khrag dang /_rus pa dang /_rkang 'dis ci zhig bya/_rtag tu ngus bu mo de la 'di skad ces smras so/_/bram ze'i 
[\[190b.3\]]khye'u 'di la btsongs te/_shes rab kyi pha rol tu phyin pa la mchod par bya'o/_/'phags pa byang chub sems dpa' sems dpa' chen po chos 'phags la yang bsnyen bkur bya'o/_/de nas tshong dpon gyi bu mo des byang chub sems dpa' 
[\[190b.4\]]sems dpa' chen po rtag tu ngu la 'di skad ces smras so/_/rigs kyi bu khyod 'di ltar bdag gi snying dang /_khrag dang /_rus pa dang /_rkang yang btsongs te/_rigs kyi bu de la bkur sti bya bar 'dod pa khyod la yon tan gyi rnam pa ci zhig 'grub 
[\[190b.5\]]par 'gyur/_des de la smras pa/_bu mo rigs kyi bu de ni gang la kho bos bslab par bya ba'i shes rab kyi pha rol tu phyin pa dang thabs la mkhas pa dag ston par 'gyur te/_kho bos de la bslabs na/_bla na med pa yang dag par rdzogs pa'i byang chub 
[\[190b.6\]]mngon par rdzogs par sangs rgyas nas/_sems can thams cad kyi rten du 'gyur/_lus gser gyi kha dog lta bu yang 'thob par 'gyur/_skyes bu chen po'i mtshan sum cu rtsa gnyis dang /_'od 'dom gang ba dang /_'od zer mtha' yas pa dang /_
[\[190b.7\]]byams pa chen po dang /_snying rje chen po dang /_dga' ba chen po dang /_btang snyoms chen po dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad kyang 'thob par 'gyur/_mngon 
[\[191a\]]
[\[191a.1\]]par shes pa lnga dang /_tshul khrims rnam par dag pa bsam gyis mi khyab pa dang /_ting nge 'dzin rnam par dag pa bsam gyis mi khyab pa dang /_shes rab rnam par dag pa bsam gyis mi khyab pa dang /_de bzhin gshegs pa'i 
[\[191a.2\]]stobs bcu dang /_bla na med pa yang dag par rdzogs pa'i byang chub ye shes kyang mngon par rdzogs par 'gyur/_gang gis sems can thams cad la kun tu bgo bsha' bya ba'i bla na med pa'i chos rin po che yang rab tu 'thob par 'gyur ro/_/de nas tshong 
[\[191a.3\]]dpon gyi bu mo des byang chub sems dpa' sems dpa' chen po rtag tu ngu la 'di skad ces smras so/_/rigs kyi bu khyod kyis 'di ltar chos rgya chen po 'di dag yongs su brjod pa ni ngo mtshar te/_rigs kyi bu chos 'di lta bu re re'i phyir yang bskal pa gang 
[\[191a.4\]]gA'i klung gi bye ma snyed du lus yongs su gtang bar bya ba yin na/_gcig lta ci smos te/_de tsam du khyod kyis chos 'di dag rgya cher yongs su brjod na/_rigs kyi bu khyod gang gis byang chub sems dpa' sems dpa' chen po chos 'phags la bkur sti bya 
[\[191a.5\]]ba'i gser ram/_nor bu 'am/_mu tig gam/_bai dUr+ya'am/_dngul lam/_me tog gam/_bdug pa'am/_spos sam/_dri'am/_me tog phreng ngam/_byug pa 'am/_phye ma 'am/_gos sam/_gdugs sam/_khyod la ci dgos pa de khyod la 
[\[191a.6\]]sbyin gyis bdag nyid la 'di lta bu'i sdug bsngal ma byed cig_/bdag kyang khyod dang 'grogs te/_byang chub sems dpa' sems dpa' chen po chos 'phags ga la ba der dong la/_bdag kyang khyod dang lhan cig tu 'di lta ste/_de lta bu'i chos 'di dag thob 
[\[191a.7\]]par bya ba'i phyir dge ba'i rtsa ba bskyed par bya'o/_/de nas lha'i dbang po brgya byin gyis/_bram ze'i khye'u'i cha byad mi snang bar byas nas bdag nyid kyi lus su/_byang chub sems dpa' sems dpa' chen po rtag tu ngu'i mdun du 'dug nas 'di skad ces smras 
[\[191b\]]
[\[191b.1\]]so/_/rigs kyi bu khyod de ltar yi dam la brtan pa ni legs so legs so/_/'di lta bu'i chos 'dod pas sngon gyi de bzhin gshegs pa dgra bcom pa yang dag par rdzogs pa'i sangs rgyas dag gis kyang sngon byang chub sems dpa'i spyad pa spyod pa na/_
[\[191b.2\]]shes rab kyi pha rol tu phyin pa dang thabs la mkhas pa yongs su rdzogs par mdzad de/_bla na med pa yang dag par rdzogs pa'i byang chub mngon par rdzogs par sangs rgyas so/_/rigs kyi bu kho bo la snying dang /_khrag dang /_rus pa dang /_rkang gis 
[\[191b.3\]]bya ba med kyi/_kho bo khyod sad pa'i phyir 'dir 'ongs kyis rigs kyi bu khyod kyis dam pa slongs shig_/rigs kyi bu khyod la dam pa ji lta bu zhig sbyin par bya/_des de la smras pa/_brgya byin sangs rgyas kyi chos bla na med pa dag bdag la stsol cig_/
[\[191b.4\]]brgya byin gyis smras pa/_rigs kyi bu yul 'di kho bo'i yul du gyur pa ma yin te/_yul 'di sangs rgyas bcom ldan 'das rnams kyi yul du gyur pa yin gyis/_dam pa gzhan slongs shig_/byang chub sems dpa' rtag tu ngus smras pa/_bdag 
[\[191b.5\]]gi lus yongs su rdzogs par bya ba'i gnas 'di la ni/_lha'i dbang po brtson pa chung bar gyis shig_/lha'i dbang po bdag nyid kyis bden pa'i byin gyis rlabs bya'o/_/lha'i dbang po bden pa gang gis bdag bla na med pa yang dag par rdzogs pa'i byang 
[\[191b.6\]]chub las phyir mi ldog par de bzhin gshegs pa dgra bcom pa yang dag par rdzogs pa'i sangs rgyas rnams kyis lung bstan cing bdag gi lhag pa'i bsam pa g.yo med par mkhyen ce na/_bden pa de dang /_bden pa'i tshig des/_bdag gi lus sngon gyi 
[\[191b.7\]]bzhin du gyur cig ces byas pa dang /_skad cig thang cig yud tsam de nyid la/_sangs rgyas kyi mthu dang /_lhag pa'i bsam pa yongs su dag pas byang chub sems dpa' sems dpa' chen po rtag tu ngu'i lus sngon gyi bzhin du gnas par gyur to/_/de 
[\[192a\]]
[\[192a.1\]]nas lha'i dbang po brgya byin spobs pa med par gyur nas/_byang chub sems dpa' sems dpa' chen po rtag tu ngu la lan glan par spobs pa ma skyes nas/_de nyid du mi snang bar gyur to/_/de nas tshong dpon gyi bu mo des byang chub 
[\[192a.2\]]sems dpa' sems dpa' chen po rtag tu ngu la 'di skad ces smras so/_/rigs kyi bu tshur shog_/kho mo'i khyim ga la ba der 'dong ngo /_/kho mos pha ma las nor blangs te/_des shes rab kyi pha rol tu phyin pa de'ang mchod par bya ba dang /_byang chub 
[\[192a.3\]]sems dpa' sems dpa' chen po chos 'phags de la yang bkur sti bya ba sbyin no/_/de nas byang chub sems dpa' sems dpa' chen po rtag tu ngu dang /_tshong dpon gyi bu mo de 'grogs nas/_de rang gi khyim ga la ba der 'dong ngo /_/de nas tshong dpon 
[\[192a.4\]]gyi bu mo de bdag gi khyim du phyin nas/_pha ma la 'di skad ces smras so/_/yab yum gser dang /_dngul dang /_rin po che dang /_nor bu dang /_me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_
[\[192a.5\]]gdugs dang /_rgyal mtshan dang /_ba dan dang /_rol mo'i cha byad mang po dag stsol cig_/bdag kyang khyed kyis stsal ba'i g.yog mo lnga brgya 'di dag dang lhan cig dgyer gsol/_/byang chub sems dpa' sems dpa' chen po rtag tu ngu dang /_bdag 
[\[192a.6\]]cag 'grogs te/_byang chub sems dpa' sems dpa' chen po chos 'phags la mchod pa bgyi ba'i slad du mchi'o/_/de'ang bdag cag la chos ston par 'gyur ro/_/de nas bu mo de'i pha mas bu mo de la 'di skad ces smras so/_/bu mo byang chub sems 
[\[192a.7\]]dpa' sems dpa' chen po rtag tu ngu de su zhig_/bu mo rigs kyi bu de da ltar gang na 'dug_/bu mos smras pa/_rigs kyi bu de da ltar 'o skol gyi sgo drung na mchis te/_rigs kyi bu de ni lhag pa'i bsam pas bla na med pa yang dag par rdzogs pa'i byang chub 
[\[192b\]]
[\[192b.1\]]tu yang dag par zhugs pa 'di lta ste/_sems can thams cad 'khor ba'i sdug bsngal dpag tu ma mchis pa las thar bar bgyi bar 'tshal bas/_de chos 'tshal ba'i slad du bdag nyid btsongs la/_shes rab kyi pha rol tu phyin pa la mchod pa 
[\[192b.2\]]bgyi bar 'tshal/_byang chub sems dpa' sems dpa' chen po chos 'phags la bkur sti bgyi bar 'tshal na/_de'i lus nyo ba su yang ma byung ste/_de sdug bsngal zhing yid mi bde nas/_mi dga' bar sems shing mchis te/_des nga ni lus 'tshong 
[\[192b.3\]]bar 'dod na/_lus nyo ba ma rnyed do zhes bgyis pa dang /_brgya byin bram ze'i khye'u'i gzugs su bsgyur te/_de la 'di skad du rigs kyi bu khyod gang gi phyir lus 'tshong bar 'dod ces bgyis pa dang /_rtag tu ngu des shes rab kyi pha rol tu phyin pa la mchod 
[\[192b.4\]]par bya ba dang /_byang chub sems dpa' sems dpa' chen po chos 'phags de la yang bkur stir bya'o/_/nga'i sangs rgyas kyi chos rnams ni de la rag las pas/_'di lta ste/_chos 'dod pa'i phyir ro zhes bgyis pa dang /_brgya byin bram ze'i khye'u'i 
[\[192b.5\]]gzugs su bsgyur bas 'di skad ces smras so/_/khyod ni nga mi 'dod de/_nga mchod sbyin zhig byed pa der mi'i snying dang /_khrag dang /_rus pa dang /_rkang dag dgos so zhes bgyis pa dang /_rigs kyi bu des yi ma bsad par de la 'di skad du sbyin no zhes 
[\[192b.6\]]smras nas/_de mtshon rnon po thogs te bdag gi lag pa phug nas khrag gzags brla'i sha btogs te/_rus pa gcog tu song nas phyogs gcig tu 'dug ste/_rus pa dang /_rkang sbyin no snyam nas de khrag gzags pa bdag khang pa'i yang thog na mchis 
[\[192b.7\]]pas mthong ste/_de la bdag 'di snyam du bgyid do/_/mi 'di ci'i slad du 'di lta bur bdag nyid la na tsha dag bgyid snyam ste/_de'i thad du mchis nas 'di skad bgyis so/_/rigs kyi bu 'di ltar bdag nyid kyis lus kyi khrag gzags pa 'dis ci zhig bya zhes 
[\[193a\]]
[\[193a.1\]]bgyis pa dang /_de bdag la 'di skad mchi ste/_bram ze'i khye'u 'di la khrag dang /_snying dang /_rus pa dang /_rkang sbyin no/_/de ci'i phyir zhe na/_nga ni dbul te nga la nor gzhan ci yang med do zhes mchi'o/_/bdag gis khyod la nor 
[\[193a.2\]]gyis ci zhig bya zhes bgyis pa dang /_de bdag la 'di skad du 'di lta ste/_chos 'dod pa'i phyir shes rab kyi pha rol tu phyin pa la mchod par bya'o/_/byang chub sems dpa' sems dpa' chen po chos 'phags la yang bkur sti bya'o zhes mchi nas/_bdag gis 
[\[193a.3\]]de la 'di skad ces bgyis te/_rigs kyi bu des khyod la yon tan gyi rnam pa'am khyad par ci zhig 'byung bar 'gyur/_de bdag la 'di skad du sangs rgyas kyi yon tan bsam gyis mi khyab pa dang /_sangs rgyas kyi chos dpag tu med pa rnams rab tu ston par 'gyur 
[\[193a.4\]]ro/_/'di lta bu'i chos rnams de las 'byung bar 'gyur ro zhes mchi ste/_sangs rgyas kyi yon tan bsam gyis mi khyab pa de dag thos nas/_bdag kyang dga' ba dang /_rab tu mgu ba chen po skyes nas/_'di snyam bgyid de/_rigs kyi bu 'di ltar 'di lta 
[\[193a.5\]]bu'i gnas la spro bar bgyid pa ni shin tu dga' ba bgyid pa ste ngo mtshar to/_/rigs kyi bu 'di ni chos 'dod pa'i phyir bdag nyid kyang yongs su gtong na/_bdag cag la longs spyod rgya chen po dag yod la/_ci'i phyir chos la mchod pa mi bgyi/_'di lta bu'i gnas dag la smon 
[\[193a.6\]]lam ci'i phyir mi gdab snyam nas/_rigs kyi bu de la bdag gis 'di skad ces bgyis so/_/rigs kyi bu khyod bdag nyid la 'di lta bu'i na tsha dag ma byed cig_/khyod 'dod pa gang gis 'phags pa byang chub sems dpa' sems dpa' chen po chos 'phags la bkur sti bya ba'i nor mang 
[\[193a.7\]]po de dag khyod la sbyin no/_/bdag kyang khyod nyid dang 'grogs te byang chub sems dpa' sems dpa' chen po chos 'phags ga la ba der mchi'o/_/bdag gis kyang rigs kyi bu de la mchod pa bgyi'o/_/gang khyod kyis yongs su brjod pa 'di lta ste/_sangs rgyas kyi chos bla na med 
[\[193b\]]
[\[193b.1\]]pa dag bdag gis kyang thob par bgyi'o zhes bgyis shing mchis na/_yab yum gyis dkor gyi phung po chen po bdag la stsal du gsol/_bdag gis kyang rigs kyi bu de dang lhan cig tu byang chub sems dpa' sems dpa' chen po chos 'phags la mchod pa 
[\[193b.2\]]bgyi'o//_//shes rab kyi pha rol tu phyin pa khri brgyad stong pa/_bam po drug cu pa ste tha ma/_de nas bu mo de'i pha mas bu mo de la 'di skad ces smras so/_/rigs kyi bu de'i dka' ba'i gnas dag khyod kyis bstan pa las na/_chos 
[\[193b.3\]]de dag ni gcig tu nges pa bsam gyis mi khyab pa/_'jig rten thams cad las bye brag tu 'phags pa/_sems can thams cad bde ba thob par byed pa yin te/_rigs kyi bu de'i phyir de lta bu'i dka' ba'i gnas la spro bar byed na/_khyod nged kyis 
[\[193b.4\]]gnang gis/_bu mo nged kyang khyod dang lhan cig tu byang chub sems dpa' sems dpa' chen po chos 'phags blta zhing mchod du nged kyang 'gro/_nged 'gro ba'i skabs phye shig_/de nas bu mo de byang chub sems dpa' sems dpa' chen po chos 'phags 
[\[193b.5\]]la mchod pa bya ba dang /_bkur sti bya ba'i phyir chas te/_pha ma la 'di skad ces smras so/_/bdag ni dge ba'i phyogs gang gi yang bar chad mi bgyid do/_/de nas tshong dpon gyi bu mo des shing rta lnga brgya yang rgyan gyis brgyan/_bu mo lnga brgya de dag kyang 
[\[193b.6\]]rgyan gyis brgyan to/_/rgyan gyis brgyan nas me tog kha dog sna tshogs thogs/_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dag thogs/_gser dang /_dngul 
[\[193b.7\]]gyi me tog dag thogs/_rin po che sna tshogs rnam pa tha dad pa dag kyang thogs te/_bza' ba dang /_bca' ba dang /_myang ba mang po mang du bskur nas/_byang chub sems dpa' sems dpa' chen po rtag tu ngu dang /_shing rta gcig tu zhugs te/_bu mo lnga 
[\[194a\]]
[\[194a.1\]]brgya shing rta lnga brgya'i nang du zhugs pa/_de dag gis yongs su bskor cing /_mdun du bdar nas/_pha ma la [{]stsogs [,]sogs [}]pa 'khor mang po dang /_shar phyogs ga la ba de logs su dong ste mthar gyis song ba dang /_byang chub sems dpa' sems 
[\[194a.2\]]dpa' chen po rtag tu ngus rgyang ring mo zhig nas grong khyer spos ldan rin po che sna bdun rnam par bkra ba/_blta na sdug pa las byas pa/_rin po che sna bdun gyi rab rim bdun gyis bskor ba/_rta babs bdun yod pa/_'obs rim pa bdun dang /_ta la'i 
[\[194a.3\]]phreng ba rim pa bdun gyis yongs su bskor ba/_chur dpag tshad bcu gnyis/_zheng du dpag tshad bcu gnyis yod pa/_'byor cing rgyas pa/_bde ba lo legs pa/_mi dang skye bo mang pos gang ba/_grong bar dang srang mnyam zhing mtshungs pa/_lnga brgya dag 
[\[194a.4\]]gis ri mor bris pa bzhin du gtams pa khyogs khri nyam mi nga ba dang /_bar bar dag tu zam pa btags pa/_legs par byas pa mthong ngo /_/de'i dbus kyi bzhi mdo na byang chub sems dpa' sems dpa' chen po chos 'phags chos kyi khri la 'dug 
[\[194a.5\]]nas/_'khor brgya phrag du ma dang /_stong phrag du ma dang /_'bum phrag du mas yongs su bskor cing mdun gyis bltas nas/_chos 'chad pa mthong ste/_mthong ma thag tu de dga' ba dang /_bde ba thob pa 'di lta ste dper na/_dge slong bsam gtan 
[\[194a.6\]]dang po rtse gcig tu yid la byed pas snyoms par zhugs pa bzhin no/_/de mthong nas 'di snyam du sems te/_bdag shing rta'i nang du zhugs bzhin du byang chub sems dpa' sems dpa' chen po chos 'phags kyi drung du 'gro ba ni bdag gi mi cha'o snyam nas/_de 
[\[194a.7\]]nas shing rta de las babs pa dang tshong dpon gyi bu mo dang /_bu mo lnga brgya de dag dang mnyam du shing rta de las babs so/_/de nas byang chub sems dpa' sems dpa' chen po rtag tu ngu tshong dpon gyi bu mo la [{]stsogs [,]sogs [}]pa bu mo lnga brgyas yongs su bskor cing /_mdun 
[\[194b\]]
[\[194b.1\]]du bdar te/_bkod pa tshad med pa dang /_byang chub sems dpa' sems dpa' chen po chos 'phags ga la ba der dong ngo /_/de'i tshe byang chub sems dpa' sems dpa' chen po chos 'phags kyis shes rab kyi pha rol tu phyin pa'i khang bu brtsegs pa/_rin po 
[\[194b.2\]]che sna bdun las byas pa tsan dan dmar pos brgyan cing /_mu tig gi dra bas g.yogs pa zhig byed du bcug ste/_khang bu brtsegs pa de'i grwa bzhir/_nor bu rin po che bzhag par gyur te/_de dag sgron me'i bya ba byed do/_/bdug spos kyi snod dngul las 
[\[194b.3\]]byas pa bzhi yang phyogs bzhir btags te/_'di lta ste/_shes rab kyi pha rol tu phyin pa la mchod pa bya ba'i phyir/_a ga ru nag po 'ba' zhig gis bdug par byed do/_/khang bu brtsegs pa de'i dbus su rin po che sna bdun gyi khri bzhi btsugs te/_de'i 
[\[194b.4\]]steng du rin po che'i sgrom bzhi bzhag nas/_de'i nang du shes rab kyi pha rol tu phyin pa gser gyi glegs bam la bai dUr+ya bzhu bas bris pa bcug ste/_khang bu brtsegs pa de'ang dar gyi chun po sna tshogs rnam pa tha dad pa 'phyang bas brgyan to/_/de nas byang chub 
[\[194b.5\]]sems dpa' sems dpa' chen po rtag tu ngu /_tshong dpon gyi bu mo la sogs te/_bu mo lnga brgya dang bcas pas khang bu brtsegs pa de/_bkod pa tshad med pas brgyan pa mthong /_lha stong phrag du ma dag kyang mthong ste/_lha'i dbang po brgya byin yang 
[\[194b.6\]]lha'i me tog man dA ra ba dang /_lha'i tsan dan gyi phye ma dang /_lha'i gser phye dang /_lha'i dngul sil ma dag gis khang bu brtsegs pa de la 'thor/_mngon par 'thor/_mngon par rab tu 'thor ba mthong ngo /_/lha'i sil snyan dag kyang thos so mthong zhing 
[\[194b.7\]]thos nas/_byang chub sems dpa' sems dpa' chen po rtag tu ngus lha'i dbang po brgya byin la 'di skad ces smras so/_/lha'i dbang po khyod lha stong phrag du ma dag dang /_rin po che'i khang pa brtsegs pa 'di la ci'i phyir me tog man dA ra ba dang /_tsan dan gyi 
[\[195a\]]
[\[195a.1\]]phye ma dag gis 'thor zhing mngon par 'thor/_mngon par rab tu 'thor/_lha'i sil snyan 'di dag kyang lha rnams bar snang las ci'i phyir brdung /_de skad ces smras pa dang /_lha'i dbang po brgya byin gyis byang chub sems dpa' 
[\[195a.2\]]sems dpa' chen po rtag tu ngu la 'di skad ces smras so/_/rigs kyi bu 'di ni shes rab kyi pha rol tu phyin pa byang chub sems dpa' sems dpa' chen po rnams kyi yum dang /_yongs su 'dren pa yin te/_'di la bslabs pas byang chub sems dpa' 
[\[195a.3\]]sems dpa' chen po dag yon tan thams cad kyi pha rol tu phyin pa dang /_sangs rgyas kyi chos thams cad dang /_thams cad mkhyen pa nyid kyang myur du thob par 'gyur ba yin na/_khyod mi shes sam/_de skad ces smras pa dang /_byang chub sems dpa' 
[\[195a.4\]]sems dpa' chen po rtag tu ngus/_lha'i dbang po brgya byin la 'di skad ces smras so/_/kau shi ka shes rab kyi pha rol tu phyin pa byang chub sems dpa' sems dpa' chen po rnams kyi yum dang /_yongs su 'dren pa de gang na bzhugs/_brgya byin gyis 
[\[195a.5\]]smras pa/_de ni khang bu brtsegs pa 'di'i nang na gser gyi glegs bam la bai dUr+ya bzhu bas bris pa/_'phags pa byang chub sems dpa' sems dpa' chen po chos 'phags kyis rgya bdun gyis btab nas bzhag ste/_nged kyis khyod la bstan par dka'o/_/de 
[\[195a.6\]]nas byang chub sems dpa' sems dpa' chen po rtag tu ngu /_tshong dpon gyi bu mo la sogs te/_bu mo lnga brgya dag dang tshogs nas/_de dag gis me tog dang /_me tog phreng gi chun po dang /_gos rin po che dang /_bdug pa dang /_spos dang /_me tog phreng 
[\[195a.7\]]dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_gser dang /_dngul gyi me tog ji snyed thogs te 'ongs pa de dag gis shes rab kyi pha rol tu phyin pa la mchod pa byas te/_de dag las byang chub sems dpa' 
[\[195b\]]
[\[195b.1\]]sems dpa' chen po chos 'phags la bkur sti bya ba'i phyir shas shas kyis bzhag go/_/de nas byang chub sems dpa' sems dpa' chen po rtag tu ngus/_me tog dang /_bdug pa dang /_spos dang /_me tog phreng dang /_byug pa dang /_phye ma dang /_na 
[\[195b.2\]]bza' dang /_rgyal mtshan dang /_ba dan la sogs pas/_shes rab kyi pha rol tu phyin pa la sngar mchod pa byas nas/_byang chub sems dpa' sems dpa' chen po chos 'phags ga la ba der song ste phyin nas/_chos la mchod pa nyid kyi phyir byang chub 
[\[195b.3\]]sems dpa' sems dpa' chen po chos 'phags la me tog dang /_bdug pa dang /_spos dang /_me tog phreng dang /_byug pa dang /_phye ma dang /_chos gos dang /_gdugs dang /_rgyal mtshan dang /_ba dan dang /_tsan dan gyi phye ma dang /_gser dang /_dngul gyi 
[\[195b.4\]]me tog dag gis gtor/_mngon par gtor/_mngon par rab tu gtor to/_/de nas me tog de dag byang chub sems dpa' sems dpa' chen po chos 'phags kyi spyi bo'i steng na/_me tog gi khang pa brtsegs pa zhig tu gyur to/_/gser dang /_dngul gyi me 
[\[195b.5\]]tog dag nam mkha' la gzhal med khang 'dra bar 'dug par gyur to/_/chos gos dang /_gos rin po che de dag kyang /_rin po che sna tshogs kyi sprin gyi dkyil 'khor 'dra bar 'dug par gyur to/_/byang chub sems dpa' sems dpa' chen po rtag tu ngu dang /_
[\[195b.6\]]tshong dpon gyi bu mo la sogs pa bu mo lnga brgya de dag gis byang chub sems dpa' sems dpa' chen po chos 'phags kyi rdzu 'phrul gyi cho 'phrul de lta bu mthong nas/_de dag 'di snyam du sems te ngo mtshar to/_/byang chub sems dpa' sems dpa' chen po chos 'phags 
[\[195b.7\]]'di/_'di lta bur rdzu 'phrul che zhing 'di ltar mthu che 'di ltar gzi brjid che ste/_rigs kyi bu 'di byang chub sems dpa'i spyad pa spyod pa na yang /_rdzu 'phrul rnam par sprul pa 'di 'dra na/_bla na med pa yang dag par rdzogs pa'i byang chub mngon par rdzogs par 
[\[196a\]]
[\[196a.1\]]sangs rgyas pa ci 'dra bar 'gyur snyam mo/_/de nas tshong dpon gyi bu mo la sogs pa bu mo lnga brgya de dag gis/_byang chub sems dpa' sems dpa' chen po chos 'phags la dga' ba chen po bskyed nas/_de dag thams cad kyis bla na 
[\[196a.2\]]med pa yang dag par rdzogs pa'i byang chub tu sems bskyed de/_'di skad du dge ba'i rtsa ba 'dis bdag cag ma 'ongs pa'i dus na/_de bzhin gshegs pa dgra bcom pa yang dag par rdzogs pa'i sangs rgyas su gyur cig_/byang chub sems dpa'i 
[\[196a.3\]]spyad pa spyod pa na yang /_byang chub sems dpa' sems dpa' chen po chos 'phags kyis/_chos gang thob par gyur pa 'di lta bu'i chos rnams thob par gyur cig_/bdag cag byang chub sems dpa'i spyad pa spyod pa na yang /_'di lta bu'i chos rnams 
[\[196a.4\]]mngon sum du gyur cig_/shes rab kyi pha rol tu phyin pa la yang ji ltar byang chub sems dpa' sems dpa' chen po chos 'phags la bkur sti byed pa 'di bzhin du shes rab kyi pha rol tu phyin pa la bkur sti byed par shog shig_/byang chub sems dpa' 
[\[196a.5\]]sems dpa' chen po chos 'phags ji ltar ston pa bzhin du bdag cag kyang skye bo mang po la ston par gyur cig_/ji ltar byang chub sems dpa' sems dpa' chen po chos 'phags 'di shes rab kyi pha rol tu phyin pa dang /_thabs la mkhas pa dang ldan 
[\[196a.6\]]zhing yongs su rdzogs pa 'di bzhin du bdag cag kyang shes rab kyi pha rol tu phyin pa dang thabs la mkhas pa dang ldan zhing yongs su rdzogs par shog shig ces smras so/_/de nas byang chub sems dpa' sems dpa' chen po rtag tu ngu dang /_tshong dpon gyi bu mo la 
[\[196a.7\]]sogs pa bu mo lnga brgya de dag gis shes rab kyi pha rol tu phyin pa la mchod pa byas/_byang chub sems dpa' sems dpa' chen po chos 'phags la yang bkur sti byas te/_byang chub sems dpa' sems dpa' chen po chos 'phags kyi rkang pa la mgo bos phyag 
[\[196b\]]
[\[196b.1\]]'tshal nas zhe sa byed cing thal mo sbyar te/_phyogs gcig tu 'dug go/_/phyogs gcig tu 'dug nas/_byang chub sems dpa' sems dpa' chen po chos 'phags la/_byang chub sems dpa' sems dpa' chen po rtag tu ngus 'di skad ces smras so/_/
[\[196b.2\]]rigs kyi bu 'di la bdag shes rab kyi pha rol tu phyin pa tshol zhing 'brog dgon par phyin pa na/_sgra thos pa rigs kyi bu shar phyogs su song shig dang /_shes rab kyi pha rol tu phyin pa thos par 'gyur ro/_/zhes bdag gis sgra de thos nas/_shar phyogs 
[\[196b.3\]]ga la ba de logs su mchis nas/_'di snyam du bsams te/_bdag gis sgra de la ji srid cig tu mchi bar bgyi/_su las shes rab kyi pha rol tu phyin pa mnyan pa rnyed par 'gyur ba ma dris so/_/snyam ste/_des bdag yid mi bde zhing shin tu gdung bar 
[\[196b.4\]]gyur nas/_sa phyogs de nyid du nyin mtshan bdun 'das te/_de ltar shin tu gdung bas zas la sems pa ni ma byung gi_/gzhan du na shes rab kyi pha rol tu phyin pa 'ba' zhig yid la bgyis te/_ji srid du mchi bar bgyi ba dang /_shes rab kyi pha rol 
[\[196b.5\]]tu phyin pa 'di su las mnyan pa rnyed par 'gyur ba sgra de la ma dris so snyam pa dang /_de nas bdag gi mdun du de bzhin gshegs pa'i sku gzugs shig byung ste/_de 'di skad gsung ngo /_/rigs kyi bu khyod 'di nas dpag tshad lnga brgyar song dang /_grong khyer spos 
[\[196b.6\]]ldan zhes bya ba de na/_byang chub sems dpa' sems dpa' chen po chos 'phags shes rab kyi pha rol tu phyin pa 'chad pa mthong bar 'gyur ro/_/zhes gsungs te/_de bzhin gshegs pa'i sku gzugs de las bdag gis 'di thos nas/_ji ltar gtams 
[\[196b.7\]]pa bzhin du shar phyogs ga la ba de logs su zhugs te/_mchis pa dang /_rgyang ring mo zhig nas 'phags pa chos ston pa mthong ste/_mthong ma thag tu bdag la bde ba 'di lta bu skyes pa/_dper na dge slong bsam gtan dang po la zhugs pa bzhin te/_bdag 
[\[197a\]]
[\[197a.1\]]dga' ba dang /_rab tu dga' ba des khyab par gyur nas/_sa phyogs de nas ma bskyod par khyod las shes rab kyi pha rol tu phyin pa thos so/_/de nyan pa na ting nge 'dzin gyi sgo mang po skyes par gyur to/_/bdag de na mchis pa na phyogs bcu'i 
[\[197a.2\]]'jig rten gyi khams kyi sangs rgyas bcom ldan 'das rnams kyis dbugs dbyung ba mdzad de/_rigs kyi bu legs so legs so/_/khyod kyi ting nge 'dzin 'di dag ni/_shes rab kyi pha rol tu phyin pa las skyes pa yin te/_'di la gnas pas nged kyis kyang 
[\[197a.3\]]sangs rgyas kyi chos rnams yongs su rdzogs par byas so/_/zhes de bzhin gshegs pa de dag gis bdag la shin tu legs par bstan/_yang dag par 'dzin du bcug_/yang dag par gzengs stod/_yang dag par dga' bar mdzad nas mi snang 
[\[197a.4\]]bar gyur to/_/bdag kyang ting nge 'dzin de las langs nas 'di snyam du bsams te/_de bzhin gshegs pa de dag gang nas byon/_de bzhin gshegs pa de dag gang du bzhud snyam mo/_/de nas yang bdag gis 'di snyam du bsams te/_byang chub 
[\[197a.5\]]sems dpa' sems dpa' chen po 'phags pa chos 'phags ni/_sngon gyi rgyal ba la bgyi ba bgyis pa/_dge ba'i rtsa ba bskrun pa/_shes rab kyi pha rol tu phyin pa dang /_thabs mkhas pa la shin tu bslabs pa lags te/_de de bzhin gshegs pa de 
[\[197a.6\]]dag gang nas byon pa dang /_de bzhin gshegs pa de dag gang du bzhud pa/_de bdag la ston par 'gyur ro snyam nas/_rigs kyi bu khyod la de bzhin gshegs pa de dag gang nas byon pa dang /_de bzhin gshegs pa de dag gang du bzhud pa bdag zhu na/_ci 
[\[197a.7\]]nas bdag de bzhin gshegs pa de dag byon pa dang /_bzhud pa 'tshal zhing /_de bzhin gshegs pa mthong ba dang mi 'bral bar 'gyur bar/_de bzhin gshegs pa de dag byon pa dang /_bzhud pa bdag la bshad du gsol/_shes rab kyi pha rol tu 
[\[197b\]]
[\[197b.1\]]phyin pa khri brgyad stong pa las/_rtag tu ngu'i le'u zhes bya ste/_brgyad cu rtsa lnga pa'o//_//de skad ces smras pa dang /_byang chub sems dpa' sems dpa' chen po chos 'phags kyis/_byang chub sems dpa' sems dpa' chen po rtag tu 
[\[197b.2\]]ngu la 'di skad ces smras so/_/rigs kyi bu de bzhin gshegs pa dag ni gang nas kyang ma byon/_gang du yang ma bzhud de/_de bzhin nyid las ma g.yos so/_/de bzhin nyid gang yin pa de ni de bzhin gshegs pa'o/_/rigs kyi bu mi skye ba la 'ong ba 
[\[197b.3\]]'am 'gro ba med de/_mi skye ba gang yin pa de ni de bzhin gshegs pa'o/_/rigs kyi bu yang dag pa'i mtha' la 'ong ba'am 'gro ba med de/_yang dag pa'i mtha' gang yin pa de ni de bzhin gshegs pa'o/_/rigs kyi bu stong pa nyid la 'ong ba'am 
[\[197b.4\]]'gro ba med de/_stong pa nyid gang yin pa de ni de bzhin gshegs pa'o/_/rigs kyi bu ji lta ba bzhin la 'ong ba'am 'gro ba med de/_ji lta ba bzhin gang yin pa de ni de bzhin gshegs pa'o/_/rigs kyi bu 'dod chags dang bral ba la 'ong ba'am 
[\[197b.5\]]'gro ba med de/_'dod chags dang bral ba gang yin pa de ni de bzhin gshegs pa'o/_/rigs kyi bu 'gog pa la 'ong ba'am 'gro ba med de/_'gog pa gang yin pa de ni de bzhin gshegs pa'o/_/rigs kyi bu nam mkha'i khams la 'ong ba 
[\[197b.6\]]'am 'gro ba med de/_nam mkha'i khams gang yin pa de ni de bzhin gshegs pa'o/_/rigs kyi bu chos de dag las de bzhin gshegs pa gud na med de/_rigs kyi bu chos 'di dag gi de bzhin nyid gang yin pa dang /_de bzhin gshegs pa'i de bzhin 
[\[197b.7\]]nyid gang yin pa de ni de bzhin nyid gcig ste/_rigs kyi bu de bzhin nyid la gnyis su byar med do/_/rigs kyi bu de bzhin nyid gcig ste/_'di lta ste/_med pa'i phyir gnyis sam gsum du bgrang ba las 'das pa'o/_/rigs kyi bu 'di lta ste/_
[\[198a\]]
[\[198a.1\]]dper na mi nyi mas gdungs pas sos ka'i zla ba tha ma la/_nyi ma gung gi dus la bab pa'i tshe/_smig rgyu g.yo ba mthong nas/_der chu btung ngo zhes de dang der rgyug na rigs kyi bu 'di ji snyam du sems/_chu de gang nas 'ongs/_gang du song 
[\[198a.2\]]chu de shar phyogs kyi rgya mtsho'am/_lho phyogs kyi rgya mtsho'am/_nub phyogs kyi rgya mtsho'am/_byang phyogs kyi rgya mtsho gang du song /_rtag tu ngus smras pa/_rigs kyi bu smig rgyu la chu ma mchis na 'ong ba'am 'gro ba lta ga la mchis te/_rigs kyi bu mi nyi mas 
[\[198a.3\]]gdungs shing byis pa'i rang bzhin can/_shes rab 'chal pa'i rang bzhin can gyis/_smig rgyu mthong nas/_chu ma mchis pa la chur 'du shes skyed kyi/_de la chu ni rang bzhin gyis ma mchis so/_/chos 'phags kyis smras pa/_rigs kyi bu de de bzhin no/_/
[\[198a.4\]]de de bzhin te/_de bzhin du rigs kyi bu gang su dag de bzhin gshegs pa la gzugs sam/_sgrar mngon par zhen par byed pa de dag ni de bzhin gshegs pa la byon pa'am/_bzhud par rtog go/_/gang de bzhin gshegs pa la byon pa'am/_bzhud par 
[\[198a.5\]]rtog pa de dag thams cad ni byis pa'i rang bzhin can shes rab 'chal pa'i rang bzhin can zhes bya ste/_dper na mi de chu med pa la chur 'du shes skyed pa bzhin no/_/de ci'i phyir zhe na/_de bzhin gshegs pa ni gzugs kyi skur mi blta ste/_de bzhin gshegs 
[\[198a.6\]]pa ni chos kyi sku'o/_/rigs kyi bu chos nyid ni 'ong ba'am 'gro ba med de/_rigs kyi bu de bzhin du de bzhin gshegs pa rnams la byon pa'am/_bzhud pa med do/_/rigs kyi bu 'di lta ste dper na/_sgyu ma sprul pa'i glang po che'i tshogs sam/_rta'i tshogs 
[\[198a.7\]]sam/_shing rta'i tshogs sam/_dpung bu chung gi tshogs la 'ong ba'am/_'gro ba med do/_/rigs kyi bu de bzhin du de bzhin gshegs pa'i sku la'ang byon pa'am/_bzhud pa med do/_/rigs kyi bu 'di lta ste dper na/_skyes bu gnyid kyis log pa'i rmi lam 
[\[198b\]]
[\[198b.1\]]du de bzhin gshegs pa gcig gam/_gnyis sam/_gsuma'am/_bzhi'am/_lnga'am/_bcu'am/_nyi shu'am/_sum cu'am/_bzhi bcu'am/_lnga bcu'am/_de las lhag pa zhig mthong ba las sad pa dang /_de bzhin gshegs pa gcig kyang ma 
[\[198b.2\]]mthong na/_rigs kyi bu 'di ji snyam du sems/_de bzhin gshegs pa de dag gang nas byon/_gang du bzhud/_rtag tu ngus smras pa/_rigs kyi bu rmi lam la chos gang yang grub pa mi gda'o/_/rmi lam ni [{]brdzun [,]rdzun [}]te yang dag pa ma lags pa'o/_/chos 
[\[198b.3\]]'phags kyis smras pa/_rigs kyi bu de de bzhin te/_chos thams cad ni de bzhin gshegs pas rmi lam lta bu'o/_/zhes gsungs so/_/rigs kyi bu gang su dag de bzhin gshegs pas chos thams cad rmi lam lta bur yang dag pa ji lta ba bzhin du bstan 
[\[198b.4\]]pa mi shes pa de dag ni ming mtshan gyi sku dang /_gzugs kyi skur mngon par zhen par byed de/_de ltar chos nyid mi shes pas de bzhin gshegs pa la byon pa dang /_bzhud par rtog go/_/gang dag de bzhin gshegs pa la byon pa dang /_bzhud par 'dod 
[\[198b.5\]]pa'i byis pa so so'i skye bo de dag thams cad ni 'khor ba 'gro ba drug por dong ba 'dod pa 'dod par 'gyur ba'o/_/de dag thams cad ni shes rab kyi pha rol tu phyin pa las rgyang ring du gyur pa'o/_/de dag thams cad ni sangs rgyas kyi chos las rgyang ring du gyur 
[\[198b.6\]]pa'o/_/yang rigs kyi bu gang dag chos thams cad rmi lam lta bu la de bzhin gshegs pas chos thams cad rmi lam lta bu'o/_/zhes yang dag pa ji lta ba bzhin du rab tu bstan pa shes pa de dag ni chos gang la yang 'ong ba'am/_'gro ba'am skye ba'am 'gag par 
[\[198b.7\]]mi rtog go/_/gang dag chos gang la yang 'ong ba'am 'gro ba'am skye ba'am/_'gag par mi rtog pa de dag ni de bzhin gshegs pa'i chos nyid du rab tu shes so/_/de bzhin gshegs pa chos nyid du rab tu shes pa de dag ni de bzhin gshegs pa la byon pa'am 
[\[199a\]]
[\[199a.1\]]bzhud par mi rtog go gang dag de bzhin gshegs pa'i chos nyid de lta bu rab tu shes pa de dag ni bla na med pa yang dag par rdzogs pa'i byang chub la nye bar gyur pa ste/_shes rab kyi pha rol tu phyin pa la spyod pa'o/_/bcom ldan 'das kyis 
[\[199a.2\]]nyan thos de dag ni yul 'khor gyi bsod snyoms don yod par za ste/_de dang de dag ni 'jig rten gyi sbyin gnas so/_/rigs kyi bu 'di lta ste dper na/_rgya mtsho chen po'i nang na rin po che dag yod pa ni shar phyogs nas kyang ma 'ongs/_lho dang nub dang /_
[\[199a.3\]]byang dang /_phyogs mtshams dang /_steng dang /_'og dang /_phyogs bcu gang nas kyang ma 'ongs mod kyi/_sems can de dag gi dge ba'i rtsa ba la brten nas/_rgya mtsho chen po'i nang nas rin po che dag 'byung ste/_de dag kyang rgyu med par 'byung ba ma yin gyi/
[\[199a.4\]]rgyu dang rkyen dang /_gzhi las rag las pa yin te brten nas byung ngo /_/rin po che de dag 'gag pa yang phyogs bcu'i 'jig rten gang du yang mi 'pho mod kyi/_rkyen de dag yod na/_rin po che de dag rab tu 'byed do/_/rkyen de dag med na rin po che de dag 
[\[199a.5\]]rab tu dbye ba yang med par 'gyur ro/_/rigs kyi bu de bzhin du de bzhin gshegs pa de dag gi sku mngon par grub pa yang gang nas kyang ma byon/_phyogs bcu'i 'jig rten gang du yang ma bzhud do/_/sangs rgyas bcom ldan 'das de dag gi sku rgyu 
[\[199a.6\]]med pa yang ma yin te/_sngon gyi spyad pas yongs su grub pa yin pas/_rgyu dang rkyen la rag las pa sngon gyi phrin las rnam par smin pa'i rgyu las byung ba yin no/_/de dag kyang rkyen rnams yod na/_sku mngon par 'grub par 'gyur te/_rkyen de dag med na 
[\[199a.7\]]sku mngon par 'grub pa yang mi snang ngo /_/rigs kyi bu 'di lta ste dper na/_pi bang gi sgra byung ba yang gang nas kyang ma 'ongs/_'gags pa na yang gang du yang mi 'gro/_gang du yang mi 'pho ste/_brten nas 'byung ba rgyu la rag las rkyen la rag las pa'o/
[\[199b\]]
[\[199b.1\]]'di lta ste pi bang gi khog pa la brten/_pags pa la brten/_rgyud la brten/_shing bu la brten/_rgyud rten la brten/_mi de las skyes pa'i rtsol ba la brten nas/_pi bang de las sgra 'byung ste/_sgra de yang pi bang gi khog pa las ma byung /_pags pa las 
[\[199b.2\]]ma byung /_rgyud las ma byung /_shing bu las ma byung /_rgyud rten las ma byung /_mi de las skyes pa'i rtsol ba las sgra ma byung mod kyi/_de dag thams cad 'dus pa las kyang sgrar grag la/_sgra de 'gags pa yang gang du yang mi 'gro ba de bzhin du/_rigs 
[\[199b.3\]]kyi bu sangs rgyas bcom ldan 'das rnams kyi sku yongs su 'grub pa yang rgyu la rag las pa/_rkyen la rag las pa/_dge ba'i rtsa ba du mas yongs su grub pa yin te/_rgyu gcig gis ma yin/_rkyen gcig gis ma yin/_dge ba'i rtsa ba gcig gis sangs rgyas 
[\[199b.4\]]kyi sku rab tu dbye ba ma yin te/_rgyu med pa yang ma yin no/_/rgyu dang rkyen mang po tshogs pa las byung ba yin te/_de ni gang nas kyang ma byon/_rgyu dang rkyen tshogs pa med kyang gang du yang mi bzhud de/_rigs kyi bu khyod kyis de bzhin gshegs pa de dag 
[\[199b.5\]]byon pa dang bzhud pa de ltar blta'o/_/rigs kyi bu chos thams cad kyi chos nyid kyang khyod kyis 'di bzhin du khong du chud par gyis shig_/rigs kyi bu khyod gang tshun cad de ltar de bzhin gshegs pa dang /_chos thams cad skye ba med pa dang /_'gag pa med 
[\[199b.6\]]par shes pa de tshun cad khyod bla na med pa yang dag par rdzogs pa'i byang chub tu nges shing /_shes rab kyi pha rol tu phyin pa dang /_thabs mkhas pa la nges par spyod par 'gyur ro/_/de bzhin gshegs pa byon pa dang /_bzhud pa med pa 'di bshad pa'i 
[\[199b.7\]]tshes g.yo ba chen po byung ste/_stong gsum gyi stong chen po'i 'jig rten gyi khams 'di thams cad rnam pa drug tu g.yos pa 'di lta ste/_g.yos rab tu g.yos/_kun tu rab tu g.yos/_'gul rab tu 'gul/_kun tu rab tu 'gul te/_bdud kyi 
[\[200a\]]
[\[200a.1\]]gnas thams cad kyang dkrogs shing spa bkong bar gyur to/_/stong gsum gyi stong chen po'i 'jig rten gyi khams na/_rtswa dang /_shing gel pa dang /_nags tshal ji snyed yod pa de dag thams cad byang chub sems dpa' sems dpa' 
[\[200a.2\]]chen po chos 'phags ga la ba de logs su rab tu 'dud par gyur to/_/dus ma yin pa'i me tog dag kyang steng gi bar snang las 'thor zhing /_me tog gi char dag kyang bab bo/_/lha'i dbang po brgya byin dang /_rgyal po chen po bzhi dag kyang /_byang chub 
[\[200a.3\]]sems dpa' sems dpa' chen po rtag tu ngu la/_lha'i tsan dan gyi phye ma dang /_lha'i me tog dag gis 'thor mngon par 'thor mngon par rab tu 'thor zhing tshig 'di skad ces/_rigs kyi bu khyod kyi mthus deng bdag cag gis kyang /_don dam pa las 
[\[200a.4\]]byung ba'i gtam 'jig rten thams cad dang mi 'thun pa gang 'jig tshogs la gnas pa thams cad kyis ma yin pa bstan pa thos so zhes 'dzer to/_/de nas byang chub sems dpa' sems dpa' chen po chos 'phags la/_byang chub sems dpa' sems 
[\[200a.5\]]dpa' chen po rtag tu ngus 'di skad ces smras so/_/rigs kyi bu sa g.yos pa chen po byung ba 'di rgyu gang lags/_rkyen gang lags/_chos 'phags kyis smras pa/_rigs kyi bu de bzhin gshegs pa rnams mi byon mi bzhud pa 'di khyod kyis dris te/_kho 
[\[200a.6\]]bos bstan pas srog chags brgyad stong mi skye ba'i chos la bzod pa thob par gyur pa dang /_khrag khrig phrag brgyad cu bla na med pa yang dag par rdzogs pa'i byang chub tu sems skyes pa dang /_srog chags drug khri bzhi stong chos rnams la chos kyi mig rdul 
[\[200a.7\]]med cing dri ma dang bral ba rnam par dag par gyur pa'i phyir ro/_/de nas byang chub sems dpa' sems dpa' chen po rtag tu ngu dga' ba dang /_rangs pa rgya chen po dang ldan par gyur te/_bdag gis shes rab kyi pha rol tu phyin pa dang /_de bzhin gshegs 
[\[200b\]]
[\[200b.1\]]pa rnams byon pa dang bzhud pa med pa bstan pa 'di dris pas/_sems can 'di snyed kyi don byas par gyur pa ni bdag gis rnyed pa legs par rnyed do/_/'di nyid kyis bdag bla na med pa yang dag par rdzogs pa'i byang chub 'grub par bya ba'i dge ba'i rtsa ba 
[\[200b.2\]]mchog gis bla na med pa yang dag par rdzogs pa'i byang chub la phyir the tshom mi bya'o/_/bdag ni the tshom med par de bzhin gshegs pa dgra bcom pa yang dag par rdzogs pa'i sangs rgyas su 'gyur ro snyam pa dang /_de dga' ba dang /_rangs pa de dang ldan 
[\[200b.3\]]pas ta la bdun tsam du nam mkha' la 'phags nas/_ta la bdun tsam na 'dug ste/_bdag nam mkha' la 'dug nas byang chub sems dpa' sems dpa' chen po chos 'phags la bkur sti bya'o snyam du sems so/_/de nas lha'i dbang po brgya byin gyis 
[\[200b.4\]]byang chub sems dpa' sems dpa' chen po rtag tu ngu mngon par 'phags pa mthong nas/_de'i sems sems kyis shes nas de la lha'i me tog man dA ra ba dag byin te/_'di skad du rigs kyi bu me tog 'di dag gis byang chub sems dpa' sems dpa' 
[\[200b.5\]]chen po chos 'phags la bkur sti gyis shig_/'di ni ngas khyod yongs su bzung ba yin te/_rigs kyi bu khyod kyi mthus srog chags stong phrag mang po'i don byas te/_rigs kyi bu gang sems can thams cad kyi phyir ji ltar khyod spro bar byed pa de lta 
[\[200b.6\]]bur bskal pa grangs med dpag tu med par spro bar byed pa'i sems can de dag ni rnyed par dka'o zhes smras so/_/de nas byang chub sems dpa' sems dpa' chen po rtag tu ngus/_lha'i dbang po brgya byin las me tog de dag blangs te/_byang chub sems 
[\[200b.7\]]dpa' sems dpa' chen po chos 'phags la gtor mngon par gtor/_mngon par rab tu gtor nas bdag gi lus kyis byang chub sems dpa' sems dpa' chen po chos 'phags la mngon par bkab ste tshig 'di skad ces smras so/_/rigs kyi bu 
[\[201a\]]
[\[201a.1\]]deng slan chad khyod kyi rim gro dang zhabs 'bring bgyi ba'i slad du bdag gi lus khyod la 'bul lo/_/des bdag gi lus phul nas byang chub sems dpa' sems dpa' chen po chos 'phags kyi mdun du thal mo sbyar te 'dug go/_/
[\[201a.2\]]de nas tshong dpon gyi bu mo de dang /_'khor lnga brgya de dag gis byang chub sems dpa' sems dpa' chen po rtag tu ngu la 'di skad ces smras so/_/rigs kyi bu bdag cag kyang khyod la lus dbul gyis bdag cag kyang dge ba'i rtsa ba 'dis chos de dag 
[\[201a.3\]]thob par gyur cig_/khyod nyid dang lhan cig tu sangs rgyas rnams dang /_byang chub sems dpa' rnams la bkur stir bgyi/_de dag dang nye bar gyur par bgyi'o/_/de nas byang chub sems dpa' sems dpa' chen po rtag tu ngus tshong dpon gyi bu mo la 
[\[201a.4\]]sogs pa lnga brgya la 'di skad ces smras so/_/bu mo dag khyed kho bo la lhag pa'i bsam pas gnas par byed na kho bo la lhag pa'i bsam pas bdag nyid byin cig dang bu mo khyod kho bos blang ngo /_/bu mo de dag gis smras pa/_khyod la lhag pa'i bsam pa 
[\[201a.5\]]thag pa nas khyod kyi rjes su 'thun par 'jug go/_/khyod la lhag pa'i bsam pas ci 'dod pa bya bar bdag nyid 'bul lo/_/de nas byang chub sems dpa' sems dpa' chen po rtag tu ngus tshong dpon gyi bu mo la sogs pa bu mo lnga brgya de dag rgyan thams 
[\[201a.6\]]cad kyis brgyan te/_shing rta lnga brgya yang brgyan nas de thams cad byang chub sems dpa' sems dpa' chen po chos 'phags la phul te/_rigs kyi bu bdag ni 'khor 'di dag dang /_shing rta lnga brgya 'di dag kyang yongs su longs spyad pa'i phyir khyod la 
[\[201a.7\]]'bul lo/_/de nas lha'i dbang po brgya byin gyis rigs kyi bu de la legs so zhes bya ba byin te/_rigs kyi bu legs so legs so/_/de ltar byang chub sems dpa' sems dpa' chen po dag gis bdog pa thams cad yongs su gtang bar bya'o/_/
[\[201b\]]
[\[201b.1\]]yongs su gtong ba'i sems de lta bus myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de ltar na chos smra ba dag la mchod pa byas nas/_shes rab kyi pha rol tu phyin pa dang thabs la mkhas pa nyan nus te/_
[\[201b.2\]]sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis kyang sngon byang chub sems dpa'i spyad pa spyod pa na/_'di lta bu'i gtong ba la gnas nas/_bla na med pa yang dag par rdzogs pa'i byang chub yang dag par bsgrubs 
[\[201b.3\]]te/_shes rab kyi pha rol tu phyin pa dang thabs la mkhas pa yongs su dris so/_/de nas byang chub sems dpa' sems dpa' chen po chos 'phags kyis tshong dpon gyi bu mo la sogs pa bu mo lnga brgya po de dag dang /_shing rta lnga brgya de dag byang chub sems 
[\[201b.4\]]dpa' sems dpa' chen po rtag tu ngu'i dge ba'i rtsa ba yongs su bskang ba'i phyir blangs te/_blangs nas rigs kyi bu rtag tu ngu la byin no/_/de nas byang chub sems dpa' sems dpa' chen po chos 'phags stan las langs te/_bdag gi khyim du zhugs pa dang nyi 
[\[201b.5\]]ma nub par gyur nas/_de nas byang chub sems dpa' sems dpa' chen po rtag tu ngu 'di snyam du sems par gyur te/_'di ltar bdag chos 'dod pa'i phyir 'ongs la 'dug pa'am nyal bar byed pa ni/_bdag gi mi cha la 'di ni ma legs kyis/_byang chub sems 
[\[201b.6\]]dpa' sems dpa' chen po chos 'phags 'di lta ste/_chos ston du phyir ma byung gi bar du bdag 'greng ba'am/_'chag pa'i spyod lam gnyis kyis gnas par bya'o snyam mo/_/de nas byang chub sems dpa' sems dpa' chen po chos 'phags lo bdun gyi bar du ting nge 
[\[201b.7\]]'dzin cig la snyoms par zhugs par gyur cing /_byang chub sems dpa'i ting nge 'dzin grangs med dpag tu med pa dag dang /_shes rab kyi pha rol tu phyin pa dang thabs mkhas pa las byung ba la gnas par gyur te/_byang chub sems dpa' sems dpa' chen po 
[\[202a\]]
[\[202a.1\]]rtag tu ngu yang lo bdun gyi bar du 'dod pa'i rtog pa ma byung /_gnod sems kyi rtog pa ma byung /_rnam par 'tshe ba'i rtog pa ma byung /_bro la brkam pa ma skyes te/_gzhan du na byang chub sems dpa' sems dpa' chen po chos 'phags nam 
[\[202a.2\]]ldang bar 'gyur bdag cag kyang byang chub sems dpa' sems dpa' chen po chos 'phags kyi chos kyi khri gang la rigs kyi bu de 'dug nas/_chos ston par 'gyur ba'i chos kyi khri bshams na/_bdag gis sa phyogs 'di chag chag btab kyis legs par byugs 
[\[202a.3\]]la me tog sna tshogs gtor te/_sa phyogs gang du byang chub sems dpa' sems dpa' chen po chos 'phags shes rab kyi pha rol tu phyin pa dang thabs la mkhas pa rab tu ston par 'gyur ba der legs par byugs par bya'o/_/snyam mo/_/tshong dpon gyi bu mo la 
[\[202a.4\]]sogs pa bu mo lnga brgya de dag kyang byang chub sems dpa' sems dpa' chen po rtag tu ngu'i rjes su slob cing /_spyod lam gnyis kyis dus 'das par byed de/_bya ba thams cad kyang de'i rjes su 'jug go/_/de nas byang chub sems dpa' sems dpa' 
[\[202a.5\]]chen po rtag tu ngus lha'i sgra thos te/_byang chub sems dpa' sems dpa' chen po chos 'phags zhag bdun na ting nge 'dzin 'di las ldang ste/_langs nas grong khyer gyi dbus su 'dug ste/_chos ston par 'gyur ro zhes grag nas/_byang chub sems dpa' sems 
[\[202a.6\]]dpa' chen po rtag tu ngu lha'i sgra de thos pa dang dga' mgu yid rangs rab tu mgu zhing dga' ba dang yid bde ba skyes te/_tshong dpon gyi bu mo la sogs pa bu mo lnga brgya dang sa phyogs de phyags nas chos kyi khri rin po che thams cad kyis spras pa bshams so/_/de nas 
[\[202a.7\]]bu mo de dag gis rang rang gi bla gos phud de/_stan gang la byang chub sems dpa' sems dpa' chen po chos 'phags 'dug nas/_chos ston par 'gyur ba der bting ngo /_/de nas byang chub sems dpa' sems dpa' chen po rtag tu ngus phyogs der chag 
[\[202b\]]
[\[202b.1\]]chag gdab par 'dod na bdud sdig can gyis chu thams cad mi snang bar byas nas/_ci nas byang chub sems dpa' sems dpa' chen po rtag tu ngu chu ma rnyed nas yid mi dga' zhing sems sdug bsngal te/_sems gzhan du 'gyur ba dang dge ba'i rtsa ba nub par 
[\[202b.2\]]'gyur ba dang /_mchod pa de yang mi mdzes par bya ba'i phyir chu de dag mi snang bar byas nas/_kun tu chu btsal na chu ma rnyed do/_/de nas byang chub sems dpa' sems dpa' chen po rtag tu ngu 'di snyam du sems te/_bdag gi lus phug la khrag gis sa phyogs 
[\[202b.3\]]'di chag chag gdab bo/_/de ci'i phyir zhe na/_sa phyogs 'di ni rdul che ste rdul gyi khams 'di nas byung bas/_byang chub sems dpa' sems dpa' chen po chos 'phags kyi lus la phog na mi rung na/_bdag gi lus gdon mi za bar 'jig pa 'dis ci zhig bya/
[\[202b.4\]]bdag gi lus 'di lta bu'i bya ba la zhig pa ni bla'i nus pa med pa'i bya ba la 'dod pa'i phyir 'dod pa'i gzhis 'khod pa dag na/_bdag gi lus brgya stong mang po de lta bu'i gnas su zhig pa ni cir yang ma rung ngo snyam mo/_/de nas byang chub sems dpa' 
[\[202b.5\]]sems dpa' chen po rtag tu ngus mtshon rnon po blangs te/_bdag gi lus la kun tu phug nas rang gi khrag gis sa phyogs de kho ra khor yug tu chag chag btab bo/_/byang chub sems dpa' sems dpa' chen po rtag tu ngu'i rjes su slob pa tshong dpon gyi bu 
[\[202b.6\]]mo la sogs pa bu mo lnga brgya de dag thams cad kyis kyang mtshon rnon po blangs te/_rang rang gi lus phug nas rang rang gi khrag gis sa phyogs de chag chag btab ste/_gang de dag la bdud sdig can gyis dge ba'i phyogs kyi bar chad bya ba'i glags rnyed par ma gyur par 
[\[202b.7\]]byang chub sems dpa' sems dpa' chen po rtag tu ngu dang bu mo de dag sems gzhan du gyur pa med do/_/de nas lha'i dbang po brgya byin 'di snyam du/_byang chub sems dpa' sems dpa' chen po rtag tu ngu 'di 'di ltar chos 'dod pa dang /_'di ltar yi dam la 
[\[203a\]]
[\[203a.1\]]brtan pa dang /_'di ltar go cha chen po bgos pa dang /_lus dang srog dang longs spyod rnams la mi lta ba dang /_bla na med pa yang dag par rdzogs pa'i byang chub thob par bya ba'i phyir 'di lta ste/_bla na med pa yang dag par rdzogs pa'i byang chub 
[\[203a.2\]]mngon par rdzogs par sangs rgyas nas/_'khor ba'i sdug bsngal dpag tu med pa las sems can thar bar bya'o snyam du lhag pa'i bsam pa la zhugs pa ni ngo mtshar to snyam du sems so/_/de nas lha'i dbang po brgya byin gyis khrag de dag thams cad lha'i 
[\[203a.3\]]tsan dan gyi chur byin gyis brlabs te/_lha'i tsan dan gyi chu de'i dri dam pa rgya che ba bsam gyis mi khyab pas sa phyogs de kho ra khor yug tu dpag tshad lnga brgya tshang bar dris khyab bo/_/de nas lha'i dbang po brgya byin gyis byang chub sems dpa' sems dpa' chen po rtag 
[\[203a.4\]]tu ngu la 'di skad ces smras so/_/rigs kyi bu legs so legs so/_/khyod kyi brtson 'grus bsam gyis mi khyab bo/_/khyod kyi chos 'dod pa dang /_chos yongs su tshol ba bla na med do/_/rigs kyi bu sngon gyi de bzhin gshegs pa dgra bcom pa yang dag par rdzogs 
[\[203a.5\]]pa'i sangs rgyas de dag gis kyang lhag pa'i bsam pa 'di lta bu dang /_brtson 'grus 'di lta bu dang /_chos 'dod pa 'di lta bus bla na med pa yang dag par rdzogs pa'i byang chub yang dag par bsgrubs so/_/de nas byang chub sems dpa' sems dpa' chen po rtag 
[\[203a.6\]]tu ngu 'di snyam du sems te/_bdag gis byang chub sems dpa' sems dpa' chen po chos 'phags kyi chos kyi stan ni bting /_sa phyogs 'di phyag dar ni byas/_chag chag ni btab na/_bdag gis me tog gang dag gis sa phyogs 'dir gtor bar bya ba dang /_
[\[203a.7\]]byang chub sems dpa' sems dpa' chen po chos 'phags chos 'chad pa la gtor bar bya ba'i me tog de dag gang nas rnyed par 'gyur snyam du sems so/_/de nas lha'i dbang po brgya byin gyis byang chub sems dpa' sems dpa' chen po rtag tu ngu la 'di skad 
[\[203b\]]
[\[203b.1\]]ces smras so/_/rigs kyi bu lha'i me tog man dA ra ba 'di dag long la khyod kyis sa phyogs 'di dag tu me tog bkram pa gyis shig_/byang chub sems dpa' sems dpa' chen po chos 'phags chos ston cing seng ge'i khri la 'dug pa la yang gtor cig ces 
[\[203b.2\]]des de la lha'i me tog man dA ra ba khal stong byin no/_/de nas byang chub sems dpa' sems dpa' chen po rtag tu ngus me tog de dag blangs te/_me tog kha cig gis ni sa phyogs der me tog dgram pa byas so/_/me tog kha cig gis ni byang chub sems dpa' 
[\[203b.3\]]sems dpa' chen po chos 'phags la gtor to/_/de nas byang chub sems dpa' sems dpa' chen po chos 'phags lo bdun 'das pa dang /_ting nge 'dzin de las langs te/_chos kyi stan gang na yod pa der 'ongs nas/_stan bting ba la 'dug ste/_'khor 
[\[203b.4\]]brgya stong phrag du mas yongs su bskor cing mdun gyis bltas nas shes rab kyi pha rol tu phyin pa ston to/_/de nas byang chub sems dpa' sems dpa' chen po rtag tu ngus/_byang chub sems dpa' sems dpa' chen po chos 'phags mthong ma thag tu 'di 
[\[203b.5\]]lta ste dper na/_bsam gtan dang po la snyoms par zhugs pa'i dge slong rtse gcig tu yid la byed pa bzhin du bde ba de lta bu thob bo/_/de nas byang chub sems dpa' sems dpa' chen po chos 'phags shes rab kyi pha rol tu phyin pa ston pa ni 'di lta ste/_chos 
[\[203b.6\]]thams cad mnyam pa nyid pas shes rab kyi pha rol tu phyin pa mnyam pa nyid do/_/chos thams cad dben pa nyid pas shes rab kyi pha rol tu phyin pa dben pa nyid do/_/chos thams cad g.yo ba med pa nyid pas shes rab kyi pha rol tu phyin pa g.yo ba med pa nyid do/_/chos thams 
[\[203b.7\]]cad rlom sems med pa nyid pas shes rab kyi pha rol tu phyin pa rlom sems med pa nyid do/_/chos thams cad khengs pa med pa nyid pas shes rab kyi pha rol tu phyin pa khengs pa med pa nyid do/_/chos thams cad ro gcig pa nyid pas shes rab kyi pha rol tu phyin pa ro 
[\[204a\]]
[\[204a.1\]]gcig pa nyid do/_/chos thams cad mu med pa nyid pas shes rab kyi pha rol tu phyin pa mu med pa nyid do/_/chos thams cad skye ba med pa nyid pas shes rab kyi pha rol tu phyin pa skye ba med pa nyid do/_/chos thams cad 'gag pa med pa nyid pas shes 
[\[204a.2\]]rab kyi pha rol tu phyin pa 'gag pa med pa nyid do/_/nam mkha' mu med pa nyid pas shes rab kyi pha rol tu phyin pa mu med pa nyid do/_/rgya mtsho mu med pa nyid pas shes rab kyi pha rol tu phyin pa mu med pa nyid do/_/ri rab sna tshogs nyid yin pas shes rab kyi pha rol tu 
[\[204a.3\]]phyin pa sna tshogs pa nyid do/_/nam mkha' rtog pa med pa nyid pas shes rab kyi pha rol tu phyin pa rtog pa med pa nyid do/_/gzugs mu med pa nyid pas shes rab kyi pha rol tu phyin pa mu med pa nyid do/_/de bzhin du tshor ba dang /_'du shes dang /_'du byed rnams 
[\[204a.4\]]dang /_rnam par shes pa mu med pa nyid pas shes rab kyi pha rol tu phyin pa mu med pa nyid do/_/sa'i khams mu med pa nyid pas shes rab kyi pha rol tu phyin pa mu med pa nyid do/_/chu'i khams dang /_me'i khams dang /_rlung gi khams mu med pa nyid pas shes rab 
[\[204a.5\]]kyi pha rol tu phyin pa mu med pa nyid do/_/nam mkha'i khams mu med pa nyid pas shes rab kyi pha rol tu phyin pa mu med pa nyid do/_/rdo rje lta bu'i chos mnyam pa nyid pas shes rab kyi pha rol tu phyin pa mnyam pa nyid do/_/chos thams cad ma 'dres pa nyid pas shes rab kyi pha 
[\[204a.6\]]rol tu phyin pa ma 'dres pa nyid do/_/chos thams cad dmigs su med pa nyid pas shes rab kyi pha rol tu phyin pa dmigs su med pa nyid do/_/chos thams cad rnam par 'jig pa mnyam pa nyid pas shes rab kyi pha rol tu phyin pa rnam par 'jig pa mnyam pa nyid do/_/chos 
[\[204a.7\]]thams cad byed pa med pa nyid pas shes rab kyi pha rol tu phyin pa byed pa med pa nyid do/_/chos thams cad bsam gyis mi khyab pa nyid pas shes rab kyi pha rol tu phyin pa bsam gyis mi khyab pa nyid du rig par bya'o/_/de nas byang chub sems dpa' sems dpa' 
[\[204b\]]
[\[204b.1\]]chen po rtag tu ngu de ltar 'dug bzhin du de'i tshe/_chos thams cad mnyam pa nyid ces bya ba'i ting nge 'dzin skyes par gyur to/_/chos thams cad dben zhes bya ba'i ting nge 'dzin dang /_chos thams cad g.yo ba med pa zhes bya ba'i ting nge 'dzin dang /_chos thams 
[\[204b.2\]]cad rlom sems med pa zhes bya ba'i ting nge 'dzin dang /_chos thams cad khengs pa med pa zhes bya ba'i ting nge 'dzin dang /_chos thams cad ro gcig pa zhes bya ba'i ting nge 'dzin dang /_chos thams cad mu med pa zhes bya ba'i ting nge 'dzin dang /_chos thams cad 
[\[204b.3\]]skye ba med pa zhes bya ba'i ting nge 'dzin dang /_chos thams cad 'gag pa med pa zhes bya ba'i ting nge 'dzin dang /_nam mkha' mu med pa zhes bya ba'i ting nge 'dzin dang /_rgya mtsho mu med pa zhes bya ba'i ting nge 'dzin dang /_ri rab sna tshogs zhes bya ba'i ting nge 'dzin dang /_
[\[204b.4\]]nam mkha' rtog pa med pa zhes bya ba'i ting nge 'dzin dang /_gzugs mu med pa zhes bya ba'i ting nge 'dzin dang /_tshor ba dang /_'du shes dang /_'du byed rnams dang /_rnam par shes pa mu med pa zhes bya ba'i ting nge 'dzin dang /_sa'i khams mu med pa zhes bya ba'i 
[\[204b.5\]]ting nge 'dzin dang /_chu'i khams dang /_me'i khams dang /_rlung gi khams mu med pa zhes bya ba'i ting nge 'dzin dang /_nam mkha'i khams mu med pa zhes bya ba'i ting nge 'dzin dang /_rdo rje lta bu zhes bya ba'i ting nge 'dzin dang /_chos thams cad ma 'dres pa zhes 
[\[204b.6\]]bya ba'i ting nge 'dzin dang /_chos thams cad kyi rang bzhin dmigs su med pa zhes bya ba'i ting nge 'dzin dang /_chos thams cad rnam par 'jig pa mnyam pa nyid ces bya ba'i ting nge 'dzin dang /_chos thams cad byed pa med pa zhes bya ba'i ting nge 'dzin dang /_
[\[204b.7\]]chos thams cad bsam gyis mi khyab ces bya ba'i ting nge 'dzin thob par gyur te/_byang chub sems dpa' sems dpa' chen po rtag tu ngus/_de la sogs pa ting nge 'dzin gyi sgo 'bum phrag drug cu thob par gyur to/_/shes rab kyi pha rol tu phyin pa khri 
[\[205a\]]
[\[205a.1\]]brgyad stong pa las chos 'phags kyi le'u zhes bya ste brgyad cu rtsa drug pa'o//_//rab 'byor byang chub sems dpa' sems dpa' chen po rtag tu ngus ting nge 'dzin gyi sgo 'bum phrag drug cu thob ma thag tu shar phyogs dang /_lho phyogs dang /_nub phyogs dang /_byang 
[\[205a.2\]]phyogs dang /_phyogs mtshams dang /_'og dang /_steng gi phyogs dang /_phyogs bcu'i 'jig rten gyi khams gang gA'i klung gi bye ma snyed dag na/_sangs rgyas bcom ldan 'das gang gA'i klung gi bye ma snyed dag dge slong gi dge 'dun gyis yongs su bskor cing byang chub sems 
[\[205a.3\]]dpa'i tshogs kyis mdun gyis bltas te tshul 'di lta bu nyid dang /_ming 'di nyid dang /_yi ge 'di nyid kyis shes rab kyi pha rol tu phyin pa 'di 'chad pa mthong ngo /_/'di lta ste dper na da ltar nga stong gsum gyi stong chen po'i 'jig rten gyi khams 'di na chos ston pa dge slong gi dge 
[\[205a.4\]]'dun gyis yongs su bskor cing byang chub sems dpa'i tshogs kyis mdun gyis bltas te tshul 'di nyid dang /_ming 'di nyid dang /_yi ge 'di nyid kyis shes rab kyi pha rol tu phyin pa 'di 'chad pa bzhin no/_/de mang du thos pa bsam gyis mi khyab pa dang thos pa rgya mtsho lta bu 
[\[205a.5\]]dang ldan par gyur te/_gar skyes pa thams cad du yang sangs rgyas dang mi 'bral bar gyur to/_/skye ba thams cad du yang gang dang gang du sangs rgyas bcom ldan 'das rnams mngon sum du 'gyur ba de dang de dag tu skyes te/_tha na rmi lam na yang sangs rgyas bcom ldan 
[\[205a.6\]]'das ngag dang mi 'bral bar gyur to/_/des mi khom pa thams cad ni spangs dal ba phun sum tshogs pa ni bsgrubs so/_/rab 'byor rnam grangs 'dis kyang shes rab kyi pha rol tu phyin pa 'di byang chub sems dpa' sems dpa' chen po rnams kyi thams cad mkhyen 
[\[205a.7\]]pa'i ye shes sgrub pa yin par rig par bya'o/_/rab 'byor de lta bas na byang chub sems dpa' sems dpa' chen po thams cad mkhyen pa'i ye shes 'thob par 'dod pa dag gis shes rab kyi pha rol tu phyin pa 'di la spyad par bya'o/_/de nas bcom ldan 'das kyis tshe 
[\[205b\]]
[\[205b.1\]]dang ldan pa kun dga' bo la bka' stsal pa/_kun dga' bo byang chub sems dpa' rnams yang dag par yongs su gzung ba'i phyir shes rab kyi pha rol tu phyin pa 'di zung shig_/chongs shig_/lhogs shig_/kun chub par gyis shig_/gzhan dag la yang rgya cher 
[\[205b.2\]]rab tu ston cig_/kun dga' bo shes rab kyi pha rol tu phyin pa 'di byang chub sems dpa' sems dpa' chen po dag gis mnyan par bya/_gzung bar bya/_bcang bar bya/_klag par bya/_kun chub par bya/_gdon par bya/_lung nod par bya/_bstan par bya/_kha ton tu bya/_de bzhin 
[\[205b.3\]]gshegs pa'i byin gyi rlabs kyis glegs bam chen po la yi ge gsal zhing rab tu gsal ba legs par bris te me tog dang /_bdug pa dang /_spos dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_khor yug tu mar me'i phreng ba dag dang /_
[\[205b.4\]]mchod pa rnam pa mang pos bkur sti bya/_bla mar bya/_ri mor bya/_mchod par bya/_rjed par bya gsol bar bya ste/_kun dga' bo 'di ni nga'i gdams ngag go/_/de ci'i phyir zhe na/_kun dga' bo 'di ji snyam du sems/_de bzhin gshegs pa khyod kyi ston pa yin nam/_kun dga' bos 
[\[205b.5\]]gsol pa/_bcom ldan 'das bdag gi ston pa lags so/_/bde bar gshegs pa bdag gi ston pa lags so/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyi ston pa de bzhin gshegs 
[\[205b.6\]]pa la kun dga' bo khyod kyis lus kyi las byams pa yid du 'ong ba dang /_ngag gi las byams pa yid du 'ong ba dang /_yid kyi las byams pa yid du 'ong bas rim gro byas so/_/kun dga' bo de lta bas na da ltar nga bzhugs te 'tsho zhing gzhes pa'i sku 'di la khyod kyis phangs 
[\[205b.7\]]pa dang /_dad pa dang gus par byas pa de bzhin du nga 'das nas shes rab kyi pha rol tu phyin pa 'di la yang byos shig_/kun dga' bo ci nas kyang shes rab kyi pha rol tu phyin pa 'di nub par mi 'gyur zhing ci nas khyod skyes bu tha mar mi 'gyur bar khyod la lan gnyis lan 
[\[206a\]]
[\[206a.1\]]gsum du yongs su gtad do/_/rjes su yongs su gtad do/_/kun dga' bo shes rab kyi pha rol tu phyin pa 'di 'jig rten na ji srid du spyod pa de srid du de bzhin gshegs pa bzhugs par rig par bya'o/_/kun dga' bo de srid du de bzhin gshegs pa chos ston 
[\[206a.2\]]par rig par bya'o/_/kun dga' bo gang shes rab kyi pha rol tu phyin pa 'di nyan pa dang /_'dzin pa dang /_'chang ba dang /_klog pa dang /_kun chub par byed pa dang rab tu 'don pa dang /_lung nod pa dang ston pa dang kha ton du byed pa dang yi ger 'dri ba dang /_me tog dang /_bdug pa dang /_
[\[206a.3\]]spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dag dang /_khor yug tu mar me'i phreng ba dang /_mchod pa rnam pa mang po dag gis/_bkur stir byed/_bla mar byed/_ri mor byed/_mchod par byed/_rjed par byed/_
[\[206a.4\]]gsol bar byed pa'i sems can de dag ni sangs rgyas mthong ba dang ma bral ba dang /_dam pa'i chos nyan pa dang ma bral ba dang /_dge 'dun la rim gro byed pa dang ma bral bar rig par bya'o/_/kun dga' bo sems can de dag ni de bzhin gshegs pa'i drung na spyod par rig 
[\[206a.5\]]par bya'o/_/bcom ldan 'das kyis de skad ces bka' stsal pa dang /_byang chub sems dpa' sems dpa' chen po byams pa la sogs pa dang /_tshe dang ldan pa rab 'byor dang /_tshe dang ldan pa shA ri'i bu dang /_tshe dang ldan pa maud gal gyi bu chen po dang /_tshe dang ldan pa 'od srung dang /_
[\[206a.6\]]tshe dang ldan pa byams ma'i bu gang po dang /_tshe dang ldan pa kA t+yA ya na chen po dang /_tshe dang ldan pa ma 'gags pa dang /_tshe dang ldan pa nam gru dang /_tshe dang ldan pa sgra gcan zin dang /_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas pa'i 
[\[206a.7\]]'jig rten yi rangs te/_bcom ldan 'das kyis gsungs pa la mngon par bstod do//_//shes rab kyi pha rol tu phyin pa khri brgyad stong pa las/_yongs su gtad pa'i le'u zhes bya ste/_brgyad cu rtsa bdun pa'o//_//
[\[206b\]]
[\[1a\]]
[\[1b\]]
[\[1b.1\]{D11}]@##/_/rgya gar skad du/_Ar+ya da sha sA ha sri kA pradz+nyA pAr mi tA nA ma ma hA yA na sU tra/_bod skad du/_'phags pa shes rab kyi pha rol tu phyin pa khri pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal 
[\[1b.2\]]lo/_/'di skad bdag gis thos pa dus gcig na/_bcom ldan 'das rgyal po'i khab/_bya rgod kyi phung po'i ri la dge slong stong phrag du ma'i dge slong gi dge 'dun chen po dang /_thabs cig tu bzhugs te/_thams cad kyang dgra bcom pa zag pa zad pa/_nyon mongs pa med 
[\[1b.3\]]pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba/_yongs su zad pa/_
[\[1b.4\]]yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol tu son pa sha stag ste/_gang zag gcig ma gtogs pa ni 'di lta ste/_slob pa rgyun tu zhugs pa tshe dang ldan pa kun dga' bo'o/_/dge slong ma lnga brgya tsam dang /_dge bsnyen dang /_
[\[1b.5\]]dge bsnyen ma thams cad kyang bden pa mthong ba sha stag dang /_byang chub sems dpa' sems dpa' chen po stong phrag du ma thams cad kyang gzungs thob pa/_ting nge 'dzin thob pa/_stong pa nyid la gnas pa/_mtshan ma med pa'i spyod yul ba/_ma brtags pa'i smon lam dang ldan pa/_
[\[1b.6\]]mnyam pa nyid kyi bzod pa thob pa/_spobs pa thogs pa med pa thob pa thams cad kyang mngon par shes pa lnga dang ldan pa/_gzung ba'i tshig dang ldan pa/_tshul 'chos pa med pa/_shes kyi khe dang /_rnyed pa dang /_bkur sti'i sems dang bral ba/_zang zing med pa'i chos ston pa/_
[\[1b.7\]]chos zab mo la bzod pa'i pha rol tu son pa/_mi 'jigs pa thob pa/_bdud kyi las las yang dag par 'das pa/_las kyi sgrib pa thams cad las rnam par grol ba/_bstan pa'i chos ston pas bsags pa/_bskal pa grangs med pa nas smon lam shin tu bsags pa/_bzhin 
[\[2a\]]
[\[2a.1\]]'dzum pa dang ldan pa/_gsong por smra ba/_bzhin khro gnyer med pa/_'khor mtha' yas pa zil gyis gnon pa'i mi 'jigs pa dang ldan pa/_bskal pa bye ba phrag du mar bstan pas nges par 'byung ba la mkhas pa/_chos la sgyu ma dang /_smig rgyu dang /_rmi lam 
[\[2a.2\]]dang /_chu zla dang /_mig yor dang /_nam mkha' dang /_brag ca dang /_dri za'i grong khyer dang /_gzugs brnyan dang /_sprul pa lta bur mos pa/_mi 'jigs pa tshad med pa dang ldan pa/_sems can thams cad kyi sems kyi spyod pa dang /_mos pa dang /_phra ba mkhyen pa/_
[\[2a.3\]]khong du chud par bya ba la mkhas pa/_sems can thams cad la zhe 'gras pa med pa'i sems dang ldan pa/_bzod pa chen po dang ldan pa/_ji lta ba bzhin du 'jug pa la mkhas pa/_sangs rgyas kyi zhing mtha' yas par smon lam yongs su bzung ba/_'jig rten gyi khams grangs 
[\[2a.4\]]med pa'i sangs rgyas rjes su dran pa'i ting nge 'dzin rtag tu rgyun mi 'chad par mngon du gyur pa/_sangs rgyas dpag tu med pa la gsol ba 'debs pa la mkhas pa/_lta ba sna tshogs kyis kun nas bslang ba'i nyon mongs pa spong ba la mkhas pa/_ting nge 'dzin gyis rnam par rtse ba 'bum 
[\[2a.5\]]mngon par bsgrub pa la mkhas pa'i byang chub sems dpa' sha stag la 'di lta ste/_byang chub sems dpa' sems dpa' chen po bzang skyong dang /_dkon mchog 'byung gnas dang /_ded dpon dang /_na las byin dang /_gzas byin dang /_chu lhas byin dang /_dbang pos 
[\[2a.6\]]byin dang /_blo gros rgya chen dang /_blo gros khyad par can dang /_blo gros 'phel dang /_mthong ba don yod dang /_shin tu yang dag zhugs dang /_rab kyi rtsal gyis rnam par gnon pa dang /_rtag tu brtson dang /_brtson pa mi gtong ba dang /_nyi ma'i snying po dang /_zla ba'i 
[\[2a.7\]]snying po dang /_blo gros dpe med dang /_spyan ras gzigs dbang phyug dang /_'jam dpal dang /_lag na phyag rgya rin po che dang /_byang chub sems dpa' rtag tu lag brkyang dang /_byang chub sems dpa' sems dpa' chen po byams pa dang /_de dag la sogs pa byang chub sems dpa' 
[\[2b\]]
[\[2b.1\]]stong phrag du ma thams cad kyang gzhon nur gyur pa sha stag dang /_thabs cig go/_/de'i tshe bcom ldan 'das kyis brgya byin dang /_tshangs pa dang /_'jig rten skyong ba thams cad kyi gzi brjid zil gyis mnan nas/_'khor bzhi po de dag gi mdun na lam me lhan ne lhang nge zhing rdzu 
[\[2b.2\]]'phrul gyis rnam par 'phrul ba'i cho 'phrul rnam pa du ma dag yang dag par bstan to/_/spu'i khung bu rnams nas kyang 'od zer bye ba khrag khrig 'bum phrag du ma dag byung bar gyur to/_/yang de'i tshe tshe dang ldan pa sha ra dA ti'i bu 'khor der 'dus par gyur te/_'dug pa des de bzhin gshegs pa'i rdzu 
[\[2b.3\]]'phrul gyi rnam par 'phrul ba'i cho 'phrul de lta bu mthong nas dga' zhing mgu la yi rangs te/_rab tu mgu zhing dga' ba dang /_yid bde ba skyes nas/_stan las langs te bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs 
[\[2b.4\]]su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du/_btsun pa bcom ldan 'das kyis bdag la skabs phye na/_btsun pa bcom ldan 'das la bdag phyogs 'ga' zhig zhu lags so/_/de skad ces gsol pa dang /_
[\[2b.5\]]bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu khyod de bzhin gshegs pa la zhu ba'i phyir rtag tu skabs phye zin gyis khyod de bzhin gshegs pa la ci dang ci 'dod pa dris shig dang /_dris pa de dang de'i lan btab pas khyod kyi sems 
[\[2b.6\]]rangs par bya'o/_/de skad ces bka' stsal pa dang /_tshe dang ldan pa sha ra dwa ti'i bus bcom ldan 'das la 'di skad ces gsol to/_/btsun pa bcom ldan 'das shes rab kyi pha rol tu phyin pa/_shes rab kyi pha rol tu phyin pa zhes bgyi na/_btsun pa bcom ldan 'das byang chub sems 
[\[2b.7\]]dpa' rnams kyi shes rab kyi pha rol tu phyin pa de gang lags/_chos gang gi pha rol tu phyin pas byang chub sems dpa' rnams shes rab kyi pha rol tu phyin pa'i pha rol tu son pa lags shing /_myur du bla na med pa yang dag par rdzogs pa'i byang chub tu mngon par rdzogs par 'tshang rgya bar yang 
[\[3a\]]
[\[3a.1\]]'gyur lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la legs so zhes bya ba byin te/_sha ra dwa ti'i bu legs so legs so/_/'di ltar khyod de bzhin gshegs pa'i byin gyi rlabs kyis zhu ba zhus pa mdzes so/_/khyod kyis yongs su rtog 
[\[3a.2\]]pa bzang ngo /_/de'i phyir khyod legs par rab tu nyon la yid la zung shig dang /_shes rab kyi pha rol tu phyin pa bstan par bya'o/_/btsun pa de ltar 'tshal lo zhes gsol te/_tshe dang ldan pa sha ra dwa ti'i bu bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal 
[\[3a.3\]]to/_/sha ra dwa ti'i bu shes rab kyi pha rol tu phyin pa shes rab kyi pha rol tu phyin pa zhes bya ba ni 'di lta ste/_chos thams cad la mngon par zhen pa med pa yin no/_/sha ra dwa ti'i bu byang chub sems dpa' mngon par zhen pa med pa rnams ni shes rab kyi pha rol tu phyin pa'i pha rol tu son pa yin zhing myur du bla na med 
[\[3a.4\]]pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/gsol pa/_btsun pa bcom ldan 'das byang chub sems dpa' sems dpa' chen po rnams kyis gang la mngon par zhen par mi bgyi ba'i chos de dag thams cad gang lags/_bcom ldan 'das 
[\[3a.5\]]kyis bka' stsal pa/_sha ra dwa ti'i bu chos thams cad ces bya ba ni 'di lta ste/_phung po lnga dang /_skye mched bcu gnyis dang /_khams [{]bcwa [,]bco [}]brgyad dang /_'phags pa'i bden pa bzhi dang /_rten cing 'brel bar 'byung ba yan lag bcu gnyis dang /_dran pa nye bar gzhag pa bzhi dang /_yang dag 
[\[3a.6\]]par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_rnam par thar pa'i sgo stong pa nyid dang /_rnam par thar pa'i sgo mtshan ma med pa dang /_rnam par thar pa'i sgo smon pa med 
[\[3a.7\]]pa nyid dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_rnam par thar pa brgyad dang /_mthar gyis gnas pa'i snyoms par 'jug pa dgu dang /_'du shes dgu dang /_rjes su dran pa bcu dang /_'du shes kyi rnam pa drug dang /_
[\[3b\]]
[\[3b.1\]]chos shes pa dang /_rjes su rtogs pa shes pa dang /_pha rol gyi sems shes pa dang /_kun rdzob shes pa dang /_sdug bsngal shes pa dang /_kun 'byung shes pa dang /_'gog pa shes pa dang /_lam shes pa dang /_zad pa shes pa dang /_mi skye ba shes pa dang /_ji lta ba bzhin du shes pa 
[\[3b.2\]]dang /_de bzhin du rtog pa dang bcas dpyod pa dang bcas pa'i ting nge 'dzin dang /_rtog pa med pa la dpyod pa tsam gyi ting nge 'dzin dang /_mi rtog mi dpyod pa'i ting nge 'dzin dang /_mi shes pa kun shes par byed pa'i dbang po dang /_kun shes pa'i dbang po dang /_kun shes pa dang ldan pa'i dbang 
[\[3b.3\]]po dang /_zil gyis gnon pa'i skye mched brgyad dang /_zad par gyi skye mched bcu dang /_stong pa nyid [{]bcwa [,]bco [}]brgyad dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_byams pa chen po dang /_snying rje chen po dang /_sangs rgyas 
[\[3b.4\]]kyi chos ma 'dres pa [{]bcwa [,]bco [}]brgyad dang /_de bzhin du thams cad shes pa nyid dang /_lam gyi rnam pa shes pa nyid dang /_rnam pa thams cad mkhyen pa nyid dang /_pha rol tu phyin pa drug dang /_mngon par shes pa lnga dang /_mig lnga dang /_skyes bu chen po'i mtshan sum cu rtsa gnyis dang /_dpe 
[\[3b.5\]]byad bzang po brgyad cu po dag ste/_gang la byang chub sems dpa' sems dpa' chen po rnams kyis mngon par zhen par mi bya ba'i chos thams cad ni de dag yin no/_/mngon par zhen pa med pa ni shes rab kyi pha rol tu phyin pa'i pha rol tu son pa yin zhing myur du bla na med pa yang dag par rdzogs pa'i 
[\[3b.6\]]byang chub mngon par rdzogs par 'tshang rgya bar yang 'gyur ro/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das phung po lnga gang lags zhes bya ba nas rten cing 'brel bar 'byung ba'i yan lag bcu gnyis pa'i bar du de bzhin du sbyar 
[\[3b.7\]]ro/_/dran pa nye bar gzhag pa bzhi gang lags zhes bya ba nas 'phags pa'i lam yan lag brgyad pa'i bar du de bzhin du sbyar ro/_/rnam par thar pa'i sgo stong pa nyid gang lags zhes bya ba nas rnam pa thams cad mkhyen pa nyid kyi bar du de bzhin du sbyar ro/_/pha rol tu phyin pa drug gang lags zhes bya ba nas dpe byad 
[\[4a\]]
[\[4a.1\]]bzang po brgyad cu po dag ces bya ba'i bar du de bzhin du sbyar ro/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu phung po lnga zhes bya ba ni 'di lta ste/_gzugs dang /_tshor ba dang /_'du shes dang /_'du byed 
[\[4a.2\]]rnams dang /_rnam par shes pa'o/_/de la skye mched bcu gnyis gang zhe na/_nang gi drug dang /_phyi'i drug ste/_de dag ni skye mched bcu gnyis zhes bya'o/_/de la nang gi skye mched drug gang zhe na/_'di lta ste/_/mig gi skye mched dang /_rna ba'i skye mched dang /_sna'i skye mched dang /_lce'i skye mched dang /_lus 
[\[4a.3\]]kyi skye mched dang /_yid kyi skye mched de/_de dag ni nang gi skye mched drug ces bya'o/_/de la phyi'i skye mched drug gang zhe na/_'di lta ste/_gzugs kyi skye mched dang /_sgra'i skye mched dang /_dri'i skye mched dang /_ro'i skye mched dang /_reg bya'i skye mched dang /_chos kyi skye mched de/_de dag ni phyi'i skye 
[\[4a.4\]]mched drug ces bya'o/_/de la khams [{]bcwa [,]bco [}]brgyad gang zhe na/_'di lta ste/_mig gi khams dang /_gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam 
[\[4a.5\]]par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_yid kyi khams dang /_chos kyi khams dang /_yid kyi rnam par shes pa'i khams te/_de dag ni 
[\[4a.6\]]khams [{]bcwa [,]bco [}]brgyad ces bya'o/_/de la 'phags pa'i bden pa bzhi gang zhe na/_'di lta ste/_sdug bsngal 'phags pa'i bden pa dang /_kun 'byung ba 'phags pa'i bden pa dang /_'gog pa 'phags pa'i bden pa dang /_lam 'phags pa'i bden pa ste/_de dag ni 'phags pa'i bden pa bzhi zhes bya'o/_/de la 
[\[4a.7\]]rten cing 'brel bar 'byung ba'i yan lag bcu gnyis gang zhe na/_'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/_skye mched drug gi rkyen gyis reg pa/_reg pa'i rkyen 
[\[4b\]]
[\[4b.1\]]gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa rnams 'byung ste/_de ltar na sdug bsngal 
[\[4b.2\]]gyi phung po chen po 'ba' zhig po 'di dag 'byung bar 'gyur ro/_/ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/
[\[4b.3\]]skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi 'gag_/
[\[4b.4\]]rga shi 'gags pas mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa rnams 'gag par 'gyur te/_de ltar na sdug bsngal gyi phung po 'ba' zhig po 'di dag 'gag par gyur te/_de ni rten cing 'brel par 'byung ba'i yan lag bcu gnyis pa 
[\[4b.5\]]lugs dang 'thun pa dang /_lugs dang mi 'thun pa zhes bya'o/_/de la dran pa nye bar gzhag pa bzhi gang zhe na/_'di lta ste/_lus la lus kyi rjes su lta ba'i dran pa nye bar gzhag pa dang /_tshor ba la tshor ba'i rjes su lta ba'i dran pa nye bar gzhag pa dang /_sems la sems kyi rjes su lta ba'i 
[\[4b.6\]]dran pa nye bar gzhag pa dang /_chos la chos kyi rjes su lta ba'i dran pa nye bar gzhag pa ste/_de dag ni dran pa nye bar gzhag pa bzhi zhes bya'o/_/de la yang dag par spong ba bzhi gang zhe na/_'di la byang chub sems dpa' sems dpa' chen po sdig pa mi dge ba'i chos ma skyes pa rnams mi bskyed 
[\[4b.7\]]pa'i phyir 'dun pa skyed cing 'bad la brtson 'grus rtsom ste/_sems rab tu 'dzin cing yang dag par rab tu 'jog pa dang /_sdig pa mi dge ba'i chos skyes pa rnams spang ba'i phyir 'dun pa skyed cing 'bad la brtson 'grus rtsom ste/_sems rab tu 'dzin cing yang dag par rab tu 'jog pa dang /_dge 
[\[5a\]]
[\[5a.1\]]ba'i chos ma skyes pa rnams bskyed pa'i phyir 'dun pa skyed cing 'bad la brtson 'grus rtsom ste/_sems rab tu 'dzin cing yang dag par rab tu 'jog pa dang /_dge ba'i chos skyes pa rnams gnas pa dang /_mi brjed pa dang /_shin tu rgyas pa dang /_phyir zhing bsgom pa yongs 
[\[5a.2\]]su rdzogs par bya ba'i phyir 'dun pa skyed cing 'bad la brtson 'grus rtsom ste/_sems rab tu 'dzin cing yang dag par rab tu 'jog pa ste/_de dag ni yang dag pa'i spong ba bzhi zhes bya'o/_/de la rdzu 'phrul gyi rkang pa bzhi gang zhe na/_'di lta ste/_'dun pa'i ting nge 'dzin spong ba'i 'du byed dang ldan pa'i 
[\[5a.3\]]rdzu 'phrul gyi rkang pa dang /_brtson 'grus kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dang /_sems kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dang /_dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa ste/_de dag ni rdzu 'phrul 
[\[5a.4\]]gyi rkang pa bzhi zhes bya'o/_/de la dbang po lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ste/_de dag ni dbang po lnga zhes bya'o/_/de la stobs lnga gang zhe na/_'di lta ste/_
[\[5a.5\]]'di bzhin du dad pa'i stobs dang /_brtson 'grus kyi stobs dang /_dran pa'i stobs dang /_ting nge 'dzin gyi stobs dang /_shes rab kyi stobs te/_de dag ni stobs lnga zhes bya'o/_/de la byang chub kyi yan lag bdun gang zhe na/_'di lta ste/_dran pa yang dag byang chub kyi yan 
[\[5a.6\]]lag dang /_chos rab tu rnam par 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang chub kyi yan lag 
[\[5a.7\]]dang /_btang snyoms yang dag byang chub kyi yan lag ste/_de dag ni byang chub kyi yan lag bdun ces bya'o/_/de la 'phags pa'i lam yan lag brgyad pa gang zhe na/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i 
[\[5b\]]
[\[5b.1\]]las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_de dag ni 'phags pa'i lam yan lag brgyad pa zhes bya'o/_/de la rnam par thar pa'i sgo stong pa nyid gang zhe na/_'di lta ste/_chos thams cad 
[\[5b.2\]]rang gi mtshan nyid kyis stong bar so sor rtog pa'i sems gnas pa/_rnam par thar pa'i sgo stong pa nyid de/_de ni rnam par thar pa'i sgo stong pa nyid ces bya'o/_/de la rnam par thar pa'i sgo mtshan ma med pa gang zhe na/_'di lta ste/_chos thams cad rang gi mtshan nyid kyis mtshan ma med par so 
[\[5b.3\]]sor kun tu rtog pa'i sems gnas pa/_rnam par thar pa'i sgo mtshan ma med pa ste/_de ni rnam par thar pa'i sgo mtshan ma med pa zhes bya'o/_/de la rnam par thar pa'i sgo smon pa med pa gang zhe na/_'di lta ste/_chos thams cad mngon par 'du byed pa med pa la/_mngon par 'du byed pa 
[\[5b.4\]]med par sems gnas pa/_smon pa med pa'i rnam par thar pa'i sgo ste/_de ni rnam par thar pa'i sgo smon pa med pa zhes bya'o/_/de la bsam gtan bzhi gang zhe na/_'di lta ste/_'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_
[\[5b.5\]]dpyod pa dang bcas pa/_dben pa las skyes pa'i dga' ba dang /_bde ba can bsam gtan dang po bsgrubs te gnas pa dang /_de rtog pa dang /_dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa/_ting nge 'dzin las skyes 
[\[5b.6\]]pa'i dga' ba dang /_bde ba can bsam gtan gnyis pa bsgrubs te/_gnas pa dang /_de dga' ba'i 'dod chags dang bral bas btang snyoms la gnas shing dran pa dang shes bzhin can yin te/_bde ba lus kyis myong la/_'phags pa rnams kyis gang de la dran pa dang ldan pa/_bde ba 
[\[5b.7\]]dang ldan pa/_bde ba la gnas pa/_btang snyoms pa'o zhes brjod pa ste/_dga' ba med pa'i bsam gtan gsum pa bsgrubs te/_gnas pa dang /_de bde ba yang spangs te snga nas sdug bsngal yang spangs shing yid bde ba dang /_yid mi bde ba yang nub pas sdug bsngal yang ma yin/_bde 
[\[6a\]]
[\[6a.1\]]ba yang ma yin pa/_btang snyoms dang dran pa yongs su dag pa/_bsam gtan bzhi pa bsgrubs nas gnas pa ste/_de dag ni bsam gtan bzhi zhes bya'o/_/de la tshad med pa bzhi gang zhe na/_'di lta ste/_byams pa dang /_snying rje dang /_dga' ba dang /_btang snyoms te/_de dag 
[\[6a.2\]]ni tshad med pa bzhi zhes bya'o/_/de la gzugs med pa'i snyoms par 'jug pa bzhi gang zhe na/_'di lta ste/_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched de/_de dag ni gzugs med 
[\[6a.3\]]pa'i snyoms par 'jug pa bzhi zhes bya'o/_/de la rnam par thar pa brgyad gang zhe na/_'di lta ste/_gzugs can gzugs rnams la lta ba 'di ni rnam par thar pa dang po'o/_/nang gzugs med par 'du shes pas/_phyi rol gyi gzugs rnams la lta ba 'di ni rnam par thar pa gnyis pa'o/_/
[\[6a.4\]]sdug pa nyid du mos pa 'di ni rnam par thar pa gsum pa'o/_/de rnam pa thams cad du gzugs kyi 'du shes rnams las yang dag par 'das te/_thogs pa'i 'du shes rnams nub cing /_sna tshogs kyi 'du shes rnams yid la mi byed pas nam mkha' mtha' yas so snyam nas/_nam mkha' 
[\[6a.5\]]mtha' yas skye mched bsgrubs te gnas pa 'di ni rnam par thar pa bzhi pa'o/_/de rnam pa thams cad du nam mkha' mtha' yas skye mched las yang dag par 'das te/_rnam par shes pa mtha' yas so snyam nas rnam shes mtha' yas skye mched bsgrubs te gnas pa 'di ni rnam par thar pa lnga pa'o/_/
[\[6a.6\]]de rnam pa thams cad du rnam shes mtha' yas skye mched las yang dag par 'das te/_ci yang med do snyam nas/_ci yang med pa'i skye mched bsgrubs te gnas pa 'di ni rnam par thar pa drug pa'o/_/de rnam pa thams cad du ci yang med pa'i skye mched las yang dag par 'das te/_'du shes med 
[\[6a.7\]]'du shes med min skye mched bsgrubs te gnas pa 'di ni rnam par thar pa bdun pa'o/_/de rnam pa thams cad du 'du shes med 'du shes med min skye mched las yang dag par 'das te/_'du shes dang tshor ba 'gog pa bsgrubs te gnas pa 'di ni rnam par thar pa brgyad pa ste/_de dag ni rnam 
[\[6b\]]
[\[6b.1\]]par thar pa brgyad ces bya'o/_/de la mthar gyis gnas pa'i snyoms par 'jug pa dgu gang zhe na/_'di lta ste/_'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang /_bde ba 
[\[6b.2\]]can bsam gtan dang po bsgrubs te gnas pa 'di ni snyoms par 'jug pa dang po'o/_/de rtog pa dang dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa/_ting nge 'dzin las skyes pa'i dga' ba dang /_bde ba can bsam gtan gnyis pa 
[\[6b.3\]]bsgrubs te gnas pa 'di ni snyoms par 'jug pa gnyis pa'o/_/de dga' ba'i 'dod chags dang bral bas btang snyoms la gnas shing dran pa dang shes bzhin can yin te/_bde ba lus kyis myong la/_'phags pa rnams kyis gang dran pa dang ldan pa bde ba la gnas pa btang snyoms pa'o zhes 
[\[6b.4\]]brjod pa ste/_dga' ba med pa'i bsam gtan gsum pa bsgrubs te gnas pa 'di ni snyoms par 'jug pa gsum pa'o/_/de bde ba yang spangs te/_snga nas sdug bsngal yang spangs shing yid bde ba dang /_yid mi bde ba nub pas sdug bsngal ba yang ma yin/_bde ba yang ma yin pa btang snyoms 
[\[6b.5\]]dang dran pa yongs su dag pa bsam gtan bzhi pa bsgrubs te gnas pa 'di ni snyoms par 'jug pa bzhi pa'o/_/de rnam pa thams cad du gzugs kyi 'du shes rnams las yang dag par 'das te/_thogs pa'i 'du shes rnams nub par gyur cing /_sna tshogs kyi 'du shes rnams yid la mi byed pas 
[\[6b.6\]]nam mkha' mtha' yas so snyam nas nam mkha' mtha' yas skye mched bsgrubs te gnas pa 'di ni snyoms par 'jug pa lnga pa'o/_/de rnam pa thams cad du nam mkha' mtha' yas skye mched las yang dag par 'das te/_rnam par shes pa mtha' yas so snyam nas/_rnam shes mtha' yas skye 
[\[6b.7\]]mched bsgrubs te gnas pa 'di ni snyoms par 'jug pa drug pa'o/_/de rnam pa thams cad du rnam shes mtha' yas skye mched las yang dag par 'das te/_ci yang med do snyam nas/_ci yang med pa'i skye mched bsgrubs te gnas pa 'di ni snyoms par 'jug pa bdun pa'o/_/de rnam pa thams 
[\[7a\]]
[\[7a.1\]]cad du ci yang med pa'i skye mched las yang dag par 'das te/_'du shes med 'du shes med min skye mched bsgrubs te gnas pa 'di ni snyoms par 'jug pa brgyad pa'o/_/de rnam pa thams cad du 'du shes med 'du shes med min skye mched las yang dag par 'das te/_'du shes dang 
[\[7a.2\]]tshor ba 'gog pa bsgrubs te gnas pa 'di ni snyoms par 'jug pa dgu pa ste/_de dag ni mthar gyis gnas pa'i snyoms par 'jug pa dgu zhes bya'o/_/de la 'du shes dgu gang zhe na/_'di lta ste/_rnam par bam pa'i 'du shes dang /_rnam par 'bus gzhigs pa'i 'du shes dang /_
[\[7a.3\]]rnam par dmar ba'i 'du shes dang /_rnam par rnags pa'i 'du shes dang /_rnam par sngos pa'i 'du shes dang /_rnam par zos pa'i 'du shes dang /_rnam par 'thor ba'i 'du shes dang /_rus gong gi 'du shes dang /_rnam par tshig pa'i 'du shes te/_de dag ni 'du shes dgu zhes bya'o/_/de 
[\[7a.4\]]la rjes su dran pa bcu gang zhe na/_'di lta ste/_sangs rgyas rjes su dran pa dang /_chos rjes su dran pa dang /_dge 'dun rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa dang /_nye bar zhi ba rjes su dran pa dang /_dbugs 'byung ba dang 
[\[7a.5\]]rngub pa rjes su dran pa dang /_lus su gtogs pa rjes su dran pa dang /_'chi ba rjes su dran pa ste/_de dag ni rjes su dran pa bcu zhes bya'o/_/de la 'du shes kyi rnam pa drug gang zhe na/_'di lta ste/_mi rtag pa'i 'du shes dang /_sdug bsngal ba'i 'du shes dang /_bdag med pa'i 
[\[7a.6\]]'du shes dang /_mi sdug pa'i 'du shes dang /_'chi ba'i 'du shes dang /_'jig rten thams cad la mngon par mi dga' ba'i 'du shes te/_de dag ni 'du shes kyi rnam pa drug ces bya'o/_/de la chos shes pa gang zhe na/_phung po lnga po rnams yongs su sbyang ba bya ba la yongs su gcod pa'i 
[\[7a.7\]]shes pa gang yin pa ste/_de ni chos shes pa zhes bya'o/_/de la rjes su rtogs pa'i shes pa gang zhe na/_mig mi rtag go zhes shes pa gang yin pa dang /_de bzhin du rna ba dang /_sna dang /_lce dang /_lus dang /_yid dang /_gzugs dang /_sgra dang /_dri dang /_ro dang /_reg bya dang /_chos 
[\[7b\]]
[\[7b.1\]]rnams mi rtag go zhes shes pa gang yin pa ste/_de ni rjes su rtogs pa shes pa zhes bya'o/_/de la pha rol gyi sems shes pa gang zhe na/_sems nyid kyis sems can gzhan rnams dang /_gang zag gzhan rnams kyi sems dang /_sems las byung ba'i chos rnams la the tsom med par shes 
[\[7b.2\]]pa ste/_de ni pha rol gyi sems shes pa zhes bya'o/_/de la kun rdzob shes pa gang zhe na/_lam shes pa gang yin pa ste/_de ni kun rdzob shes pa zhes bya'o/_/de la sdug bsngal shes pa gang zhe na/_sdug bsngal skye ba dang gnas pa shes pa ste/_de ni sdug bsngal shes pa zhes bya'o/_/
[\[7b.3\]]de la kun 'byung ba shes pa gang zhe na/_kun 'byung ba spong ba shes pa gang yin pa ste/_de ni kun 'byung ba shes pa zhes bya'o/_/de la 'gog pa shes pa gang zhe na/_sdug bsngal 'gog pa shes pa gang yin pa ste/_de ni 'gog pa shes pa zhes bya'o/_/de la lam shes pa gang zhe na/_
[\[7b.4\]]'phags pa'i lam yan lag brgyad pa shes pa gang yin pa ste/_de ni lam shes pa zhes bya'o/_/de la zad pa shes pa gang zhe na/_'dod chags dang /_zhe sdang dang /_gti mug rnams zad par shes pa gang yin pa ste/_de ni zad par shes pa zhes bya'o/_/de la mi skye ba shes pa gang zhe na/_
[\[7b.5\]]srid pa'i 'gro ba rnams su mi skye ba shes pa ste/_de ni mi skye ba shes pa zhes bya'o/_/de la ji lta ba bzhin shes pa gang zhe na/_de bzhin gshegs pa'i thams cad mkhyen pa nyid kyi ye shes gang yin pa ste/_de ni ji lta ba bzhin shes pa zhes bya'o/_/de la mi shes pa kun shes par byed pa'i 
[\[7b.6\]]dbang po gang zhe na/_gang zag slob pa mngon par rtogs par ma gyur pa rnams kyi dad pa'i dbang po dang brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po gang yin pa ste/_de ni mi shes pa kun shes par byed pa'i dbang po zhes bya'o/_/
[\[7b.7\]]de la kun shes pa'i dbang po gang zhe na/_gang zag slob pa mngon par rtogs par gyur pa rnams kyi dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po gang yin pa ste/_de ni kun shes pa'i dbang po zhes 
[\[8a\]]
[\[8a.1\]]bya'o/_/de la kun shes pa dang ldan pa'i dbang po gang zhe na/_gang zag mi slob pa 'di lta ste/_dgra bcom pa rnams dang /_rang sangs rgyas rnams dang /_byang chub sems dpa' sa bcu la gnas pa rnams dang /_de bzhin gshegs pa dgra bcom pa yang dag par rdzogs 
[\[8a.2\]]pa'i sangs rgyas rnams kyi dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ste/_de ni kun shes pa dang ldan pa'i dbang po zhes bya'o/_/de la rtog pa dang bcas dpyod pa dang bcas pa'i ting nge 'dzin gang zhe na/_
[\[8a.3\]]'dod pa dag las dben pa/_sdig pa mi dge ba'i chos rnams las dben pa/_dga' ba dang bde ba can bsam gtan dang po bsgrubs te gnas pa ste/_de ni rtog pa dang bcas dpyod pa dang bcas pa'i ting nge 'dzin zhes bya'o/_/de la rtog pa med la dpyod pa tsam gyi ting nge 'dzin gang zhe na/_
[\[8a.4\]]bsam gtan dang po dang bsam gtan gnyis pa'i bar gang yin pa ste de ni rtog pa med la dpyod pa tsam gyi ting nge 'dzin ces bya'o/_/de la mi rtog mi dpyod pa'i ting nge 'dzin gang zhe na/_bsam gtan dang po nas bzung ste/_'du shes med 'du shes med min gyi skye mched kyi bar du snyoms par 'jug 
[\[8a.5\]]pa ste/_de ni mi rtog mi dpyod pa'i ting nge 'dzin ces bya'o/_/de la zil gyis gnon pa'i skye mched brgyad gang zhe na/_'di lta ste/_nang gzugs su 'du shes pas phyi rol gyi gzugs chung ngu kha dog bzang po dang /_kha dog ngan pa rnams la lta zhing gzugs de dag zil gyis mnan 
[\[8a.6\]]nas shes zil gyis mnan nas mthong ste/_de lta bur 'du shes par 'gyur ba 'di ni zil gyis gnon pa'i skye mched dang po'o/_/nang gzugs med par 'du shes pas phyi rol gyi gzugs chen por gyur pa kha dog bzang po dang /_kha dog ngan pa rnams la lta zhing gzugs de dag zil gyis 
[\[8a.7\]]mnan nas shes zil gyis mnan nas mthong ste/_de lta bur 'du shes par gyur pa 'di ni zil gyis gnon pa'i skye mched gnyis pa'o/_/nang gzugs med par 'du shes pas phyi rol gyi gzugs sngon po kha dog sngon po sngon po lta bur ston pa/_'od sngon po 'byung ba rnams la 'di lta 
[\[8b\]]
[\[8b.1\]]ste/_dper na zar ma'i me tog gam/_yul bA ra nA si'i ras phun sum tshogs pa sngon po kha dog sngon po sngon po lta bur ston pa/_'od sngon po 'byung ba de bzhin du nang gzugs med par 'du shes pas phyi rol gyi gzugs sngon po kha dog sngon po sngon po lta bur ston pa/_'od sngon po 'byung ba 
[\[8b.2\]]rnams la lta ba 'di ni zil gyis gnon pa'i skye mched gsum pa'o/_/nang gzugs med par 'du shes pas phyi rol gyi gzugs ser po kha dog ser po ser po lta bur ston pa/_'od ser po 'byung ba rnams la 'di lta ste/_dper na dong ka'i me tog gam/_yul bA ra nA si'i ras phun sum 
[\[8b.3\]]tshogs pa ser po/_kha dog ser po ser po lta bur ston pa/_'od ser po 'byung ba de bzhin du nang gzugs med par 'du shes pas/_phyi rol gyi gzugs ser po kha dog ser po ser po lta bur ston pa/_'od ser po 'byung ba rnams la lta ba 'di ni zil gyis gnon pa'i skye mched bzhi pa'o/_/
[\[8b.4\]]nang gzugs med par 'du shes pas/_phyi rol gyi gzugs dmar po kha dog dmar po/_dmar po lta bur ston pa/_'od dmar po 'byung ba rnams la 'di lta ste/_dper na ban du dzi ba'i me tog gam/_yul bA ra nA si'i ras phun sum tshogs pa dmar po kha dog dmar po/_dmar po 
[\[8b.5\]]lta bur ston pa/_'od dmar po 'byung ba de bzhin du nang gzugs med par 'du shes pas/_phyi rol gyi gzugs dmar po kha dog dmar po/_dmar po lta bur ston pa/_'od dmar po 'byung ba rnams la lta ba 'di ni zil gyis gnon pa'i skye mched lnga pa'o/_/nang gzugs med par 
[\[8b.6\]]'du shes pas/_phyi rol gyi gzugs dkar po kha dog dkar po/_dkar po lta bur ston pa/_'od dkar po 'byung ba rnams la 'di lta ste/_dper na skar ma pa ba sangs kyi mdog dkar po kha dog dkar po/_dkar po lta bur ston pa/_'od dkar po 'byung ba de bzhin du nang gzugs 
[\[8b.7\]]med par 'du shes pas/_phyi rol gyi gzugs dkar po kha dog dkar po/_dkar po lta bur ston pa/_'od dkar po 'byung ba rnams la lta ba 'di ni zil gyis gnon pa'i skye mched drug pa'o/_/de rnam pa thams cad du gzugs kyi 'du shes rnams las yang dag par 'das te thogs pa'i 
[\[9a\]]
[\[9a.1\]]'du shes rnams nub par gyur cing /_sna tshogs kyi 'du shes rnams yid la mi byed pas/_nam mkha' mtha' yas so snyam nas nam mkha' mtha' yas skye mched bsgrubs te gnas pa 'di ni zil gyis gnon pa'i skye mched bdun pa'o/_/de rnam pa thams cad du nam 
[\[9a.2\]]mkha' mtha' yas skye mched las yang dag par 'das te/_rnam par shes pa mtha' yas so snyam nas/_rnam shes mtha' yas skye mched bsgrubs te gnas pa 'di ni zil gyis gnon pa'i skye mched brgyad pa ste/_de dag ni zil gyis gnon pa'i skye mched brgyad ces bya'o/_/
[\[9a.3\]]de la zad par gyi skye mched bcu gang zhe na/_'di lta ste/_zad par sa dang /_zad par chu dang /_zad par me dang /_zad par rlung dang /_zad par nam mkha' dang /_zad par sngon po dang /_zad par ser po dang /_zad par dmar po dang /_zad par dkar po dang /_zad par rnam 
[\[9a.4\]]par shes pa ste/_de dag ni zad par gyi skye mched bcu zhes bya ste/_khams thams cad sa'i khams su mos par byed de/_thams cad kyang sa'i khams kho nar khams gcig tu 'gyur ro/_/khams thams cad chu'i khams su mos par byed de/_thams cad kyang chu'i khams kho 
[\[9a.5\]]nar khams gcig tu 'gyur ro/_/khams thams cad me'i khams su mos par byed de/_thams cad kyang me'i khams kho nar khams gcig tu 'gyur ro/_/khams thams cad rlung gi khams su mos par byed de/_thams cad kyang rlung gi khams kho nar khams gcig tu 'gyur 
[\[9a.6\]]ro/_/khams thams cad nam mkha'i khams su mos par byed de/_thams cad kyang nam mkha'i khams kho nar khams gcig tu 'gyur ro/_/khams thams cad sngon por mos par byed de/_de thams cad kyang sngon po nyid du 'gyur ro/_khams thams cad ser por mos par 
[\[9a.7\]]byed de/_de thams cad kyang ser po kho nar 'gyur ro/_/khams thams cad dmar por mos par byed de/_de thams cad kyang dmar po kho nar 'gyur ro/_/khams thams cad dkar por mos par byed de/_de thams cad kyang dkar po kho nar 'gyur ro/_/khams thams 
[\[9b\]]
[\[9b.1\]]cad rnam par shes par mos par byed de/_thams cad kyang rnam par shes pa kho nar khams gcig tu 'gyur ro/_/sa dang /_chu dang /_me dang /_rlung dang /_nam mkha' dang /_sngon po dang /_ser po dang /_dmar po dang /_dkar po dang /_rnam par shes pa thams cad kyang gcig kho 
[\[9b.2\]]nar 'gyur te/_de ni zad par gyi skye mched rnams zhes bya'o/_/zad par du skye ba rgyas par byed pas de ni zad par gyi skye mched rnams zhes bya'o/_/re re yang skye mched thams cad du 'gyur te de'i phyir zad par gyi skye mched rnams zhes bya'o/_/de la stong pa nyid [{]bcwa [,]bco [}]brgyad gang zhe na/_'di 
[\[9b.3\]]lta ste/_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa nyid dang /_'dus byas stong pa nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma 
[\[9b.4\]]dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad stong pa nyid dang /_/rang gi mtshan nyid stong ba nyid dang /_/mi dmigs pa stong pa nyid dang /_dngos po med pa stong pa nyid dang /_ngo bo nyid stong pa nyid dang /_dngos po med 
[\[9b.5\]]pa'i ngo bo nyid stong pa nyid do/_/de la nang stong pa nyid gang zhe na/_nang gi chos rnams zhes bya ba ni 'di lta ste/_mig dang /_rna ba dang /_sna dang /_lce dang /_lus dang /_yid de/_de la ther zug tu gnas pa med pa dang /_'jig pa med pa'i phyir mig ni mig gis stong ngo /_/de ci'i phyir zhe na/_de'i 
[\[9b.6\]]rang bzhin de yin pa'i phyir ro/_/de bzhin du ther zug tu gnas pa med pa dang /_'jig pa med pa'i phyir rna ba dang /_sna dang /_lce dang /_lus dang /_yid ni yid kyis stong ngo /_/de ci'i phyir zhe na/_de'i rang bzhin de yin pa'i phyir te/_de ni nang stong pa nyid ces bya'o/_/de la phyi stong pa 
[\[9b.7\]]nyid gang zhe na/_phyi'i chos rnams zhes bya ba ni 'di lta ste/_gzugs dang /_sgra dang /_dri dang /_ro dang /_reg bya dang /_chos rnams te/_de la ther zug tu gnas pa med pa dang /_'jig pa med pa'i phyir gzugs rnams ni gzugs rnams kyis stong ngo /_/de ci'i phyir zhe na/_de'i rang 
[\[10a\]]
[\[10a.1\]]bzhin de yin pa'i phyir ro/_/de bzhin du ther zug tu gnas pa med pa dang /_'jig pa med pa'i phyir sgra dang /_dri dang /_ro dang /_reg bya dang /_chos rnams ni chos rnams kyis stong ngo /_/de ci'i phyir zhe na/_de'i rang bzhin de yin pa'i phyir te/_de ni phyi stong pa nyid ces bya'o/_/
[\[10a.2\]]de la phyi nang stong pa nyid gang zhe na/_phyi dang nang gi chos rnams zhes bya ba ni nang gi skye mched drug dang phyi'i skye mched drug ste/_de la ther zug tu gnas pa med pa dang /_'jig pa med pa'i phyir nang gi chos rnams ni nang gi chos rnams kyis stong ngo /_/de ci'i phyir zhe na/_de'i rang bzhin 
[\[10a.3\]]de yin pa'i phyir ro/_/ther zug tu gnas pa med pa dang 'jig pa med pa'i phyir phyi'i chos rnams kyang phyi'i chos rnams kyis stong ngo /_/de ci'i phyir zhe na/_de'i rang bzhin de yin pa'i phyir te/_de ni phyi nang stong pa nyid ces bya'o/_/de la stong pa nyid stong pa nyid gang zhe na/_ther zug 
[\[10a.4\]]tu gnas pa med pa dang /_'jig pa med pa'i phyir chos thams cad kyi stong pa nyid gang yin pa'i stong pa nyid des kyang chos thams cad kyi stong pa nyid stong ngo /_/de ci'i phyir zhe na/_de'i rang bzhin de yin pa'i phyir te/_de ni stong pa nyid stong pa nyid ces bya'o/_/de la chen po stong pa nyid gang zhe na/_
[\[10a.5\]]ther zug tu gnas pa med pa dang /_'jig pa med pa'i phyir shar phyogs ni shar phyogs kyis stong ngo /_/de ci'i phyir zhe na/_de'i rang bzhin de yin pa'i phyir ro/_/de bzhin du ther zug tu gnas pa med pa dang /_'jig pa med pa'i phyir lho dang /_nub dang /_byang dang /_phyogs mtshams bzhi ste/_
[\[10a.6\]]phyogs de brgyad kyang de bzhin no/_/steng gi phyogs ni steng gi phyogs kyis stong ngo /_/'og gi phyogs kyang 'og gi phyogs kyis stong ngo /_/de ci'i phyir zhe na/_de'i rang bzhin de yin pa'i phyir te/_de ni chen po stong pa nyid ces bya'o/_/de la don dam pa stong pa nyid gang zhe na/_don dam 
[\[10a.7\]]pa stong pa nyid ces bya ba la don dam pa zhes bya ba ni mya ngan las 'das pa zhes bya ba ste/_de la ther zug tu gnas pa med pa dang /_'jig pa med pa'i phyir mya ngan las 'das pa ni mya ngan las 'das pas stong ngo /_/de ci'i phyir zhe na/_de'i rang bzhin de yin pa'i phyir te/_de ni don dam pa stong pa nyid ces 
[\[10b\]]
[\[10b.1\]]bya'o/_/de la 'dus byas stong pa nyid gang zhe na/_'dus byas zhes bya ba ni 'dod pa'i khams dang /_gzugs kyi khams dang /_gzugs med pa'i khams te/_de la ther zug tu gnas pa med pa dang /_'jig pa med pa'i phyir 'dod pa'i khams ni 'dod pa'i khams kyis stong ngo /_/de bzhin du 
[\[10b.2\]]gzugs kyi khams ni gzugs kyi khams kyis stong ngo /_/gzugs med pa'i khams ni gzugs med pa'i khams kyis stong ngo /_/de ci'i phyir zhe na/_de'i rang bzhin de yin pa'i phyir te de ni 'dus byas stong pa nyid ces bya'o/_/de la 'dus ma byas stong pa nyid gang zhe na/_'dus ma byas zhes bya ba ni 
[\[10b.3\]]chos gang la skye ba med pa dang gnas pa med pa dang /_'jig pa med pa dang gzhan du 'gyur ba med pa ste/_de la ther zug tu gnas pa med pa dang 'jig pa med pa'i phyir 'dus ma byas ni 'dus ma byas kyis stong ngo /_/de ci'i phyir zhe na/_de'i rang bzhin de yin pa'i phyir te/_de ni 'dus ma byas stong pa nyid ces 
[\[10b.4\]]bya'o/_/de la mtha' las 'das pa stong pa nyid gang zhe na/_ther zug tu gnas pa med pa dang rnam par 'jig pa med pa'i phyir chos gang la skye ba shin tu mi dmigs pa'o/_/de ci'i phyir zhe na/_de'i rang bzhin de yin pa'i phyir te/_de ni mtha' las 'das pa stong pa nyid ces bya'o/_/de la thog ma dang tha ma med pa stong pa 
[\[10b.5\]]nyid gang zhe na/_ther zug tu gnas pa med pa dang 'jig pa med pa'i phyir chos gang la 'ong ba mi dmigs pa'o/_/de ci'i phyir zhe na/_de'i rang bzhin de yin pa'i phyir te/_de ni thog ma dang tha ma med pa stong pa nyid ces bya'o/_/de la dor ba med pa stong pa nyid gang zhe na/_ther zug tu gnas pa med pa dang /_
[\[10b.6\]]'jig pa med pa'i phyir gang la chos gang yang dor du med pa'o/_/de ci'i phyir zhe na/_de'i rang bzhin de yin pa'i phyir te de ni dor ba med pa stong pa nyid ces bya'o/_/de la rang bzhin gyis stong pa nyid gang zhe na/_ther zug tu gnas pa med pa dang 'jig pa med pa'i phyir 'dus byas sam/_'dus ma byas kyi chos thams 
[\[10b.7\]]cad kyi rang bzhin gang yin pa de ni nyan thos rnams kyis ma byas rang sangs rgyas rnams kyis ma byas byang chub sems dpa' rnams kyis ma byas sangs rgyas bcom ldan 'das rnams kyis ma mdzad pa'o/_/de ci'i phyir zhe na/_de'i rang bzhin de yin pa'i phyir te/_de ni rang bzhin gyis stong pa nyid 
[\[11a\]]
[\[11a.1\]]ces bya'o/_/de la rang gi mtshan nyid stong pa nyid gang zhe na/_rang gi mtshan nyid ces bya ba la gzugs kyi mtshan nyid ni gzugs su rung ba/_tshor ba'i mtshan nyid ni myong ba/_'du shes kyi mtshan nyid ni kun tu shes par byed pa/_'du byed rnams kyi mtshan nyid ni mngon par 
[\[11a.2\]]'du byed pa/_rnam par shes pa'i mtshan nyid ni rnam par shes par byed pa ste/_'dus byas kyi chos rnams kyi mtshan nyid gang yin pa dang 'dus ma byas kyi chos rnams kyi mtshan nyid gang yin pa'i bar du de bzhin du sbyar te/_ther zug tu gnas pa med pa dang /_'jig pa med pa'i phyir 
[\[11a.3\]]mtshan nyid de dag thams cad ni rang gi mtshan nyid kyis stong ngo /_/de ci'i phyir zhe na/_de'i rang bzhin de yin pa'i phyir te/_de ni rang gi mtshan nyid stong pa nyid ces bya'o/_/de la chos thams cad stong pa nyid gang zhe na/_chos thams cad ces bya ba ni phung po lnga dang /_skye mched bcu gnyis 
[\[11a.4\]]dang /_khams [{]bcwa [,]bco [}]brgyad dang /_chos gzugs can rnams dang /_gzugs med pa'i chos rnams dang /_'dus byas kyi chos rnams dang /_'dus ma byas kyi chos rnams te/_de la ther zug tu gnas pa med pa dang /_'jig pa med pa'i phyir chos thams cad ni chos thams cad kyis 
[\[11a.5\]]stong ngo /_/de ci'i phyir zhe na/_de'i rang bzhin de yin pa'i phyir te/_de ni chos thams cad stong pa nyid ces bya'o/_/de la mi dmigs pa stong pa nyid gang zhe na/_de yang ther zug tu gnas pa med pa dang /_'jig pa med pa'i phyir chos thams cad mi dmigs pa gang yin pa'o/_/de ci'i phyir zhe na/_de'i rang 
[\[11a.6\]]bzhin de yin pa'i phyir te/_de ni mi dmigs pa stong pa nyid ces bya'o/_/de la dngos po med pa stong pa nyid gang zhe na/_gang la dngos po 'ga' yang mi dmigs pa ste/_de ni dngos po med pa stong pa nyid ces bya'o/_/de la ngo bo nyid stong pa nyid gang zhe na/_'dus pa las byung ba'i ngo bo nyid 
[\[11a.7\]]gang yang med pa ste/_de ni ngo bo nyid stong pa nyid ces bya'o/_/de la dngos po med pa'i ngo bo nyid stong pa nyid gang zhe na/_'dus pa las byung ba'i ngo bo nyid 'ga' yang med pa ste/_de ni dngos po med pa'i ngo bo nyid stong pa nyid ces bya'o/_/sha ra dwa ti'i bu gzhan yang dngos po ni dngos pos stong ngo //
[\[11b\]]
[\[11b.1\]]dngos po med pa ni dngos po med pas stong ngo /_/ngo bo nyid ni ngo bo nyid kyis stong ngo /_/gzhan gyi dngos po ni gzhan gyi dngos pos stong ngo /_/de la dngos po gang zhe na/_dngos po zhes bya ba ni phung po lnga po rnams te/_'di lta ste/_gzugs dang /_tshor ba dang /_'du shes dang /_'du byed rnams 
[\[11b.2\]]dang /_rnam par shes pa ste/_de la dngos po ni dngos pos stong ngo /_/ji ltar na dngos po med pa dngos po med pas stong zhe na/_dngos po med pa zhes bya ba ni 'dus ma byas pa ste/_de la 'dus ma byas pa ni 'dus ma byas kyis stong ngo /_/de bzhin du dngos po med pa ni dngos po med pas stong ngo /_/
[\[11b.3\]]ji ltar na ngo bo nyid ngo bo nyid kyis stong zhe na/_chos thams cad kyi ngo bo nyid gang yin pa de ni shes pas kyang ma byas/_mthong bas kyang ma byas/_gang gis kyang ma byas pa ste/_de ni ngo bo nyid ngo bo nyid kyis stong pa zhes bya'o/_/ji ltar na gzhan gyi dngos po gzhan gyi dngos pos stong zhe na/_gang 
[\[11b.4\]]de bzhin gshegs pa rnams byung yang rung /_de bzhin gshegs pa rnams ma byung yang rung /_chos rnams kyi chos gnas pa nyid dang /_chos kyi dbyings dang /_chos skyon med pa nyid dang /_de bzhin nyid dang /_phyin ci ma log pa de bzhin nyid dang /_gzhan ma yin pa de bzhin nyid 
[\[11b.5\]]dang /_yang dag pa'i mtha' ni gnas pa nyid de/_chos 'di dag gi gzhan gyi stong pa gang yin pa de ni gzhan gyi dngos po gzhan gyi dngos pos stong pa zhes bya ste/_sha ra dwa ti'i bu gang la byang chub sems dpa' sems dpa' chen pos mngon par zhen par mi bya ba'i chos thams cad 
[\[11b.6\]]ni de dag yin no/_/mngon par zhen pa med pa ni shes rab kyi pha rol tu phyin pa'i pha rol tu son pa yin zhing /_myur du bla na med pa yang dag par rdzogs pa'i byang chub mngon par rdzogs par 'tshang rgya'o//shes rab kyi pha rol tu phyin pa khri pa las/_gleng gzhi'i le'u zhes bya 
[\[11b.7\]]ste dang po'o//_//shes rab kyi pha rol tu phyin pa khri pa/_bam po gnyis pa/_de nas yang bcom ldan 'das kyis tshe dang ldan pa sha ra dwa ti'i bu la bka' stsal pa/_sha ra dwa ti'i bu de la de bzhin gshegs pa'i stobs bcu gang zhe na/_'di lta ste/_de bzhin 
[\[12a\]]
[\[12a.1\]]gshegs pas gnas la yang gnas su yang dag pa ji lta ba bzhin du rab tu shes/_gnas ma yin pa la yang gnas ma yin par yang dag pa ji lta ba bzhin du rab tu shes pa dang /_'das pa dang /_ma 'ongs pa dang /_da ltar byung ba'i las rnams dang /_las yang dag par 
[\[12a.2\]]len pa rnams kyi rnam par smin pa gnas kyi sgo dang /_rgyu'i sgo nas yang dag pa ji lta ba bzhin du rab tu shes pa dang /_'jig rten gyi khams dum pa/_khams sna tshogs pa/_yang dag pa ji lta ba bzhin du rab tu shes pa dang /_des sems can gzhan dag dang /_gang zag gzhan rnams 
[\[12a.3\]]kyi mos pa sna tshogs nyid dang /_mos pa du ma nyid yang dag pa ji lta ba bzhin du rab tu shes pa dang /_des sems can gzhan dag dang /_gang zag gzhan rnams kyi dbang po mchog dang /_mchog ma yin pa nyid yang dag pa ji lta ba bzhin du rab tu shes pa dang /_thams cad du 'gro 
[\[12a.4\]]ba'i lam yang dag pa ji lta ba bzhin du rab tu shes pa dang /_dbang po dang /_stobs dang /_byang chub kyi yan lag dang /_rnam par thar pa dang /_bsam gtan dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_ldang ba shes pa yang dag pa 
[\[12a.5\]]ji lta ba bzhin du rab tu shes pa dang /_sngon gyi gnas rnam pa du ma rjes su dran pa dang /_sems can rnams kyi 'chi 'pho dang /_skye ba yang dag pa ji lta ba bzhin du rab tu shes pa dang /_zag pa rnams zad pas zag pa med par sems rnam par grol ba dang /_shes rab rnam par grol ba'i tshe 'di 
[\[12a.6\]]nyid la rang gi mngon par shes pas mngon sum du byas nas bsgrubs te gnas shing bdag gi skye ba ni zad do/_/tshangs par spyod pa ni spyad do/_/bdag gi bya ba ni byas so/_/srid pa ni 'di las gzhan mi shes so zhes bya ba ste/_sha ra dwa ti'i bu de dag ni de bzhin gshegs pa'i stobs bcu yin 
[\[12a.7\]]no/_/shA ra dwa ti'i bu de la mi 'jigs pa bzhi gang zhe na/_nga yang dag par rdzogs pa'i sangs rgyas so zhes dam bcas pa na/_'dir chos 'di dag mngon par rdzogs par sangs ma rgyas so zhes dge sbyong ngam/_bram ze'am/_lha'am/_bdud dam/_tshangs pa'am/_su yang rung ba 'ga' 
[\[12b\]]
[\[12b.1\]]zhig 'jig rten na chos dang 'thun par bdag la rgol ba'i rgyu de yang dag par rjes su mi mthong ste/_ngas rgyu de yang dag par rjes su ma mthong bas bde ba thob ste/_gnas shing bag tsha ba med pa thob la mi 'jigs pa thob ste/_gnas kyis khyu mchog rlabs po che'i gnas su dam bca'o/_/
[\[12b.2\]]'khor gyi nang du seng ge'i sgra yang dag par bsgrag go/_/tshangs pa'i 'khor lo sngon dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par ma bskor ba rab tu bskor ro zhes bya ba dang /_nga zag pa zad do zhes dam bcas na 'dir zag pa 'di dag ma zad 
[\[12b.3\]]do zhes dge sbyong ngam/_bram ze'am/_lha'am/_bdud dam/_tshangs pa'am/_su yang rung ba 'ga' zhig 'jig rten na chos dang 'thun par bdag la rgol ba'i rgyu de yang dag par rjes su mi mthong ste/_ngas rgyu de yang dag par rjes su ma mthong bas bde ba thob ste/_gnas shing bag tsha ba med pa 
[\[12b.4\]]thob la mi 'jigs pa thob ste/_gnas kyis khyu mchog rlabs po che'i gnas su dam bca'o/_/'khor gyi nang du seng ge'i sgra yang dag par bsgrag go/_/tshangs pa'i 'khor lo sngon dge sbyong ngam/_bram ze'am/_lha'am/_bdud dam/_tshangs pa'am/_sus kyang 'jig rten na chos dang 'thun 
[\[12b.5\]]par ma bskor bar bskor ro zhes bya ba dang /_ngas bar du gcod pa'i chos gang dag bshad pa de dag bsten kyang bar du gcod par mi 'gyur te/_de ni gnas med do zhes dam bcas na 'dir dge sbyong ngam/_bram ze'am/_lha'am/_/bdud dam/_tshangs pa'am/_su yang rung ba 'ga' zhig 
[\[12b.6\]]'jig rten na chos dang 'thun par bdag la rgol ba'i rgyu de yang dag par rjes su mi mthong ste/_ngas rgyu de yang dag par rjes su ma mthong bas bde ba thob ste/_gnas shing bag tsha ba med pa thob la mi 'jigs pa thob ste/_gnas kyis khyu mchog rlabs po che'i gnas su dam bca'o/_/'khor 
[\[12b.7\]]gyi nang du seng ge'i sgra yang dag par bsgrag go/_/tshangs pa'i 'khor lo sngon dge sbyong ngam/_bram ze'am/_lha'am/_bdud dam/_tshangs pa'am/_sus kyang 'jig rten du chos dang 'thun par ma bskor bar bskor ro zhes bya ba dang /_ngas nyan thos rnams la 'phags pa nges par 'byin pa 
[\[13a\]]
[\[13a.1\]]nges par 'byed pa de byed pa sdug bsngal yang dag par zad par 'gyur ba'i lam gang bshad pa de bsgrubs na/_nges par 'byin pa ma yin zhing sdug bsngal yang dag par zad par mi 'gyur te/_de ni gnas med do zhes 'dir dge sbyong ngam/_bram ze'am/_lha'am/_
[\[13a.2\]]bdud dam tshangs pa'am/_su yang rung ba 'ga' zhig 'jig rten na chos dang 'thun par rgol ba'i rgyu de yang dag par rjes su mi mthong ste/_ngas rgyu de yang dag par rjes su ma mthong bas/_bde ba thob ste gnas shing bag tsha ba med pa thob la mi 'jigs pa 'thob ste/_gnas kyis khyu mchog 
[\[13a.3\]]rlabs po che'i gnas su dam bca'o/_/'khor gyi nang du seng ge'i sgra yang dag par bsgrag go/_/tshangs pa'i 'khor lo sngon dge sbyong ngam/_bram ze'am/_lha'am/_bdud dam/_tshangs pa'am/_sus kyang 'jig rten du chos dang 'thun par ma bskor ba rab tu bskor ro zhes bya ba ste/_de 
[\[13a.4\]]dag ni mi 'jigs pa bzhi zhes bya'o/_/de la so so yang dag par rig pa bzhi gang zhe na/_'di lta ste/_don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa ste/_de dag ni 
[\[13a.5\]]so so yang dag par rig pa bzhi zhes bya'o/_/de la byams pa chen po gang zhe na/_de bzhin gshegs pa sems can thams cad la dgra bo dang /_mdza' bshes la 'dra bar mdzad pa gang yin pa ste/_de ni byams pa chen po zhes bya'o/_/de la snying rje chen po gang zhe na/_sems can yod 
[\[13a.6\]]pa ma yin pa'i sems can rnams la byams pa mi gtong ba gang yin pa ste/_de ni snying rje chen po zhes bya'o/_/de la sangs rgyas kyi chos ma 'dres pa bco brgyad gang zhe na/_'di lta ste/_de bzhin gshegs pa la 'khrul ba med pa dang /_ca co med pa dang /_bsnyel ba med pa dang /_
[\[13a.7\]]tha dad pa'i 'du shes med pa dang /_sems mnyam par ma bzhag pa med pa dang /_so sor ma brtags pa'i btang snyoms med pa dang /_'dun pa nyams pa med pa dang /_brtson 'grus nyams pa med pa dang /_dran pa nyams pa med pa dang /_ting nge 'dzin nyams pa med pa dang /_shes 
[\[13b\]]
[\[13b.1\]]rab nyams pa med pa dang /_rnam par grol ba nyams pa med pa dang /_rnam par grol ba'i ye shes mthong ba nyams pa med pa dang /_lus kyi las thams cad ye shes sngon du 'gro zhing ye shes kyi rjes su 'brang ba dang /_ngag gi las thams cad ye shes sngon du 'gro zhing ye shes kyi rjes su 
[\[13b.2\]]'brang ba dang /_yid kyi las thams cad ye shes sngon du 'gro zhing ye shes kyi rjes su 'brang ba dang /_'das pa'i dus la ma chags ma thogs pa'i ye shes mthong ba 'jug pa dang /_ma 'ongs pa'i dus la ma chags ma thogs pa'i ye shes mthong ba 'jug pa dang /_da ltar byung ba'i dus la 
[\[13b.3\]]ma chags ma thogs pa'i ye shes mthong ba 'jug pa ste/_de dag ni sangs rgyas kyi chos ma 'dres pa [{]bcwa [,]bco [}]brgyad ces bya'o/_/de la thams cad shes pa nyid gang zhe na/_nyan thos dang /_rang sangs rgyas rnams skye mched bcu gnyis po dag la gang zag la bdag med par phyogs gcig 
[\[13b.4\]]shes pa gang yin pa ste/_de ni thams cad shes pa nyid ces bya'o/_/de la lam gyi rnam pa shes pa nyid gang zhe na/_byang chub sems dpa' theg pa gsum gyi lam shes kyang nyan thos dang /_rang sangs rgyas kyi theg pas dga' bar mi sems kyi/_byang chub sems dpa'i 
[\[13b.5\]]lam gyis nges par 'byung ba gang yin pa ste/_de ni lam gyi rnam pa shes pa nyid ces bya'o/_/de la rnam pa thams cad mkhyen pa nyid gang zhe na/_de bzhin gshegs pas dus gsum po dag tu rnam pa thams cad du chos thams cad la the tshom med par mkhyen pa gang yin pa ste/_
[\[13b.6\]]de ni rnam pa thams cad mkhyen pa nyid ces bya'o/_/de la pha rol tu phyin pa drug gang zhe na/_'di lta ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha 
[\[13b.7\]]rol tu phyin pa dang /_shes rab kyi pha rol tu phyin pa ste/_de dag ni pha rol tu phyin pa drug ces bya'o/_/de la mngon par shes pa drug gang zhe na/_'di lta ste/_bya ba shes pa mngon sum du bya ba shes pa'i mngon par shes pa dang /_lha'i mig shes pa mngon sum du bya ba shes pa'i mngon par 
[\[14a\]]
[\[14a.1\]]shes pa dang /_lha'i rna ba shes pa mngon sum du bya ba shes pa'i mngon par shes pa dang /_pha rol gyi sems shes pa mngon sum du bya ba shes pa'i mngon par shes pa dang /_sngon gyi gnas rjes su dran pa shes pa mngon sum du bya ba shes pa'i mngon par shes pa dang /_zag pa 
[\[14a.2\]]zad pa shes pa mngon sum du bya ba shes pa'i mngon par shes pa ste/_de dag ni mngon par shes pa drug ces bya'o/_/de la mig lnga gang zhe na/_'di lta ste/_sha'i mig dang /_lha'i mig dang /_shes rab kyi mig dang /_chos kyi mig dang /_sangs rgyas kyi mig ste/_de dag ni mig lnga zhes 
[\[14a.3\]]bya'o/_/de la de bzhin gshegs pa'i skyes bu chen po'i mtshan sum cu rtsa gnyis gang zhe na/_'di lta ste/_bcom ldan 'das ni zhabs shin tu gnas pa dang ldan pa yin no/_/de la zhabs shin tu gnas pa ni 'di yin te/_zhabs kyi 'og gi mthil gnyis thams cad kyis sa la kun tu 
[\[14a.4\]]reg pa ste/_dper na za ma tog gi zhabs mnyam zhing zhabs phyang nge ba sa gzhi shin tu mnyam pa la gzhag na/_'og gi zhabs thams cad kyis sa la kun tu reg par 'gyur ba de bzhin du/_bcom ldan 'das ni zhabs shin tu gnas pa dang ldan pa yin no/_/bcom ldan 'das ni mu khyud 
[\[14a.5\]]khor yug dang ldan pa yin no/_/de la mu khyud khor yug dang ldan pa ni 'di yin te/_zhabs kyi 'og gi mthil gnyis la 'khor lo rtsibs stong dang ldan pa lte ba dang bcas pa mu khyud dang bcas pa rnam pa thams cad yongs su rdzogs pa mdzes par skyes pa gang dag yin pa'o/_/bcom 
[\[14a.6\]]ldan 'das ni phyag dang zhabs 'jam zhing gzhon sha chags pa yin no/_/de la phyag dang zhabs 'jam zhing gzhon sha chags pa nyid ni 'di yin te dper na shing bal gyi 'da' ba'am/_ras bal gyi 'da' ba lta bu ste/_ji ltar mi gzhan dag la med pa lta bu yin no/_/bcom ldan 'das 
[\[14a.7\]]ni sor mo ring ba yin no/_/de la sor mo ring ba nyid ni 'di yin te/_de'i phyag dang zhabs kyi sor mo dag lhag par ring ba ste/_ji ltar mi gzhan dag la med pa lta bu yin no/_/bcom ldan 'das ni phyag dang zhabs dra ba dang ldan pa yin te/_de'i phyag dang zhabs la dra ba lhag pa dag skyes te/_ji 
[\[14b\]]
[\[14b.1\]]ltar mi gzhan dag la med pa lta bu yin no/_/bcom ldan 'das ni rting pa yangs pa dang ldan pa yin no/_/de la rting pa yangs pa ni 'di yin te/_de'i zhabs kyi rting pa gnyis kyi mthil ni yangs pa ste/_ji ltar mi gzhan dag la med pa lta bu yin no/_/bcom ldan 'das ni zhabs long mo'i 
[\[14b.2\]]tshigs mi mngon pa yin no//de la zhabs long mo'i tshigs mi mngon pa nyid ni 'di yin te/_rting pa yangs pa la yang dag par sbyor la/_rting pa yangs pa yang zhabs long mo'i tshigs mi mngon pa la sbyor ba ste/_ji ltar mi gzhan dag la med pa lta bu yin no/_/bcom ldan 'das ni byin pa 
[\[14b.3\]{]ri dgas [,]ri dwags [}]e n+ya ya'i lta bu dang ldan pa yin no/_/de la byin pa [{]ri dgas [,]ri dwags [}]e n+ya ya'i lta bu ni 'di yin te/_de'i byin pa byin gyis phra bar skyes shing /_byin gyis phra bar yang dag par byung ba ste/_dper na [{]ri dgas [,]ri dwags [}]kyi rgyal po e n+ya ya'i lta bu yin no/_/bcom ldan 'das ni bzhengs bzhin du ma 
[\[14b.4\]]btud par phyag pus mor sleb pa yin no//de la bzhengs bzhin du ma btud par phyag pus mo la sleb pa ni 'di yin te/_bcom ldan 'das ni bzhengs na skru ma btud par phyag gi mthil gnyis kyis rang gi pus mo'i lha nga la yang dag par reg par mdzad cing kun tu nyug par mdzad pa yin 
[\[14b.5\]]no//bcom ldan 'das ni 'doms kyi sba ba sbubs su nub pa yin no/_/de la 'doms kyisba ba sbubs su nub pa nyid ni 'di yin te/_dper na rigs btsun pa'i glang po che cang shes sam/_rta cang shes kyi lta bu yin no/_/bcom ldan 'das ni spu re re nas mdzes par skyes shing g.yas su 
[\[14b.6\]]'khyil pa yin no/_/de la spu re re nas mdzes par skye shing g.yas su 'khyil pa nyid ni 'di yin te/_de'i spu'i khung bu re re nas spu re re mthon ting la lcang lor 'khyil ba 'jam zhing snum la g.yas su 'khyil cing mdzes par skyes pa yin no/_/bcom ldan 'das ni sku'i spu gyen du phyogs 
[\[14b.7\]]pa dang ldan pa yin no/_/de la sku'i spu gyen du phyogs pa nyid ni 'di yin te/_de'i sku dang dbu las skyes pa'i dbu skra dang /_spu rnams ni kha gyen du bltas shing mthon ting la kun nas lcang lor 'khyil ba 'jam zhing snum la g.yas su 'khyil ba mdzes par skyes pa yin no/_/bcom ldan 'das 
[\[15a\]]
[\[15a.1\]]ni pags pa srab cing 'jam la snum pa yin no/_/de la pags pa srab cing 'jam la snum pa ni 'di yin te/_de'i sku la chu'am/_rdul kun tu mi 'chags shing mi gnas pa yin no/_/bcom ldan 'das ni mdog gser lta bu dang ldan te/_dper na 'dzam bu chu 
[\[15a.2\]]bo'i gser gyi mchod sdong la rin po che sna tshogs kyis spras pa ltar gzugs bzang zhing mdzes la blta na sdug pa yin te/_des na gser gyi mdog lta bu zhes bya'o/_/bcom ldan 'das ni bdun mtho ba yin no/_/de la bdun mtho ba nyid ni 'di yin te de'i zhabs gnyis kyi gong mtho ba 
[\[15a.3\]]gnyis gzugs bzang zhing mdzes la blta na sdug pa sha dang khrag gis yongs su rgyas par gyur pa dang /_de bzhin du phyag gnyis kyi ma tho ba gnyis gzugs bzang zhing mdzes la blta na sdug pa sha dang khrag gis yongs su rgyas par gyur pa dang /_thal gong gnyis su gnyis mtho bar 
[\[15a.4\]]gyur pa dang /_gnya' gong du mtho ba gcig gzugs bzang zhing mdzes la blta na sdug pa sha dang khrag gis yongs su rgyas par gyur pa yin no/_/bcom ldan 'das ni dpung mgo shin tu zlum pa dang ldan pa yin no/_/bcom ldan 'das ni thal gong rgyas pa dang ldan pa yin no/_/bcom 
[\[15a.5\]]ldan 'das ni sku shin tu drang por 'khrungs pa yin no/_/bcom ldan 'das ni sku n+ya gro d+ha ltar chu zheng gab pa yin no/_/de la n+ya gro d+ha ltar chu zheng gab pa nyid ni 'di yin te/_chur ji srid pa zheng du yang de srid la zheng du ji srid pa chur yang de srid de/_de ni n+ya gro d+ha ltar chu zheng gab pa zhes 
[\[15a.6\]]bya'o/_/bcom ldan 'das ni 'gram pa seng ge'i dang 'dra ba yin no/_/bcom ldan 'das ni tshems bzhi bcu mnga' ba yin no/_/bcom ldan 'das ni tshems thags bzang ba yin no/_/bcom ldan 'das ni tshems rtse mo mtho zhing rno la dkar ba yin no/_/bcom ldan 'das ni ro bro ba'i 
[\[15a.7\]]mchog dang ldan pa yin te/_de ni mgur drang por mid pa drang zhing mi yo la thogs pa med par mid du rung bar gyur pa yin no/_/bcom ldan 'das ni ljags ring zhing srab pa yin no/_/de la ljags ring zhing srab pa nyid ni 'di yin te/_de bzhin gshegs pa bzhed na zhal nas ljags phyung ste/_
[\[15b\]]
[\[15b.1\]]shangs kyi bu ga gnyis dang /_spyan gyi khung bu gnyis dang /_snyan gyi bu ga gnyis su reg par mdzad cing yongs su nyug par mdzad la/_dbu'i mtshams su thug pa'i zhal gyi dkyil 'khor thams cad kyang 'gebs par mdzad pa yin no/_/bcom ldan 'das ni tshangs pa'i dbyangs dang ldan 
[\[15b.2\]]pa yin no/_/bcom ldan 'das ni spyan yangs shing ba'i rdzi ma lta bu yin no/_/bcom ldan 'das ni spyan mthon ting lta bu dang ldan pa yin no/_/bcom ldan 'das ni spyan gyi tshogs yongs su rdzogs pa yin no/_/bcom ldan 'das ni 'od 'dom gang ba yin no/_/bcom ldan 'das ni 
[\[15b.3\]]zhal zla ba nya ba lta bu yin no/_/bcom ldan 'das ni mdzod spu smin mtshams su 'khrungs la shing bal ltar 'jam zhing me tog kun da dang /_zla ba dang /_dung dang /_pad ma'i rtsa lag dang /_ba'i 'o ma dang /_ba mo'i mdog lta bu dang ldan pa yin no/_/bcom ldan 'das ni dbu gtsug tor 
[\[15b.4\]]dang ldan pa yin te/_de dag ni de bzhin gshegs pa'i skyes bu chen po'i mtshan sum cu rtsa gnyis zhes bya'o/_/de la dpe byad bzang po brgyad cu gang zhe na/_'di lta ste/_sangs rgyas bcom ldan 'das rnams ni sen mo zangs kyi mdog lta bu dang ldan pa yin no/_/sred med kyi bu'i ltar 
[\[15b.5\]]sku grims pa yin no/_/pus mo'i lha nga dag mdzes par gyur pa yin no/_/sku gtsang ba dag yin no/_/sku 'jam pa dag yin no/_/sku mnyen pa dag yin no/_/sku snum bag can dag yin no/_/sku ma btud pa dag yin no/_/sor mo rnams ring ba dang byin gyis phra ba dag yin no/_/
[\[15b.6\]]sangs rgyas bcom ldan 'das rnams ni sor mo rnams zlum pa dag yin no/_/sor mo rnams byin gyis phra bdag yin no/_/rtsa rnams mi mngon pa dag yin no/_/long bu rnams mi mngon pa dag yin no/_/sku dbyibs legs pa dag yin no/_/sku shin tu legs par 'brel pa dag 
[\[15b.7\]]yin no/_/skye mched rnams shin tu yongs su dag pa dag yin no/_/mkhyen pa yongs su dag pa dag yin no/_/spyod lam phun sum tshogs pa dag yin no/_/sangs rgyas bcom ldan 'das rnams ni dpal dang blo gros dang ldan pa dag yin no/_/lta bar 'os pa dag yin no/_/zhal ha 
[\[16a\]]
[\[16a.1\]]cang yang mi ring ba dag yin no//zhal rkang rkong med pa dag yin no//sgros pim pa ltar dmar ba dag yin no//zhal yongs su rgyas pa dag yin no/_/dbyangs zab pa dag yin no//lte ba zab pa dag yin no/_/lte ba shin tu zlum pa dag yin no/_/lte ba 
[\[16a.2\]]g.yas su 'khyil ba dag yin no/_/phyag dang zhabs yongs su rgyas pa dag yin no/_/sangs rgyas bcom ldan 'das rnams ni phyag dang zhabs ji ltar dgongs pa bzhin dang ldan pa dag yin no/_/phyag gi mthil mnyam pa dag yin no/_/phyag gi ri mo bar ma chad pa dag yin no/_/
[\[16a.3\]]phyag gi ri mo mtho ba dag yin no/_/sku la dri ma med cing dri mi zhim pa med pa dag yin no/_/mdog gsal ba dag yin no/_/skye mched kyi sgo bzang ba dag yin no//zhal zla ba lta bu dag yin no/_/gsong por gsung ba dag yin no/_/zhal la khro gnyer gyi rim pa med pa dag yin 
[\[16a.4\]]no//spu'i khung bu thams cad nas dri yid du 'ong ba 'byung ba dag yin no/_/de dag gi zhal dri zhim pa dag yin no/_/seng ge'i stabs su gshegs pa dag yin no/_/glang po che'i dbang po'i stabs su gshegs pa dag yin no/_/ngang pa'i stabs su gshegs pa dag yin no//dbu 
[\[16a.5\]]gdugs 'dra ba dag yin no//gsung snyan cing rnam pa thams cad yongs su rdzogs pa dag yin no/_/tshems mche ba rno ba dang ldan pa dag yin no/_/shangs mtho ba dag yin no/_/ljags dmar ba dag yin no/_/sangs rgyas bcom ldan 'das rnams ni ljags srab cing che ba dag yin 
[\[16a.6\]]no/_/spu mthon ting can dag yin no/_/spu gtsang ba dag yin no/_/spyan yangs pa dag yin no/_/bu ga'i sgo rnams yongs su mnyams pa dag yin no/_/phyag dang zhabs kyi mthil dmar ba dag yin no/_/lte ba ma bye ba dag yin no//dku ma rnyongs pa dag yin no//phyal phyang nge ba 
[\[16a.7\]]dag yin no//sangs rgyas bcom ldan 'das rnams ni sku la gnyer ma med pa dag yin no//tshigs mdzes pa dag yin no//tshigs ring ba dag yin no/_/phyag dang zhabs yongs su dag pa dag yin no/_/'od 'dom gang mnyam pa dag yin no/_/'od kyis gsal bar mdzad cing /_
[\[16b\]]
[\[16b.1\]]gshegs pa dag yin no/_/lha dang mi gang dag de dag gi sku mthong ba de dag tshim par 'gyur ro/_/srog chags thams cad kyis mthong yang brnyas par mi byed do/_/sems can rnams la rjes su ston par mdzad do/_/de dag gi gsung ni 'khor dang 'thun par khyab par mdzad kyi 'khor gyi phyi rol du 
[\[16b.2\]]gsung mi 'gro'o/_/ro stod seng ge lta bu dag yin no/_/sku'i tshigs legs par 'brel pa dag yin no/_/spyi gtsug ba ltar mi mngon pa dag yin no/_/dbu skra mthon ting la 'jam zhing ring ba dag yin no/_/dbu skra ma 'khrugs pa dag yin no/_/dbu skra gyen du phyogs shing bzang la lcang 
[\[16b.3\]]lor 'khyil ba dag yin no/_/dbu skra ma 'dzings pa dag yin no/_/thugs kar dpal gyi be'us legs par brgyan pa dang ldan pa dag yin no/_/phyag dang zhabs kyi mtshan dpal gyis 'bar ba dang ldan pa dag yin no/_/sangs rgyas bcom ldan 'das rnams ni mtshal dang ldong ros 
[\[16b.4\]]dang /_tsi na biSh+Ta dang /_mthing shun dang /_zangs g.ya'i kha dog gis bris pa lta bu'i mtshan rnams dang ldan pa yin te/_de dag ni dpe byad bzang po brgyad cu zhes bya'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das 
[\[16b.5\]]gal te byang chub sems dpa' sems dpa' chen po rnams kyis chos thams cad la mngon par zhen par mi bgyi na/_des na byang chub sems dpa' rnams kyis chos thams cad tha dad par yang dag par rjes su mi mthong lags te/_'di lta ste 'di dag ni dge ba'i chos rnams so/_/'di dag ni mi 
[\[16b.6\]]dge ba'i chos rnams so/_/'di dag ni lung du bstan pa'i chos rnams so/_/'di dag ni lung du ma bstan pa'i chos rnams so/_/'di dag ni 'jig rten pa'i chos rnams mo/_/'di dag ni 'jig rten las 'das pa'i chos rnams so/_/'di dag ni zag pa dang bcas pa'i chos rnams so/_/
[\[16b.7\]]'di dag ni zag pa ma mchis pa'i chos rnams so/_/'di dag ni 'dus byas kyi chos rnams so/_/'di dag ni 'dus ma byas kyi chos rnams so/_/'di dag ni thun mong gi chos rnams so/_/'di dag ni thun mong ma lags pa'i chos rnams so zhes bgyi bar yang dag par rjes su mi 
[\[17a\]]
[\[17a.1\]]mthong na byang chub kyi lam ji ltar bsgrub par bgyid lags/_ma bsgrubs na ji ltar rnam pa thams cad mkhyen pa nyid rjes su 'thob par 'gyur lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal 
[\[17a.2\]]to/_/sha ra dwa ti'i bu byang chub sems dpa' rnams kyis chos thams cad tha dad par mthong mod kyi/_de ni kun rdzob tu yin gyi don dam par ni ma yin no/_/gsol pa/_bcom ldan 'das ji ltar na kun rdzob tu lags kyi don dam par ni ma lags/_bcom ldan 'das kyis bka' stsal 
[\[17a.3\]]pa/_sha ra dwa ti'i bu gang gi tshe byang chub sems dpa' 'di snyam du de la 'jig rten pa'i chos dge ba rnams gang yin snyam du sems pa las de 'di snyam du 'di lta ste/_phar 'dzin pa dang /_mar 'dzin pa dang /_dge sbyong du 'dzin pa dang /_bram zer 'dzin pa dang /_rigs kyi gtso bo la rim 
[\[17a.4\]]gro byed pa dang /_sbyin pa las byung ba'i bsod nams bya ba'i dngos po dang /_tshul khrims las byung ba dang /_bsgom pa las byung ba'i bsod nams bya ba'i dngos po dang /_zhal ta byed pa dang ldan pa'i bsod nams dang /_thabs la mkhas pa dang ldan pa'i bsod nams dang /_dge ba 
[\[17a.5\]]bcu'i las kyi lam rnams dang /_'jig rten pa'i rnam par bam pa'i 'du shes dang /_rnam par 'bus gzhigs pa'i 'du shes dang /_rnam par dmar ba'i 'du shes dang /_rnam par rnags pa'i 'du shes dang /_rnam par sngos pa'i 'du shes dang /_rnam par zos pa'i 'du shes 
[\[17a.6\]]dang /_rnam par 'thor ba'i 'du shes dang /_rus gong gi 'du shes dang /_rnam par tshig pa'i 'du shes dang /_de bzhin du bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_sangs rgyas rjes su dran pa dang /_chos rjes su 
[\[17a.7\]]dran pa dang /_dge 'dun rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa dang /_nye bar zhi ba rjes su dran pa dang /_dbugs rngub pa dang /_'byung ba rjes su dran pa dang /_lus su rtogs pa rjes su dran pa dang /_'chi ba rjes su dran 
[\[17b\]]
[\[17b.1\]]pa ste/_de dag ni 'jig rten pa'i dge ba'i chos rnams yin no snyam du sems so/_/de la mi dge ba'i chos rnams gang yin snyam pa las de 'di snyam du 'di lta ste/_srog gcod pa dang /_ma byin par len pa dang /_'dod pas log par g.yem pa dang /[ {]brdzun [,]rdzun [}]du smra ba dang /_phra ma dang /_
[\[17b.2\]]tshig rtsub po dang /_ngag 'khyal ba dang /_brnab sems dang /_gnod sems dang /_log par lta ba dang /_khro ba dang /_khon du 'dzin pa dang /_'chab pa dang /_'tshig pa dang /_rnam par 'tshe ba dang /_phrag dog dang /_ser sna dang /_nga rgyal te/_de dag ni mi dge ba'i chos rnams yin 
[\[17b.3\]]no snyam du sems so/_/de la lung du ma bstan pa'i chos rnams gang yin snyam pa las/_de 'di snyam du 'di lta ste/_lus kyi las lung du ma bstan pa dang /_ngag gi las lung du ma bstan pa dang /_yid kyi las lung du ma bstan pa dang /_'byung ba chen po bzhi lung du ma bstan pa dang /_
[\[17b.4\]]dbang po lnga lung du ma bstan pa dang /_phung po lnga lung du ma bstan pa dang /_skye mched bcu gnyis dang /_khams [{]bcwa [,]bco [}]brgyad dang /_rnam par smin pa ste/_de dag ni lung du ma bstan pa'i chos rnams yin no snyam du sems so/_/de la 'jig rten las 'das pa'i chos rnams gang yin 
[\[17b.5\]]snyam pa las/_de 'di snyam du 'di lta ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_rnam par thar pa'i 
[\[17b.6\]]sgo gsum dang /_mi shes pa kun shes par byed pa'i dbang po dang /_kun shes pa'i dbang po dang /_kun shes pa dang ldan pa'i dbang po dang /_rtog pa dang bcas dpyod pa dang bcas pa'i ting nge 'dzin dang /_rtog pa med la dpyod pa tsam gyi ting nge 'dzin dang /_mi rtog mi dpyod pa'i 
[\[17b.7\]]ting nge 'dzin dang /_nang stong pa nyid nas dngos po med pa'i ngo bo nyid stong pa nyid kyi bar dang /_de bzhin gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_byams pa chen po dang /_snying rje chen po dang /_sangs rgyas kyi chos ma 'dres pa 
[\[18a\]]
[\[18a.1\]{]bcwa [,]bco [}]brgyad de/_de dag ni 'jig rten las 'das pa'i chos rnams yin no snyam du sems so/_/de la zag pa dang bcas pa'i chos rnams gang zhe na/_khams gsum du gtogs pa'i phung po lnga dang /_skye mched bcu gnyis dang /_khams [{]bcwa [,]bco [}]brgyad dang /_bsam gtan 
[\[18a.2\]]bzhi dang /_tshad med pa bzhi dang /_gzugs med pa'i snyoms par 'jug pa bzhi ste/_de dag ni zag pa dang bcas pa'i chos rnams zhes bya'o/_/de la zag pa med pa'i chos rnams gang zhe na/_dran pa nye bar gzhag pa bzhi dang /_de bzhin du sbyar te/_sangs rgyas kyi chos ma 'dres 
[\[18a.3\]]pa [{]bcwa [,]bco [}]brgyad kyi bar du ste/_de dag ni zag pa med pa'i chos rnams yin no/_/de la 'dus byas kyi chos rnams gang zhe na/_'di lta ste/_'dod pa'i khams dang /_gzugs kyi khams dang /_gzugs med pa'i khams dang /_de bzhin du phung po lnga dang /_bsam gtan bzhi dang /_tshad 
[\[18a.4\]]med pa bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi nas/_sangs rgyas kyi chos ma 'dres pa [{]bcwa [,]bco [}]brgyad kyi bar du de bzhin du sbyar bar bya ste/_de dag ni 'dus byas kyi chos rnams yin no/_/de la 'dus ma byas kyi chos rnams gang zhe na/_chos 
[\[18a.5\]]gang dag la skye ba med pa dang /_gnas pa med pa dang /_'jig pa med pa dang /_gzhan du 'gyur ba med pa dang /_de bzhin du 'dod chags zad pa dang /_zhe sdang zad pa dang /_gti mug zad pa dang /_de bzhin du chos gnas pa dang /_chos nyid dang /_chos kyi dbyings dang /_chos skyon 
[\[18a.6\]]med pa nyid dang /_de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_yang dag pa'i mtha' ste/_de dag ni 'dus ma byas kyi chos rnams zhes bya'o/_/de la thun mong ba'i chos rnams gang zhe na/_'di lta ste/_bsam gtan bzhi dang /_tshad med pa bzhi 
[\[18a.7\]]dang /_gzugs med pa'i snyoms par 'jug pa bzhi dang /_mngon par shes pa lnga ste/_de dag ni so so'i skye bo rnams dang /_thun mong gi chos rnams yin no/_/de la so so'i skye bo rnams dang /_thun mong ma yin pa'i chos rnams gang zhe na/_byang chub kyi phyogs kyi chos sum cu rtsa bdun 
[\[18b\]]
[\[18b.1\]]dang /_stobs bcu dang /_mi 'jigs pa bzhi dang /_so so yang dag par rig pa bzhi dang /_rnam par thar pa'i sgo gsum dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag ste/_de dag ni thun mong ma yin pa'i chos rnams zhes bya ste/_sha ra dwa ti'i bu de ltar na kun rdzob tu 
[\[18b.2\]]byang chub sems dpa' rnams chos thams cad tha dad par mthong mod kyi/_don dam par ni mngon par zhen par mi byed do/_/ji ltar mngon par zhen par mi byed ce na/_sha ra dwa ti'i bu 'di lta ste/_dper na mi la la zhig gis sgyu ma sprul pa'i dpung gi tshogs yan lag bzhi pa 'di lta ste/_glang po 
[\[18b.3\]]che'i tshogs dang /_rta ba'i tshogs dang /_shing rta'i tshogs dang /_dpung bu chung gi tshogs shig mthong na/_de la dpung gi tshogs yin no snyam du mngon par zhen par mi byed do/_/sha ra dwa ti'i bu de bzhin du byang chub sems dpa' sems dpa' chen po rnams chos thams cad tha dad par mthong mthong 
[\[18b.4\]]mod kyi/_mngon par zhen par ni mi byed do/_/sha ra dwa ti'i bu dper na mi la la tsha bas gdungs pa zhig gis smig rgyu rnam pa sna tshogs dba' rlabs 'dra bar g.yo ba mthong na/_'di ni chu yin no snyam du mngon par zhen par mi byed do/_/sha ra dwa ti'i bu de bzhin du byang chub sems dpa' sems 
[\[18b.5\]]dpa' chen po rnams chos thams cad tha dad par mthong mod kyi mngon par zhen par mi byed do/_/sha ra dwa ti'i bu dper na mi la la zhig gis rmi lam na gzugs rnam pa sna tshogs pa dag mthong yang sad nas de dag gi gzugs yin no snyam du mngon par zhen par mi byed do/_/sha ra dwa ti'i 
[\[18b.6\]]bu de bzhin du byang chub sems dpa' sems dpa' chen po rnams chos thams cad tha dad par mthong mod kyi mngon par zhen par mi byed do/_/sha ra dwa ti'i bu dper na mi la la zhig gis chu'i nang na zla ba mthong na de de la zla ba yin no snyam du mngon par zhen par mi byed do/_/sha ra dwa ti'i bu de bzhin 
[\[18b.7\]]du byang chub sems dpa' sems dpa' chen po rnams chos thams cad tha dad par mthong mod kyi chos thams cad la dngos por mngon par zhen par mi byed do/_/sha ra dwa ti'i bu dper na mi la la zhig gis mig yor mthong na de de la dngos por mngon par zhen par mi byed do/_/sha ra dwa ti'i bu de bzhin 
[\[19a\]]
[\[19a.1\]]du byang chub sems dpa' sems dpa' chen po rnams chos thams cad la tha dad par mthong mod kyi/_chos thams cad la dngos por mngon par zhen par mi byed do/_/sha ra dwa ti'i bu dper na mi la la zhig gis rdzu 'phrul gyis nam mkha' la 'gro yang de la nam mkha'o snyam du mngon 
[\[19a.2\]]par zhen par mi byed do/_/sha ra dwa ti'i bu de bzhin du byang chub sems dpa' sems dpa' chen po rnams chos thams cad la rnam par dpyad na/_chos de dag thams cad nyid la mngon par zhen par mi byed do/_/sha ra dwa ti'i bu dper na mi la la zhig gis brag ca'i sgra thos na sgra yin no snyam du mngon par 
[\[19a.3\]]zhen par mi byed do/_/sha ra dwa ti'i bu de bzhin du byang chub sems dpa' sems dpa' chen po rnams chos thams cad la tha dad par mthong mod kyi mngon par zhen par mi byed do/_/sha ra dwa ti'i bu dper na mi la la zhig gis dri za'i grong khyer mthong na de de la grong khyer yin no snyam du mngon par zhen par mi 
[\[19a.4\]]byed do/_/sha ra dwa ti'i bu de bzhin du byang chub sems dpa' sems dpa' chen po rnams chos thams cad la tha dad par mthong mod kyi mngon par zhen par mi byed do/_/sha ra dwa ti'i bu dper na mi la la zhig gis me long gi nang du bzhin gyi gzugs brnyan mthong na 'di bzhin yin no snyam du mngon par zhen 
[\[19a.5\]]par mi byed do/_/sha ra dwa ti'i bu de bzhin du byang chub sems dpa' sems dpa' chen po rnams chos thams cad tha dad par mthong mod kyi mngon par zhen par mi byed do/_/sha ra dwa ti'i bu de ltar na byang chub sems dpa' sems dpa' chen po rnams chos thams cad tha dad par mthong mthong mod kyi/_chos de dag 
[\[19a.6\]]la mngon par zhen par mi byed do/_/chos rnams la mngon par ma zhen pa ni shes rab kyi pha rol tu phyin pa'i pha rol tu son pa yin zhing myur du bla na med pa yang dag par rdzogs pa'i byang chub tu mngon par rdzogs par 'tshang rgya'o//shes rab kyi pha rol tu phyin pa khri pa las/_chos thams cad kyi le'u 
[\[19a.7\]]zhes bya ste gnyis pa'o//_//de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa'i mngon par zhen pa gang lags/_bcom ldan 'das kyis bka' stsal pa/_sha ra dwa ti'i bu byang chub sems dpa' chos 
[\[19b\]]
[\[19b.1\]]thams cad la lta ba yongs su 'dzin pa dang /_sems rnam par rmongs pa gang yin pa de ni mngon par zhen pa zhes bya'o/_/gsol pa/_bcom ldan 'das byang chub sems dpa' sems dpa' chen po'i chos thams cad la lta ba yongs su 'dzin pa gang lags/_bcom ldan 'das kyis bka' 
[\[19b.2\]]stsal pa/_sha ra dwa ti'i bu byang chub sems dpa' sems dpa' chen po phung po dang /_khams dang /_skye mched dang /_'phags pa'i bden pa dang /_rten cing 'brel bar 'byung bar lta ba gang yin pa dang /_de bzhin du dran pa nye bar gzhag pa dang /_yang dag par spong ba dang /_rdzu 'phrul gyi rkang pa 
[\[19b.3\]]dang /_dbang po dang /_stobs dang /_byang chub kyi yan lag dang /_'phags pa'i lam yan lag brgyad pa dang /_rnam par thar par lta ba dang /_bsam gtan dang /_tshad med pa dang /_gzugs med pa'i snyoms par 'jug par lta ba dang /_de bzhin du 'du shes su lta ba dang /_rjes su 
[\[19b.4\]]dran par lta ba dang /_'du shes kyi rnam par lta ba dang /_shes par lta ba dang /_ting nge 'dzin du lta ba dang /_dbang por lta ba dang /_zil gyis gnon pa'i skye mched du lta ba dang /_zad par gyi skye mched du lta ba dang /_stong pa nyid du lta ba dang /_de bzhin du de bzhin gshegs pa'i stobs bcu 
[\[19b.5\]]dang /_mi 'jigs pa dang /_so so yang dag par rig pa dang /_byams pa chen po dang /_snying rje chen po dang /_sangs rgyas kyi chos ma 'dres pa [{]bcwa [,]bco [}]brgyad dang /_thams cad shes pa nyid dang /_lam gyi rnam pa shes pa nyid du lta ba dang /_de bzhin du pha rol tu phyin par lta ba dang /_mngon par 
[\[19b.6\]]shes par lta ba dang /_ming du lta ba dang /_mtshan du lta ba dang /_dpe byad bzang por lta ba ste/_sha ra dwa ti'i bu de ni byang chub sems dpa' sems dpa' chen po'i chos thams cad la lta ba yongs su 'dzin pa yin no/_/gsol pa/_bcom ldan 'das byang chub sems dpa' sems 
[\[19b.7\]]dpa' chen po'i chos thams cad la sems rnam par rmongs pa gang lags/_bcom ldan 'das kyis bka' stsal pa/_sha ra dwa ti'i bu byang chub sems dpa' sems dpa' chen po phung po lnga nas rga shi'i bar du de bzhin du sbyar ba dang /_dran pa nye bar gzhag pa bzhi nas 'phags pa'i lam 
[\[20a\]]
[\[20a.1\]]yan lag brgyad pa'i bar du de bzhin du sbyar ba dang /_rnam par thar pa'i sgo gsum nas/_dngos po med pa'i ngo bo nyid stong pa nyid kyi bar du de bzhin du sbyar ba dang /_de bzhin gshegs pa'i stobs bcu nas/_rnam pa thams cad mkhyen pa nyid kyi bar du de bzhin du sbyar ba dang /_
[\[20a.2\]]de bzhin du sbyar te/_pha rol tu phyin pa drug dang /_dpe byad bzang po brgyad cu'i bar dag rtag pa'am mi rtag pa'am/_bde ba'am sdug bsngal ba'am/_bdag yod pa'am bdag med pa'am/_stong pa'am mi stong pa'am/_mtshan ma yod pa'am/_mtshan ma med pa'am/_smon pa yod 
[\[20a.3\]]pa yod pa'am/_smon pa med pa'am/_zhi ba'am ma zhi ba'am/_dben pa'am mi dben pa'am/_kun nas nyon mongs pa'am/_rnam par byang ba'am/_skye ba'am mi skye ba'am/_'gag pa'am mi 'gag pa'am/_dngos po'am dngos po med par lta zhing dmigs la 'dzin cing mtshan 
[\[20a.4\]]mar byed pa dang /_rtog pa dang yongs su dpyod par byed pa ste/_de ni byang chub sems dpa' sems dpa' chen po'i chos thams cad la sems rnam par rmongs pa zhes bya'o/_/sha ra dwa ti'i bu gzhan yang gang gi tshe byang chub sems dpa' sems dpa' chen po 'di snyam du 'di dag ni dge ba'i chos 
[\[20a.5\]]rnams so/_/'di dag ni mi dge ba'i chos rnams so/_/'di dag ni lung du bstan pa'i chos rnams so/_/'di dag ni lung du ma bstan pa'i chos rnams so/_/'di dag ni 'jig rten pa'i chos rnams so/_/'di dag ni 'jig rten las 'das pa'i chos rnams so/_/'di dag ni zag pa dang 
[\[20a.6\]]bcas pa'i chos rnams so/_/'di dag ni zag pa med pa'i chos rnams so/_/'di dag ni 'dus byas kyi chos rnams so/_/'di dag ni 'dus ma byas kyi chos rnams so/_/'di dag ni thun mong gi chos rnams so/_/'di dag ni thun mong ma yin pa'i chos rnams so zhes bya bar lta zhing dmigs la 'dzin 
[\[20a.7\]]cing mtshan mar byed pa dang /_rtog pa dang yongs su dpyod par byed na/_sha ra dwa ti'i bu de ni byang chub sems dpa' sems dpa' chen po'i chos thams cad la sems rnam par rmongs pa zhes bya'o/_/de ci'i phyir zhe na/_sems can med pa'i phyir dang /_sems can mi dmigs pa nyid kyi phyir dang /_sems 
[\[20b\]]
[\[20b.1\]]can skye ba med pa'i phyir dang /_sems can 'gag pa med pa'i phyir dang /_sems can stong pa nyid kyi phyir ro/_/de bzhin du srog dang /_gso ba dang /_skyes bu dang /_gang zag dang /_shed las skyes pa dang /_shed bu dang /_byed pa po dang /_byed pa po nyid dang /_slong ba po dang /_kun nas slong ba po 
[\[20b.2\]]dang /_tshor ba po dang /_tshor bar byed pa po dang /_shes pa po dang /_mthong ba po med pa'i phyir dang /_mi dmigs pa'i phyir dang /_skye ba med pa'i phyir dang /_'gag pa med pa'i phyir dang /_stong pa nyid kyi phyir ro/_/chos rnams kyang skye ba med pa dang /_'gag pa med pa dang /_stong pa dang /_
[\[20b.3\]]g.yo ba med pa dang /_gso ba dang /_ya ma brla dang /_bdag po med pa dang /_byung ba med pa dang /_ma byas pa dang /_mngon par 'dus ma byas pa dang /_byed pa po dang bral ba'o/_/de ci'i phyir zhe na/_'di ltar gzugs de ni 'di lta ste/_ming tsam mo/_/tshor ba dang /_'du shes dang /_'du byed 
[\[20b.4\]]rnams dang /_rnam par shes pa yang de bzhin no/_/rga ba dang /_'chi ba'i bar du yang de bzhin du sbyar ro/_/dran pa nye bar gzhag pa bzhi zhes bya ba 'di dag ni 'di lta ste/_ming tsam mo/_/'phags pa'i lam yan lag brgyad pa'i bar du yang de bzhin du sbyar ro/_/rnam par thar pa'i sgo 
[\[20b.5\]]gsum po 'di dag ni 'di lta ste ming tsam mo/_/dngos po med pa'i ngo bo nyid stong pa nyid kyi bar du yang de bzhin du sbyar ro/_/de bzhin gshegs pa'i stobs bcu po 'di dag ni 'di lta ste/_ming tsam mo/_/rnam pa thams cad mkhyen pa nyid kyi bar du yang de bzhin du sbyar ro/_/pha rol tu phyin pa drug 
[\[20b.6\]]po 'di dag ni 'di lta ste/_ming tsam mo/_/dpe byad bzang po brgyad cu'i bar du yang de bzhin du sbyar ro/_/sha ra dwa ti'i bu ming tsam po gang dag yin pa de de la yang dag par yongs su grub pa 'ga' zhig yod dam/_gsol pa btsun pa bcom ldan 'das ma mchis lags so/_/bcom 
[\[20b.7\]]ldan 'das kyis bka' stsal pa/_sha ra dwa ti'i bu 'di ji snyam du sems/_gal te yongs su grub par lta zhing dmigs la 'dzin cing mtshan mar byed/_rtog pa dang dpyod par byed na/_de lta ba yongs su 'dzin pa dang /_sems rnam par rmongs pa yin nam gsol pa/_bcom ldan 'das 
[\[21a\]]
[\[21a.1\]]de lta lags so/_/bcom ldan 'das kyis bka' stsal pa/_sha ra dwa ti'i bu rnam grangs des na/_'di ltar lta ba yongs su 'dzin pa dang /_sems rnam par rmongs pa gnyis ni 'di lta ste/_mngon par zhen pa zhes bya ba 'di'i tshig [{]bla dgas [,]bla dwags [}]yin par rig par bya'o/_/
[\[21a.2\]]de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das rnam grangs gang gis na phung po lnga nas de bzhin du sbyar te/_dpe byad bzang po brgyad cu'i bar du ming tsam du bas pa lags sam/_bcom ldan 
[\[21a.3\]]'das kyis bka' stsal pa/_sha ra dwa ti'i bu 'di lta ste/_phung po lnga zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med/_'gag pa med de/_ming gi brdas tha snyad du 'dogs pa kho nar zad la/_phung po'i 
[\[21a.4\]]ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_nang gi skye mched drug ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med/_'gag pa med de 
[\[21a.5\]]ming gi brdas tha snyad du 'dogs pa kho nar zad la nang gi skye mched drug gi ming de dag kyang nang na yang med/_phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_phyi'i skye mched drug ces bya ba gang dag yin pa de dag ni 'di lta ste/_chos su btags pa 
[\[21a.6\]]tsam du zad do/_/chos su btags pa de la ni skye ba med/_'gag pa med de/_ming gi brdas tha snyad du 'dogs pa kho nar zad la/_phyi'i skye mched drug gi ming de dag kyang nang na yang med/_phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_
[\[21a.7\]]khams [{]bcwa [,]bco [}]brgyad ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med/_'gag pa med de/_ming gi brdas tha snyad du 'dogs pa kho nar zad la/_khams kyi ming de dag kyang nang na yang med/_phyi rol na yang 
[\[21b\]]
[\[21b.1\]]med/_gnyis ka'i bar na yang mi gnas so/_/sha ra dwa ti'i bu 'di lta ste/_'phags pa'i bden pa bzhi zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs 
[\[21b.2\]]pa kho nar zad la/_'phags pa'i bden pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_rten cing 'brel par 'byung ba yan lag bcu gnyis pa zhes bya ba gang dag yin pa de dag ni 'di lta ste/_chos su 
[\[21b.3\]]btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_rten cing 'brel par 'byung ba'i ming de yang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di 
[\[21b.4\]]lta ste/_dran pa nye bar gzhag pa bzhi zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_dran pa nye bar gzhag pa'i ming de dag kyang 
[\[21b.5\]]nang na yang med/_phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_yang dag pa'i spong ba bzhi zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/
[\[21b.6\]]ming gi brdas tha snyad du 'dogs pa kho nar zad la/_yang dag pa'i spong ba'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_rdzu 'phrul gyi rkang pa bzhi zhes bya ba gang dag yin pa de dag ni 'di lta ste/_chos su 
[\[21b.7\]]btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_rdzu 'phrul gyi rkang pa'i ming de dag kyang nang na yang med/_phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_
[\[22a\]]
[\[22a.1\]]dbang po lnga zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_dbang po lnga'i ming de dag kyang nang na yang med phyi rol na 
[\[22a.2\]]yang med/_gnyi ga'i bar na yang mi gnas so/_/sha ra dwa ti'i bu 'di lta ste/_stobs lnga zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar 
[\[22a.3\]]zad la/_stobs kyi ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_byang chub kyi yan lag bdun zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de 
[\[22a.4\]]la ni skye ba med 'gag pa med de/_ming gi brdas tha snyad du 'dogs pa kho nar zad la/_byang chub kyi yan lag gi ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_'phags pa'i lam yan lag brgyad pa 
[\[22a.5\]]zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_'phags pa'i lam yan lag brgyad pa'i ming de yang nang na yang med phyi 
[\[22a.6\]]rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_rnam par thar pa'i sgo gsum zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas 
[\[22a.7\]]tha snyad du 'dogs pa kho nar zad la/_rnam par thar pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_bsam gtan bzhi zhes bya ba gang dag yin pa de dag ni 'di lta ste/_chos su btags pa tsam du zad do/
[\[22b\]]
[\[22b.1\]]chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_bsam gtan gyi ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_tshad med pa bzhi zhes bya ba gang 
[\[22b.2\]]dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med/_'gag pa med de/_ming gi brdas tha snyad du 'dogs pa kho nar zad la/_tshad med pa'i ming de dag kyang nang na yang med/_phyi rol na yang med/_gnyi ga'i bar na 
[\[22b.3\]]yang mi gnas so/_/sha ra dwa ti'i bu 'di lta ste/_gzugs med pa'i snyoms par 'jug pa bzhi zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs 
[\[22b.4\]]pa kho nar zad do/_/gzugs med pa'i snyoms par 'jug pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_rnam par thar pa brgyad ces bya ba gang dag yin pa de dag ni 'di lta ste/_chos su btags pa tsam 
[\[22b.5\]]du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_rnam par thar pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_mthar gyis gnas 
[\[22b.6\]]pa'i snyoms par 'jug pa dgu zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_mthar gyis gnas pa'i snyoms par 
[\[22b.7\]]'jug pa'i ming de dag kyang nang na yang med phyi rol na yang med/_gnyi ga'i bar na yang mi gnas mo/_/sha ra dwa ti'i bu 'di lta ste/_'du shes dgu zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa 
[\[23a\]]
[\[23a.1\]]med de/_ming gi brdas tha snyad du 'dogs pa kho nar zad la/_'du shes kyi ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_rjes su dran pa bcu zhes bya ba gang dag yin pa de dag ni 'di lta ste/_chos 
[\[23a.2\]]su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_rjes su dran pa'i ming de dag kyang nang na yang med phyi rol na yang med gnyi ga'i bar na yang mi gnas so/_/sha ra dwa ti'i bu 'di lta ste/_'du shes kyi rnam 
[\[23a.3\]]pa drug ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_'du shes kyi rnam pa drug gi ming de dag kyang nang na yang med phyi rol na yang med/_
[\[23a.4\]]gnyi ga'i bar na yang mi gnas so/_/sha ra dwa ti'i bu 'di lta ste/_shes pa bcu zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_
[\[23a.5\]]shes pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_ting nge 'dzin gsum zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 
[\[23a.6\]]'gag pa med de/_ming gi brdas tha snyad du 'dogs pa kho nar zad la/_ting nge 'dzin gyi ming de dag kyang nang na yang med phyi rol na yang med gnyi ga'i bar na yang mi gnas so/_/sha ra dwa ti'i bu 'di lta ste/_dbang po gsum zhes bya ba gang dag yin pa de dag ni 'di lta ste/_chos su 
[\[23a.7\]]btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_dbang po'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_zil gyis 
[\[23b\]]
[\[23b.1\]]gnon pa'i skye mched brgyad ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_zil gyis gnon pa'i skye mched kyi ming de dag 
[\[23b.2\]]kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_zad par gyi skye mched bcu zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/
[\[23b.3\]]ming gi brdas tha snyad du 'dogs pa kho nar zad la/_zad par gyi skye mched kyi ming de dag kyang nang na yang med phyi rol na yang med/_gnyi ga'i bar na yang mi gnas so//_//shes rab kyi pha rol tu phyin pa khri pa/_bam po gsum pa/_sha ra dwa ti'i bu 'di lta ste/_stong 
[\[23b.4\]]pa nyid [{]bcwa [,]bco [}]brgyad ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de ming gi brdas tha snyad du 'dogs pa kho nar zad la/_stong pa nyid kyi ming de dag kyang nang na yang med phyi rol na yang med/_
[\[23b.5\]]gnyi ga'i bar na yang mi gnas so/_/sha ra dwa ti'i bu 'di lta ste/_de bzhin gshegs pa'i stobs bcu zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 
[\[23b.6\]]'dogs pa kho nar zad la/_de bzhin gshegs pa'i stobs bcu'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_mi 'jigs pa bzhi zhes bya ba gang dag yin pa de dag ni 'di lta ste/_chos su 
[\[23b.7\]]btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_mi 'jigs pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_
[\[24a\]]
[\[24a.1\]]so so yang dag par rig pa bzhi zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_so so yang dag par 
[\[24a.2\]]rig pa'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_byams pa chen po zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 
[\[24a.3\]]'gag pa med de/_ming gi brdas tha snyad du 'dogs pa kho nar zad la/_byams pa chen po'i ming de yang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_snying rje chen po zhes bya ba gang dag yin pa de dag ni 'di lta ste/_chos 
[\[24a.4\]]su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_snying rje chen po'i ming de yang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_
[\[24a.5\]]sangs rgyas kyi chos ma 'dres pa [{]bcwa [,]bco [}]brgyad ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_sangs rgyas kyi chos ma 'dres pa [{]bcwa [,]bco [}]
[\[24a.6\]]brgyad ces bya ba'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_thams cad shes pa nyid dang /_lam gyi rnam pa shes pa nyid dang /_rnam pa thams cad mkhyen pa nyid ces bya ba gang dag yin pa de dag 
[\[24a.7\]]ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_thams cad shes pa nyid dang /_lam gyi rnam pa shes pa nyid dang /_rnam pa thams cad mkhyen pa nyid kyi ming 
[\[24b\]]
[\[24b.1\]]de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_pha rol tu phyin pa drug ces bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/
[\[24b.2\]]ming gi brdas tha snyad du 'dogs pa kho nar zad la/_pha rol tu phyin pa drug gi ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_mngon par shes pa drug ces bya ba gang dag yin pa de dag ni 'di lta ste/_chos 
[\[24b.3\]]su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_mngon par shes pa'i ming de dag kyang nang na yang med/_phyi rol na yang med/_gnyi ga'i bar na yang mi gnas so/_/sha ra dwa ti'i 
[\[24b.4\]]bu 'di lta ste/_mig lnga zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_mig gi ming de dag kyang nang na yang med phyi rol na yang med/_
[\[24b.5\]]gnyi ga'i bar na yang mi gnas so/_/sha ra dwa ti'i bu 'di lta ste/_skyes bu chen po'i mtshan sum cu rtsa gnyis zhes bya ba gang dag yin pa de dag ni 'di lta ste/_chos su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad 
[\[24b.6\]]du 'dogs pa kho nar zad la/_skyes bu chen po'i mtshan sum cu rtsa gnyis kyi ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu 'di lta ste/_dpe byad bzang po brgyad cu zhes bya ba gang dag yin pa de dag ni 'di lta ste/_chos 
[\[24b.7\]]su btags pa tsam du zad do/_/chos su btags pa de la ni skye ba med 'gag pa med de/_ming gi brdas tha snyad du 'dogs pa kho nar zad la/_dpe byad bzang po'i ming de dag kyang nang na yang med phyi rol na yang med/_gnyi ga'i bar na yang mi gnas so/_/sha ra dwa ti'i bu byang chub sems 
[\[25a\]]
[\[25a.1\]]dpa' sems dpa' chen po shes rab kyi pha rol tu phyin pa la spyod pas ming gi brdar btags pa dang /_chos su btags pa la de ltar bslab par bya'o/_/byang chub sems dpa' sems dpa' chen pos ming gi brdar btags pa'i chos de ltar khong du chud par bya'o/_/des 
[\[25a.2\]]ming gi brdar btags pa'i chos khong du chud pas_gzugs la mngon par zhen par mi byed do/_/tshor ba dang /_'du shes dang /_'du byed rnams dang /_rnam par shes pa la mngon par zhen par mi byed do/_/de bzhin du sbyar te/_rga shi'i bar la mngon par zhen par mi byed do/_/de 
[\[25a.3\]]bzhin du dran pa nye bar gzhag pa bzhi la mngon par zhen par mi byed do/_/de bzhin du sbyar te/_'phags pa'i lam yan lag brgyad pa'i bar la mngon par zhen par mi byed do/_/de bzhin du rnam par thar pa'i sgo gsum la mngon par zhen par mi byed do/_/de bzhin du sbyar te/_
[\[25a.4\]]dngos po med pa'i ngo bo nyid stong pa nyid kyi bar la mngon par zhen par mi byed do/_/de bzhin du de bzhin gshegs pa'i stobs bcu la mngon par zhen par mi byed do/_/de bzhin du sbyar te/_rnam pa thams cad mkhyen pa nyid kyi bar la mngon par zhen par mi byed do/_/de bzhin du pha rol 
[\[25a.5\]]tu phyin pa drug la mngon par zhen par mi byed do/_/de bzhin du sbyar te/_dpe byad bzang po brgyad cu'i bar la mngon par zhen par mi byed do/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 
[\[25a.6\]]'das gal te chos thams cad btags pa tsam dang /_ming tsam du bas pa lags na/_'o na btsun pa bcom ldan 'das chos thams cad dngos po ma mchis pa'i ngo bo nyid lags sam/_byang chub sems dpa'i chos rnams kyang dngos po ma mchis pa'i ngo bo nyid lags sam/_byang 
[\[25a.7\]]chub kyi bar yang dngos po ma mchis pa'i ngo bo nyid lags sam/_de lta lags na ni tshangs par spyod pa yang dngos po ma mchis par 'gyur zhing byang chub sems dpa'i lam yang dngos po ma mchis/_pha rol tu phyin pa drug kyang dngos po ma mchis/_byang chub sems dpa' sems 
[\[25b\]]
[\[25b.1\]]dpa' chen po rnams kyi chos mngon par rtogs pa yang ma mchis par 'gyur la/_sdug bsngal las rnam par grol ba yang ma mchis par bdag smra lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra 
[\[25b.2\]]dwa ti'i bu 'di ji snyam du sems/_gzugs dngos por mthong bas rnam par grol snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa dngos 
[\[25b.3\]]por mthong bas rnam par grol snyam 'am/_gsol pa/_bcom ldan 'das ma lags go/_/sha ra dwa ti'i bu 'di ji snyam du sems/_mig dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du 
[\[25b.4\]]sems/_rna ba dang /_sna dang /_lce dang /_lus dang /_yid dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams dngos por mthong bas rnam par grol snyam 'am/_gsol 
[\[25b.5\]]pa/_bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_
[\[25b.6\]]mig gi khams dang /_gzugs kyi khams dang /_mig gi rnam par shes pa'i khams dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rna ba'i khams dang /_sgra'i khams dang /_rna ba'i 
[\[25b.7\]]rnam par shes pa'i khams dngos por mthong bas rnam par grol snyam 'am/_gsol pa bcom ldan 'das ma lags so/_/sha ra dwa ti'i bu 'di ji snyam du sems/_sna'i khams dang /_dri'i khams dang /_sna'i rnam par shes pa'i khams dngos por mthong bas rnam par grol snyam 'am/_gsol pa/_
[\[26a\]]
[\[26a.1\]]bcom ldan 'das ma lags so/_/sha ra dwa ti'i bu 'di ji snyam du sems/_lce'i khams dang /_ro'i khams dang /_lce'i rnam par shes pa'i khams dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i 
[\[26a.2\]]bu 'di ji snyam du sems/_lus kyi khams dang /_reg bya'i khams dang /_lus kyi rnam par shes pa'i khams dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_yid kyi khams dang /_
[\[26a.3\]]chos kyi khams dang /_yid kyi rnam par shes pa'i khams dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_'phags pa'i bden pa rnams dang /_de bzhin du sbyar te/_rga shi'i bar du 
[\[26a.4\]]dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_dran pa nye bar gzhag pa rnams dang /_de bzhin du sbyar te/_'phags pa'i lam yan lag brgyad pa'i bar du dngos por mthong bas rnam par 
[\[26a.5\]]grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rnam par thar pa'i sgo rnams dang /_de bzhin du sbyar te/_stong pa nyid [{]bcwa [,]bco [}]brgyad kyi bar du dngos por mthong bas rnam par grol snyam 'am/_gsol pa/_bcom ldan 
[\[26a.6\]]'das ma lags so/_/sha ra dwa ti'i bu 'di ji snyam du sems/_de bzhin gshegs pa'i stobs bcu dang /_de bzhin du sbyar te/_rnam pa thams cad mkhyen pa nyid kyi bar du dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa 
[\[26a.7\]]ti'i bu 'di ji snyam du sems/_pha rol tu phyin pa drug dang de bzhin du sbyar te/_dpe byad bzang po brgyad cu'i bar du dngos por mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_gzugs dngos po med par mthong 
[\[26b\]]
[\[26b.1\]]bas rnam par gol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa dngos po med par mthong bas rnam par grol snyam 'am/_gsol pa/_bcom ldan 'das 
[\[26b.2\]]ma lags so/_/sha ra dwa ti'i bu 'di ji snyam du sems/_mig dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rna ba dang sna dang lce dang lus dang /_yid dngos po med par mthong bas rnam 
[\[26b.3\]]par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_
[\[26b.4\]]dri dang /_ro dang /_reg bya dang /_chos rnams dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams 
[\[26b.5\]]dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rna ba'i khams dang /_sgra'i khams dang /_rna ba'i rnam par shes pa'i khams dngos po med par mthong bas rnam par grol snyam 'am/_
[\[26b.6\]]gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_sna'i khams dang /_dri'i khams dang /_sna'i rnam par shes pa'i khams dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 
[\[26b.7\]]'di ji snyam du sems/_lce'i khams dang /_ro'i khams dang /_lce'i rnam par shes pa'i khams dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_lus kyi khams dang /_reg bya'i khams 
[\[27a\]]
[\[27a.1\]]dang /_lus kyi rnam par shes pa'i khams dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_yid kyi khams dang /_chos kyi khams dang /_yid kyi rnam par shes pa'i 
[\[27a.2\]]khams dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_'phags pa'i bden pa rnams dang /_de bzhin du sbyar te/_rga shi'i bar du dngos po med par mthong bas rnam par grol snyam 'am/_
[\[27a.3\]]gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_dran pa nye bar gzhag pa rnams dang /_de bzhin du sbyar te/_'phags pa'i lam yan lag brgyad pa'i bar du dngos po med par mthong bas rnam par grol snyam 'am/_gsol pa/_bcom ldan 
[\[27a.4\]]'das ma lags so/_/sha ra dwa ti'i bu 'di ji snyam du sems/_rnam par thar pa'i sgo rnams dang /_de bzhin du sbyar te/_dngos po med pa'i ngo bo nyid stong pa nyid kyi bar du dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa 
[\[27a.5\]]ti'i bu 'di ji snyam du sems/_de bzhin gshegs pa'i stobs bcu dang de bzhin du sbyar te/_rnam pa thams cad mkhyen pa nyid kyi bar du dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_
[\[27a.6\]]pha rol tu phyin pa drug dang de bzhin du sbyar te/_dpe byad bzang po brgyad cu'i bar du dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_gzugs dngos po dang /_dngos po med par mthong bas 
[\[27a.7\]]rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa dngos po dang dngos po med par mthong bas rnam par grol snyam 'am/_gsol pa/_bcom ldan 
[\[27b\]]
[\[27b.1\]]'das ma lags so/_/sha ra dwa ti'i bu 'di ji snyam du sems/_mig dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid 
[\[27b.2\]]dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags 
[\[27b.3\]]so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_
[\[27b.4\]]gzugs kyi khams dang /_mig gi rnam par shes pa'i khams dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rna ba'i khams dang /_sgra'i khams dang /_rna ba'i rnam par 
[\[27b.5\]]shes pa'i khams dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_sna'i khams dang /_dri'i khams dang /_sna'i rnam par shes pa'i khams dngos po dang dngos po med 
[\[27b.6\]]par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_lce'i khams dang /_ro'i khams dang /_lce'i rnam par shes pa'i khams dngos po dang dngos po med par mthong bas rnam par grol snyam 'am/_
[\[27b.7\]]gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_lus kyi khams dang /_reg bya'i khams dang /_lus kyi rnam par shes pa'i khams dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags 
[\[28a\]]
[\[28a.1\]]so/_/sha ra dwa ti'i bu 'di ji snyam du sems/_yid kyi khams dang /_chos kyi khams dang /_yid kyi rnam par shes pa'i khams dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji 
[\[28a.2\]]snyam du sems/_'phags pa'i bden pa rnams dang /_rga shi'i bar du dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_dran pa nye bar gzhag pa bzhi dang /_de bzhin du sbyar 
[\[28a.3\]]te/_'phags pa'i lam yan lag brgyad pa'i bar du dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_rnam par thar pa'i sgo rnams dang de bzhin du sbyar te/_dngos po med pa'i ngo bo 
[\[28a.4\]]nyid stong pa nyid kyi bar du dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_de bzhin gshegs pa'i stobs rnams dang /_de bzhin du sbyar te/_rnam pa thams cad mkhyen pa nyid kyi bar du 
[\[28a.5\]]dngos po dang dngos po med par mthong bas rnam par grol snyam 'am/_gsol pa/_bcom ldan 'das ma lags so/_/sha ra dwa ti'i bu 'di ji snyam du sems/_pha rol tu phyin pa drug dang /_de bzhin du sbyar te/_dpe byad bzang po brgyad cu'i bar du dngos po dang dngos po med par mthong bas 
[\[28a.6\]]rnam par grol snyam 'am/_/gsol pa/_bcom ldan 'das ma lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu khyod don gyi dbang gang mthong na 'di skad du gzugs dang rnam par shes pa'i 
[\[28a.7\]]bar du dngos por mthong bas kyang rnam par mi grol la/_dngos po med par mthong bas kyang ma yin zhing /_dngos po dang dngos po med par mthong bas kyang ma yin no/_/de bzhin du mig dang /_de bzhin du sbyar te/_yid kyi bar dang /_de bzhin du gzugs rnams dang /_de bzhin du sbyar 
[\[28b\]]
[\[28b.1\]]te chos rnams kyi bar dang /_de bzhin du mig gi khams dang /_de bzhin du sbyar te/_yid kyi rnam par shes pa'i khams kyi bar dang /_de bzhin du 'phags pa'i bden pa rnams dang /_de bzhin du sbyar te/_rga shi'i bar dang /_de bzhin du dran pa nye bar gzhag pa rnams dang /_de bzhin du 
[\[28b.2\]]sbyar te/_'phags pa'i lam yan lag brgyad pa'i bar dang /_de bzhin du rnam par thar pa'i sgo rnams dang /_de bzhin du sbyar te/_dngos po med pa'i ngo bo nyid stong pa nyid kyi bar dag dang /_de bzhin du de bzhin gshegs pa'i stobs rnams dang /_de bzhin du sbyar te/_rnam pa thams cad 
[\[28b.3\]]mkhyen pa nyid kyi bar dang /_de bzhin du pha rol tu phyin pa drug dang /_de bzhin du sbyar te/_dpe byad bzang po brgyad cu'i bar dag dngos por mthong bas kyang rnam par mi grol la/_dngos po med par mthong bas kyang ma yin zhing /_dngos po dang dngos po med par mthong bas kyang rnam par mi grol/_
[\[28b.4\]]de bzhin du sbyar te/_ji ltar gzugs kyi phung por bstan pa bzhin du thams cad du rgyas par bya'o/_/zhes smra/_de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das 'di ltar gzugs ma mchis shing mi dmigs lags 
[\[28b.5\]]na/_gzugs dngos por mthong ba'am/_dngos po ma mchis par mthong ba'am/_dngos po dang dngos po ma mchis par mthong bas rnam par grol bar lta ga la 'gyur lags/_de bzhin du tshor ba dang /_'du shes dang /_'du byed rnams dang /_rnam par shes pa dang /_de bzhin du mig dang /_
[\[28b.6\]]de bzhin du sbyar te/_yid kyi bar dang /_de bzhin du gzugs rnams dang /_de bzhin du sbyar te/_chos rnams kyi bar dang /_de bzhin du mig gi khams dang /_de bzhin du sbyar te/_yid kyi rnam par shes pa'i khams kyi bar dang /_de bzhin du 'phags pa'i bden pa rnams dang /_de bzhin du 
[\[28b.7\]]sbyar te/_rga shi'i bar dang /_de bzhin du dran pa nye bar gzhag pa rnams dang /_de bzhin du sbyar te/_'phags pa'i lam yan lag brgyad pa'i bar dang /_de bzhin du rnam par thar pa'i sgo rnams dang /_de bzhin du sbyar te/_dngos po med pa'i ngo bo nyid stong pa nyid kyi bar dang /_de bzhin du 
[\[29a\]]
[\[29a.1\]]de bzhin gshegs pa'i stobs bcu dang /_de bzhin du sbyar te/_rnam pa thams cad mkhyen pa nyid kyi bar dang /_de bzhin du pha rol tu phyin pa drug dang /_de bzhin du sbyar te/_dpe byad bzang po brgyad cu'i bar dag ma mchis shing mi dmigs lags na/_de dag dngos 
[\[29a.2\]]por mthong ba'am/_dngos po ma mchis par mthong ba'am/_dngos po dang dngos po ma mchis par mthong bas rnam par grol bar lta ga la 'gyur lags/_de ci'i slad du zhe na/_btsun pa bcom ldan 'das 'di ltar nyon mongs pa ni mtshan ma lags pa'i slad du'o/_/mtshan ma gang lags 
[\[29a.3\]]zhe na/_gzugs dang /_sgra dang /_dri dang /_ro dang /_reg bya dang /_chos rnams ni mtshan ma lags te/_btsun pa bcom ldan 'das nyon mongs pa gang lags pa de ni rnam par mi grol lags so/_/bcom ldan 'das kyis bka' stsal pa/_sha ra dwa ti'i bu legs so legs so/_/
[\[29a.4\]]khyod kyis tshig de ni legs par smras so/_/sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la de ltar bslab par bya'o/_/shes rab kyi pha rol tu phyin pa khri pa las mngon par zhen pa med pa'i le'u zhes bya ste/_gsum pa'o//_//
[\[29a.5\]]de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen pos ji ltar mngon par ma zhen par shes rab kyi pha rol tu phyin pa la brtson par bgyi lags/_de skad ces gsol pa dang /_bcom 
[\[29a.6\]]ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po gzugs kyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du tshor ba'i stong pa nyid dang /_'du shes kyi 
[\[29a.7\]]stong pa nyid dang /_'du byed kyi stong pa nyid dang /_rnam par shes pa'i stong pa nyid la brtson na shes rab kyi pha rol tu phyin pa la brtson zhes bya'o/_/sha ra dwa ti'i bu gzhan yang byang chub sems dpa' sems dpa' chen po mig gi stong pa nyid la brtson na/_shes rab kyi pha rol tu phyin pa la brtson zhes bya'o//
[\[29b\]]
[\[29b.1\]]de bzhin du rna ba dang /_sna dang /_lce dang /_lus dang yid kyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du gzugs kyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du sgra dang /_dri dang /_ro dang /_reg bya dang /_
[\[29b.2\]]chos kyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du mig gi khams kyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du gzugs kyi khams dang /_mig gi rnam par shes pa'i khams kyi stong pa nyid dang /_rna 
[\[29b.3\]]ba'i khams dang /_sgra'i khams dang /_rna ba'i rnam par shes pa'i khams kyi stong pa nyid dang /_sna'i khams dang /_dri'i khams dang /_sna'i rnam par shes pa'i khams kyi stong pa nyid dang /_lce'i khams dang /_ro'i khams dang /_lce'i rnam par shes pa'i khams kyi stong pa nyid dang /_lus kyi khams dang reg bya'i 
[\[29b.4\]]khams dang lus kyi rnam par shes pa'i khams kyi stong pa nyid dang /_yid kyi khams dang /_chos kyi khams dang /_yid kyi rnam par shes pa'i khams kyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du sdug bsngal gyi stong pa nyid la brtson na shes rab kyi pha 
[\[29b.5\]]rol tu phyin pa la brtson zhes bya'o/_/de bzhin du kun 'byung ba'i stong pa nyid dang /_'gog pa'i stong pa nyid dang /_lam gyi stong pa nyid la brtson na shes rab kyi pha rol tu phyin pa la brtson zhes bya'o/_/de bzhin du ma rig pa'i stong pa nyid la brtson na shes rab kyi pha rol tu phyin pa la brtson 
[\[29b.6\]]zhes bya'o/_/de bzhin du 'du byed kyi stong pa nyid dang /_rnam par shes pa'i stong pa nyid dang /_ming dang gzugs kyi stong pa nyid dang /_skye mched drug gi stong pa nyid dang /_reg pa'i stong pa nyid dang /_tshor ba'i stong pa nyid dang /_sred pa'i stong pa nyid dang /_len pa'i stong pa nyid 
[\[29b.7\]]dang /_srid pa'i stong pa nyid dang /_skye ba'i stong pa nyid dang /_rga shi'i stong pa nyid la brtson na shes rab kyi pha rol tu phyin pa la brtson zhes bya'o/_/sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la de ltar spyod cing stong pa nyid de dag la brtson pa ni 
[\[30a\]]
[\[30a.1\]]shes rab kyi pha rol tu phyin pa la brtson zhes bya'o/_/stong pa nyid de dag gis shes rab kyi pha rol tu phyin pa la brtson pa de ni gzugs la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed 
[\[30a.2\]]rnams dang /_rnam par shes pa la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du mig la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid la 
[\[30a.3\]]brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du gzugs rnams la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du sgra dang /_dri dang /_ro dang /_reg bya dang /_chos rnams la brtson zhes 
[\[30a.4\]]bya ba'am/_mi brtson zhes bya bar yang dag par rjes su mi mthong ngo /_/de bzhin du mig gi khams la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du mig gi khams dang /_gzugs kyi khams dang /_mig gi rnam par shes pa'i khams 
[\[30a.5\]]dang /_rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i 
[\[30a.6\]]khams dang /_lus kyi rnam par shes pa'i khams dang /_yid kyi khams dang /_chos kyi khams dang /_yid kyi rnam par shes pa'i khams la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du sdug bsngal la brtson zhes bya ba'am/_mi brtson 
[\[30a.7\]]zhes bya bar yang dag par rjes su mi mthong ngo /_/de bzhin du kun 'byung ba dang /_'gog pa dang /_lam la brtson zhes bya ba'am/_mi brtson zhes bya bar yang dag par rjes su mi mthong ngo /_/de bzhin du ma rig pa la brtson zhes bya ba'am/_mi brtson zhes bya bar yang dag par rjes su mi mthong 
[\[30b\]]
[\[30b.1\]]ngo /_/de bzhin du 'du byed dang /_rnam par shes pa dang /_ming dang gzugs dang /_skye mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi la brtson zhes bya ba'am/_mi brtson zhes bya bar yang dag par rjes su mi mthong ngo /_/sha ra dwa ti'i bu 
[\[30b.2\]]byang chub sems dpa' sems dpa' chen po de ltar brtson shes rab kyi pha rol tu phyin pa la brtson zhes bya'o/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la brtson pa ni gzugs rtag ces bya ba'am/_mi rtag ces bya bar yang dag par rjes 
[\[30b.3\]]su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa rtag ces bya ba'am/_mi rtag ces bya bar yang dag par rjes su mi mthong ngo /_/gzugs bde zhes bya ba'am/_sdug bsngal zhes bya bar yang dag par rjes su mi mthong ngo /_/de bzhin du tshor 
[\[30b.4\]]ba dang /_'du shes dang /_'du byed rnams dang /_rnam par shes pa bde zhes bya ba'am/_sdug bsngal zhes bya bar yang dag par rjes su mi mthong ngo /_/gzugs bdag ces bya ba'am/_bdag med ces bya bar yang dag par rjes su mi mthong ngo /_/de bzhin du tshor ba dang /_'du shes dang /_
[\[30b.5\]]'du byed rnams dang /_rnam par shes pa bdag ces bya ba'am/_bdag med ces bya bar yang dag par rjes su mi mthong ngo /_/gzugs stong zhes bya ba'am/_mi stong zhes bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par 
[\[30b.6\]]shes pa stong zhes bya ba'am/_mi stong zhes bya bar yang dag par rjes su mi mthong ngo /_/gzugs mtshan ma yod ces bya ba'am/_mtshan ma med ces bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa mtshan 
[\[30b.7\]]ma yod ces bya ba'am/_mtshan ma med ces bya bar yang dag par rjes su mi mthong ngo /_/gzugs smon pa yod ces bya ba'am/_smon pa med ces bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa smon pa yod 
[\[31a\]]
[\[31a.1\]]ces bya ba'am/_smon pa med ces bya bar yang dag par rjes su mi mthong ngo /_/gzugs zhi zhes bya ba'am/_ma zhi zhes bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa zhi zhes bya ba'am/_ma zhi zhes 
[\[31a.2\]]bya bar yang dag par rjes su mi mthong ngo /_/gzugs dben zhes bya ba'am/_mi dben zhes bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa dben zhes bya ba'am/_mi dben zhes bya bar yang dag par rjes su 
[\[31a.3\]]mi mthong ngo /_/gzugs kun nas nyon mongs zhes bya ba'am/_rnam par byang zhes bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa kun nas nyon mongs zhes bya ba'am/_rnam par byang zhes bya bar yang 
[\[31a.4\]]dag par rjes su mi mthong ngo /_/gzugs skye ba'i chos can nam/_'gag pa'i chos can zhes bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa skye ba'i chos can nam/_'gag pa'i chos can zhes bya bar yang dag par 
[\[31a.5\]]rjes su mi mthong ngo /_/gzugs dngos po yod ces bya ba'am/_dngos po med ces bya bar yang dag par rjes su mi mthong ngo /_/de bzhin du tshor ba dang /_'du shes dang /_'du byed rnams dang /_rnam par shes pa dngos po yod ces bya ba'am/_dngos po med ces bya bar yang dag par rjes su 
[\[31a.6\]]mi mthong ngo /_/mig rtag ces bya ba'am/_mi rtag ces bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid rtag ces bya ba'am/_mi rtag ces bya bar yang dag par rjes su mi mthong ngo /_/mig bde zhes bya ba'am/_sdug bsngal zhes 
[\[31a.7\]]bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid bde zhes bya ba'am/_sdug bsngal zhes bya bar yang dag par rjes su mi mthong ngo /_/mig bdag ces bya ba'am/_bdag med ces bya bar yang dag par rjes su mi mthong ngo /_/de bzhin du 
[\[31b\]]
[\[31b.1\]]rna ba dang /_sna dang /_lce dang /_lus dang /_yid bdag ces bya ba'am/_bdag med ces bya bar yang dag par rjes su mi mthong ngo /_/mig stong zhes bya ba'am/_mi stong zhes bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid stong zhes bya ba'am/_
[\[31b.2\]]mi stong zhes bya bar yang dag par rjes su mi mthong ngo /_/mig mtshan ma yod ces bya ba'am/_mtshan ma med ces bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid mtshan ma yod ces bya ba'am/_mtshan ma med ces bya bar yang dag par rjes 
[\[31b.3\]]su mi mthong ngo /_/mig smon pa yod ces bya ba'am/_smon pa med ces bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid smon pa yod ces bya ba'am/_smon pa med ces bya bar yang dag par rjes su mi mthong ngo /_/mig zhi zhes bya ba 
[\[31b.4\]]'am/_ma zhi zhes bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid zhi zhes bya ba'am/_ma zhi zhes bya bar yang dag par rjes su mi mthong ngo /_/mig dben zhes bya ba'am/_mi dben zhes bya bar yang dag par rjes su mi mthong ngo /_/
[\[31b.5\]]de bzhin du rna ba dang /_sna dang /_lce dang /_lus dang /_yid dben zhes bya ba dang /_mi dben zhes bya bar yang dag par rjes su mi mthong ngo /_/mig kun nas nyon mongs pa'am/_rnam par byang ba zhes bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid 
[\[31b.6\]]kun nas nyon mongs pa'am/_rnam par byang ba zhes bya bar yang dag par rjes su mi mthong ngo /_/mig skye zhes bya ba'am/_'gag ces bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid skye zhes bya ba'am/_'gag ces bya bar yang dag par rjes su 
[\[31b.7\]]mi mthong ngo /_/mig dngos po yod ces bya ba'am/_dngos po med ces bya bar yang dag par rjes su mi mthong ngo /_/de bzhin du rna ba dang /_sna dang /_lce dang /_lus dang /_yid dngos po yod ces bya ba'am/_dngos po med ces bya bar yang dag par rjes su mi mthong ngo /_/gzugs rnams rtag 
[\[32a\]]
[\[32a.1\]]ces bya ba'am/_mi rtag ces bya bar yang dag par rjes su mi mthong ngo /_/de bzhin du chos rnams kyi bar la yang sbyar bar bya'o/_/gzugs rnams bde zhes bya ba'am/_sdug bsngal zhes bya bar yang dag par rjes su mi mthong ngo /_/de bzhin du chos rnams kyi bar la yang sbyar 
[\[32a.2\]]ro/_/gzugs rnams bdag yod pa'am/_bdag med pa zhes bya bar yang dag par rjes su mi mthong ngo /_/de bzhin du chos rnams kyi bar la yang sbyar ro/_/gzugs rnams stong pa'am/_mi stong pa zhes bya bar yang dag par rjes su mi mthong ngo /_/de bzhin du chos rnams kyi bar la 
[\[32a.3\]]yang sbyar ro/_/gzugs rnams mtshan ma yod ces bya ba'am/_mtshan ma med ces bya bar yang dag par rjes su mi mthong ngo /_/de bzhin du chos rnams kyi bar la yang sbyar ro/_/gzugs rnams smon pa yod ces bya ba'am/_smon pa med ces bya bar yang dag par rjes su mi mthong ngo /_/
[\[32a.4\]]de bzhin du chos rnams kyi bar la yang sbyar ro/_/gzugs rnams zhi zhes bya ba'am/_ma zhi zhes bya bar yang dag par rjes su mi mthong ngo /_/de bzhin du chos rnams kyi bar la yang sbyar ro/_/gzugs rnams dben zhes bya ba'am/_mi dben zhes bya bar yang dag par rjes su mi mthong 
[\[32a.5\]]ngo /_/de bzhin du chos rnams kyi bar la yang sbyar ro/_/gzugs rnams kun nas nyon mongs pa'am/_rnam par byang ba zhes bya bar yang dag par rjes su mi mthong ngo /_/de bzhin du chos rnams kyi bar la yang sbyar ro/_/gzugs rnams skye ba'am/_'gag ces bya bar yang dag par 
[\[32a.6\]]rjes su mi mthong ngo /_/de bzhin du chos rnams kyi bar la yang sbyar ro/_/gzugs rnams dngos po yod ces bya ba'am/_dngos po med ces bya bar yang dag par rjes su mi mthong ngo /_/de bzhin du chos rnams kyi bar la yang sbyar ro/_/de bzhin du mig gi khams dang /_gzugs 
[\[32a.7\]]kyi khams dang /_mig gi rnam par shes pa'i khams dang /_de bzhin du sbyar te/_yid kyi khams dang /_chos kyi khams dang /_yid kyi rnam par shes pa'i khams kyi bar du rtag ces bya ba'am/_mi rtag ces bya ba'am/_bde zhes bya ba'am/_sdug bsngal zhes bya ba'am/_bdag ces 
[\[32b\]]
[\[32b.1\]]bya ba'am/_bdag med ces bya ba'am/_stong zhes bya ba'am/_mi stong zhes bya ba'am/_mtshan ma yod ces bya ba'am/_mtshan ma med ces bya ba'am/_smon pa yod ces bya ba'am/_smon pa med ces bya ba'am/_zhi zhes bya ba'am/_ma zhi zhes bya ba'am/_dben zhes bya ba'am/_mi 
[\[32b.2\]]dben zhes bya ba'am/_kun nas nyon mongs zhes bya ba'am/_rnam par byang zhes bya ba'am/_skye zhes bya ba'am/_'gag ces bya ba'am/_dngos po yod ces bya ba'am/_dngos po med ces bya bar yang dag par rjes su mi mthong ngo /_/de bzhin du 'phags pa'i bden pa rnams 
[\[32b.3\]]rtag ces bya ba'am/_mi rtag ces bya bar yang dag par rjes su mi mthong ste/_sngar ji skad bstan pa de bzhin du sbyar bar bya'o/_/de bzhin du ma rig pa rtag ces bya ba'am/_mi rtag ces bya bar yang dag par rjes su mi mthong ngo /_/de bzhin du sbyar te/_rga shi'i bar du snga ma ji lta bar 
[\[32b.4\]]thams cad du ji ltar phung po dag gi skabs su bstan pa bzhin du rgya cher sbyar ro/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni chos thams cad rang gi mtshan nyid kyis stong pa la 'jug cing zhugs nas kyang gzugs la mi 
[\[32b.5\]]sbyor mi 'byed do/_/de bzhin du tshor ba dang /_'du shes dang /_'du byed rnams dang /_rnam par shes pa la mi sbyor mi 'byed do/_/gzugs dang sngon gyi mthar mi sbyor mi 'byed do/_/de ci'i phyir zhe na/_'di ltar des sngon gyi mtha' nyid yang dag par rjes su mi mthong ba'i phyir ro/_/de bzhin du tshor ba 
[\[32b.6\]]dang /_'du shes dang /_'du byed rnams dang /_rnam par shes pa dang /_sngon gyi mthar mi sbyor mi 'byed do/_/de ci'i phyir zhe na/_'di ltar des sngon gyi mtha' nyid yang dag par rjes su mi mthong ba'i phyir ro/_/de bzhin du gzugs dang /_phyi ma'i mthar mi sbyor mi 'byed do/_/de ci'i phyir zhe na/_des 
[\[32b.7\]]phyi ma'i mtha' nyid yang dag par rjes su mi mthong ba'i phyir ro/_/de bzhin du tshor ba dang /_'du shes dang /_'du byed rnams dang /_rnam par shes pa dang /_phyi ma'i mthar mi sbyor mi 'byed do/_/de ci'i phyir zhe na/_'di ltar des phyi ma'i mtha' nyid yang dag par rjes su mi mthong ba'i phyir ro/_/gzugs 
[\[33a\]]
[\[33a.1\]]dang da ltar byung bar mi sbyor mi 'byed do/_/de ci'i phyir zhe na/_'di ltar des da ltar byung ba nyid yang dag par rjes su mi mthong ba'i phyir ro/_/de bzhin du tshor ba dang /_'du shes dang /_'du byed rnams dang /_rnam par shes pa dang /_da ltar byung bar mi sbyor mi 'byed do/_/de ci'i phyir zhe na/_
[\[33a.2\]]'di ltar des da ltar byung ba nyid yang dag par rjes su mi mthong ba'i phyir ro/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni mig dang sngon gyi mthar mi sbyor mi 'byed do/_/de ci'i phyir zhe na/_'di ltar des sngon gyi mtha' nyid yang dag 
[\[33a.3\]]par rjes su mi mthong ba'i phyir ro/_/de bzhin du rna ba dang /_sna dang /_lce dang /_lus dang /_yid dang /_sngon gyi mthar mi sbyor mi 'byed do/_/de ci'i phyir zhe na/_'di ltar des sngon gyi mtha' nyid yang dag par rjes su mi mthong ba'i phyir ro/_/de bzhin du mig dang phyi ma'i mthar mi sbyor mi 'byed do/_/de 
[\[33a.4\]]ci'i phyir zhe na/_'di ltar des phyi ma'i mtha' nyid yang dag par rjes su mi mthong ba'i phyir ro/_/de bzhin du rna ba dang /_sna dang /_lce dang /_lus dang /_yid dang /_phyi ma'i mthar mi sbyor mi 'byed do/_/de ci'i phyir zhe na/_'di ltar des phyi ma'i mtha' nyid yang dag par rjes su mi mthong ba'i phyir ro/_/
[\[33a.5\]]mig dang da ltar byung bar mi sbyor mi 'byed do/_/de ci'i phyir zhe na/_'di ltar des da ltar byung ba nyid yang dag par rjes su mi mthong ba'i phyir ro/_/de bzhin du rna ba dang /_sna dang /_lce dang /_lus dang /_yid dang /_da ltar byung bar mi sbyor mi 'byed do/_/de ci'i phyir zhe na/_'di ltar des da ltar byung 
[\[33a.6\]]ba nyid yang dag par rjes su mi mthong ba'i phyir ro/_/ji ltar nang gi skye mched rnams la sbyar ba de bzhin du/_phyi'i skye mched rnams la yang sbyar bar bya'o/_/de bzhin du mig gi khams dang sngon gyi mthar mi sbyor mi 'byed do/_/de bzhin du phyi ma'i mtha' la yang ma yin zhing da ltar byung ba la yang 
[\[33a.7\]]mi sbyor mi 'byed do/_/de ci'i phyir zhe na/_'di ltar des sngon gyi mtha' dang /_phyi ma'i mtha' dang da ltar byu ba nyid yang dag par rjes su mi mthong ba'i phyir ro/_/de bzhin du gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams dang /_rna ba'i 
[\[33b\]]
[\[33b.1\]]rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_yid kyi khams 
[\[33b.2\]]dang /_chos kyi khams dang /_yid kyi rnam par shes pa'i khams dang /_sngon gyi mtha' dang /_phyi ma'i mtha' dang /_da ltar byung bar mi sbyor mi 'byed do/_/de ci'i phyir zhe na/_'di ltar des sngon gyi mtha' dang /_phyi ma'i mtha' dang /_da ltar byung ba nyid yang dag par rjes su mi mthong ba'i phyir ro/_/
[\[33b.3\]]snga ma ji lta ba de bzhin du 'phags pa'i bden pa rnams la yang rgya cher sbyar ro/_/de bzhin du ma rig pa nas de bzhin du sbyar te/_rga shi'i bar dang /_sngon gyi mtha' dang /_phyi ma'i mtha' dang /_da ltar byung bar mi sbyor mi 'byed do/_/de ci'i phyir zhe na/_'di ltar des sngon gyi mtha' dang /_phyi ma'i mtha' dang /_
[\[33b.4\]]da ltar byung ba nyid yang dag par rjes su mi mthong ba'i phyir ro/_/sha ra dwa ti'i bu byang chub sems dpa' sems dpa' chen po de ltar brtson pa ni shes rab kyi pha rol tu phyin pa la brtson zhes bya'o//_//shes rab kyi pha rol tu phyin pa khri pa/_bam po bzhi pa/_sha ra dwa ti'i bu gzhan yang 
[\[33b.5\]]byang chub sems dpa' sems dpa' chen po shes rab kyi pha rol tu phyin pa la brtson pa ni gzugs dang thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des gzugs nyid yang dag par rjes su mi mthong ba'i phyir ro/_/de bzhin du tshor ba dang /_'du shes dang /_'du 
[\[33b.6\]]byed rnams dang /_rnam par shes pa dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des rnam par shes pa nyid yang dag par rjes su mi mthong ba'i phyir ro/_/de bzhin du mig dang thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar 
[\[33b.7\]]des mig nyid yang dag par rjes su mi mthong ba'i phyir ro/_/de bzhin du rna ba dang /_sna dang /_lce dang /_lus dang /_yid dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des yid nyid yang dag par rjes su mi mthong ba'i phyir ro/_/de bzhin du gzugs 
[\[34a\]]
[\[34a.1\]]rnams dang /_rnam pa thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des gzugs rnams nyid yang dag par rjes su mi mthong ba'i phyir ro/_/de bzhin du sgra dang /_dri dang /_ro dang /_reg bya dang /_chos rnams dang /_thams cad mkhyen pa nyid du 
[\[34a.2\]]mi sbyor mi 'byed do/_/de ci'i phyir zhe na/_'di ltar des chos rnams nyid yang dag par rjes su mi mthong ba'i phyir ro/_/de bzhin du mig gi khams dang /_gzugs kyi khams dang /_mig gi rnam par shes pa'i khams dang /_rnam pa thams cad mkhyen pa nyid du mi sbyor mi 'byed do/_/de ci'i 
[\[34a.3\]]phyir zhe na/_'di ltar des mig gi rnam par shes pa'i khams kyi bar du yang dag par rjes su mi mthong ba'i phyir ro/_/de bzhin du rna ba'i khams dang /_sgra'i khams dang /_rna ba'i rnam par shes pa'i khams dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di 
[\[34a.4\]]ltar des rna ba'i rnam par shes pa'i khams kyi bar du yang dag par rjes su mi mthong ba'i phyir ro/_/de bzhin du sna'i khams dang /_dri'i khams dang /_sna'i rnam par shes pa'i khams dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des 
[\[34a.5\]]sna'i rnam par shes pa'i khams kyi bar du yang dag par rjes su mi mthong ba'i phyir ro/_/de bzhin du lce'i khams dang /_ro'i khams dang /_lce'i rnam par shes pa'i khams dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des lce'i rnam par shes 
[\[34a.6\]]pa'i khams kyi bar du yang dag par rjes su mi mthong ba'i phyir ro/_/de bzhin du lus kyi khams dang /_reg bya'i khams dang /_lus kyi rnam par shes pa'i khams dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des lus kyi rnam par shes pa'i 
[\[34a.7\]]khams kyi bar du yang dag par rjes su mi mthong ba'i phyir ro/_/de bzhin du yid kyi khams dang /_chos kyi khams dang /_yid kyi rnam par shes pa'i khams dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des yid kyi rnam par shes pa'i khams kyi 
[\[34b\]]
[\[34b.1\]]bar du yang dag par rjes su mi mthong ba'i phyir ro/_/de bzhin du sdug bsngal gyi bden pa dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des sdug bsngal gyi bden pa nyid yang dag par rjes su mi mthong ba'i phyir ro/_/de bzhin du kun 'byung ba'i bden pa dang /_
[\[34b.2\]]thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des kun 'byung ba'i bden pa nyid yang dag par rjes su mi mthong ba'i phyir ro/_/de bzhin du 'gog pa'i bden pa dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des 'gog 
[\[34b.3\]]pa'i bden pa nyid yang dag par rjes su mi mthong ba'i phyir ro/_/de bzhin du lam gyi bden pa nyid dang /_thams cad mkhyen pa nyid du mi sbyor mi 'byed do/_/de ci'i phyir zhe na/_'di ltar des lam gyi bden pa nyid yang dag par rjes su mi mthong ba'i phyir ro/_/de bzhin du ma rig pa dang /_thams 
[\[34b.4\]]cad mkhyen pa nyid du mi sbyor mi 'byed do/_/de ci'i phyir zhe na/_'di ltar des ma rig pa nyid yang dag par rjes su mi mthong ba'i phyir ro/_/de bzhin du rga shi'i bar dang /_thams cad mkhyen pa nyid du mi sbyor mi 'byed do/_/zhes de bzhin du sbyar bar bya'o/_/de ci'i phyir zhe na/_'di ltar des 
[\[34b.5\]]rga shi'i bar nyid yang dag par rjes su mi mthong ba'i phyir ro/_/sha ra dwa ti'i bu byang chub sems dpa' sems dpa' chen po de ltar brtson pa ni/_shes rab kyi pha rol tu phyin pa la brtson zhes bya'o/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha 
[\[34b.6\]]rol tu phyin pa la brtson pa ni/_gzugs ni tshor ba dang lhan cig tu yang dag par 'du bar yang dag par rjes su mi mthong ngo /_/tshor ba ni 'du shes dang lhan cig tu yang dag par 'du bar yang dag par rjes su mi mthong ngo /_/'du shes ni 'du byed rnams dang lhan cig tu yang dag par 'du bar yang 
[\[34b.7\]]dag par rjes su mi mthong ngo /_/'du byed rnams ni rnam par shes pa dang lhan cig tu yang dag par 'du bar yang dag par rjes su mi mthong ngo /_/de ci'i phyir zhe na/_'di ltar rang bzhin gyis stong pa nyid kyi phyir chos gang yang chos dang lhan cig tu yang dag par 'du ba med pa'i phyir ro/_/de bzhin du mig 
[\[35a\]]
[\[35a.1\]]ni rna ba dang lhan cig tu yang dag par 'du bar yang dag par rjes su mi mthong ngo /_/rna ba ni sna dang lhan cig tu yang dag par 'du bar yang dag par rjes su mi mthong ngo /_/sna ni lce dang lhan cig tu yang dag par 'du bar yang dag par rjes su mi mthong ngo /_/lce ni lus dang lhan cig tu yang 
[\[35a.2\]]dag par 'du bar yang dag par rjes su mi mthong ngo /_/lus ni yid dang lhan cig tu yang dag par 'du bar yang dag par rjes su mi mthong ngo /_/de ci'i phyir zhe na/_'di ltar rang bzhin gyis stong pa nyid kyi phyir chos gang yang chos dang lhan cig tu yang dag par 'du ba med pa'i phyir ro/_/de bzhin du 
[\[35a.3\]]gzugs rnams ni sgra dag dang lhan cig tu yang dag par 'du bar yang dag par rjes su mi mthong ngo /_/de bzhin du sgra rnams ni dri dag dang lhan cig tu yang dag par 'du bar yang dag par rjes su mi mthong ngo /_/dri rnams ni ro dag dang lhan cig tu yang dag par 'du bar yang dag par rjes su mi mthong 
[\[35a.4\]]ngo /_/ro rnams ni reg pa dag dang lhan cig tu yang dag par 'du bar yang dag par rjes su mi mthong ngo /_/reg pa rnams ni chos rnams dang lhan cig tu yang dag par 'du bar yang dag par rjes su mi mthong ngo /_/de ci'i phyir zhe na/_'di ltar rang bzhin gyis stong pa nyid kyi phyir chos gang 
[\[35a.5\]]yang chos dang lhan cig tu yang dag par 'du ba med pa'i phyir ro/_/de bzhin du ji ltar phung po dag gi skabs su bstan pa de bzhin du khams rnams la yang rgya cher sbyar bar bya'o/_/de bzhin du sdug bsngal gyi bden pa ni/_kun 'byung ba'i bden pa dang lhan cig tu yang dag par 'du bar yang dag 
[\[35a.6\]]par rjes su mi mthong ngo /_/kun 'byung ba'i bden pa ni 'gog pa'i bden pa dang lhan cig tu yang dag par 'du bar yang dag par rjes su mi mthong ngo /_/'gog pa'i bden pa ni lam gyi bden pa dang lhan cig tu yang dag par 'du bar yang dag par rjes su mi mthong ngo /_/de ci'i phyir zhe na/_'di 
[\[35a.7\]]ltar rang bzhin gyis stong pa nyid kyi phyir/_chos gang yang chos dang lhan cig tu yang dag par 'du ba med pa'i phyir ro/_/de bzhin du ma rig pa ni 'du byed rnams dang lhan cig tu yang dag par 'du bar yang dag par rjes su mi mthong ngo /_/de bzhin du rga shi'i bar du yang sbyar ro/_/de ci'i phyir zhe na/_
[\[35b\]]
[\[35b.1\]]'di ltar rang bzhin gyis stong pa nyid kyi phyir chos gang yang chos dang lhan cig tu yang dag par 'du ba med pa'i phyir ro/_/sha ra dwa ti'i bu gzugs kyi stong pa nyid gang yin pa de ni gzugs ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa'i stong pa nyid 
[\[35b.2\]]gang yin pa de ni rnam par shes pa ma yin no/_/sha ra dwa ti'i bu gzugs kyi stong pa nyid gang yin pa de ni gzugs su mi byed do/_/de bzhin du tshor ba'i stong pa nyid gang yin pa de ni tshor bar mi byed do/_/'du shes kyi stong pa nyid gang yin pa de ni 'du shes par mi byed do/_/'du byed kyi stong pa nyid gang 
[\[35b.3\]]yin pa de ni mngon par 'du mi byed do/_/rnam par shes pa'i stong pa nyid gang yin pa de ni rnam par shes par mi byed do/_/de bzhin du mig gi stong pa nyid gang yin pa de ni mig ma yin no/_/de bzhin du rna ba dang /_sna dang /_lce dang /_lus dang /_yid kyi stong pa nyid gang yin pa de ni yid ma yin 
[\[35b.4\]]no/_/de bzhin du gzugs rnams kyi stong pa nyid gang yin pa de ni gzugs rnams ma yin no/_/de bzhin du sgra dang /_dri dang /_ro dang /_reg bya dang /_chos rnams kyi stong pa nyid gang yin pa de ni chos rnams ma yin no/_/de bzhin du mig gi khams dang /_gzugs kyi khams dang /_mig 
[\[35b.5\]]gi rnam par shes pa'i khams kyi stong pa nyid gang yin pa de ni mig gi rnam par shes pa'i khams ma yin no/_/de bzhin du rna ba'i khams dang /_sgra'i khams dang /_rna ba'i rnam par shes pa'i khams kyi stong pa nyid gang yin pa de ni rna ba'i rnam par shes pa'i khams ma yin no/_/de bzhin 
[\[35b.6\]]du sna'i khams dang /_dri'i khams dang /_sna'i rnam par shes pa'i khams kyi stong pa nyid gang yin pa de ni sna'i rnam par shes pa'i khams ma yin no/_/de bzhin du lce'i khams dang /_ro'i khams dang /_lce'i rnam par shes pa'i khams kyi stong pa nyid gang yin pa de ni lce'i rnam par shes pa'i 
[\[35b.7\]]khams ma yin no/_/de bzhin du lus kyi khams dang /_reg bya'i khams dang /_lus kyi rnam par shes pa'i khams kyi stong pa nyid gang yin pa de ni lus kyi rnam par shes pa'i khams kyi bar du ma yin no/_/de bzhin du yid kyi khams dang /_chos kyi khams dang /_yid kyi rnam par 
[\[36a\]]
[\[36a.1\]]shes pa'i khams kyi stong pa nyid gang yin pa de ni yid kyi rnam par shes pa'i khams kyi bar du ma yin no/_/de bzhin du sdug bsngal gyi bden pa'i stong pa nyid gang yin pa de ni sdug bsngal ma yin no/_/de bzhin du kun 'byung ba'i bden pa'i stong pa nyid gang yin pa de 
[\[36a.2\]]ni kun 'byung ba ma yin no/_/de bzhin du 'gog pa'i bden pa'i stong pa nyid gang yin pa de ni 'gog pa ma yin no/_/de bzhin du lam gyi bden pa'i stong pa nyid gang yin pa de ni lam ma yin no/_/de bzhin du ma rig pa'i stong pa nyid gang yin pa de ni ma rig pa'i bar du ma yin no/_/de 
[\[36a.3\]]bzhin du sbyar te/_rga shi'i bar gyi stong pa nyid gang yin pa de ni rga shi'i bar du ma yin no/_/de ci'i phyir zhe na/_sha ra dwa ti'i bu gzugs kyang gzhan la/_stong pa nyid kyang gzhan ma yin/_stong pa nyid kyang gzhan la/_gzugs kyang gzhan ma yin te/_gzugs nyid stong pa nyid do/_/stong 
[\[36a.4\]]pa nyid gzugs so/_de bzhin du tshor ba dang /_'du shes dang /_'du byed rnams dang /_rnam par shes pa yang gzhan la/_stong pa nyid kyang gzhan ma yin/_stong pa nyid kyang gzhan la/_rnam par shes pa yang gzhan ma yin te/_rnam par shes pa nyid stong pa nyid do/_/stong pa nyid kyang 
[\[36a.5\]]rnam par shes pa'o/_/de bzhin du mig kyang gzhan la/_stong pa nyid kyang gzhan ma yin/_stong pa nyid kyang gzhan la/_mig kyang gzhan ma yin te/_mig nyid stong pa nyid do/_/stong pa nyid mig go/_/de bzhin du rna ba dang /_sna dang /_lce dang /_lus dang /_yid kyang gzhan la stong pa 
[\[36a.6\]]nyid kyang gzhan ma yin/_stong pa nyid kyang gzhan la/_yid kyang gzhan ma yin te/_yid nyid stong pa nyid do/_/stong pa nyid yid do/_/de bzhin du gzugs rnams kyang gzhan la/_stong pa nyid kyang gzhan ma yin/_stong pa nyid kyang gzhan la/_gzugs rnams kyang gzhan ma yin te/_
[\[36a.7\]]gzugs rnams nyid stong pa nyid do/_/stong pa nyid gzugs rnams so/_/de bzhin du sgra dang /_dri dang /_ro dang /_reg pa dang /_chos rnams kyang gzhan la/_stong pa nyid kyang gzhan ma yin/_stong pa nyid kyang gzhan la/_chos rnams kyang gzhan ma yin te/_chos rnams nyid stong pa nyid 
[\[36b\]]
[\[36b.1\]]do/_/stong pa nyid chos rnams so/_/de bzhin du mig gi khams kyang gzhan la/_stong pa nyid kyang gzhan ma yin/_stong pa nyid kyang gzhan la/_mig gi khams kyang gzhan ma yin te/_mig gi khams nyid stong pa nyid do/_/stong pa nyid mig gi khams so/_/de bzhin du yid kyi rnam 
[\[36b.2\]]par shes pa'i khams kyi bar yang gzhan la/_stong pa nyid kyang gzhan ma yin/_stong pa nyid kyang gzhan la/_yid kyi rnam par shes pa'i khams kyi bar du yang gzhan ma yin te/_yid kyi rnam par shes pa'i khams nyid stong pa nyid do/_/stong pa nyid yid kyi rnam par shes pa'i khams so 
[\[36b.3\]]zhes bya ba'i bar du de bzhin du sbyar ro/_/de bzhin du 'phags pa'i bden pa rnams kyang gzhan la/_stong pa nyid kyang gzhan ma yin/_stong pa nyid kyang gzhan la/_'phags pa'i bden pa rnams kyang gzhan ma yin te/_'phags pa'i bden pa rnams nyid stong pa nyid do/_/stong pa nyid 
[\[36b.4\]]'phags pa'i bden pa rnams so/_/de bzhin du ma rig pa yang gzhan la/_stong pa nyid kyang gzhan ma yin/_stong pa nyid kyang gzhan la/_ma rig pa yang gzhan ma yin te/_ma rig pa nyid stong pa nyid do/_/stong pa nyid ma rig pa'o/_/de bzhin du sbyar te/_rga shi'i bar yang gzhan la/_stong 
[\[36b.5\]]pa nyid kyang gzhan ma yin/_stong pa nyid kyang gzhan la/_rga shi'i bar yang gzhan ma yin te/_rga shi nyid stong pa nyid do/_/stong pa nyid rga shi'o/_/sha ra dwa ti'i bu stong pa nyid gang yin pa de ni mi skye mi 'gag cing /_kun nas nyon mongs pa ma yin/_rnam par byang ba ma yin no/_/de la ni 'grib 
[\[36b.6\]]pa med do/_/'phel ba med do/_/'das pa ma yin/_ma 'ongs pa ma yin/_da ltar byung ba ma yin no/_/de la ni gzugs med do/_/tshor ba med do/_/'du shes med do/_/'du byed rnams med do/_/rnam par shes pa med do/_/de la ni mig med do/_/rna ba med do/_/sna med do/_/lce med 
[\[36b.7\]]do/_lus med do/_/yid med do/_/gzugs rnams med do/_/sgra rnams med do/_/dri rnams med do/_/ro rnams med do/_/reg rnams med do/_/chos rnams med do/_/de la ni mig gi khams med do/_/gzugs kyi khams med do/_/mig gi rnam par shes pa'i khams med do/_/
[\[37a\]]
[\[37a.1\]]rna ba'i khams med do/_/sgra'i khams med do/_/rna ba'i rnam par shes pa'i khams med do/_/sna'i khams med do/_/dri'i khams med do/_/sna'i rnam par shes pa'i khams med do/_/lce'i khams med do/_/ro'i khams med do/_/lce'i rnam par shes pa'i khams med 
[\[37a.2\]]do/_/lus kyi khams med do/_/reg pa'i khams med do/_/lus kyi rnam par shes pa'i khams med do/_/yid kyi khams med do/_/chos kyi khams med do/_/yid kyi rnam par shes pa'i khams med do/_/de la ni sdug bsngal med do/_/kun 'byung ba med do/_/'gog pa med do/_/
[\[37a.3\]]lam med do/_/de la ni ma rig pa med do/_/ma rig pa 'gag pa med do/_/'du byed rnams med do/_/'du byed 'gag pa med do/_/rnam par shes pa med do/_/rnam par shes pa 'gag pa med do/_/ming dang gzugs med do/_/ming dang gzugs 'gag pa med do/_/skye mched 
[\[37a.4\]]drug med do/_/skye mched drug 'gag pa med do/_/reg pa med do/_/reg pa 'gag pa med do/_/tshor ba med do/_/tshor ba 'gag pa med do/_/sred pa med do/_/sred pa 'gag pa med do/_/len pa med do/_/len pa 'gag pa med do/_/srid pa med do/_/srid pa 'gag pa med do/_/
[\[37a.5\]]skye ba med do/_/skye ba 'gag pa med do/_/de la ni rga shi med do/_/rga shi 'gag pa med do/_/de la ni 'thob pa med do/_/mngon par rtogs pa med do/_/de la ni rgyun du zhugs pa med do/_/rgyun du zhugs pa'i 'bras bu med do/_/lan cig phyir 'ong ba med do/_/lan cig phyir 'ong ba'i 
[\[37a.6\]]'bras bu med do/_/phyir mi 'ong ba med do/_/phyir mi 'ong ba'i 'bras bu med do/_/dgra bcom pa med do/_/dgra bcom pa'i 'bras bu med do/_/rang byang chub med do/_/rang sangs rgyas med do/_/de la ni yang dag par rdzogs pa'i sangs rgyas med do/_/yang dag par rdzogs pa'i byang 
[\[37a.7\]]chub med do/_/sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la de ltar spyod pa ni brtson pa zhes bya'o/_/de shes rab kyi pha rol tu phyin pa la spyod pa na/_shes rab kyi pha rol tu phyin pa la brtson pa'am/_mi brtson par yang dag par rjes su mi 
[\[37b\]]
[\[37b.1\]]mthong ngo /_/sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa la brtson pa'am/_mi brtson par yang dag par rjes su mi mthong ngo /_/de bzhin du dran pa nye bar 
[\[37b.2\]]gzhag pa rnams la brtson pa'am/_mi brtson par yang dag par rjes su mi mthong ngo /_/de bzhin du sbyar te/_'phags pa'i lam yan lag brgyad pa dang /_de bzhin gshegs pa'i stobs bcu'i bar la brtson pa'am/_mi brtson par yang dag par rjes su mi mthong ngo /_/de bzhin du 
[\[37b.3\]]sbyar te/_sangs rgyas kyi chos ma 'dres pa [{]bcwa [,]bco [}]brgyad la brtson pa'am/_mi brtson par yang dag par rjes su mi mthong ngo /_/rnam pa thams cad mkhyen pa nyid kyi bar la brtson pa'am/_mi brtson par yang dag par rjes su mi mthong ngo /_/sha ra dwa ti'i bu rnam grangs des na/_byang chub 
[\[37b.4\]]sems dpa' sems dpa' chen po shes rab kyi pha rol tu phyin pa la brtson pa ni/_brtson zhes bya'o/_/sha ra dwa ti'i bu byang chub sems dpa' sems dpa' chen po de ltar shes rab kyi pha rol tu phyin pa la brtson pa ni/_rnam pa thams cad mkhyen pa nyid dang nye ba yin no/_/de ji lta ji ltar rnam pa thams 
[\[37b.5\]]cad mkhyen pa nyid dang nye ba de lta de ltar lus yongs su dag pa dang /_ngag yongs su dag pa dang /_sems yongs su dag pa dang /_mtshan yongs su dag pa thob par 'gyur ro/_/de ji lta ji ltar lus yongs su dag pa dang /_ngag yongs su dag pa dang /_sems yongs su dag pa dang /_mtshan 
[\[37b.6\]]yongs su dag pa thob pa de lta de ltar 'dod chags dang ldan pa'i sems mi skyed do/_/de bzhin du zhe sdang dang ldan pa dang /_gti mug dang ldan pa'i sems mi skyed do/_/nga rgyal dang ldan pa dang /_g.yo dang sgyu dang ldan pa dang /_chags pa dang ldan pa dang /_ser sna dang /_phrag dog dang ldan pa dang /_
[\[37b.7\]]lta ba thams cad dang ldan pa'i sems mi skyed do/_/des 'dod chags kyi sems ma bskyed cing /_de bzhin du lta ba thams cad dang ldan pa'i bar gyi sems ma bskyed pas na ma yang ma'i mngal du mi skye ste/_rtag tu rdzus te skye bar 'gyur ro/_/sems can rnams yongs su smin par bya ba'i phyir ma 
[\[38a\]]
[\[38a.1\]]gtogs par nam yang ngan song rnams su mi skye'o/_/sangs rgyas kyi zhing nas sangs rgyas kyi zhing du 'gro'o/_/sems can rnams yongs su smin par byed la/_sangs rgyas kyi zhing yongs su dag par byed cing /_bla na med pa yang dag par rdzogs pa'i byang chub mngon par 
[\[38a.2\]]rdzogs par sangs ma rgyas kyi bar du nam yang sangs rgyas bcom ldan 'das rnams dang 'bral bar mi 'gyur ro/_/sha ra dwa ti'i bu de lta bas na byang chub sems dpa' sems dpa' chen po yon tan dang phan yon de dag thob par 'dod pas shes rab kyi pha rol tu phyin pa 'di la brtson pa mi 'dor 
[\[38a.3\]]bar rtag tu de ltar brtson par bya'o/_/de ci'i phyir zhe na/_sha ra dwa ti'i bu byang chub sems dpa' sems dpa' chen po'i rnal 'byor 'di lta ste/_stong pa nyid kyi rnal 'byor 'di ni mchog yin pa'i phyir ro/_/sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa 
[\[38a.4\]]la spyod pa'i rnal 'byor 'di ni de las gzhan pa'i rnal 'byor thams cad zil gyis mnan nas gnas so/_/sha ra dwa ti'i bu byang chub sems dpa' sems dpa' chen po rnal 'byor 'di la gnas pa ni de bzhin gshegs pa'i stobs bcu mngon par sgrub bo/_mi 'jigs pa bzhi dang /_so so yang dag 
[\[38a.5\]]par rig pa bzhi dang /_byams pa chen po dang /_snying rje chen po dang /_sangs rgyas kyi chos ma 'dres pa [{]bcwa [,]bco [}]brgyad mngon par sgrub bo/_/sha ra dwa ti'i bu byang chub sems dpa' sems dpa' chen po rnal 'byor 'di la gnas pa ni/_nam yang ser sna'i sems mi skyed do/_/'chal ba'i tshul khrims 
[\[38a.6\]]kyi sems dang /_'khrug pa'i sems dang /_le lo'i sems dang /_rnam par g.yengs pa'i sems dang /_shes rab 'chal ba'i sems mi skyed do/_/de nas bcom ldan 'das la tshe dang ldan pa sha ra dwa ti'i bu dang /_tshe dang ldan pa maud gal gyi bu chen po dang /_tshe dang ldan pa rab 'byor dang /_
[\[38a.7\]]tshe dang ldan pa 'od srung chen po dang /_tshe dang ldan pa byams ma'i bu gang po dang /_de dag dang gzhan yang dge slong mngon par grags pa rab tu mang po dag dang /_byang chub sems dpa' sems dpa' chen po dag dang /_dge bsnyen dang dge bsnyen ma dag gis 'di skad ces gsol to/_/btsun pa bcom 
[\[38b\]]
[\[38b.1\]]ldan 'das byang chub sems dpa' sems dpa' chen po rnams kyi pha rol tu phyin pa 'di ni che ba lags so/_/btsun pa bcom ldan 'das byang chub sems dpa' sems dpa' chen po rnams kyi pha rol tu phyin pa 'di ni rgya che ba pha rol tu phyin pa'i mchog_/_pha rol tu phyin pa khyad par du 'phags pa/_pha rol tu 
[\[38b.2\]]phyin pa rab mchog_/_pha rol tu phyin pa bla na ma mchis pa/_pha rol tu phyin pa gong na ma mchis pa lags te/_btsun pa bcom ldan 'das 'di lta ste/_shes rab kyi pha rol tu phyin pa 'di ni byang chub sems dpa' sems dpa' chen po rnams kyi pha rol tu phyin pa mi mnyam pa dang mnyam pa/_pha rol tu phyin pa 
[\[38b.3\]]zhi ba dul ba/_pha rol tu phyin pa rang gi mtshan nyid kyis stong pa/_pha rol tu phyin pa dngos po med pa'i ngo bo nyid stong pa nyid pha rol tu phyin pa yon tan thams cad yongs su rgyas pa/_pha rol tu phyin pa yon tan thams cad dang ldan pa/_pha rol tu phyin pa mi rdzi ba nyid lags so/_/btsun pa bcom ldan 
[\[38b.4\]]'das byang chub sems dpa' sems dpa' chen po mchog shes rab kyi pha rol tu phyin pa la spyod pa/_mi mnyam pa dang mnyam pa'i sbyin pa stsal ba/_mi mnyam pa dang mnyam pa'i sbyin pa yongs su rdzogs pa/_mi mnyam pa dang mnyam pa'i sbyin pa'i pha rol tu phyin pa yongs su rdzogs pa/_mi mnyam 
[\[38b.5\]]pa dang mnyam pa'i lus thob pa/_mi mnyam pa dang mnyam pa'i chos thob pa rnams kyis ni 'di lta ste/_bla na med pa yang dag par rdzogs pa'i byang chub thob par bgyid lags so/_/de bzhin du sbyar te/_sbyin pa'i pha rol tu phyin par ji skad bstan pa bzhin du shes rab kyi pha rol tu phyin pa'i bar 
[\[38b.6\]]yang de bzhin du bgyi'o/_/btsun pa bcom ldan 'das bcom ldan 'das kyang shes rab kyi pha rol tu phyin pa 'di nyid la spyad nas/_mi mnyam pa dang mnyam pa'i chos brnyes par gyur lags so/_/de bzhin du mi mnyam pa dang mnyam pa'i gzugs dang /_tshor ba dang /_'du shes dang /_'du byed rnams dang /_
[\[38b.7\]]mi mnyam pa dang mnyam pa'i rnam par shes pa brnyes par gyur lags so/_/de bzhin du mi mnyam pa dang mnyam pa'i chos kyi 'khor lo bskor ba lags so/_/'das pa'i sangs rgyas bcom ldan 'das rnams kyang shes rab kyi pha rol tu phyin pa 'di nyid la spyad nas/_mi mnyam pa dang mnyam pa'i 
[\[39a\]]
[\[39a.1\]]chos brnyes par gyur lags so/_/mi mnyam pa dang mnyam pa'i chos kyi 'khor lo bskor ba'i bar du gyur lags so/_/de bzhin du ma 'ongs pa'i sangs rgyas bcom ldan 'das rnams kyang shes rab kyi pha rol tu phyin pa 'di nyid la spyad nas/_mi mnyam pa dang mnyam pa'i chos 
[\[39a.2\]]brnyes par gyur lags so/_/de bzhin du sbyar te/_mi mnyam pa dang mnyam pa'i chos kyi 'khor lo bskor ba'i bar du gyur lags so/_/btsun pa bcom ldan 'das de ltar lags pas pas na/_byang chub sems dpa' sems dpa' chen po chos thams cad kyi pha rol tu mchi bar 'tshal bas shes rab 
[\[39a.3\]]kyi pha rol tu phyin pa'i rnal 'byor gyis gnas par bgyi'o/_/de skad ces gsol pa dang /_bcom ldan 'das kyis nyan thos chen po de dag dang /_byang chub sems dpa' sems dpa' chen po de dag la 'di skad ces bka' stsal to/_/shes ldan dag rigs kyi bu dag de de bzhin te/_de de bzhin no/_/
[\[39a.4\]]shes ldan dag rigs kyi bu dag ji skad smras pa de bzhin te/_shes ldan dag rigs kyi bu dag byang chub sems dpa' sems dpa' chen po gang dag shes rab kyi pha rol tu phyin pa'i rnal 'byor 'dis gnas pa de dag ni lha dang mi dang lha ma yin du bcas pa'i 'jig rten gyis phyag bya bar 'os pa yin no/_/
[\[39a.5\]]shes rab kyi pha rol tu phyin pa khri pa las rnal 'byor gyi le'u zhes bya ste bzhi pa'o//_//de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po gang dag shes rab kyi pha rol tu phyin 
[\[39a.6\]]pa'i rnal 'byor 'dis gnas pa de dag ni phyag bya bar 'os pa yin no zhes de skad ces bka' stsal na/_btsun pa bcom ldan 'das gang shes rab kyi pha rol tu phyin pa'i rnal 'byor de dag dang /_rtag tu ma bral bar gnas pa 'di lta ste/_byang chub sems dpa' zhes bgyi ba'i chos de gang lags/_de ci'i 
[\[39a.7\]]slad du zhe na/_'di lta ste/_byang chub sems dpa' zhes bgyi ba'i chos de bdag gis yang dag par rjes su ma mthong ba'i slad du'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di ji snyam du sems/_
[\[39b\]]
[\[39b.1\]]gzugs byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa byang chub sems dpa' yin snyam 'am/_gsol pa/_btsun pa 
[\[39b.2\]]bcom ldan 'das ma lags so/_/sha ra dwa ti'i bu 'di ji snyam du sems/_mig byang chub sems dpa' yin snyam 'am/_de bzhin du rna ba dang /_sna dang /_lce dang /_lus dang /_yid byang chub sems dpa' yin snyam pa'am/_gsol pa/_btsun pa bcom ldan 'das ma lags so/_/sha ra dwa ti'i bu 
[\[39b.3\]]'di ji snyam du sems/_gzugs rnams byang chub sems dpa' yin snyam 'am/_de bzhin du sgra dang /_dri dang /_ro dang /_reg pa dang /_chos rnams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_
[\[39b.4\]]mig gi khams dang /_gzugs kyi khams dang /_mig gi rnam par shes pa'i khams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba'i khams dang /_sgra'i khams dang /_rna ba'i rnam par shes pa'i 
[\[39b.5\]]khams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sna'i khams dang /_dri'i khams dang /_sna'i rnam par shes pa'i khams byang chub sems dpa' yin snyam 'am/_gsol pa/_btsun pa bcom ldan 
[\[39b.6\]]'das ma lags so/_/sha ra dwa ti'i bu 'di ji snyam du sems/_lce'i khams dang /_ro'i khams dang /_lce'i rnam par shes pa'i khams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_lus kyi 
[\[39b.7\]]khams dang /_reg bya'i khams dang /_lus kyi rnam par shes pa'i khams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_yid kyi khams dang /_chos kyi khams dang /_yid kyi rnam par shes pa'i 
[\[40a\]]
[\[40a.1\]]khams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sa'i khams byang chub sems dpa' yin snyam 'am/_de bzhin du chu'i khams dang /_me'i khams dang /_rlung gi khams dang /_nam 
[\[40a.2\]]mkha'i khams dang /_rnam par shes pa'i khams byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa byang chub sems dpa' yin snyam 'am/_de bzhin du sbyar te/_rga shi'i bar du byang chub 
[\[40a.3\]]sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs las gzhan zhig byang chub sems dpa' yin snyam 'am/_de bzhin du tshor ba dang /_'du shes dang /_'du byed rnams dang /_rnam par shes pa las 
[\[40a.4\]]gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/de bzhin du 
[\[40a.5\]]rna ba dang /_sna dang /_lce dang /_lus dang /_yid las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs dag las gzhan zhig byang chub sems dpa' yin snyam 'am/_gsol pa/_
[\[40a.6\]]btsun pa bcom ldan 'das ma lags so/_/de bzhin du sgra dang /_dri dang /_ro dang /_reg pa dang /_chos rnams las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams las 
[\[40a.7\]]gzhan zhig byang chub sems dpa' yin snyam 'am/_de bzhin du sbyar te/_yid kyi khams kyi bar dag las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sa'i khams las gzhan zhig byang 
[\[40b\]]
[\[40b.1\]]chub sems dpa' yin snyam 'am/_de bzhin du chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa 
[\[40b.2\]]ti'i bu 'di ji snyam du sems/_ma rig pa las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sbyar te/_rga shi'i bar las gzhan zhig byang chub sems dpa' yin snyam 'am/_gsol pa/_
[\[40b.3\]]btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs kyi de bzhin nyid gang yin pa de byang chub sems dpa' yin snyam 'am/_de bzhin du tshor ba dang /_'du shes dang /_'du byed rnams dang /_rnam par shes pa'i de bzhin nyid gang yin pa de byang chub 
[\[40b.4\]]sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi de bzhin nyid gang yin pa de byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji 
[\[40b.5\]]snyam du sems/_rna ba dang /_sna dang /_lce dang /_lus dang /_yid kyi de bzhin nyid gang yin pa de byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams kyi de bzhin nyid gang yin pa 
[\[40b.6\]]de byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sbyar te/_yid kyi rnam par shes pa'i khams kyi bar gyi de bzhin nyid gang yin pa de byang chub sems dpa' yin snyam 'am/_gsol pa/_
[\[40b.7\]]btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa'i de bzhin nyid gang yin pa de byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sbyar te/_
[\[41a\]]
[\[41a.1\]]rga shi'i bar gyi de bzhin nyid gang yin pa de byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs kyi de bzhin nyid las gzhan zhig byang chub sems dpa' yin snyam 'am/_de 
[\[41a.2\]]bzhin du tshor ba dang /_'du shes dang /_'du byed rnams dang /_rnam par shes pa'i de bzhin nyid las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi de bzhin nyid las gzhan 
[\[41a.3\]]zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/de bzhin du rna ba dang /_sna dang /_lce dang /_lus dang /_yid kyi de bzhin nyid las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma 
[\[41a.4\]]lags so/_/sha ra dwa ti'i bu 'di ji snyam du sems/_mig gi khams kyi de bzhin nyid las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sbyar te/_yid kyi rnam par shes 
[\[41a.5\]]pa'i khams kyi bar gyi de bzhin nyid las gzhan zhig byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa'i de bzhin nyid las gzhan zhig byang chub sems dpa' yin snyam 'am/_gsol pa/_
[\[41a.6\]]btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sbyar te/_rga shi'i bar gyi de bzhin nyid las gzhan zhig byang chub sems dpa' yin snyam 'am/_gsol pa btsun pa bcom ldan 'das ma lags so/_/bcom ldan 'das kyis bka' stsal pa/_
[\[41a.7\]]sha ra dwa ti'i bu khyod kyis don gyi dbang gang zhig mthong na/_'di skad du gzugs byang chub sems dpa' ma yin zhing de bzhin du sbyar te/_rga shi'i bar du byang chub sems dpa' ma yin la/_gzugs las gzhan yang byang chub sems dpa' ma yin/_gzugs kyi de bzhin nyid kyang byang chub sems dpa' ma 
[\[41b\]]
[\[41b.1\]]yin zhing /_de bzhin du sbyar te/_rga shi'i bar gyi de bzhin nyid kyang byang chub sems dpa' ma yin la/_gzugs kyi de bzhin nyid las gzhan yang byang chub sems dpa' ma yin te/_de bzhin du sbyar te/_rga shi'i bar gyi de bzhin nyid las byang chub sems dpa' gzhan ma yin zhes zer/_de skad 
[\[41b.2\]]ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das sems can gtan ma mchis pa mi dmigs na/_de byang chub sems dpar 'gyur ba lta ga la mchis/_gzugs byang chub sems dpar 'gyur ba lta ga 
[\[41b.3\]]la mchis/_gzugs las byang chub sems dpa' gzhan du 'gyur ba lta ga la mchis/_de bzhin du sbyar te/_rga shi'i bar du byang chub sems dpar 'gyur ba lta ga la mchis/_rga shi las byang chub sems dpa' gzhan du 'gyur ba lta ga la mchis/_gzugs kyi de bzhin nyid byang chub 
[\[41b.4\]]sems dpar 'gyur ba lta ga la mchis/_gzugs kyi de bzhin nyid las byang chub sems dpa' gzhan du 'gyur ba lta ga la mchis/_de bzhin du sbyar te/_rga shi'i bar gyi de bzhin nyid byang chub sems dpar 'gyur ba lta ga la mchis/_rga shi'i bar gyi de bzhin nyid las byang chub 
[\[41b.5\]]sems dpa' gzhan du 'gyur ba lta ga la mchis te/_de dag ni gnas ma mchis lags so/_/bcom ldan 'das kyis bka' stsal pa/_sha ra dwa ti'i bu legs so legs so/_/sha ra dwa ti'i bu byang chub sems dpa' sems dpa' chen pos sems can mi dmigs pa'i phyir/_mi dmigs 
[\[41b.6\]]pa'i shes rab kyi pha rol tu phyin pa la bslab par bya'o/_/sha ra dwa ti'i bu 'di ji snyam du sems/_gzugs kyi tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes 
[\[41b.7\]]dang /_'du byed rnams dang /_rnam par shes pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rtag pa'am/_mi rtag pa'i tshig [{]bla dgas [,]bla dwags [}]byang chub sems dpa' yin 
[\[42a\]]
[\[42a.1\]]snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin 
[\[42a.2\]]snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/
[\[42a.3\]]sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa'i bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i 
[\[42a.4\]]bu 'di ji snyam du sems/_gzugs bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du 
[\[42a.5\]]byed rnams dang /_rnam par shes pa bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs stong pa'i tshig bla 
[\[42a.6\]]dgas sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa stong pa'i tshig [{]bla dgas [,]bla dwags [}]
[\[42a.7\]]sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' 
[\[42b\]]
[\[42b.1\]]yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' 
[\[42b.2\]]yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags 
[\[42b.3\]]so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags 
[\[42b.4\]]so/_/sha ra dwa ti'i bu 'di ji snyam du sems/_gzugs zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_
[\[42b.5\]]'du byed rnams dang /_rnam par shes pa zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs dben pa'i tshig [{]bla dgas [,]bla dwags [}]sam/_
[\[42b.6\]]mi dben pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa dben pa'i tshig [{]bla dgas [,]bla dwags [}]sam/_mi dben pa'i 
[\[42b.7\]]tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems dpa' yin snyam 'am/_
[\[43a\]]
[\[43a.1\]]gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems 
[\[43a.2\]]dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs skye ba'i tshig [{]bla dgas [,]bla dwags [}]sam/_'gag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/
[\[43a.3\]]sha ra dwa ti'i bu 'di ji snyam du sems/_tshor ba dang /_'du shes dang /_'du byed rnams dang /_rnam par shes pa skye ba'i tshig [{]bla dgas [,]bla dwags [}]sam/_'gag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i 
[\[43a.4\]]bu 'di ji snyam du sems/_gzugs dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_tshor ba dang /_'du shes dang /_'du 
[\[43a.5\]]byed rnams dang /_rnam par shes pa dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi tshig [{]bla dgas [,]bla dwags [}]byang chub sems 
[\[43a.6\]]dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid kyi tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags 
[\[43a.7\]]so/_/sha ra dwa ti'i bu 'di ji snyam du sems/_mig rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus 
[\[43b\]]
[\[43b.1\]]dang /_yid rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang 
[\[43b.2\]]chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin 
[\[43b.3\]]snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma 
[\[43b.4\]]lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra 
[\[43b.5\]]dwa ti'i bu 'di ji snyam du sems/_mig stong pa'i tshig [{]bla dgas [,]bla dwags [}]sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid 
[\[43b.6\]]stong pa'i tshig [{]bla dgas [,]bla dwags [}]sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]
[\[43b.7\]]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' yin 
[\[44a\]]
[\[44a.1\]]snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das 
[\[44a.2\]]ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa 
[\[44a.3\]]ti'i bu 'di ji snyam du sems/_mig zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid 
[\[44a.4\]]zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig dben pa'i tshig [{]bla dgas [,]bla dwags [}]sam/_mi dben pa'i tshig [{]bla dgas [,]bla dwags [}]byang chub sems dpa' 
[\[44a.5\]]yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid dben pa'i tshig [{]bla dgas [,]bla dwags [}]sam/_mi dben pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun 
[\[44a.6\]]pa bcom ldan 'das ma lags so/_/sha ra dwa ti'i bu 'di ji snyam du sems/_mig kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji 
[\[44a.7\]]snyam du sems/_rna ba dang /_sna dang /_lce dang /_lus dang /_yid kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_
[\[44b\]]
[\[44b.1\]]mig skye ba'i tshig [{]bla dgas [,]bla dwags [}]sam/_'gag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid skye ba'i tshig [{]bla dgas [,]bla dwags [}]sam/_'gag 
[\[44b.2\]]pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_
[\[44b.3\]]gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_rna ba dang /_sna dang /_lce dang /_lus dang /_yid dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun 
[\[44b.4\]]pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams kyi tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg 
[\[44b.5\]]pa dang /_chos rnams kyi tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin 
[\[44b.6\]]snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun 
[\[44b.7\]]pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji 
[\[45a\]]
[\[45a.1\]]snyam du sems/_sgra dang /_dri dang /_ro dang /_reg pa dang /_chos rnams kyi bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji 
[\[45a.2\]]snyam du sems/_gzugs rnams bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg 
[\[45a.3\]]pa dang /_chos rnams bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams stong pa'i tshig [{]bla dgas [,]bla dwags [}]
[\[45a.4\]]sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams stong pa'i tshig [{]bla dgas [,]bla dwags [}]sam/_mi stong pa'i 
[\[45a.5\]]tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' yin snyam 
[\[45a.6\]]'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' yin snyam 'am/_
[\[45a.7\]]gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/
[\[45b\]]
[\[45b.1\]]sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so//_//shes rab 
[\[45b.2\]]kyi pha rol tu phyin pa khri pa/_bam po lnga pa/_sha ra dwa ti'i bu 'di ji snyam du sems/_gzugs rnams zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du 
[\[45b.3\]]sems/_de bzhin du sgra dang /_dri dang /_ro dang /_reg pa dang /_chos rnams zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams dben 
[\[45b.4\]]pa'i tshig [{]bla dgas [,]bla dwags [}]sam/_mi dben pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sgra dang /_dri dang /_ro dang /_reg pa dang /_chos rnams dben pa'i tshig [{]bla dgas [,]bla dwags [}]
[\[45b.5\]]sam/_mi dben pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_gzugs rnams kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems 
[\[45b.6\]]dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_de bzhin du sgra dang /_dri dang /_ro dang /_reg pa dang /_chos rnams kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems 
[\[45b.7\]]dpa' yin snyam 'am/_gsol pa/_btsun pa bcom ldan 'das ma lags so/_sha ra dwa ti'i bu 'di ji snyam du sems/_gzugs rnams skye ba'i tshig [{]bla dgas [,]bla dwags [}]sam/_'gag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags 
[\[46a\]]
[\[46a.1\]]so/_/sha ra dwa ti'i bu 'di ji snyam du sems/_sgra dang /_dri dang /_ro dang /_reg pa dang /_chos rnams skye ba'i tshig [{]bla dgas [,]bla dwags [}]sam/_'gag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa 
[\[46a.2\]]ti'i bu 'di ji snyam du sems/_gzugs rnams dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_sgra dang /_dri dang /_
[\[46a.3\]]ro dang /_reg pa dang /_chos rnams dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams kyi tshig [{]bla dgas [,]bla dwags [}]
[\[46a.4\]]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams kyi tshig [{]bla dgas [,]bla dwags [}]byang chub sems dpa' yin snyam 
[\[46a.5\]]'am/_gsol pa/_btsun pa bcom ldan 'das ma lags so/_/de bzhin du sbyar te/_yid kyi rnam par shes pa'i khams kyi tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_
[\[46a.6\]]mig gi khams dang /_gzugs kyi khams dang /_mig gi rnam par shes pa'i khams rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/de bzhin du sbyar te/_yid kyi rnam par shes 
[\[46a.7\]]pa'i khams kyi bar rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par 
[\[46b\]]
[\[46b.1\]]shes pa'i khams nas/_de bzhin du sbyar te/_yid kyi rnam par shes pa'i khams kyi bar gyi bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji 
[\[46b.2\]]snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i khams kyi bar gyi bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 
[\[46b.3\]]'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i khams kyi bar gyi stong pa'i tshig 
[\[46b.4\]{]bla dgas [,]bla dwags [}]sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin 
[\[46b.5\]]du sbyar te/_yid kyi rnam par shes pa'i khams kyi bar gyi mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_
[\[46b.6\]]gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i khams kyi bar gyi smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 
[\[46b.7\]]'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i khams kyi bar gyi zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub 
[\[47a\]]
[\[47a.1\]]sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i 
[\[47a.2\]]khams kyi bar gyi dben pa'i tshig [{]bla dgas [,]bla dwags [}]sam/_mi dben pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes 
[\[47a.3\]]pa'i khams dang /_de bzhin du sbyar te/_yid kyi rnam par shes pa'i khams kyi bar gyi kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji 
[\[47a.4\]]snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i khams kyi bar gyi skye ba'i tshig [{]bla dgas [,]bla dwags [}]sam/_mi skye ba'i tshig [{]bla dgas [,]bla dwags [}]byang chub sems dpa' yin snyam 'am/_
[\[47a.5\]]gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_mig gi khams dang /_gzugs kyi khams dang /_mig gi rnam par shes pa'i khams dang /_de bzhin du sbyar te/_yid kyi rnam par shes pa'i khams kyi bar gyi dngos po yod pa'i 
[\[47a.6\]]tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi tshig [{]bla dgas [,]bla dwags [}]byang chub sems 
[\[47a.7\]]dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_
[\[47b\]]
[\[47b.1\]]btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang de bzhin du sbyar te/_rga shi'i bar gyi bde ba'i tshig [{]bla dgas [,]bla dwags [}]sam/_sdug bsngal ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma 
[\[47b.2\]]lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi bdag yod pa'i tshig [{]bla dgas [,]bla dwags [}]sam/_bdag med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha 
[\[47b.3\]]ra dwa ti'i bu 'di ji snyam du sems/_ma rig pa dang de bzhin du sbyar te/_rga shi'i bar gyi stong pa'i tshig [{]bla dgas [,]bla dwags [}]sam/_mi stong pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_
[\[47b.4\]]ma rig pa dang de bzhin du sbyar te/_rga shi'i bar gyi mtshan ma yod pa'i tshig [{]bla dgas [,]bla dwags [}]sam/_mtshan ma med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de 
[\[47b.5\]]bzhin du sbyar te/_rga shi'i bar gyi smon pa yod pa'i tshig [{]bla dgas [,]bla dwags [}]sam/_smon pa med pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i 
[\[47b.6\]]bar gyi zhi ba'i tshig [{]bla dgas [,]bla dwags [}]sam/_ma zhi ba'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi dben pa'i tshig [{]bla dgas [,]bla dwags [}]sam/_
[\[47b.7\]]mi dben pa'i tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi kun nas nyon mongs pa'i tshig [{]bla dgas [,]bla dwags [}]sam/_rnam par byang ba'i 
[\[48a\]]
[\[48a.1\]]tshig [{]bla dgas [,]bla dwags [}]byang chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi skye ba'i tshig [{]bla dgas [,]bla dwags [}]sam/_'gag pa'i tshig [{]bla dgas [,]bla dwags [}]byang 
[\[48a.2\]]chub sems dpa' yin snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_ma rig pa dang /_de bzhin du sbyar te/_rga shi'i bar gyi dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' 
[\[48a.3\]]yin snyam 'am/_gsol pa/_btsun pa bcom ldan 'das ma lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu khyod don gyi dbang ci zhig mthong na/_'di skad du gzugs kyi tshig [{]bla dgas [,]bla dwags [}]
[\[48a.4\]]byang chub sems dpa' ma yin/_de bzhin du tshor ba dang /_'du shes dang /_'du byed rnams dang /_rnam par shes pa'i tshig [{]bla dgas [,]bla dwags [}]byang chub sems dpa' ma yin/_gzugs rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du 
[\[48a.5\]]tshor ba dang /_'du shes dang /_'du byed rnams dang /_rnam par shes pa rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du gzugs bde ba'i tshig [{]bla dgas [,]bla dwags [}]ma yin/_sdug bsngal ba'i tshig [{]bla dgas [,]bla dwags [}]ma yin/_bdag yod pa'i 
[\[48a.6\]]tshig [{]bla dgas [,]bla dwags [}]ma yin/_bdag med pa'i tshig [{]bla dgas [,]bla dwags [}]ma yin/_stong pa'i tshig [{]bla dgas [,]bla dwags [}]ma yin/_mi stong pa'i tshig [{]bla dgas [,]bla dwags [}]ma yin/_mtshan ma yod pa'i tshig [{]bla dgas [,]bla dwags [}]ma yin/_mtshan ma med pa'i tshig [{]bla dgas [,]bla dwags [}]ma yin/_smon pa yod pa'i tshig [{]bla dgas [,]bla dwags [}]ma yin/_smon pa med 
[\[48a.7\]]pa'i tshig [{]bla dgas [,]bla dwags [}]ma yin/_zhi ba'i tshig [{]bla dgas [,]bla dwags [}]ma yin/_ma zhi ba'i tshig [{]bla dgas [,]bla dwags [}]ma yin/_dben pa'i tshig [{]bla dgas [,]bla dwags [}]ma yin/_mi dben pa'i tshig [{]bla dgas [,]bla dwags [}]ma yin/_kun nas nyon mongs pa'i tshig [{]bla dgas [,]bla dwags [}]ma yin/_rnam par byang ba'i tshig [{]bla dgas [,]bla dwags [}]ma yin/_skye ba'i tshig [{]bla dgas [,]bla dwags [}]
[\[48b\]]
[\[48b.1\]]ma yin/_'gag pa'i tshig [{]bla dgas [,]bla dwags [}]ma yin/_dngos po yod pa'i tshig [{]bla dgas [,]bla dwags [}]ma yin/_dngos po med pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_tshor ba dang /_'du shes dang /_'du byed rnams dang /_rnam par shes pa dngos po yod pa'i tshig bla 
[\[48b.2\]]dgas dang /_dngos po med pa'i bar gyi tshig [{]bla dgas [,]bla dwags [}]byang chub sems dpa' ma yin/_de bzhin du mig gi tshig [{]bla dgas [,]bla dwags [}]byang chub sems dpa' ma yin/_de bzhin du rna ba dang /_sna dang /_lce dang /_lus dang /_yid kyi tshig [{]bla dgas [,]bla dwags [}]byang chub sems dpa' ma yin/_de bzhin du mig 
[\[48b.3\]]rtag pa'i tshig [{]bla dgas [,]bla dwags [}]dang /_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du rna ba dang /_sna dang /_lce dang /_lus dang /_yid rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_mig 
[\[48b.4\]]dngos po yod pa'i tshig [{]bla dgas [,]bla dwags [}]sam/_dngos po med pa'i bar gyi tshig [{]bla dgas [,]bla dwags [}]byang chub sems dpa' ma yin/_de bzhin du rna ba dang /_sna dang /_lce dang /_lus dang /_yid dngos po yod pa'i tshig [{]bla dgas [,]bla dwags [}]sam/_dngos po med pa'i tshig [{]bla dgas [,]bla dwags [}]byang chub sems dpa' ma 
[\[48b.5\]]yin/_gzugs rnams kyi tshig [{]bla dgas [,]bla dwags [}]byang chub sems dpa' ma yin/_de bzhin du sgra dang /_dri dang /_ro dang /_reg pa dang /_chos rnams kyi tshig [{]bla dgas [,]bla dwags [}]byang chub sems dpa' ma yin/_gzugs rnams rtag pa'i tshig [{]bla dgas [,]bla dwags [}]dang /_mi rtag pa'i tshig [{]bla dgas [,]bla dwags [}]
[\[48b.6\]]byang chub sems dpa' ma yin/_de bzhin du sgra dang /_dri dang /_ro dang /_reg pa dang /_chos rnams rtag pa'i tshig [{]bla dgas [,]bla dwags [}]dang /_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_gzugs rnams dngos po yod pa'i tshig bla 
[\[48b.7\]]dgas dang /_dngos po med pa'i bar gyi tshig [{]bla dgas [,]bla dwags [}]byang chub sems dpa' ma yin/_de bzhin du sgra dang /_dri dang /_ro dang /_reg pa dang /_chos rnams dngos po yod pa'i tshig [{]bla dgas [,]bla dwags [}]dang /_dngos po med pa'i tshig [{]bla dgas [,]bla dwags [}]byang chub sems dpa' ma yin/_mig gi khams 
[\[49a\]]
[\[49a.1\]]dang /_gzugs kyi khams dang /_mig gi rnam par shes pa'i khams kyi tshig [{]bla dgas [,]bla dwags [}]byang chub sems dpa' ma yin/_de bzhin du yid kyi rnam par shes pa'i khams kyi bar gyi tshig [{]bla dgas [,]bla dwags [}]byang chub sems dpa' ma yin/_mig gi khams dang /_gzugs kyi khams 
[\[49a.2\]]dang /_mig gi rnam par shes pa'i khams rtag pa'i tshig [{]bla dgas [,]bla dwags [}]dang /_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_yid kyi rnam par shes pa'i khams kyi bar gyi tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_mig 
[\[49a.3\]]gi khams dang /_gzugs kyi khams dang /_mig gi rnam par shes pa'i khams dngos po yod pa'i tshig [{]bla dgas [,]bla dwags [}]dang /_dngos po med pa'i bar gyi tshig [{]bla dgas [,]bla dwags [}]byang chub sems dpa' ma yin/_de bzhin du yid kyi rnam par shes pa'i khams dngos po yod pa'i tshig [{]bla dgas [,]bla dwags [}]dang /_
[\[49a.4\]]dngos po med pa'i bar gyi tshig [{]bla dgas [,]bla dwags [}]byang chub sems dpa' ma yin/_ma rig pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_rga shi'i bar gyi tshig [{]bla dgas [,]bla dwags [}]byang chub sems dpa' ma yin/_de bzhin du ma rig pa rtag pa'i tshig [{]bla dgas [,]bla dwags [}]byang chub sems dpa' 
[\[49a.5\]]ma yin/_ma rig pa mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_rga shi'i bar gyi tshig [{]bla dgas [,]bla dwags [}]byang chub sems dpa' ma yin/_de bzhin du ma rig pa rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' ma 
[\[49a.6\]]yin/_de bzhin du sbyar te/_rga shi'i bar du rtag pa'i tshig [{]bla dgas [,]bla dwags [}]sam/_mi rtag pa'i tshig [{]bla dgas [,]bla dwags [}]byang chub sems dpa' ma yin/_de bzhin du sbyar te/_ma rig pa dngos po yod pa'i tshig [{]bla dgas [,]bla dwags [}]dang /_dngos po med pa'i tshig [{]bla dgas [,]bla dwags [}]kyi bar du byang chub sems dpa' ma yin/_de bzhin du sbyar te/_rga shi'i 
[\[49a.7\]]bar du dngos po yod pa'i tshig [{]bla dgas [,]bla dwags [}]dang /_dngos po med pa'i tshig [{]bla dgas [,]bla dwags [}]byang chub sems dpa' ma yin zhes zer/_de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das gzugs gtan 
[\[49b\]]
[\[49b.1\]]mi dmigs lags na gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs rtag pa'am/_mi rtag pa gtan mi 
[\[49b.2\]]dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs bde zhes bgyi ba'am/_sdug bsngal zhes 
[\[49b.3\]]bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs bdag ces bgyi ba 
[\[49b.4\]]'am/_bdag ma mchis zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 
[\[49b.5\]]'das gzugs stong zhes bgyi ba'am/_mi stong zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun 
[\[49b.6\]]pa bcom ldan 'das gzugs mtshan ma mchis zhes bgyi ba'am/_mtshan ma ma mchis zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par 
[\[49b.7\]]shes pa yang de lta lags so/_/btsun pa bcom ldan 'das gzugs smon pa mchis zhes bgyi ba'am/_smon pa ma mchis zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du 
[\[50a\]]
[\[50a.1\]]byed rnams dang /_rnam par shes pa yang de lta lags so/_/btsun pa bcom ldan 'das gzugs zhi zhes bgyi ba'am/_ma zhi zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_
[\[50a.2\]]'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs dben zhes bgyi ba'am/_mi dben zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_tshor 
[\[50a.3\]]ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs kun nas nyon mongs zhes bgyi ba'am/_rnam par byang zhes bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur 
[\[50a.4\]]ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs skye zhes bgyi ba'am/_'gag ces bgyi ba gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 
[\[50a.5\]]'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das gzugs dngos po mchis zhes bgyi ba'am/_dngos po ma mchis zhes bgyi ba gtan mi dmigs lags na/_gzugs kyi tshig 
[\[50a.6\]{]bla dgas [,]bla dwags [}]byang chub sems dpar 'gyur ba lta ga la mchis/_tshor ba dang /_'du shes dang /_'du byed rnams dang /_rnam par shes pa yang de lta lags so/_/btsun pa bcom ldan 'das mig gtan mi dmigs lags na/_mig gi tshig [{]bla dgas [,]bla dwags [}]byang chub sems dpar 'gyur 
[\[50a.7\]]ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das mig rtag ces bgyi ba'am/_mi rtag ces bgyi ba gtan mi dmigs lags na/_mig mi rtag zhes bgyi ba'i tshig [{]bla dgas [,]bla dwags [}]byang chub sems dpar 'gyur ba lta 
[\[50b\]]
[\[50b.1\]]ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das mig bde zhes bgyi ba gtan mi dmigs lags na/_mig sdug bsngal zhes bgyi ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_
[\[50b.2\]]sna dang /_lce dang /_lus dang /_yid kyang de lta lags so/_/btsun pa bcom ldan 'das mig bdag mchis zhes bgyi ba gtan mi dmigs lags na/_mig bdag ma mchis zhes bgyi ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_
[\[50b.3\]]lce dang /_lus dang /_yid kyang de lta lags so/_/btsun pa bcom ldan 'das mig stong zhes bgyi ba gtan mi dmigs lags na/_mig mi stong pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de 
[\[50b.4\]]lta lags so/_/btsun pa bcom ldan 'das mig mtshan ma mchis zhes bya ba gtan mi dmigs lags na/_mig mtshan ma ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags 
[\[50b.5\]]so/_/btsun pa bcom ldan 'das mig smon pa mchis zhes bgyi ba gtan mi dmigs lags na/_smon pa ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa 
[\[50b.6\]]bcom ldan 'das mig zhi zhes bgyi ba gtan mi dmigs lags na/_mig ma zhi ba'i chig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das mig dben zhes bgyi 
[\[50b.7\]]ba gtan mi dmigs lags na/_mig mi dben pa'i chig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das mig kun nas nyon mongs zhes bgyi ba gtan mi dmigs 
[\[51a\]]
[\[51a.1\]]lags na/_mig rnam par byang ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das mig skye zhes bgyi ba gtan mi dmigs lags na/_mig 'gag 
[\[51a.2\]]pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das mig dngos po mchis zhes bgyi ba gtan mi dmigs lags na/_mig dngos po ma mchis pa'i tshig [{]bla dgas [,]bla dwags [}]
[\[51a.3\]]byang chub sems dpar 'gyur ba lta ga la mchis/_rna ba dang /_sna dang /_lce dang /_lus dang /_yid kyang de lta lags so/_/btsun pa bcom ldan 'das gzugs rnams gtan mi dmigs lags na/_gzugs kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_
[\[51a.4\]]sgra dang /_dri dang /_ro dang /_reg pa dang /_chos rnams kyang de lta lags so/_/btsun pa bcom ldan 'das gzugs rnams rtag ces bgyi ba gtan mi dmigs lags na/_gzugs rnams mi rtag pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_
[\[51a.5\]]ro dang /_reg pa dang /_chos rnams kyang de lta lags so/_/btsun pa bcom ldan 'das gzugs rnams bde zhes bgyi ba gtan mi dmigs lags na/_gzugs rnams sdug bsngal ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_
[\[51a.6\]]reg pa dang /_chos rnams kyang de lta lags so/_/btsun pa bcom ldan 'das gzugs rnams bdag ces bgyi ba gtan mi dmigs lags na/_gzugs rnams bdag ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_
[\[51a.7\]]reg pa dang /_chos rnams kyang de lta lags so/_/btsun pa bcom ldan 'das gzugs rnams stong zhes bgyi ba gtan mi dmigs lags na/_gzugs rnams mi stong pa'i chig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa dang /_chos 
[\[51b\]]
[\[51b.1\]]rnams kyang de lta lags so/_/btsun pa bcom ldan 'das gzugs rnams mtshan ma mchis zhes bgyi ba gtan mi dmigs lags na/_gzugs rnams mtshan ma ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa 
[\[51b.2\]]dang /_chos rnams kyang de lta lags so/_/btsun pa bcom ldan 'das gzugs rnams smon pa ma mchis zhes bgyi ba gtan mi dmigs lags na/_gzugs rnams smon pa ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_
[\[51b.3\]]reg pa dang /_chos rnams kyang de lta lags so/_/btsun pa bcom ldan 'das gzugs rnams zhi zhes bgyi ba gtan mi dmigs lags na/_gzugs rnams ma zhi ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa dang /_
[\[51b.4\]]chos rnams kyang de lta lags so/_/btsun pa bcom ldan 'das gzugs rnams dben zhes bgyi ba gtan mi dmigs lags na/_gzugs rnams mi dben pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa dang /_chos rnams 
[\[51b.5\]]kyang de lta lags so/_/btsun pa bcom ldan 'das gzugs rnams kun nas nyon mongs zhes bgyi ba gtan mi dmigs lags na/_gzugs rnams rnam par byang ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa dang /_chos 
[\[51b.6\]]rnams kyang de lta lags so/_/btsun pa bcom ldan 'das gzugs rnams skye ba'i tshig [{]bla dgas [,]bla dwags [}]gtan mi dmigs lags na/_gzugs rnams 'gag pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa dang /_chos rnams 
[\[51b.7\]]kyang de lta lags so/_/btsun pa bcom ldan 'das gzugs rnams dngos po mchis zhes bgyi ba gtan mi dmigs lags na/_gzugs rnams dngos po ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_sgra dang /_dri dang /_ro dang /_reg pa dang /_
[\[52a\]]
[\[52a.1\]]chos rnams kyang de lta lags so/_/btsun pa bcom ldan 'das mig gi khams gtan mi dmigs lags na/_mig gi khams kyi tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams 
[\[52a.2\]]nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams rtag ces bgyi ba gtan mi dmigs lags na/_mig gi khams mi rtag pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_
[\[52a.3\]]gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams bde zhes bgyi ba gtan mi dmigs lags na/_mig gi khams sdug bsngal ba'i 
[\[52a.4\]]tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams bdag mchis 
[\[52a.5\]]zhes bgyi ba gtan mi dmigs lags na/_mig gi khams bdag ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de 
[\[52a.6\]]bzhin du sbyar bar bgyi'o/_/btsun pa bcom ldan 'das mig gi khams stong zhes bgyi ba gtan mi dmigs lags na/_mig gi khams mi stong pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_
[\[52a.7\]]yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams mtshan ma mchis zhes bgyi ba gtan mi dmigs lags na/_mig gi khams mtshan ma ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga 
[\[52b\]]
[\[52b.1\]]la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams smon pa mchis zhes bgyi ba gtan mi dmigs lags na/_mig gi khams 
[\[52b.2\]]smon pa ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams 
[\[52b.3\]]zhi zhes bgyi ba gtan mi dmigs lags na/_mig gi khams ma zhi ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/
[\[52b.4\]]btsun pa bcom ldan 'das mig gi khams dben zhes bgyi ba gtan mi dmigs lags na/_mig gi khams mi dben pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes 
[\[52b.5\]]pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams kun nas nyon mongs zhes bgyi ba gtan mi dmigs lags na/_mig gi khams rnam par byang ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi 
[\[52b.6\]]khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams skye zhes bgyi ba gtan mi dmigs lags na/_mig gi khams 'gag pa'i tshig [{]bla dgas [,]bla dwags [}]byang 
[\[52b.7\]]chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar bgyi'o/_/btsun pa bcom ldan 'das mig gi khams dngos po mchis zhes bgyi ba gtan mi dmigs 
[\[53a\]]
[\[53a.1\]]lags na/_mig gi khams dngos po ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_gzugs kyi khams dang /_mig gi rnam par shes pa'i khams nas/_yid kyi rnam par shes pa'i khams kyi bar du yang de bzhin du sbyar bar 
[\[53a.2\]]bgyi'o/_/btsun pa bcom ldan 'das ma rig pa gtan mi dmigs lags na/_ma rig pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa rtag ces bgyi ba gtan mi dmigs 
[\[53a.3\]]lags na/_ma rig pa mi rtag pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa bde zhes bgyi ba gtan mi dmigs lags na/_ma rig pa sdug bsngal ba'i tshig [{]bla dgas [,]bla dwags [}]byang 
[\[53a.4\]]chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa bdag ces bgyi ba gtan mi dmigs lags na/_ma rig pa bdag ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_
[\[53a.5\]]rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa stong zhes bgyi ba gtan mi dmigs lags na/_ma rig pa mi stong pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun 
[\[53a.6\]]pa bcom ldan 'das ma rig pa mtshan ma mchis zhes bgyi ba gtan mi dmigs lags na/_ma rig pa mtshan ma ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa smon 
[\[53a.7\]]pa mchis zhes bgyi ba gtan mi dmigs lags na/_ma rig pa smon pa ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa zhi zhes bgyi ba gtan mi dmigs lags na/_
[\[53b\]]
[\[53b.1\]]ma rig pa ma zhi ba'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa dben zhes bgyi ba gtan mi dmigs lags na/_ma rig pa mi dben pa'i tshig [{]bla dgas [,]bla dwags [}]byang chub sems 
[\[53b.2\]]dpar 'gyur ba lta ga la mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa kun nas nyon mongs zhes bgyi ba gtan mi dmigs lags na/_ma rig pa rnam par byang ba'i tshig [{]bla dgas [,]bla dwags [}]byang chub sems dpar 'gyur ba lta ga la 
[\[53b.3\]]mchis/_rga shi'i bar du yang de bzhin du sbyar bar bgyi'o/_/btsun pa bcom ldan 'das ma rig pa skye zhes bgyi ba gtan mi dmigs lags na/_ma rig pa 'gag pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar 
[\[53b.4\]]bgyi'o/_/btsun pa bcom ldan 'das ma rig pa dngos po mchis zhes bgyi ba gtan mi dmigs lags na/_ma rig pa dngos po ma mchis pa'i tshig [{]bla dgas [,]bla dwags [}]byang chub sems dpar 'gyur ba lta ga la mchis/_rga shi'i bar du yang de bzhin du sbyar bar bgyi ste/_phung po'i skabs su ji skad 
[\[53b.5\]]bstan pa bzhin du thams cad rgya cher sbyar bar bgyi'o/_/bcom ldan 'das kyis bka' stsal pa/_sha ra dwa ti'i bu legs so legs so/_/byang chub sems dpa' sems dpa' chen po de ltar shes rab kyi pha rol tu phyin pa la gnas pas/_gzugs kyi tshig [{]bla dgas [,]bla dwags [}]mi dmigs/_
[\[53b.6\]]de bzhin du sbyar te/_gzugs dngos po med pa'i bar gyi tshig [{]bla dgas [,]bla dwags [}]mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa'i tshig [{]bla dgas [,]bla dwags [}]mi dmigs pa nas de bzhin du sbyar te/_rnam par shes pa'i dngos po med pa'i bar gyi tshig [{]bla dgas [,]bla dwags [}]
[\[53b.7\]]mi dmigs/_de bzhin du sbyar te/_ma rig pa'i bar gyi tshig [{]bla dgas [,]bla dwags [}]mi dmigs shing /_rga shi'i bar gyi tshig [{]bla dgas [,]bla dwags [}]mi dmigs pa nas/_dngos po med pa'i bar gyi tshig [{]bla dgas [,]bla dwags [}]mi dmigs par phung po'i skabs su ji skad bstan pa de bzhin du sbyar bar bya ste/_de ltar shes rab kyi pha rol tu 
[\[54a\]]
[\[54a.1\]]phyin pa la bslab par bya'o/_/shes rab kyi pha rol tu phyin pa khri pa las/_byang chub sems dpa'i tshig [{]bla dgas [,]bla dwags [}]kyi le'u zhes bya ste/_lnga pa'o//_//sha ra dwa ti'i bu 'di lta ste/_byang chub sems dpa' zhes bgyi ba'i chos de bdag gis yang 
[\[54a.2\]]dag par rjes su ma mthong ngo zhes de skad zer ba yang /_sha ra dwa ti'i bu chos kyis chos yang dag par rjes su mi mthong ngo /_/sha ra dwa ti'i bu chos kyis chos kyi dbyings yang dag par rjes su mi mthong ngo /_/gzugs kyi khams kyis chos kyi dbyings yang dag par rjes su mi 
[\[54a.3\]]mthong ngo /_/chos kyi dbyings kyis kyang gzugs kyi khams yang dag par rjes su mi mthong ngo /_/de bzhin du chos kyi dbyings kyis kyang rnam par shes pa'i khams kyi bar du yang dag par rjes su mi mthong ngo /_/rnam par shes pa'i khams kyi bar gyis kyang /_chos kyi dbyings 
[\[54a.4\]]yang dag par rjes su mi mthong ngo /_/sha ra dwa ti'i bu mig gi khams kyis chos kyi dbyings yang dag par rjes su mi mthong ngo /_/chos kyi dbyings kyis kyang mig gi khams yang dag par rjes su mi mthong ngo /_/de bzhin du sbyar te/_yid kyi khams kyi bar gyis chos kyi dbyings yang 
[\[54a.5\]]dag par rjes su mi mthong ngo /_/chos kyi dbyings kyis kyang yid kyi khams yang dag par rjes su mi mthong ngo /_/mig gi rnam par shes pa'i khams kyis chos kyi dbyings yang dag par rjes su mi mthong ngo /_/chos kyi dbyings kyis kyang mig gi rnam par shes pa'i khams 
[\[54a.6\]]yang dag par rjes su mi mthong ngo /_/yid kyi rnam par shes pa'i khams kyi bar gyis chos kyi dbyings yang dag par rjes su mi mthong ngo /_/chos kyi dbyings kyis kyang yid kyi rnam par shes pa'i khams kyi bar du yang dag par rjes su mi mthong ngo /_/de ci'i phyir zhe na/_sha ra dwa 
[\[54a.7\]]ti'i bu 'dus byas kyi khams kyis 'dus ma byas kyi khams yang dag par rjes su mi mthong la/_'dus ma byas kyi khams kyis kyang /_'dus byas kyi khams yang dag par rjes su mi mthong ba'i phyir ro/_/sha ra dwa ti'i bu 'dus byas la ma gtogs par 'dus ma byas kyi khams 
[\[54b\]]
[\[54b.1\]]gdags par mi nus la/_'dus ma byas kyi khams la ma gtogs par yang 'dus byas kyi khams gdags par mi nus so/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das 
[\[54b.2\]]gal te chos kyis chos yang dag par rjes su mi mthong la/_de bzhin du sbyar te/_yid kyi rnam par shes pa'i khams kyi bar gyis chos kyi dbyings yang dag par rjes su mi mthong lags mod kyi/_'on kyang btsun pa bcom ldan 'das byang chub sems dpa' byang chub 
[\[54b.3\]]sems dpa' zhes bgyi ba de'i gzhi'i don gang lags/_de skad ces gsol ba dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu byang chub sems dpa'i gzhi'i don ni gzhi med pa'i don to/_/de ci'i phyir zhe na/_
[\[54b.4\]]sha ra dwa ti'i bu byang chub sems dpa'i gzhi'i don gyi bdag nyid med pa'i phyir te/_de lta bas na byang chub sems dpa'i gzhi'i don ni gzhi med pa'i don to/_/sha ra dwa ti'i bu dper na nam mkha' la bya rnams kyi rjes med do/_/de bzhin du byang chub sems dpa'i gzhi'i 
[\[54b.5\]]don med do/_/sha ra dwa ti'i bu dper na rmi lam la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/sha ra dwa ti'i bu dper na/_sgyu ma la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/sha ra dwa 
[\[54b.6\]]ti'i bu dper na/_smig rgyu la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/de bzhin du brag cad nga /_mig yor dang /_chu zla dang /_de bzhin gshegs pa'i sprul pa la gzhi'i don med do/_/sha ra dwa ti'i bu de bzhin du byang chub sems dpa'i gzhi'i 
[\[54b.7\]]don med do/_/sha ra dwa ti'i bu dper na/_de bzhin nyid la gzhi med do/_/de bzhin du ma nor ba de bzhin nyid dang /_chos nyid dang /_chos kyi dbyings dang /_chos skyon med pa nyid la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/sha 
[\[55a\]]
[\[55a.1\]]ra dwa ti'i bu dper na/_yang dag pa'i mtha' la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/sha ra dwa ti'i bu dper na/_sgyu ma'i skyes bu'i gzugs kyi phung po la gzhi med do/_/de bzhin du tshor ba'i phung po dang /_
[\[55a.2\]]'du shes kyi phung po dang /_'du byed kyi phung po dang /_rnam par shes pa'i phung po la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/sha ra dwa ti'i bu dper na/_sgyu ma'i skyes bu'i mig la gzhi med do/_/de bzhin du yid kyi bar la gzhi 
[\[55a.3\]]med do/_/de bzhin du sbyar te/_gzugs kyi skye mched la gzhi med pa nas/_chos kyi skye mched kyi bar la gzhi med do/_/sha ra dwa ti'i bu de bzhin du byang chub sems dpa'i gzhi'i don med do/_/sha ra dwa ti'i bu dper na/_sgyu ma'i skyes bu nang stong pa nyid la spyod pa la 
[\[55a.4\]]gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/de bzhin du sbyar te/_sgyu ma'i skyes bu dngos po med pa'i ngo bo nyid stong pa nyid kyi bar la spyod pa la 
[\[55a.5\]]gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_sgyu ma'i skyes bu de bzhin gshegs pa'i stobs bcu la spyod pa la gzhi med 
[\[55a.6\]]do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la spyod pa'i byang chub sems dpa'i gzhi'i don med do/_/de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar la spyod pa la gzhi med do/_/sha 
[\[55a.7\]]ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_de bzhin gshegs pa dgra bcom pa yang dag par rdzogs pa'i sangs rgyas kyi gzugs la 
[\[55b\]]
[\[55b.1\]]gzhi'i don med do//de bzhin du tshor ba dang /_'du shes dang /_'du byed rnams dang /_rnam par shes pa la gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i 
[\[55b.2\]]don med do/_/sha ra dwa ti'i bu dper na/_de bzhin gshegs pa dgra bcom pa yang dag par rdzogs pa'i sangs rgyas kyi mig la gzhi'i don med do/_/de bzhin du yid kyi bar la gzhi'i don med do/_/sha ra dwa ti'i bu de bzhin du byang chub sems dpa' sems dpa' chen po shes 
[\[55b.3\]]rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_de bzhin gshegs pa dgra bcom pa yang dag par rdzogs pa'i sangs rgyas kyi nang stong pa nyid la spyod pa la gzhi'i don med do/_/de bzhin du sbyar te/_dngos po med pa'i 
[\[55b.4\]]ngo bo nyid stong pa nyid kyi bar la spyod pa la gzhi'i don med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_de bzhin gshegs pa dgra 
[\[55b.5\]]bcom pa yang dag par rdzogs pa'i sangs rgyas kyi dran pa nye bar gzhag pa rnams la gzhi med do/_/de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar la yang gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab 
[\[55b.6\]]kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_'dus byas kyi khams la/_'dus ma byas kyi khams kyi gzhi med do/_/'dus ma byas kyi khams la/_'dus byas kyi khams kyi gzhi med do/_/sha ra dwa ti'i bu de bzhin 
[\[55b.7\]]du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_skye ba med pa la gzhi med do/_/de bzhin du 'gag pa med pa dang /_mngon par 'du byed pa med pa dang /_'byung ba 
[\[56a\]]
[\[56a.1\]]med pa dang /_dmigs su med pa dang /_kun nas nyon mongs pa med pa dang /_rnam par byang ba med pa la gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i 
[\[56a.2\]]gzhi'i don med do/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das gang gi skye ba ma mchis pa la gzhi ma mchis pa lags/_gang gi kun nas nyon mongs pa ma mchis pa'i bar la gzhi ma mchis pa lags/_gang 
[\[56a.3\]]gi rnam par byang ba ma mchis pa'i bar la gzhi ma mchis pa lags/_bcom ldan 'das kyis bka' stsal pa/_sha ra dwa ti'i bu gzugs kyi skye ba med pa la gzhi med do/_/de bzhin du tshor ba dang /_'du shes dang /_'du byed rnams dang /_rnam par shes pa'i skye ba med pa la gzhi 
[\[56a.4\]]med do/_/de bzhin du sbyar te/_gzugs kyi kun nas nyon mongs pa med pa dang /_rnam par byang ba med pa'i bar la gzhi med do/_/de bzhin du tshor ba dang /_'du shes dang /_'du byed rnams dang /_rnam par shes pa'i kun nas nyon mongs pa med pa dang /_rnam 
[\[56a.5\]]par byang ba med pa la gzhi med do/_/sha ra dwa ti'i bu mig gi skye ba med pa dang /_kun nas nyon mongs pa med pa dang /_rnam par byang ba med pa la gzhi med do/_/de bzhin du rna ba dang /_sna dang /_lce dang /_lus kyi skye ba med pa dang /_kun nas nyon mongs pa 
[\[56a.6\]]med pa dang /_rnam par byang ba med pa la gzhi med do/_/de bzhin du sbyar te/_yid kyi bar gyi skye ba med pa dang /_kun nas nyon mongs pa med pa dang /_rnam par byang ba med pa la gzhi med do/_/de bzhin du mig gi khams kyi skye ba med pa dang /_kun nas 
[\[56a.7\]]nyon mongs pa med pa dang /_rnam par byang ba med pa la gzhi med do/_/de bzhin du sbyar te/_yid kyi rnam par shes pa'i khams kyi bar gyi skye ba med pa dang /_kun nas nyon mongs pa med pa dang /_rnam par byang ba med pa la gzhi med do/_/de bzhin du dran pa nye bar 
[\[56b\]]
[\[56b.1\]]gzhag pa rnams kyi skye ba med pa dang /_kun nas nyon mongs pa med pa dang /_rnam par byang ba med pa la gzhi med do/_/de bzhin du sbyar te/_'phags pa'i lam yan lag brgyad pa'i bar gyi skye ba med pa dang /_kun nas nyon mongs pa med pa dang /_rnam par byang ba med pa la 
[\[56b.2\]]gzhi med do/_/sha ra dwa ti'i bu dper na/_de bzhin gshegs pa'i stobs bcu'i skye ba med pa dang /_kun nas nyon mongs pa med pa dang /_rnam par byang ba med pa la gzhi med do/_/de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar dag gi skye ba med 
[\[56b.3\]]pa dang /_kun nas nyon mongs pa med pa dang /_rnam par byang ba med pa la gzhi med do/_/sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med pa yin no/_/sha ra dwa ti'i bu dper 
[\[56b.4\]]na/_dran pa nye bar gzhag pa rnams shin tu rnam par dag pa la gzhi med do/_/de bzhin du sbyar te/_'phags pa'i lam yan lag brgyad pa'i bar shin tu rnam par dag pa la gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi 
[\[56b.5\]]pha rol tu phyin pa la gnas pa'i byang chub sems dpa'i gzhi'i don med do//_//shes rab kyi pha rol tu phyin pa khri pa/_bam po drug pa/_sha ra dwa ti'i bu dper na/_de bzhin gshegs pa'i stobs bcu shin tu rnam par dag pa la gzhi med do/_/de bzhin 
[\[56b.6\]]du sbyar te/_sangs rgyas kyi chos ma 'dres pa [{]bcwa [,]bco [}]brgyad shin tu rnam par dag pa la gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i 
[\[56b.7\]]bu dper na/_bdag med pa nyid kyi phyir bdag shin tu rnam par dag pa la gzhi med do/_/de bzhin du sbyar te/_shes pa po dang /_mthong ba po'i bar du med pa'i phyir sems can dang /_srog dang /_gso ba dang /_gang zag dang /_shed las skyes dang /_shed bu dang /_byed du 
[\[57a\]]
[\[57a.1\]]'jug pa po dang /_byed pa po dang /_slong ba po dang /_kun nas slong ba po dang /_tshor ba po dang /_tshor bar byed pa po dang /_shes pa po dang /_mthong ba po rnams shin tu rnam par dag pa la gzhi med do/_/sha ra dwa ti'i bu de bzhin du byang chub sems 
[\[57a.2\]]dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_nyi ma'i dkyil 'khor 'char ba la mun pa'i gzhi med do/_/sha ra dwa ti'i bu de bzhin du byang chub sems dpa' sems dpa' chen 
[\[57a.3\]]po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu de bzhin du bsregs pa'i bskal pa 'byung ba na/_'du byed du gtogs pa thams cad kyi gzhi med do/_/sha ra dwa ti'i bu de bzhin du byang chub sems dpa' sems 
[\[57a.4\]]dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/sha ra dwa ti'i bu dper na/_de bzhin gshegs pa dgra bcom pa yang dag par rdzogs pa'i sangs rgyas kyi tshul khrims kyi phung po la 'chal ba'i tshul khrims kyi gzhi 
[\[57a.5\]]med do/_/de bzhin du ting nge 'dzin gyi phung po la sems rnam par g.yeng ba'i gzhi med do/_/de bzhin du shes rab kyi phung po la 'chal ba'i shes rab kyi gzhi med do/_/de bzhin du rnam par grol ba'i phung po la yang /_rnam par ma grol ba'i gzhi med do/_/de bzhin 
[\[57a.6\]]du rnam par grol ba'i ye shes mthong ba'i phung po la yang rnam par grol ba'i ye shes mthong ba ma yin pa'i gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med 
[\[57a.7\]]do/_/sha ra dwa ti'i bu dper na/_de bzhin gshegs pa'i 'od dang /_zla ba dang nyi ma'i 'od la gzhi med do/_/de bzhin du sbyar te/_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams dang /_de 
[\[57b\]]
[\[57b.1\]]bzhin du tshangs ris nas gnas gtsang ma'i bar gyi lha rnams kyi 'od la gzhi med do/_/sha ra dwa ti'i bu de bzhin du byang chub sems dpa' sems dpa' chen po shes rab kyi pha rol tu phyin pa la gnas pa'i byang chub sems dpa'i gzhi'i don med do/_/de ci'i phyir zhe na/_sha ra dwa 
[\[57b.2\]]ti'i bu byang chub gang yin pa dang /_byang chub sems dpa'i gzhi'i don gang yin pa'i chos de dag thams cad ni ldan pa yang ma yin/_mi ldan pa yang ma yin/_gzugs med pa/_bstan du med pa/_thogs pa med pa ste/_'di lta ste/_mtshan nyid med par 
[\[57b.3\]]mtshan nyid gcig pa yin pas/_sha ra dwa ti'i bu byang chub sems dpa' sems dpa' chen pos chos thams cad la ma chags par bslab par bya'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das gal 
[\[57b.4\]]te byang chub gang lags pa dang /_byang chub sems dpa'i gzhi'i don gang lags pa'i chos de dag thams cad ni ldan pa yang ma lags/_mi ldan pa yang ma lags/_gzugs ma mchis pa/_bstan du ma mchis pa/_thogs pa ma mchis pa/_'di lta ste/_mtshan 
[\[57b.5\]]nyid ma mchis par mtshan nyid gcig pa lags na/_'o na la la zhig 'di skad du 'dri ste/_gal te chos thams cad ni ldan pa yang ma yin/_mi ldan pa yang ma yin/_gzugs med pa/_bstan du med pa/_thogs pa med pa ste/_'di lta ste/_mtshan nyid med par 
[\[57b.6\]]mtshan nyid gcig pa yin na/_ci sgyu ma'i skyes bu 'di shes rab kyi pha rol tu phyin pa la bslabs nas/_rnam pa thams cad mkhyen pa nyid du nges par 'byung bar 'gyur ram/_zhes de skad du dris na/_de la bdag gis lan ji skad du gdab par bgyi/_de bzhin du ci sgyu ma'i skyes 
[\[57b.7\]]bu 'di bsam gtan gyi pha rol tu phyin pa la bslabs/_brtson 'grus kyi pha rol tu phyin pa la bslabs/_bzod pa'i pha rol tu phyin pa la bslabs/_tshul khrims kyi pha rol tu phyin pa la bslabs/_sbyin pa'i pha rol tu phyin pa la bslabs nas/_rnam pa thams cad mkhyen pa 
[\[58a\]]
[\[58a.1\]]nyid du nges par 'byung bar 'gyur ram/_de bzhin du ci sgyu ma'i skyes bu 'di dran pa nye bar gzhag pa rnams la bslabs nas/_rnam pa thams cad mkhyen pa nyid du nges par 'byung bar 'gyur ram/_de bzhin du sbyar te/_ci sgyu ma'i skyes bu 'di 'phags pa'i lam yan 
[\[58a.2\]]lag brgyad pa'i bar la bslabs nas/_rnam pa thams cad mkhyen pa nyid du nges par 'byung bar 'gyur ram/_de bzhin du sbyar te/_ci sgyu ma'i skyes bu 'di de bzhin gshegs pa'i stobs bcu la bslabs nas/_rnam pa thams cad mkhyen pa nyid du nges par 'byung bar 'gyur ram/_
[\[58a.3\]]de bzhin du sbyar te/_ci sgyu ma'i skyes bu 'di sangs rgyas kyi chos ma 'dres pa [{]bcwa [,]bco [}]brgyad kyi bar la bslabs nas/_rnam pa thams cad mkhyen pa nyid du nges par 'byung bar 'gyur ram zhes bgyi ba nas/_ci sgyu ma'i skyes bu 'di thams cad mkhyen pa'i ye shes la bslabs nas/_
[\[58a.4\]]rnam pa thams cad mkhyen pa nyid du nges par 'byung bar 'gyur ram zhes dris na/_btsun pa bcom ldan 'das de la bdag gis lan ji skad gdab par bgyi/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' 
[\[58a.5\]]stsal to/_/sha ra dwa ti'i bu de'i phyir khyod nyid la dris/_khyod kyis ji ltar bzod pa de ltar lan thob shig_/sha ra dwa ti'i bu 'di ji snyam du sems/_gzugs kyang gzhan la/_sgyu ma yang gzhan zhig yin snyam 'am/_de bzhin du tshor ba dang /_'du shes dang /_
[\[58a.6\]]'du byed rnams dang /_rnam par shes pa yang gzhan la/_sgyu ma yang gzhan zhig yin snyam 'am/_sha ra dwa ti'i bu 'di ji snyam du sems/_dran pa nye bar gzhag pa rnams kyang gzhan la/_sgyu ma yang gzhan zhig yin snyam 'am/_de bzhin du sbyar te/_'phags 
[\[58a.7\]]pa'i lam yan lag brgyad pa'i bar yang gzhan la/_sgyu ma yang gzhan zhig yin snyam 'am/_sha ra dwa ti'i bu 'di ji snyam du sems/_de bzhin gshegs pa'i stobs bcu yang gzhan la/_sgyu ma yang gzhan zhig yin snyam 'am/_de bzhin du sbyar te/_sangs rgyas 
[\[58b\]]
[\[58b.1\]]kyi chos ma 'dres pa [{]bcwa [,]bco [}]brgyad kyi bar du yang gzhan la/_sgyu ma yang gzhan/_stong pa nyid kyang gzhan la/_sgyu ma yang gzhan/_mtshan ma med pa yang gzhan la/_sgyu ma yang gzhan/_smon pa med pa yang gzhan la/_sgyu ma yang gzhan zhig yin snyam 'am/_gsol pa/_
[\[58b.2\]]btsun pa bcom ldan 'das ma lags so/_/sha ra dwa ti'i bu 'di ji snyam du sems/_byang chub kyang gzhan la/_sgyu ma yang gzhan zhig yin snyam 'am/_gsol pa/_btsun pa bcom ldan 'das ma lags so/_/de ltar na gzugs kyang gzhan la/_sgyu ma yang 
[\[58b.3\]]gzhan ma yin te/_sgyu ma nyid gzugs yin la/_gzugs nyid sgyu ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang gzhan la/_sgyu ma yang gzhan ma yin te/_rnam par shes pa nyid sgyu ma yin la/_sgyu ma nyid rnam 
[\[58b.4\]]par shes pa yin no/_/de bzhin du mig kyang gzhan la/_sgyu ma yang gzhan ma yin te/_mig nyid sgyu ma yin la/_sgyu ma nyid mig yin no/_/de bzhin du yid kyi bar dang /_de bzhin du sbyar te/_mig gi 'dus te reg pa'i rkyen gyis tshor ba'i bar yang gzhan la/_sgyu ma 
[\[58b.5\]]yang gzhan ma yin te/_sgyu ma nyid mig gi 'dus te reg pa'i rkyen gyis tshor ba yin la/_mig gi 'dus te reg pa'i rkyen gyis tshor ba nyid sgyu ma yin no/_/yid kyi 'dus te reg pa'i rkyen gyis tshor ba'i bar yang gzhan la/_sgyu ma yang gzhan ma yin te/_sgyu ma nyid yid kyi 'dus te 
[\[58b.6\]]reg pa'i rkyen gyis tshor ba yin la/_yid kyi 'dus te reg pa'i rkyen gyis tshor ba nyid sgyu ma yin no/_/de bzhin du dran pa nye bar gzhag pa rnams kyang gzhan la/_sgyu ma yang gzhan ma yin te/_sgyu ma nyid dran pa nye bar gzhag pa rnams yin la/_dran pa nye bar gzhag pa 
[\[58b.7\]]rnams nyid sgyu ma yin no/_/de bzhin du sbyar te/_'phags pa'i lam yan lag brgyad pa'i bar du yang gzhan la/_sgyu ma yang gzhan ma yin te/_sgyu ma nyid 'phags pa'i lam yan lag brgyad pa yin la/_'phags pa'i lam yan lag brgyad pa nyid sgyu ma yin no/_/de 
[\[59a\]]
[\[59a.1\]]bzhin du de bzhin gshegs pa'i stobs bcu yang gzhan la/_sgyu ma yang gzhan ma yin te/_sgyu ma nyid de bzhin gshegs pa'i stobs bcu yin la/_de bzhin gshegs pa'i stobs bcu nyid sgyu ma yin no/_/de bzhin du rnam par thar pa'i sgo rnams 
[\[59a.2\]]kyang gzhan la/_sgyu ma yang gzhan ma yin te/_sgyu ma nyid rnam par thar pa'i sgo rnams yin la/_rnam par thar pa'i sgo rnams nyid sgyu ma yin no/_/de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du yang gzhan la/_sgyu ma yang gzhan ma yin te/_sgyu ma 
[\[59a.3\]]nyid sangs rgyas kyi chos ma 'dres pa [{]bcwa [,]bco [}]brgyad yin la/_sangs rgyas kyi chos ma 'dres pa [{]bcwa [,]bco [}]brgyad nyid sgyu ma yin no/_/bcom ldan 'das kyis bka' stsal pa/_sha ra dwa ti'i bu 'di ji snyam du sems/_'o na sgyu ma de la kun nas nyon mongs pa'am/_rnam par byang ba 
[\[59a.4\]]dmigs snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_'o na sgyu ma la skye ba'am/_'gag pa yod snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam 
[\[59a.5\]]du sems/_gang la kun nas nyon mongs pa med pa dang /_rnam par byang ba med pa dang /_skye ba med pa dang /_'gag pa mi snang ba de shes rab kyi pha rol tu phyin pa la bslabs nas/_rnam pa thams cad mkhyen pa nyid du nges par 'byung bar 'gyur snyam 'am/_rnam pa thams 
[\[59a.6\]]cad mkhyen pa nyid kyi bar du rjes su 'thob par 'gyur snyam 'am/_gsol pa/_btsun pa bcom ldan 'das ma lags so/_/sha ra dwa ti'i bu 'di ji snyam du sems/_'di lta ste/_byang chub sems dpa' zhes bya ba'i ming dang /_brda dang /_gdags pa dang /_tha snyad 'di 
[\[59a.7\]]nye bar len pa'i phung po lnga po rnams la 'dogs sam/_gsol pa/_btsun pa bcom ldan 'das de de lta lags so/_/sha ra dwa ti'i bu 'di ji snyam du sems/_gang la ming med pa dang /_brda med pa dang /_btags pa med pa dang /_tha snyad med pa dang /_ming du gdags 
[\[59b\]]
[\[59b.1\]]pa med pa dang /_lus med pa dang /_lus kyi las med pa dang /_ngag med pa dang /_ngag gi las med pa dang /_yid med pa dang /_yid kyi las med pa dang /_skye ba med pa dang /_'gag pa med pa dang /_kun nas nyon mongs pa med pa dang /_rnam par byang ba med pa de shes 
[\[59b.2\]]rab kyi pha rol tu phyin pa la bslabs nas/_rnam pa thams cad mkhyen pa nyid du nges par 'byung bar 'gyur snyam 'am/_gsol pa/_btsun pa bcom ldan 'das ma lags so/_/bka' stsal pa/_sha ra dwa ti'i bu byang chub sems dpa' sems dpa' chen po de ltar mi 
[\[59b.3\]]dmigs pa'i tshul gyis shes rab kyi pha rol tu phyin pa la bslabs nas/_rnam pa thams cad mkhyen pa nyid du nges par 'byung bar 'gyur ro/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom 
[\[59b.4\]]ldan 'das byang chub sems dpa' sems dpa' chen po shes rab kyi pha rol tu phyin pa la de ltar spyod pa/_bla na med pa yang dag par rdzogs pa'i byang chub tu nges par 'byung bar 'tshal bas/_rtag tu sgyu ma'i skyes bu ltar bslab par bgyi lags so/_/de ci'i slad du zhe na/_
[\[59b.5\]]btsun pa bcom ldan 'das 'di ltar 'di lta ste/_nye bar len pa'i phung po lnga po dag_/sgyu ma'i skyes bu lta bur rig par bgyi ba'i slad du'o/_/sha ra dwa ti'i bu 'di ji snyam du sems/_'o na nye bar len pa'i phung po lnga po 'di dag shes rab kyi pha rol tu phyin pa la bslabs nas/_rnam 
[\[59b.6\]]pa thams cad mkhyen pa nyid du nges par 'byung bar 'gyur snyam 'am/_gsol pa/_btsun pa bcom ldan 'das ma lags so/_/de ci'i slad du zhe na/_btsun pa bcom ldan 'das 'di ltar phung po lnga po dag ni dngos po ma mchis pa'i ngo bo nyid lags la/_dngos po ma mchis 
[\[59b.7\]]pa'i ngo bo nyid de yang dmigs su ma mchis pa'i slad du'o/_/bka' stsal pa/_sha ra dwa ti'i bu 'di ji snyam du sems/_rmi lam lta bu'i nye bar len pa'i phung po lnga po dag shes rab kyi pha rol tu phyin pa la bslabs nas/_rnam pa thams cad mkhyen pa nyid du nges par 'byung bar 
[\[60a\]]
[\[60a.1\]]'gyur snyam 'am/_gsol pa/_btsun pa bcom ldan 'das ma lags so/_/de ci'i slad du zhe na/_btsun pa bcom ldan 'das 'di ltar rmi lam ni dngos po ma mchis pa'i ngo bo nyid lags la/_dngos po ma mchis pa'i ngo bo nyid de yang dmigs su ma 
[\[60a.2\]]mchis pa'i slad du'o/_/bka' stsal pa/_sha ra dwa ti'i bu 'di ji snyam du sems/_phung po lnga po dag brag ca lta bu yin snyam 'am/_de bzhin du mig yor lta bu dang /_smig rgyu lta bu dang /_sprul pa lta bu yin snyam 'am/_gsol pa/_btsun pa bcom ldan 'das de lta 
[\[60a.3\]]lags so/_/bka' stsal pa/_sha ra dwa ti'i bu 'di ji snyam du sems/_ci phung po lnga po 'di dag shes rab kyi pha rol tu phyin pa la bslabs nas/_rnam pa thams cad mkhyen pa nyid du nges par 'byung bar 'gyur snyam 'am/_gsol pa/_btsun pa bcom ldan 'das ma lags 
[\[60a.4\]]so/_/de ci'i slad du zhe na/_btsun pa bcom ldan 'das 'di ltar gzugs ni sgyu ma lta bu lags shing /_de bzhin du tshor ba dang /_'du shes dang /_'du byed rnams dang /_rnam par shes pa ni sgyu ma lta bu lags la/_rnam par shes pa gang lags pa de ni dbang po drug lags 
[\[60a.5\]]la/_dbang po drug gang lags pa de ni nye bar len pa'i phung po lnga po rnams lags pa'i slad du'o/_/btsun pa bcom ldan 'das gzugs ni rmi lam lta bu lags la/_de bzhin du tshor ba dang /_'du shes dang /_'du byed rnams dang /_rnam par shes pa ni rmi lam lta bu lags te/_
[\[60a.6\]]rnam par shes pa gang lags pa de ni dbang po drug lags la/_dbang po drug gang lags pa de ni nye bar len pa'i phung po lnga po dag lags te/_de dag kyang nang stong pa nyid la mi dmigs/_dngos po med pa'i ngo bo nyid stong pa nyid kyi bar la yang mi dmigs lags so/_/btsun 
[\[60a.7\]]pa bcom ldan 'das 'o na byang chub sems dpa' theg pa la gsar du zhugs pas/_shes rab kyi pha rol tu phyin pa bstan pa 'di thos na skrag cing dngang la/_dngang bar mi 'gyur lags sam/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu 
[\[60b\]]
[\[60b.1\]]la 'di skad ces bka' stsal to/_/sha ra dwa ti'i bu gal te byang chub sems dpa' sems dpa' chen po theg pa la gsar du yang dag par zhugs pas/_shes rab kyi pha rol tu phyin pa la thabs la mkhas pa yang ma yin/_dge ba'i bshes gnyen gyi lag tu song ba yang ma yin no/
[\[60b.2\]]skrag cing dngang la dngang bar 'gyur ro/_/gsol pa/_btsun pa bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa/_gang la spyod na byang chub sems dpa' sems dpa' chen po shes rab kyi pha rol tu phyin pa bstan pa 'di thos 
[\[60b.3\]]nas/_mi skrag mi dngang zhing dngang bar mi 'gyur ba'i thabs la mkhas pa gang lags/_bcom ldan 'das kyis bka' stsal pa/_sha ra dwa ti'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pa na/_rnam pa thams cad mkhyen pa 
[\[60b.4\]]nyid dang ldan pa'i sems kyis gzugs mi rtag ces bya ba'i rnam par so sor rtog ste/_de yang mi dmigs la/_de bzhin du rnam pa thams cad mkhyen pa nyid dang ldan pa'i sems kyis tshor ba dang /_'du shes dang /_'du byed rnams dang /_rnam par shes pa mi rtag ces bya ba'i 
[\[60b.5\]]rnam par so sor rtog cing de yang mi dmigs te/_sha ra dwa ti'i bu 'di ni byang chub sems dpa' sems dpa' chen po shes rab kyi pha rol tu phyin pa la spyod pa'i thabs la mkhas pa yin no/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha 
[\[60b.6\]]rol tu phyin pa la spyod pa na/_rnam pa thams cad mkhyen pa nyid dang ldan pa'i sems kyis gzugs sdug bsngal ba'i rnam par so sor rtog ste/_de yang mi dmigs de bzhin du tshor ba dang /_'du shes dang /_'du byed rnams dang /_rnam par shes pa sdug bsngal ba'i rnam 
[\[60b.7\]]par so sor rtog ste/_de yang mi dmigs de bzhin du sbyar te/_gzugs bdag med pa'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa bdag med pa'i rnam par so sor rtog ste/_de yang mi 
[\[61a\]]
[\[61a.1\]]dmigs/_gzugs stong pa'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa stong pa'i rnam par so sor rtog ste/_de yang mi dmigs/_gzugs mtshan ma med 
[\[61a.2\]]pa'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa mtshan ma med pa'i rnam par so sor rtog ste/_de yang mi dmigs/_gzugs smon pa med pa'i rnam par so sor rtog ste/_de yang mi 
[\[61a.3\]]dmigs/_de bzhin du tshor ba dang /_'du shes dang /_'du byed rnams dang /_rnam par shes pa smon pa med pa'i rnam par so sor rtog ste/_de yang mi dmigs/_gzugs zhi ba'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_
[\[61a.4\]]'du byed rnams dang /_rnam par shes pa zhi ba'i rnam par so sor rtog ste/_de yang mi dmigs/_gzugs dben pa'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa dben pa'i rnam 
[\[61a.5\]]par so sor rtog ste/_de yang mi dmigs/_gzugs rnam par byang ba'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa rnam par byang ba'i rnam par so sor rtog ste/_de yang 
[\[61a.6\]]mi dmigs/_gzugs skye ba med pa'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa skye ba med pa'i rnam par so sor rtog ste/_de yang mi dmigs/_gzugs 'gag pa 
[\[61a.7\]]med pa'i rnam par so sor rtog ste/_de yang mi dmigs/_de bzhin du tshor ba dang /_'du shes dang /_'du byed rnams dang /_rnam par shes pa 'gag pa med pa'i rnam par so sor rtog ste/_de yang mi dmigs/_gzugs dngos po med pa'i rnam par so sor rtog ste/_de yang mi 
[\[61b\]]
[\[61b.1\]]dmigs/_de bzhin du tshor ba dang /_'du shes dang /_'du byed rnams dang /_rnam par shes pa dngos po med pa'i rnam par so sor rtog ste/_de yang mi dmigs pa ste/_sha ra dwa ti'i bu de ni byang chub sems dpa' sems dpa' chen po shes rab kyi pha rol tu phyin pa la spyod pa'i thabs 
[\[61b.2\]]la mkhas pa yin no/_/sha ra dwa ti'i bu byang chub sems dpa' sems dpa' chen po de de ltar so sor rtog cing /_gang gi tshe sems can thams cad la gzugs dang /_de bzhin du rnam par shes pa'i bar du mi rtag ces bya bar chos ston cing /_de yang mi dmigs pa'i tshul 
[\[61b.3\]]gyis ston pa dang /_gzugs dang de bzhin du rnam par shes pa'i bar du sdug bsngal zhes bya bar chos ston cing /_de yang mi dmigs pa'i tshul gyis ston pa dang /_gzugs dang de bzhin du rnam par shes pa'i bar du bdag med ces bya bar chos ston cing /_de yang mi dmigs 
[\[61b.4\]]pa'i tshul gyis ston pa dang /_gzugs dang /_de bzhin du rnam par shes pa'i bar du stong zhes bya bar chos ston cing /_de yang mi dmigs pa'i tshul gyis ston pa dang /_gzugs dang /_de bzhin du rnam par shes pa'i bar du mtshan ma med ces bya bar chos ston cing /_de yang 
[\[61b.5\]]mi dmigs pa'i tshul gyis ston pa dang /_gzugs dang /_de bzhin du rnam par shes pa'i bar du smon pa med ces bya bar chos ston cing /_de yang mi dmigs pa'i tshul gyis ston pa dang /_gzugs dang /_de bzhin du rnam par shes pa'i bar du zhi zhes bya bar chos ston cing /_
[\[61b.6\]]de yang mi dmigs pa'i tshul gyis ston pa dang /_gzugs dang /_de bzhin du rnam par shes pa'i bar du dben zhes bya bar chos ston cing /_de yang mi dmigs pa'i tshul gyis ston pa dang /_gzugs dang /_de bzhin du rnam par shes pa'i bar du skye ba med ces 
[\[61b.7\]]bya bar chos ston cing /_de yang mi dmigs pa'i tshul gyis ston pa dang /_gzugs dang /_de bzhin du rnam par shes pa'i bar du 'gag pa med ces bya bar chos ston cing /_de yang mi dmigs pa'i tshul gyis ston pa dang /_gzugs dang /_de bzhin du rnam par shes 
[\[62a\]]
[\[62a.1\]]pa'i bar du dngos po med ces bya bar chos ston cing /_de yang mi dmigs pa'i tshul gyis ston pa de ni/_sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la spyod pa'i sbyin pa'i pha rol tu phyin pa'o/_/sha ra dwa ti'i 
[\[62a.2\]]bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni/_nyan thos dang /_rang sangs rgyas dang ldan pa'i yid la byed pa dag gis gzugs dang /_de bzhin du rnam par shes pa'i bar du mi rtag ces bya bar yid la mi byed de/_de 
[\[62a.3\]]yang mi dmigs pa'i tshul gyis so/_/gzugs dang /_de bzhin du rnam par shes pa'i bar du sdug bsngal zhes bya bar yid la mi byed de/_de yang mi dmigs pa'i tshul gyis so/_/de bzhin du sbyar te/_nyan thos dang /_rang sangs rgyas dang ldan pa'i yid la byed pa dag 
[\[62a.4\]]gis gzugs bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_'gag pa med ces bya ba dang /_dngos po 
[\[62a.5\]]med ces bya ba'i bar du yid la mi byed de/_de yang mi dmigs pa'i tshul gyis so/_/de bzhin du nyan thos dang /_rang sangs rgyas kyi yid la byed pa dang ldan pa dag gis tshor ba dang /_'du shes dang /_'du byed rnams dang /_rnam par shes pa bdag med ces bya ba dang /_stong 
[\[62a.6\]]zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_'gag pa med ces bya ba dang /_dngos po med ces bya bar yid la mi byed cing /_de yang 
[\[62a.7\]]mi dmigs pa'i tshul gyis te/_sha ra dwa ti'i bu de ni byang chub sems dpa' sems dpa' chen po shes rab kyi pha rol tu phyin pa la spyod pa'i tshul khrims kyi pha rol tu phyin pa la mchog tu 'dzin pa med pa yin no/_/sha ra dwa ti'i bu gzhan yang byang chub sems dpa' sems dpa' 
[\[62b\]]
[\[62b.1\]]chen po shes rab kyi pha rol tu phyin pa la spyod pa/_gzugs dang /_tshor ba dang /_'du shes dang /_'du byed rnams dang /_rnam par shes pa mi rtag pa'i rnam pa dang /_sdug bsngal ba'i rnam pa dang /_bdag med pa'i rnam pa dang /_stong pa'i rnam pa dang /_mtshan ma med pa'i rnam 
[\[62b.2\]]pa dang /_smon pa med pa'i rnam pa dang /_zhi ba'i rnam pa dang /_dben pa'i rnam pa dang /_rnam par byang ba'i rnam pa dang /_skye ba med pa'i rnam pa dang /_'gag pa med pa'i rnam pa dang /_dngos po med pa'i rnam par so sor rtog cing bzod la 'dod pa gang yin pa de ni byang chub sems 
[\[62b.3\]]dpa' sems dpa' chen po shes rab kyi pha rol tu phyin pa la spyod pa'i mi 'khrug pa'i bzod pa'i pha rol tu phyin pa yin no/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni/_rnam pa thams cad mkhyen pa nyid dang ldan 
[\[62b.4\]]pa'i yid la byed pa dag gis gzugs la mi rtag pa'i rnam par so sor rtog ste/_de yang mi dmigs pa'i tshul gyis so/_/de bzhin du sdug bsngal ba'i rnam pa dang /_bdag med pa'i rnam pa dang /_stong pa'i rnam pa dang /_mtshan ma med pa'i rnam pa dang /_smon pa med pa'i rnam 
[\[62b.5\]]pa dang /_zhi ba'i rnam pa dang /_dben pa'i rnam pa dang /_rnam par byang ba'i rnam pa dang /_skye ba med pa'i rnam pa dang /_'gag pa med pa'i rnam pa dang /_dngos po med pa'i rnam par so sor rtog ste/_de yang mi dmigs pa'i tshul gyis so/_/de bzhin du tshor ba dang /_'du 
[\[62b.6\]]shes dang /_'du byed rnams dang /_rnam par shes pa la mi rtag pa'i rnam pa dang /_sdug bsngal ba'i rnam pa dang /_bdag med pa'i rnam pa dang /_stong pa'i rnam pa dang /_mtshan ma med pa'i rnam pa dang /_smon pa med pa'i rnam pa dang /_zhi ba'i rnam pa dang /_dben pa'i rnam pa dang /_rnam par byang 
[\[62b.7\]]ba'i rnam pa dang /_skye ba med pa'i rnam pa dang /_'gag pa med pa'i rnam pa dang /_dngos po med pa'i rnam par so sor rtog ste/_de yang mi dmigs pa'i tshul gyis rtog la/_rnam pa thams cad mkhyen pa nyid dang ldan pa'i yid la byed pa'i brtson pa mi 'dor ba gang yin pa de ni/_byang chub sems 
[\[63a\]]
[\[63a.1\]]dpa' sems dpa' chen po shes rab kyi pha rol tu phyin pa la spyod pa'i brtson 'grus kyi pha rol tu phyin pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa'i tshe/_gzugs la mi rtag pa'i 
[\[63a.2\]]rnam par so sor rtog ste/_de yang mi dmigs pa'i tshul gyis so/_/de bzhin du sdug bsngal ba'i rnam pa dang /_bdag med pa'i rnam pa dang /_stong pa'i rnam pa dang /_mtshan ma med pa'i rnam pa dang /_smon pa med pa'i rnam pa dang /_zhi ba'i rnam pa dang /_dben pa'i 
[\[63a.3\]]rnam pa dang /_rnam par byang ba'i rnam pa dang /_skye ba med pa'i rnam pa dang /_'gag pa med pa'i rnam pa dang /_dngos po med pa'i rnam par so sor rtog ste/_de yang mi dmigs pa'i tshul gyis so/_/de bzhin du tshor ba dang /_'du shes dang /_'du byed rnams dang /_rnam par 
[\[63a.4\]]shes pa la mi rtag pa'i rnam pa dang /_sdug bsngal ba'i rnam pa dang /_bdag med pa'i rnam pa dang /_stong pa'i rnam pa dang /_mtshan ma med pa'i rnam pa dang /_smon pa med pa'i rnam pa dang /_zhi ba'i rnam pa dang /_dben pa'i rnam pa dang /_rnam par byang ba'i rnam pa 
[\[63a.5\]]dang /_skye ba med pa'i rnam pa dang /_'gag pa med pa'i rnam pa dang /_dngos po med pa'i rnam par so sor rtog ste/_de yang mi dmigs pa'i tshul gyis rtog pa dang /_nyan thos dang /_rang sangs rgyas dang ldan pa'i yid la byed pa dag dang /_mi dge ba'i rtsa ba gang dag bla 
[\[63a.6\]]na med pa yang dag par rdzogs pa'i byang chub kyi bar chad byed pa dag gi skabs mi 'byed pa de ni/_sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la spyod pa'i bsam gtan gyi pha rol tu phyin pa yin no/_/sha ra dwa ti'i bu gzhan yang byang chub sems dpa' 
[\[63a.7\]]sems dpa' chen po shes rab kyi pha rol tu phyin pa la spyod pa ni/_'di ltar so sor rtog ste/_gzugs kyi stong pa nyid kyis gzugs stong ste/_gzugs nyid kyang stong pa nyid do/_/stong pa nyid kyang gzugs so/_/de bzhin du tshor ba dang /_'du shes dang /_'du byed rnams 
[\[63b\]]
[\[63b.1\]]dang /_rnam par shes pa'i stong pa nyid kyis rnam par shes pa stong ste/_rnam par shes pa nyid kyang stong pa nyid do/_/stong pa nyid kyang rnam par shes pa'o/_/de bzhin du mig gi stong pa nyid kyis mig stong ste/_mig nyid kyang stong pa nyid do/_/stong pa nyid kyang mig go/_/de bzhin du rna ba 
[\[63b.2\]]dang /_sna dang /_lce dang /_lus dang /_yid kyi stong pa nyid kyis yid stong ste/_yid nyid kyang stong pa nyid do/_/stong pa nyid kyang yid do/_/de bzhin du sbyar te mig gi 'dus te reg pa'i rkyen gyis tshor ba'i bar gyi stong pa nyid kyis/_mig gi 'dus te reg pa'i rkyen gyis tshor ba stong ste/_
[\[63b.3\]]mig gi 'dus te reg pa'i rkyen gyis tshor ba nyid kyang stong pa nyid do/_/stong pa nyid kyang mig gi 'dus te reg pa'i rkyen gyis tshor ba'o//de bzhin du yid kyi 'dus te reg pa'i rkyen gyis tshor ba'i bar gyi stong pa nyid kyis yid kyi 'dus te reg pa'i rkyen gyis tshor ba stong ste/_yid kyi 'dus te reg pa'i 
[\[63b.4\]]rkyen gyis tshor ba nyid kyang stong pa nyid do/_/stong pa nyid kyang yid kyi 'dus te reg pa'i rkyen gyis tshor ba'o/_/de bzhin du dran pa nye bar gzhag pa'i stong pa nyid kyis dran pa nye bar gzhag pa rnams stong ste/_dran pa nye bar gzhag pa rnams nyid kyang stong pa nyid do/_/stong pa nyid kyang dran pa 
[\[63b.5\]]nye bar gzhag pa rnams so/_/'phags pa'i lam yan lag brgyad pa'i bar gyi stong pa nyid kyis/_'phags pa'i lam yan lag brgyad pa stong ste/_'phags pa'i lam yan lag brgyad pa nyid kyang stong pa nyid do/_/stong pa nyid kyang 'phags pa'i lam yan lag brgyad pa'o/_/de bzhin 
[\[63b.6\]]du de bzhin gshegs pa'i stobs bcu'i stong pa nyid kyis de bzhin gshegs pa'i stobs bcu stong ste/_de bzhin gshegs pa'i stobs bcu nyid kyang stong pa nyid do/_/stong pa nyid kyang de bzhin gshegs pa'i stobs bcu'o/_/de bzhin du sbyar te/_sangs rgyas kyi chos ma 'dres 
[\[63b.7\]]pa [{]bcwa [,]bco [}]brgyad kyi bar gyi stong pa nyid kyis sangs rgyas kyi chos rnams stong ste/_sangs rgyas kyi chos rnams nyid kyang stong pa nyid do/_/stong pa nyid kyang sangs rgyas kyi chos rnams so zhes so sor rtog go/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/
[\[64a\]]
[\[64a.1\]]btsun pa bcom ldan 'das shes rab kyi pha rol tu phyin pa 'di ni zab pa lags te/_theg pa la gsar du yang dag par zhugs pa'i byang chub sems dpa' sems dpa' chen pos shes rab kyi pha rol tu phyin pa bstan pa 'di thos nas skrag cing /_dngang la dngang bar 
[\[64a.2\]]mi 'gyur lags grang /_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu gal te byang chub sems dpa' sems dpa' chen po dge ba'i rtsa ba dag bskyed pa yang ma yin/_sangs rgyas 'bum phrag mang po 
[\[64a.3\]]la bsnyen bkur byas pa yang ma yin/_dge ba'i rtsa ba mang po'i nye bar rton pas nye bar brtan pa yang ma yin/_dge ba'i bshes gnyen gyis yongs su zin pa yang ma yin/_rgya chen po la mos pa yang ma yin/_lus dang yid kyi gnas ngan len dang bral ba yang ma yin/_dge ba'i rtsa ba 'bar 
[\[64a.4\]]ba dang ldan pa yang ma yin/_de ni shes rab kyi pha rol tu phyin pa bstan pa 'di thos na skrag cing dang nga la/_dang nga bar 'gyur ro/_/de ci'i phyir zhe na/_'di ltar shes rab kyi pha rol tu phyin pa bstan pa 'di ni dge ba'i rtsa ba ma bskyed pa rnams dang /_sangs rgyas 'bum phrag mang po la bsnyen bkur 
[\[64a.5\]]ma byas pa rnams dang /_dge ba'i bshes gnyen gyis yongs su ma zin pa rnams dang /_mos pa med pa rnams dang /_nyan thos dang /_rang sangs rgyas kyi theg par lhung ba'i bsam pa can rnams dang /_brtson 'grus zhan pa rnams dang /_le lo can rnams dang /_srid pa'i bde ba mngon 
[\[64a.6\]]par 'dod pa rnams kyi rna lam du ni/_shes rab kyi pha rol tu phyin pa bstan pa 'di grag par mi 'gyur ba'i phyir ro/_/sha ra dwa ti'i bu de lta bas na byang chub sems dpa' sems dpa' chen po sbyin pa'i pha rol tu phyin pa yongs su rdzogs par byed 'dod pas shes rab kyi pha rol tu phyin pa nyid la bslab 
[\[64a.7\]]par bya'o/_/de bzhin du gzugs yongs su shes par 'dod pa dang /_de bzhin du tshor ba dang /_'du shes dang /_'du byed rnams dang /_rnam par shes pa yongs su shes par 'dod pa dang /_de bzhin du mig yongs su shes par 'dod pa dang /_de bzhin du yid kyi bar du yongs su 
[\[64b\]]
[\[64b.1\]]shes par 'dod pa dang /_de bzhin du gzugs rnams yongs su shes par 'dod pa dang /_de bzhin du chos kyi bar du yongs su shes par 'dod pa dang /_de bzhin du mig gi khams yongs su shes par 'dod pa dang /_de bzhin du sbyar te/_yid kyi rnam par shes pa'i khams kyi bar du 
[\[64b.2\]]yongs su shes par 'dod pa dang /_de bzhin du mig gi 'dus te reg pa yongs su shes par 'dod pa dang /_mig gi 'dus te reg pa'i rkyen gyis tshor ba yongs su shes par 'dod pa dang /_de bzhin du sbyar te/_yid kyi 'dus te reg pa yongs su shes par 'dod pa dang /_yid kyi 'dus te 
[\[64b.3\]]reg pa'i rkyen gyis tshor ba'i bar du yongs su shes par 'dod pa'i byang chub sems dpa' sems dpa' chen pos shes rab kyi pha rol tu phyin pa kho na la bslab par bya'o/_/de bzhin du 'dod chags dang /_zhe sdang dang /_gti mug spang bar 'dod pa dang /_'jig tshogs la lta ba spang bar 
[\[64b.4\]]'dod pa dang /_de bzhin du the tshom dang /_tshul khrims dang /_brtul zhugs mchog tu 'dzin pa dang /_'dod pa la 'dod chags dang /_gnod sems spang bar 'dod pa dang /_gzugs kyi 'dod chags dang /_gzugs med pa'i 'dod chags dang /_ma rig pa dang /_nga rgyal 
[\[64b.5\]]dang /_rgod pa spang bar 'dod pa dang /_kun tu sbyor ba dang /_bag la nyal ba dang /_kun nas ldang ba thams cad spang bar 'dod pas shes rab kyi pha rol tu phyin pa kho na la bslab par bya'o/_/de bzhin du zas bzhi yongs su shes par 'dod pa dang /_de bzhin du sbyor ba bzhi dang /_chu bo 
[\[64b.6\]]bzhi dang /_mdud pa bzhi dang /_phyin ci log bzhi spang bar 'dod pas shes rab kyi pha rol tu phyin pa la bslab par bya'o/_/de bzhin du mi dge ba bcu'i las kyi lam dag spang bar 'dod pa dang /_dge ba bcu'i las kyi lam yang dag par bsgrub par 'dod pa dang /_rdzogs par byed 
[\[64b.7\]]'dod pa'i byang chub sems dpa' sems dpa' chen pos shes rab kyi pha rol tu phyin pa kho na la bslab par bya'o/_/de bzhin du bsam gtan bzhi dang /_gzugs med pa'i snyoms par 'jug pa bzhi dang /_dran pa nye bar gzhag pa bzhi dang /_'phags pa'i lam yan lag brgyad pa'i 
[\[65a\]]
[\[65a.1\]]bar la bsgom par 'dod pa dang /_de bzhin gshegs pa'i stobs bcu dang /_sangs rgyas kyi chos ma 'dres pa [{]bcwa [,]bco [}]brgyad kyi bar dag bsgom par 'dod pa'i byang chub sems dpa' sems dpa' chen pos shes rab kyi pha rol tu phyin pa kho na la bslab par bya'o/_/
[\[65a.2\]]sha ra dwa ti'i bu gzhan yang byang chub sems dpa' sems dpa' chen po sems can thams cad kyi bsam pa yongs su rdzogs par byed par 'dod pa dang /_dge ba'i rtsa ba gang dag yongs su rdzogs pas nam yang ngan song gsum po dag tu mi ltung ba dang /_rigs dma' bdag tu yang mi 
[\[65a.3\]]skye ba dang /_nyan thos dang /_rang sangs rgyas kyi sar yang ltung bar mi 'gyur ba'i dge ba'i rtsa ba de dag yongs su rdzogs par byed par 'dod pas shes rab kyi pha rol tu phyin pa kho na la bslab par bya'o/_/shes rab kyi pha rol tu phyin pa khri pa las/_bslab pa'i le'u zhes bya ste 
[\[65a.4\]]drug pa'o//_//de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po de dge ba'i bshes gnyen gang gis yongs su zin na/_de shes rab kyi pha rol tu 
[\[65a.5\]]phyin pa 'di bstan pa 'di thos nas/_mi skrag mi dngang zhing dngang bar mi 'gyur la/_nyan thos dang /_rang sangs rgyas kyi sar yang mi ltung bar myur du rnam pa thams cad mkhyen pa nyid du nges par 'byung bar 'gyur ba'i dge ba'i bshes gnyen gang lags/_de skad ces gsol pa 
[\[65a.6\]]dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po'i dge ba'i bshes gnyen ni gang gzugs mi rtag ces bya bar chos ston cing /_de yang mi dmigs pa'i tshul gyis ston 
[\[65a.7\]]pa dang /_de bzhin du tshor ba dang /_'du shes dang /_'du byed rnams dang /_rnam par shes pa mi rtag ces bya bar chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad mkhyen pa nyid ma gtogs par nyan thos dang /_rang sangs 
[\[65b\]]
[\[65b.1\]]rgyas kyi sar yongs su mi bsngo ba ste/_de ni byang chub sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' sems dpa' chen po'i dge ba'i bshes gnyen ni gang gzugs sdug bsngal zhes bya bar chos ston cing /_de yang mi 
[\[65b.2\]]dmigs pa'i tshul gyis ston pa dang /_de bzhin du tshor ba dang /_'du shes dang /_'du byed rnams dang /_rnam par shes pa sdug bsngal zhes bya bar chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad mkhyen pa nyid ma gtogs par 
[\[65b.3\]]nyan thos dang /_rang sangs rgyas kyi sar yongs su mi bsngo ba de ni byang chub sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' sems dpa' chen po'i dge ba'i bshes gnyen ni/_gang gzugs bdag med ces bya ba dang /_
[\[65b.4\]]stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_'gag pa med ces bya ba dang /_dngos po med ces bya bar chos ston cing /_de yang mi dmigs 
[\[65b.5\]]pa'i tshul gyis ston pa dang /_de bzhin du tshor ba dang /_'du shes dang /_'du byed rnams dang /_rnam par shes pa bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par 
[\[65b.6\]]byang zhes bya ba dang /_skye ba med ces bya ba dang /_'gag pa med ces bya ba dang /_dngos po med ces bya bar chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad mkhyen pa nyid ma gtogs par nyan thos dang /_rang sangs rgyas kyi sar 
[\[65b.7\]]yongs su mi bsngo ba ste/_de ni byang chub sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' sems dpa' chen po'i dge ba'i bshes gnyen ni gang mig mi rtag ces bya bar chos ston cing /_de yang mi dmigs pa'i tshul 
[\[66a\]]
[\[66a.1\]]gyis ston pa dang /_de bzhin du yid kyi bar du mi rtag ces bya bar chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad mkhyen pa nyid ma gtogs par nyan thos dang rang sangs rgyas kyi sar yongs su mi bsngo ba ste/_
[\[66a.2\]]de ni byang chub sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' sems dpa' chen po'i dge ba'i bshes gnyen ni gang mig sdug bsngal zhes bya ba dang /_bdag med ces bya ba dang /_stong zhes bya ba dang /_mtshan 
[\[66a.3\]]ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_'gag pa med ces bya ba dang /_dngos po med ces bya bar chos ston cing /_de yang mi dmigs pa'i tshul gyis ston pa 
[\[66a.4\]]dang /_yid kyi bar du yang sdug bsngal zhes bya ba dang /_bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_
[\[66a.5\]]'gag pa med ces bya ba dang /_dngos po med ces bya bar chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad mkhyen pa nyid ma gtogs par nyan thos dang /_rang sangs rgyas kyi sar yongs su mi bsngo ba ste/_de ni byang chub 
[\[66a.6\]]sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' sems dpa' chen po dge ba'i bshes gnyen ni gang mig gi 'dus te reg pa'i rkyen gyis tshor ba mi rtag ces bya bar chos ston pa dang /_de bzhin du yid kyi 'dus te reg 
[\[66a.7\]]pa'i rkyen gyis tshor ba'i bar du mi rtag ces bya bar chos ston cing /_de yang mi dmigs pa'i tshul gyis ston la dge ba'i rtsa ba de dag kyang rnam pa thams cad mkhyen pa nyid ma gtogs par nyan thos dang /_rang sangs rgyas kyi sar yongs su mi bsngo ba ste/_sha ra dwa ti'i bu de ni byang chub 
[\[66b\]]
[\[66b.1\]]sems dpa' sems dpa' chen po'i dge ba'i bshes gnyen yin no/_/de bzhin du sdug bsngal zhes bya ba dang /_bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam 
[\[66b.2\]]par byang zhes bya ba dang /_skye ba med ces bya ba dang /_'gag pa med ces bya ba dang /_dngos po med ces bya bar chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad mkhyen pa nyid ma gtogs par nyan thos dang /_rang sangs 
[\[66b.3\]]rgyas kyi sar yongs su mi bsngo ba ste/_sha ra dwa ti'i bu de ni byang chub sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' sems dpa' chen po'i dge ba'i bshes gnyen ni/_gang dran pa nye bar gzhag pa 
[\[66b.4\]]bsgom pa'i phyir chos ston par byed pa nas/_dran pa nye bar gzhag pa dben pa nyid kyi phyir chos ston cing /_de yang mi dmigs pa'i tshul gyis ston pa dang /_de bzhin du yang dag pa'i spong ba bsgom pa'i phyir dang /_rdzu 'phrul gyi rkang pa bsgom pa'i phyir dang /_dbang po dang /_
[\[66b.5\]]stobs dang /_byang chub kyi yan lag dang /_lam bsgom pa'i phyir chos ston cing /_de yang mi dmigs pa'i tshul gyis ston pa dang /_de bzhin du stong pa nyid dang /_mtshan ma med pa dang /_smon pa med pa bsgom pa'i phyir chos ston cing /_de yang mi dmigs pa'i tshul gyis 
[\[66b.6\]]ston pa dang /_de bzhin du de bzhin gshegs pa'i stobs bcu bsgom pa'i phyir/_chos ston pa nas/_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar dag bsgom pa'i phyir chos ston cing /_de yang mi dmigs pa'i tshul gyis ston la/_dge ba'i rtsa 
[\[66b.7\]]ba de dag kyang rnam pa thams cad mkhyen pa nyid ma gtogs par nyan thos dang /_rang sangs rgyas kyi sar yongs su mi bsngo ba ste/_sha ra dwa ti'i bu de ni byang chub sems dpa' sems dpa' chen po'i dge ba'i bshes gnyen yin no/_/sha ra dwa ti'i bu gzhan yang byang chub sems dpa' 
[\[67a\]]
[\[67a.1\]]sems dpa' chen po'i dge ba'i bshes gnyen ni/_gang rnam pa thams cad mkhyen pa nyid bsgom pa'i phyir chos ston pa dang /_gang byang chub bsgom pa'i phyir chos ston cing /_de yang mi dmigs pa'i tshul gyis ston la/_dge ba'i rtsa ba de dag kyang rnam pa thams cad 
[\[67a.2\]]mkhyen pa nyid ma gtogs par nyan thos kyi sa 'am/_rang sangs rgyas kyi sar yongs su mi bsngo ba ste/_sha ra dwa ti'i bu de ni byang chub sems dpa' sems dpa' chen po'i dge ba'i bshes gnyen yin no/_/de nas bcom ldan 'das la tshe dang ldan pa sha ra dwa ti'i bus 'di skad ces 
[\[67a.3\]]gsol to/_/btsun pa bcom ldan 'das ji ltar na byang chub sems dpa' sems dpa' chen po gang shes rab kyi pha rol tu phyin pa bstan pa 'di thos nas skrag cing /_dngang la dngang bar 'gyur te/_shes rab kyi pha rol tu phyin pa la thabs la mi mkhas pa lags shing /_sdig 
[\[67a.4\]]pa'i grogs po'i sug par mchis pa lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po rnam pa thams cad mkhyen pa nyid dang ldan pa'i 
[\[67a.5\]]yid la byed pa dag dang bral bas shes rab kyi pha rol tu phyin pa bsgom zhing /_shes rab kyi pha rol tu phyin pa de yang dmigs la/_des kyang rlom sems su byed pa dang /_de bzhin du bsam gtan gyi pha rol tu phyin pa bsgom pa dang /_brtson 'grus kyi pha rol tu phyin pa 
[\[67a.6\]]dang /_bzod pa'i pha rol tu phyin pa dang /_tshul khrims kyi pha rol tu phyin pa dang /_sbyin pa'i pha rol tu phyin pa bsgom zhing /_sbyin pa'i pha rol tu phyin pa'i bar de dag kyang dmigs la sbyin pa'i pha rol tu phyin pa'i bar des kyang rlom sems su byed pa ste/_sha ra dwa ti'i bu de ltar na byang 
[\[67a.7\]]chub sems dpa' shes rab kyi pha rol tu phyin pa la thabs la mi mkhas pa yin zhing /_sdig pa'i grogs po'i lag tu song ba yin no/_/sha ra dwa ti'i bu gzhan yang byang chub sems dpa' rnam pa thams cad mkhyen pa nyid dang ldan pa'i yid la byed pa dag dang bral bas dmigs pa'i 
[\[67b\]]
[\[67b.1\]]tshul gyis nang gzugs stong zhes bya bar yid la byed pa nas/_nang gi gzugs dngos po med pa'i ngo bo nyid stong pa nyid kyi bar yin zhes yid la byed pa dang /_de bzhin du dmigs pa'i tshul gyis tshor ba dang /_'du shes dang /_'du byed rnams dang /_rnam par shes pa nang stong zhes bya bar 
[\[67b.2\]]yid la byed pa dang /_nang gi gzugs de yang nang stong pa nyid nas/_dngos po med pa'i ngo bo nyid stong pa nyid kyi bar du dmigs par byed pa dang /_de bzhin du tshor ba dang /_'du shes dang /_'du byed rnams dang /_rnam par shes pa de yang nang stong pa nyid nas/_dngos po med pa'i 
[\[67b.3\]]ngo bo nyid stong pa nyid kyi bar du dmigs par byed cing /_de dag gis kyang rlom sems su byed pa dang /_de bzhin du mig nang stong pa nyid ces bya bar yid la byed pa nas/_dngos po med pa'i ngo bo nyid stong pa nyid ces bya ba'i bar du yid la byed cing /_stong pa de dag kyang dmigs la/_de 
[\[67b.4\]]dag gis kyang rlom sems su byed pa dang /_de bzhin du rna ba dang /_sna dang lce dang /_lus dang /_yid dmigs pa'i tshul gyis nang stong pa nyid ces bya bar yid la byed pa nas/_dngos po med pa'i ngo bo nyid stong pa nyid ces bya ba'i bar du yid la byed la/_stong pa de dag gis kyang rlom sems su 
[\[67b.5\]]byed pa ste/_sha ra dwa ti'i bu de ltar byang chub sems dpa' shes rab kyi pha rol tu phyin pa la thabs la mi mkhas pa yin zhing /_sdig pa'i grogs po'i lag tu song ba yin no/_/sha ra dwa ti'i bu gzhan yang byang chub sems dpa' thabs la mi mkhas pas shes rab kyi pha rol tu phyin pa la spyod pa na 
[\[67b.6\]]dran pa nye bar gzhag pa rnams bsgom zhing /_dran pa nye bar gzhag pa de dag kyang dmigs la/_de dag gis kyang rlom sems su byed pa dang /_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar dag bsgom zhing /_de dag kyang dmigs la/_de dag gis kyang rlom sems 
[\[67b.7\]]su byed pa ste/_sha ra dwa ti'i bu byang chub sems dpa' de ltar shes rab kyi pha rol tu phyin pa la spyod pa ni/_thabs mi mkhas pas thabs la mi mkhas pa yin zhing /_sdig pa'i grogs po'i lag tu song la/_shes rab kyi pha rol tu phyin pa bstan pa 'di thos na yang skrag cing /_dngang la 
[\[68a\]]
[\[68a.1\]]dngang bar 'gyur ro//_//'phags pa shes rab kyi pha rol tu phyin pa khri pa/_bam po bdun pa/_de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das ji ltar na byang chub sems dpa' 
[\[68a.2\]]sdig pa'i grogs pos yongs su zin pa lags shing /_sdig pa'i grogs po gang gis yongs su bzung bas/_shes rab kyi pha rol tu phyin pa bstan pa 'di thos nas/_skrag cing dngang la dngang bar 'gyur lags/_de skad ces gsol pa dang /_bcom ldan 'das kyis tshe dang ldan pa 
[\[68a.3\]]sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po'i sdig pa'i grogs po ni shes rab kyi pha rol tu phyin pa dang 'bral bar byed/_'dun pa zlog par byed cing /_de bzhin du bsam gtan gyi pha rol tu phyin pa dang /_brtson 'grus 
[\[68a.4\]]kyi pha rol tu phyin pa dang /_bzod pa'i pha rol tu phyin pa dang /_tshul khrims kyi pha rol tu phyin pa dang /_sbyin pa'i pha rol tu phyin pa dang 'bral bar byed/_'dun pa zlog par byed de/_kye rigs kyi bu 'di la bslab par mi bya'o/_/de ci'i phyir zhe na/_kye pha rol tu phyin pa 'di dag ni de 
[\[68a.5\]]bzhin gshegs pa dgra bcom pa yang dag par rdzogs pa'i sangs rgyas rnams kyis gsungs shing bshad pa ma yin gyis/_'di dag ni snyan dngags mkhan gyis rang bzor byas pa yin te/_kye 'di dag ni mnyan par mi bya/_gzung bar mi bya/_kun chub par mi bya/_bklag par 
[\[68a.6\]]mi bya/_yid la mi bya/_gzhan dag la yang bstan par mi bya'o zhes zer ba gang yin pa ste/_sha ra dwa ti'i bu de ni byang chub sems dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang byang chub sems dpa' sems dpa' chen po'i sdig pa'i 
[\[68a.7\]]grogs po ni 'di la bdud sdig can sangs rgyas kyi cha byad du bsgyur cing /_byang chub sems dpa'i drung du 'ongs nas/_kye rigs kyi bu shes rab kyi pha rol tu phyin pa 'dis khyod la ci zhig bya/_de bzhin du bsam gtan gyi pha rol tu phyin pas ci zhig bya/_brtson 'grus kyi pha rol 
[\[68b\]]
[\[68b.1\]]tu phyin pas ci zhig bya/_bzod pa'i pha rol tu phyin pas ci zhig bya/_tshul khrims kyi pha rol tu phyin pas ci zhig bya/_sbyin pa'i pha rol tu phyin pas ci zhig bya zhes pha rol tu phyin pa drug dang 'bral bar byed pa'i bdud kyi las dag mi ston cing /_bdud kyi nyes pa dag mi rjod pa gang yin pa ste/_
[\[68b.2\]]sha ra dwa ti'i bu de ni byang chub sems dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang bdud sdig can sangs rgyas kyi cha byad du bsgyur cing /_byang chub sems dpa' sems dpa' chen po'i drung du 'ongs nas/_de la nyan thos dang /_rang sangs 
[\[68b.3\]]rgyas dang ldan pa'i mdo'i sde dang /_rtogs pa brjod pa'i sde dang /_gtan la phab par bstan pa'i sde'i bar du ston par byed/_rab tu ston par byed/_rnam par 'byed par byed/_gsal bar byed/_yang dag par rab tu ston par byed pa'i bdud kyi las de lta bu de dag mi rjod mi ston cing /_
[\[68b.4\]]yang dag par rtogs par mi byed pa de ni byang chub sems dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang bdud sdig can sangs rgyas kyi cha byad du bsgyur cing /_byang chub sems dpa' sems dpa' chen po'i drung du 'ongs nas/_'di skad du kye 
[\[68b.5\]]rigs kyi bu khyod ni byang chub sems dpa' ma yin no/_/khyod la ni byang chub kyi sems kyang med do/_/khyod ni phyir mi ldog pa yang ma yin no/_/khyod kyis ni bla na med pa yang dag par rdzogs pa'i byang chub mngon par rdzogs par 'tshang rgya bar yang mi nus so zhes zer ba'i bdud kyi las de lta bu 
[\[68b.6\]]de dag mi rjod mi ston cing /_yang dag par rtogs par mi byed pa de ni byang chub sems dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang bdud sdig can sangs rgyas kyi cha byad du bsgyur cing /_byang chub sems dpa' sems dpa' chen po'i drung 
[\[68b.7\]]du 'ongs nas/_'di skad du rigs kyi bu mig ni bdag dang bdag gis stong ngo /_/rigs kyi bu de bzhin du rna ba dang /_sna dang /_lce dang /_lus dang /_yid ni bdag dang bdag gis stong ngo /_/rigs kyi bu de bzhin du sbyar te mig gi 'dus te reg pa'i rkyen gyis tshor ba'i bar ni bdag dang 
[\[69a\]]
[\[69a.1\]]bdag gis stong pa nas/_yid kyi 'dus te reg pa'i rkyen gyis tshor ba'i bar ni bdag dang bdag gis stong ngo /_/de bzhin du sbyin pa'i pha rol tu phyin pa stong pa nas/_shes rab kyi pha rol tu phyin pa'i bar ni bdag dang bdag gis stong ngo /_/de bzhin du dran pa nye bar 
[\[69a.2\]]gzhag pa rnams stong pa nas/_'phags pa'i lam yan lag brgyad pa'i bar dang /_rnam par thar pa'i sgo gsum gyi bar ni bdag dang bdag gis stong ngo /_/de bzhin du de bzhin gshegs pa'i stobs bcu nas/_sangs rgyas kyi chos ma 'dres pa [{]bcwa [,]bco [}]brgyad kyi bar ni bdag dang 
[\[69a.3\]]bdag gis stong na/_bla na med pa yang dag par rdzogs pa'i byang chub mngon par rdzogs par sangs rgyas pas khyod la ci zhig bya zhes zer ba'i bdud kyi las de lta bu de dag de la mi rjod mi ston cing /_yang dag par rtogs par mi byed pa de ni byang chub sems dpa' sems dpa' chen po'i 
[\[69a.4\]]sdig pa'i grogs por rig par bya'o/_/sha ra dwa ti'i bu gzhan yang bdud sdig can rang sangs rgyas kyi cha byad du bsgyur cing /_byang chub sems dpa' sems dpa' chen po'i drung du 'ongs nas/_'di skad du kye rigs kyi bu shar phyogs ni sangs rgyas bcom ldan 'das rnams dang /_
[\[69a.5\]]byang chub sems dpa' sems dpa' chen po rnams dang /_nyan thos rnams kyis stong ste/_'di la sangs rgyas bcom ldan 'das rnams dang /_byang chub sems dpa' rnams med/_nyan thos rnams med de/_shar phyogs la ji lta ba bzhin du/_/phyogs bcu'i 'jig rten gyi 
[\[69a.6\]]khams thams cad kyang de bzhin no zhes zer ba'i bdud kyi las de lta bu de dag de la mi rjod mi ston cing /_yang dag par rtogs par mi byed pa gang yin pa de ni byang chub sems dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang 
[\[69a.7\]]bdud sdig can nyan thos kyi cha byad du bsgyur cing /_byang chub sems dpa' sems dpa' chen po'i drung du 'ongs nas/_thams cad mkhyen pa nyid dang ldan pa'i yid la byed pa dag zlog cing /_nyan thos dang /_rang sangs rgyas dang ldan pa'i yid la byed pa dag ston te/_de dag rjes su 
[\[69b\]]
[\[69b.1\]]ston par byed pa'i bdud kyi las de lta bu de dag de la mi rjod mi ston cing /_yang dag par rtogs par mi byed pa gang yin pa de ni/_byang chub sems dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang bdud sdig can mkhan po dang /_slob 
[\[69b.2\]]dpon gyi cha byad du bsgyur cing 'ongs nas/_byang chub sems dpa'i spyod pa dang 'bral bar byed/_rnam pa thams cad mkhyen pa nyid dang ldan pa'i yid la byed pa dag dang 'bral bar byed/_dran pa nye bar gzhag pa dag dang 'bral bar byed pa nas de bzhin du sbyar te/_'phags pa'i 
[\[69b.3\]]lam yan lag brgyad pa'i bar dag dang 'bral bar byed la/_stong pa nyid dang /_mtshan ma med pa dang /_smon pa med pa dag dang sbyor bar byed/_yang dag par 'dzin du 'jug cing /_'di skad du kye rigs kyi bu khyod kyis chos 'di dag bsgoms la/_nyan thos kyis mngon du 
[\[69b.4\]]gyis shig_/bla na med pa yang dag par rdzogs pa'i byang chub mngon par rdzogs par sangs rgyas pas khyod la ci zhig bya zhes zer ba'i bdud kyi las de lta bu de dag mi rjod mi ston cing /_yang dag par rtogs par mi byed pa gang yin pa de ni byang chub sems dpa' sems dpa' chen po'i 
[\[69b.5\]]sdig pa'i grogs por rig par bya'o/_/sha ra dwa ti'i bu gzhan yang bdud sdig can mi snang ba'i cha byad du bsgyur cing /_byang chub sems dpa' sems dpa' chen po'i drung du 'ongs nas 'di skad du rigs kyi bu tshur shog_/gang gi don du bskal pa tshad med grangs med par 'khor ba na 
[\[69b.6\]]'khor zhing lag pa bcad pa dang /_rkang pa bcad pa dang /_mgo bcad pa dpag tu med pa dag nyams su myong bar 'gyur zhing /_bla na med pa yang dag par rdzogs pa'i byang chub mngon par rdzogs par sangs rgyas pas khyod la ci zhig bya/_gang la rgyun du zhugs pa'i 'bras bu 
[\[69b.7\]]mngon sum du bya bar yod pa de la brtson par gyis shig_/gang la dgra bcom pa nyid kyi 'bras bu mngon sum du bya bar yod pa de la brtson par gyis shig ces zer ba'i bdud kyi las de lta bu de dag de la mi rjod mi ston cing /_yang dag par rtogs par mi byed pa de ni/_byang chub sems 
[\[70a\]]
[\[70a.1\]]dpa' sems dpa' chen po'i sdig pa'i grogs por rig par bya'o/_/sha ra dwa ti'i bu gzhan yang bdud sdig can dge slong gi cha byad du bsgyur cing /_byang chub sems dpa' sems dpa' chen po'i drung du 'ongs nas/_de la mig mi rtag ces bya bar dmigs pa'i tshul gyis 
[\[70a.2\]]chos ston/_de bzhin du sdug bsngal zhes bya ba dang /_bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_
[\[70a.3\]]'gag pa med ces bya ba dang /_dngos po med ces bya bar dmigs pa'i tshul gyis chos ston/_de bzhin du ji ltar mig la sbyar ba de bzhin du yid kyi bar la yang rgya cher sbyar bar bya ste/_de bzhin du dran pa nye bar gzhag pa rnams mi rtag ces bya bar dmigs pa'i tshul gyis chos ston 
[\[70a.4\]]cing /_de bzhin du sdug bsngal zhes bya ba dang /_bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam par byang zhes bya ba dang /_skye ba med ces bya ba dang /_'gag 
[\[70a.5\]]pa med ces bya ba dang /_dngos po med ces bya bar dmigs pa'i tshul gyis chos ston pa dang /_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du dmigs pa'i tshul gyis chos ston pa dang /_de bzhin du de bzhin gshegs pa'i stobs bcu mi 
[\[70a.6\]]rtag ces bya bar dmigs pa'i tshul gyis chos ston pa dang /_de bzhin du sdug bsngal zhes bya ba dang /_bdag med ces bya ba dang /_stong zhes bya ba dang /_mtshan ma med ces bya ba dang /_smon pa med ces bya ba dang /_zhi zhes bya ba dang /_dben zhes bya ba dang /_rnam 
[\[70a.7\]]par byang zhes bya ba dang /_skye ba med ces bya ba dang /_'gag pa med ces bya ba dang /_dngos po med ces bya bar dmigs pa'i tshul gyis chos ston pa'i bdud kyi las de lta bu de dag mi rjod mi ston cing /_yang dag par rtogs par mi byed pa 'di ni/_byang chub sems dpa' sems 
[\[70b\]]
[\[70b.1\]]dpa' chen po'i sdig pa'i grogs por rig par bya ste/_rig nas kyang yongs su spang bar bya'o/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen 
[\[70b.2\]]po thabs la mkhas pa gang dang ldan na/_dge ba'i bshes gnyen gyis yongs su zin pa lags shing sdig pa'i grogs po rnam par spangs pa lags/_bcom ldan 'das kyis bka' stsal pa/_sha ra dwa ti'i bu gang gi tshe byang chub sems dpa' sems dpa' chen po bdag tu lta ba spang ba'i 
[\[70b.3\]]phyir sems can rnams la chos ston pa dang /_de bzhin du sems can du lta ba spang ba'i phyir dang /_skye ba por lta ba dang /_srog tu lta ba dang /_gso bar lta ba dang /_gang zag tu lta ba dang /_shed las skyes dang /_shed bu dang /_byed du 'jug pa po dang /_byed pa po dang /_
[\[70b.4\]]slong ba po dang /_kun nas slong ba po dang /_tshor ba po dang /_tshor bar byed pa po dang /_shes pa po dang /_mthong ba por lta ba spang ba'i phyir sems can rnams la chos ston pa dang /_de bzhin du chad pa dang /_rtag par lta ba spang ba'i phyir sems can rnams la chos ston pa dang /_de 
[\[70b.5\]]bzhin du yod par lta ba dang /_med par lta ba dang /_phung por lta ba dang /_khams su lta ba dang /_skye mched du lta ba dang /_bden par lta ba dang /_rten cing 'brel bar 'byung bar lta ba spang ba'i phyir/_sems can rnams la chos ston pa dang /_de bzhin du dran pa nye bar gzhag 
[\[70b.6\]]pa rnams su lta ba nas/_de bzhin du sbyar te/_'phags pa'i lam yan lag brgyad pa'i bar du lta ba spang ba'i phyir sems can rnams la chos ston pa dang /_de bzhin du de bzhin gshegs pa'i stobs bcur lta ba spang ba'i phyir sems can rnams la chos ston pa dang /_de bzhin du sbyar te/_
[\[70b.7\]]sangs rgyas kyi chos ma 'dres pa [{]bcwa [,]bco [}]brgyad kyi bar du lta ba spang ba'i phyir sems can rnams la chos ston pa dang /_de bzhin du sems can yongs su smin par bya bar lta ba dang /_sangs rgyas kyi zhing yongs su dag par bya bar lta ba dang /_byang chub tu lta ba dang /_sangs rgyas su lta ba 
[\[71a\]]
[\[71a.1\]]dang /_chos kyi 'khor lo bskor bar lta ba spang ba'i phyir sems can rnams la chos ston pa ste/_sha ra dwa ti'i bu de ltar na byang chub sems dpa' sems dpa' chen po dge ba'i bshes gnyen gyis yongs su zin pa dang /_sdig pa'i grogs po rnam par spangs pa yin no/_/sha ra dwa 
[\[71a.2\]]ti'i bu gzhan yang byang chub sems dpa' sems dpa' chen po gang bdag tu lta ba spang ba'i phyir sems can rnams la chos ston pa nas de bzhin du sbyar te/_chos kyi 'khor lo bskor ba'i bar du lta ba spang ba'i phyir/_sems can rnams la chos ston pa de thams cad mi dmigs pa'i tshul gyis chos 
[\[71a.3\]]ston na/_sha ra dwa ti'i bu de ltar na byang chub sems dpa' sems dpa' chen po thabs la mkhas pas yongs su zin pa dang /_sdig pa'i grogs po rnam par spangs pa'i bar du yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom 
[\[71a.4\]]ldan 'das gal te byang chub sems dpa' sems dpa' chen po lta ba'i rnam pa thams cad spang ba'i slad du sems can rnams la chos ston lags na/_bcom ldan 'das de ci'i slad du byang chub sems dpa' sems dpa' chen po gzugs su lta bar 'gyur lags/_de bzhin du tshor bar lta 
[\[71a.5\]]ba dang /_'du shes su lta ba dang /_'du byed du lta ba dang /_rnam par shes par lta ba lags/_de bzhin du mig tu lta ba lags shing /_de bzhin du sbyar te/_yid kyi bar du lta ba lags/_de bzhin du gzugs su lta ba lags shing /_de bzhin du sbyar te/_chos kyi bar 
[\[71a.6\]]du lta ba lags/_de bzhin du mig gi khams su lta bar 'gyur ba nas/_de bzhin du sbyar te/_yid kyi rnam par shes pa'i khams kyi bar du lta ba lags/_de bzhin du gzugs kyi khams su lta bar 'gyur ba nas/_de bzhin du sbyar te/_chos kyi khams kyi bar du lta ba lags/_de 
[\[71a.7\]]bzhin du dran pa nye bar gzhag par lta ba nas/_de bzhin du sbyar te/_'phags pa'i lam yan lag brgyad pa'i bar du lta ba lags/_de bzhin du de bzhin gshegs pa'i stobs bcur lta ba lags shing /_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du lta ba 
[\[71b\]]
[\[71b.1\]]lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pa thabs la mi mkhas pas gzugs dmigs shing dmigs 
[\[71b.2\]]pa'i tshul gyis gzugs su lta ba bskyed do/_/de bzhin du tshor ba dang /_'du shes dang /_'du byed rnams dang /_rnam par shes pa dmigs shing dmigs pa'i tshul gyis rnam par shes par lta ba bskyed do/_/de bzhin du mig du dmigs shing dmigs pa'i tshul gyis mig tu lta ba 
[\[71b.3\]]bskyed do/_/de bzhin du sbyar te/_yid kyi bar du dmigs shing dmigs pa'i tshul gyis yid du lta ba bskyed do/_/de bzhin du gzugs rnams su dmigs shing dmigs pa'i tshul gyis gzugs rnams su lta ba bskyed do/_/de bzhin du sbyar te/_chos kyi bar du dmigs shing dmigs 
[\[71b.4\]]pa'i tshul gyis chos rnams su lta ba bskyed do/_/de bzhin du mig gi khams dmigs shing dmigs pa'i tshul gyis mig gi khams su lta ba bskyed do/_/de bzhin du sbyar te/_yid kyi rnam par shes pa'i bar du dmigs shing dmigs pa'i tshul gyis yid kyi rnam par shes pa'i 
[\[71b.5\]]khams su lta ba bskyed do/_/de bzhin du gzugs kyi khams dmigs shing dmigs pa'i tshul gyis gzugs kyi khams su lta ba bskyed do/_/de bzhin du sbyar te/_chos kyi khams kyi bar du dmigs shing dmigs pa'i tshul gyis chos kyi khams su lta ba bskyed do/_/de bzhin 
[\[71b.6\]]du dran pa nye bar gzhag pa rnams dmigs shing dmigs pa'i tshul gyis dran pa nye bar gzhag par lta ba bskyed do/_/de bzhin du sbyar te/_'phags pa'i lam yan lag brgyad pa'i bar du dmigs shing dmigs pa'i tshul gyis 'phags pa'i lam yan lag brgyad par lta ba bskyed do/_/
[\[71b.7\]]de bzhin du de bzhin gshegs pa'i stobs bcu dmigs shing dmigs pa'i tshul gyis de dag la lta ba bskyed do/_/de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du dmigs shing dmigs pa'i tshul gyis de dag la lta ba bskyed do/_/tshe dang ldan pa sha ra dwa ti'i bu 
[\[72a\]]
[\[72a.1\]]rgyu des na/_byang chub sems dpa' thabs la mi mkhas pa gzugs su lta bar 'gyur ro/_/de bzhin du tshor bar lta ba dang /_'du shes su lta ba dang /_'du byed du lta ba dang /_rnam par shes par lta bar 'gyur ro/_/de bzhin du mig tu lta bar 'gyur ba nas/_
[\[72a.2\]]de bzhin du sbyar te/_yid kyi bar du lta bar 'gyur ro/_/de bzhin du gzugs su lta bar 'gyur ba nas/_de bzhin du sbyar te/_chos kyi bar du lta bar 'gyur ro/_/de bzhin du mig gi khams su lta bar 'gyur ba nas/_de bzhin du sbyar te/_yid kyi rnam par shes pa'i khams 
[\[72a.3\]]kyi bar du lta bar 'gyur ro/_/de bzhin du gzugs kyi khams su lta bar 'gyur ba nas/_de bzhin du sbyar te/_chos kyi khams kyi bar du lta bar 'gyur ro/_/de bzhin du dran pa nye bar gzhag par lta bar 'gyur ba nas/_de bzhin du sbyar te/_'phags pa'i lam yan lag brgyad pa'i 
[\[72a.4\]]bar du lta bar 'gyur ro/_/de bzhin du de bzhin gshegs pa'i stobs bcur lta bar 'gyur ba nas/_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du lta bar 'gyur te/_de la byang chub sems dpa' sems dpa' chen po thabs la mkhas pa shes rab 
[\[72a.5\]]kyi pha rol tu phyin pa la spyod pa thabs mkhas pas lta ba de dag spang ba'i phyir/_dmigs pa'i tshul gyis sems can rnams la chos ston to/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das don gang gis byang chub 
[\[72a.6\]]sems dpa' sems dpa' chen po zhes bgyi ba la bdag kyang spobs lags so/_/bcom ldan 'das kyis bka' stsal pa/_sha ra dwa ti'i bu khyod spobs sam/_btsun pa bcom ldan 'das spobs lags so/_/'o na ji lta bu yin/_gsol pa/_btsun pa bcom ldan 
[\[72a.7\]]'das 'di la byang chub sems dpa'i byang chub kyi sems ni mi mnyam pa dang mnyam pa/_nyan thos dang /_rang sangs rgyas thams cad dang thun mong ma lags pa ste/_don des na byang chub sems dpa' sems dpa' chen po zhes bgyi'o/_/de ci'i slad du zhe na/_btsun pa bcom ldan 
[\[72b\]]
[\[72b.1\]]'das 'di ltar rnam pa thams cad mkhyen pa nyid kyi sems zag pa ma mchis pa khams gsum du ma gtogs pa de ni/_de'i rnam pa thams cad mkhyen pa nyid kyi sems zag pa ma mchis pa khams gsum du ma gtogs pa gang lags pa de la yang de chags pa ma mchis pas/_de'i slad du byang chub 
[\[72b.2\]]sems dpa' sems dpa' chen po zhes bgyi'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu byang chub sems dpa' sems dpa' chen po'i mi mnyam pa dang mnyam pa'i sems nyan thos dang /_rang sangs 
[\[72b.3\]]rgyas thams cad dang thun mong ma yin pa'i sems de gang yin/_de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das 'di la byang chub sems dpa' sems dpa' chen po sems dang po bskyed pa nas bzung ste/_
[\[72b.4\]]chos gang yang skye ba'am 'gag par yang dag par rjes su mi mthong ste/_chos gang yang 'grib pa'am/_'phel bar yang mi 'gyur/_chos gang yang kun nas nyon mongs pa'am/_rnam par byang ba yang ma mchis lags so/_/btsun pa bcom ldan 'das gang la mi skye mi 'gag cing /_
[\[72b.5\]]'grib pa ma mchis/_'phel ba ma mchis/_kun nas nyon mongs pa ma mchis/_rnam par byang ba ma mchis/_nyan thos kyi sems dang /_rang sangs rgyas kyi sems dang /_yang dag par rdzogs pa'i sangs rgyas kyi sems ma mchis pa de ni byang chub sems dpa' sems dpa' chen po'i 
[\[72b.6\]]mi mnyam pa dang mnyam pa'i sems nyan thos dang rang sangs rgyas thams cad dang thun mong ma lags pa'i sems lags so/_/de skad ces gsol ba dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bus gang smras pa de bzhin te/_
[\[72b.7\]]nyan thos dang /_rang sangs rgyas kyis de la yang sems de chags pa med do/_/btsun pa bcom ldan 'das 'o na sems de gzugs la yang chags pa ma mchis lags sam/_de bzhin du tshor ba dang /_'du shes dang 'du byed rnams dang /_rnam par shes pa la yang sems de chags pa ma 
[\[73a\]]
[\[73a.1\]]mchis lags sam/_de bzhin du mig la yang sems de chags pa ma mchis lags sam/_rna ba dang /_sna dang /_lce dang /_lus dang /_yid kyi bar la yang sems de chags pa ma mchis lags sam/_de bzhin du gzugs rnams la yang sems de chags pa 
[\[73a.2\]]ma mchis lags sam/_sgra dang dri dang ro dang reg bya dang /_chos rnams la yang sems de chags pa ma mchis lags sam/_de bzhin du mig gi khams la yang sems de chags pa ma mchis lags sam/_de bzhin du sbyar te/_yid kyi rnam par shes pa'i khams kyi bar la yang sems 
[\[73a.3\]]de chags pa ma mchis lags sam/_de bzhin du gzugs kyi khams la yang sems de chags pa ma mchis lags sam/_de bzhin du sbyar te/_chos kyi khams kyi bar la yang sems de chags pa ma mchis lags sam/_de bzhin du dran pa nye bar gzhag pa rnams la yang sems 
[\[73a.4\]]de chags pa ma mchis lags sam/_de bzhin du sbyar te/_'phags pa'i lam yan lag brgyad pa'i bar la yang sems de chags pa ma mchis lags sam/_de bzhin du de bzhin gshegs pa'i stobs bcu la yang sems de chags pa ma mchis lags sam/_sangs rgyas kyi chos 
[\[73a.5\]]ma 'dres pa [{]bcwa [,]bco [}]brgyad kyi bar la yang sems de chags pa ma mchis lags sam/_tshe dang ldan pa sha ra dwa ti'i bu de de bzhin no/_/ji skad smras pa de bzhin te/_gzugs la yang sems de chags pa med do/_/de bzhin du tshor ba dang /_'du shes dang /_'du byed rnams dang /_rnam 
[\[73a.6\]]par shes pa la yang sems de chags pa med do/_/de bzhin du mig la sems de chags pa med pa nas/_de bzhin du sbyar te/_yid kyi bar la sems de chags pa med do/_/de bzhin du gzugs rnams la sems de chags pa med pa nas/_de bzhin du sbyar te/_chos rnams kyi bar la 
[\[73a.7\]]sems de chags pa med do/_/de bzhin du mig gi khams la sems de chags pa med pa nas/_de bzhin du sbyar te/_yid kyi rnam par shes pa'i khams kyi bar la sems de chags pa med do/_/de bzhin du gzugs kyi khams la sems de chags pa med pa nas/_de bzhin du sbyar te/_chos kyi 
[\[73b\]]
[\[73b.1\]]khams kyi bar la sems de chags pa med do/_/de bzhin du dran pa nye bar gzhag pa rnams la sems de chags pa med pa nas/_de bzhin du 'phags pa'i lam yan lag brgyad pa'i bar la sems de chags pa med pa yang de bzhin du sbyar ro/_/de bzhin du de bzhin gshegs pa'i stobs 
[\[73b.2\]]bcu la sems de chags pa med pa nas/_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar la sems de chags pa med pa yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das kyis 'di 
[\[73b.3\]]skad ces rnam pa thams cad mkhyen pa nyid kyi sems gang yin pa de yang zag pa med cing khams gsum thams cad du gtogs pa ma yin no/_/zhes bka' stsal nas/_btsun pa bcom ldan 'das byis pa so so'i skye bo thams cad kyi sems kyang rang bzhin gyis stong pa nyid kyi slad du zag 
[\[73b.4\]]pa ma mchis shing khams gsum du ma gtogs pa lags sam/_de bzhin du nyan thos dang /_rang sangs rgyas thams cad dang /_bcom ldan 'das de bzhin gshegs pa rnams kyis thugs de yang zag pa ma mchis shing khams gsum du ma gtogs pa lags sam/_bka' stsal pa/_
[\[73b.5\]]sha ra dwa ti'i bu de de bzhin no/_/gsol pa/_btsun pa bcom ldan 'das gzugs kyang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_de bzhin du tshor ba dang /_'du shes dang /_'du byed rnams dang /_rnam par shes 
[\[73b.6\]]pa yang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol pa/_btsun pa bcom ldan 'das mig kyang rang bzhin gyis stong pa nyid kyi slad du zag pa ma mchis shing khams 
[\[73b.7\]]gsum du ma gtogs pa lags sam/_de bzhin du sbyar te/_yid kyi bar du yang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol ba/_btsun pa bcom ldan 'das 
[\[74a\]]
[\[74a.1\]]gzugs rnams kyang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol pa/_btsun pa bcom ldan 'das chos rnams kyi bar yang rang bzhin gyis 
[\[74a.2\]]stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol pa/_btsun pa bcom ldan 'das mig gi khams kyi bar yang rang bzhin gyis stong pa nyid kyi slad du zag pa ma mchis shing khams gsum du 
[\[74a.3\]]ma gtogs pa lags sam/_de bzhin du sbyar te/_yid kyi rnam par shes pa'i khams kyi bar yang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol pa/_btsun pa bcom 
[\[74a.4\]]ldan 'das gzugs kyang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/de bzhin du sbyar te/_chos kyi khams kyi bar du yang rang bzhin gyis stong pa nyid kyi slad du zag pa ma mchis 
[\[74a.5\]]shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol pa/_btsun pa bcom ldan 'das dran pa nye bar gzhag pa rnams kyang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags 
[\[74a.6\]]sam/_de bzhin du sbyar te/_'phags pa'i lam yan lag brgyad pa'i bar du yang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/gsol pa/_btsun pa bcom ldan 'das 
[\[74a.7\]]de bzhin gshegs pa'i stobs bcu yang rang bzhin gyis stong pa nyid kyi slad du zag pa ma mchis shing khams gsum du ma gtogs pa lags sam/_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du yang rang bzhin gyis stong pa nyid kyi slad du zag pa ma mchis shing khams 
[\[74b\]]
[\[74b.1\]]gsum du ma gtogs pa lags sam/_bka' stsal pa/_sha ra dwa ti'i bu de de bzhin no/_/ji skad smras pa de bzhin te/_byis pa so so'i skye bo thams cad kyi sems kyang rang bzhin gyis stong pa nyid kyi phyir zag pa med cing khams gsum du gtogs pa ma yin no/_/de bzhin du nyan thos dang /_rang 
[\[74b.2\]]sangs rgyas thams cad kyi sems kyang rang bzhin gyis stong pa nyid kyi phyir zag pa med cing khams gsum du gtogs pa ma yin no/_/de bzhin du gzugs kyang rang bzhin gyis stong pa nyid kyi phyir zag pa med cing khams gsum du gtogs pa ma yin no/_/de bzhin du tshor ba dang /_'du shes dang /_
[\[74b.3\]]'du byed rnams dang /_rnam par shes pa yang rang bzhin gyis stong pa nyid kyi phyir zag pa med cing khams gsum du gtogs pa ma yin no/_/de bzhin du mig kyang rang bzhin gyis stong pa nyid kyi phyir zag pa med cing khams gsum du gtogs pa ma yin pa nas/_yid kyi bar du yang de bzhin du 
[\[74b.4\]]sbyar ro/_/de bzhin du mig gi khams kyang zag pa med cing khams gsum du gtogs pa ma yin pa nas/_yid kyi rnam par shes pa'i khams kyi bar du yang de bzhin du sbyar ro/_/de bzhin du gzugs kyi khams kyang zag pa med cing khams gsum du gtogs pa ma yin pa nas/_chos kyi 
[\[74b.5\]]khams kyi bar du yang de bzhin du sbyar ro/_/de bzhin du dran pa nye bar gzhag pa rnams kyang zag pa med cing khams gsum du gtogs pa ma yin pa nas/_'phags pa'i lam yan lag brgyad pa'i bar du yang de bzhin du sbyar ro/_/de bzhin du de bzhin gshegs pa'i stobs bcu yang 
[\[74b.6\]]zag pa med cing khams gsum du gtogs pa ma yin pa nas de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du yang rang bzhin gyis stong pa nyid kyi phyir zag pa med cing khams gsum du gtogs pa ma yin no/_/de skad ces bka' stsal pa dang /_bcom ldan 
[\[74b.7\]]'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das kyis 'di skad ces sems ma yin pa'i phyir/_byang chub sems dpa' sems dpa' chen po de sems de la chags pa med do/_/zhes bka' stsal na/_btsun pa bcom 
[\[75a\]]
[\[75a.1\]]ldan 'das gzugs ma mchis pa yang gzugs ma mchis pa la chags pa ma mchis lags sam/_de bzhin du sbyar te/_rnam par shes pa'i bar du ma mchis pa yang rnam par shes pa'i bar du ma mchis pa la chags pa ma mchis lags sam/_btsun pa bcom 
[\[75a.2\]]ldan 'das mig ma mchis pa yang mig ma mchis pa la chags pa ma mchis lags sam/_de bzhin du sbyar te/_yid kyi bar du ma mchis pa yang yid ma mchis pa la chags pa ma mchis lags sam/_btsun pa bcom ldan 'das gzugs rnams ma mchis pa yang gzugs rnams 
[\[75a.3\]]ma mchis pa la chags pa ma mchis lags sam/_de bzhin du chos rnams ma mchis pa'i bar dag chos rnams ma mchis pa la chags pa ma mchis lags sam/_btsun pa bcom ldan 'das mig gi khams ma mchis pa mig gi khams ma mchis pa la chags pa ma mchis lags 
[\[75a.4\]]sam/_de bzhin du sbyar te/_yid kyi rnam par shes pa'i khams kyi bar du ma mchis pa yid kyi rnam par shes pa'i khams ma mchis pa la chags pa ma mchis lags sam/_de bzhin du dran pa nye bar gzhag pa rnams ma mchis pa yang dran pa nye bar gzhag pa rnams ma mchis pa la 
[\[75a.5\]]chags pa ma mchis lags sam/_de bzhin du sbyar te/_'phags pa'i lam yan lag brgyad pa'i bar du ma mchis pa yang 'phags pa'i lam yan lag brgyad pa ma mchis pa la chags pa ma mchis lags sam/_btsun pa bcom ldan 'das de bzhin gshegs pa'i stobs bcu 
[\[75a.6\]]ma mchis pa/_de bzhin gshegs pa'i stobs bcu ma mchis pa la chags pa ma mchis lags sam/_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar du ma mchis pa/_sangs rgyas kyi chos ma 'dres pa ma mchis pa rnams la chags pa ma mchis lags sam/_
[\[75a.7\]]bka' stsal pa/_sha ra dwa ti'i bu de de bzhin no/_/ji skad smras pa de bzhin te/_gzugs med pa yang gzugs med pa la chags pa med do/_/rnam par shes pa'i bar du yang de bzhin du sbyar ba nas/_de bzhin du mig nas yid kyi bar du yang de bzhin du sbyar ro/_/de bzhin du gzugs 
[\[75b\]]
[\[75b.1\]]rnams nas chos rnams kyi bar du yang de bzhin du sbyar ro/_/de bzhin du mig gi khams nas yid kyi rnam par shes pa'i khams med pa'i bar du yang de bzhin du sbyar ro/_/de bzhin du gzugs kyi khams nas chos kyi khams kyi bar du yang de bzhin du sbyar ro/_/de bzhin du dran pa nye bar gzhag 
[\[75b.2\]]pa rnams med pa yang dran pa nye bar gzhag pa rnams med pa la chags pa med do/_/'phags pa'i lam yan lag brgyad pa'i bar du yang de bzhin du sbyar ro/_/de bzhin du de bzhin gshegs pa'i stobs bcu med pa yang /_de bzhin gshegs pa'i stobs bcu med pa la chags pa 
[\[75b.3\]]med do/_/de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar la yang chags pa med do/_/sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyad pa ni/_mi mnyam pa dang mnyam pa'i sems nyan thos dang /_
[\[75b.4\]]rang sangs rgyas thams cad dang thun mong ma yin pa'i sems des kyang mi dmigs pa'i tshul gyis rlom sems su mi byed/_mngon par zhen par mi byed do/_/shes rab kyi pha rol tu phyin pa khri pa las mi dmigs pa'i le'u zhes bya ste bdun pa'o//_//de nas bcom ldan 'das 
[\[75b.5\]]la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das ji ltar na byang chub sems dpa' sems dpa' chen po thabs la mi mkhas pas nyan thos kyis 'am/_rang sangs rgyas kyi sar rab tu ltung zhing byang chub sems dpa'i skyon ma mchis pa 
[\[75b.6\]]la mi 'jug pa lags/_byang chub sems dpa'i skyon ni gang lags skyon ma mchis pa ni gang lags/_de skad ces gsol ba dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu gang gi tshe/_byang chub sems 
[\[75b.7\]]dpa' sems dpa' chen po sngar nges par ltung bar gyur la nyan thos kyi sa'am/_rang sangs rgyas kyi sar rab tu ltung zhing byang chub sems dpa'i skyon med par mi 'jug pa ste/_de ni byang chub sems dpa'i skyon yin no/_/de skad ces bka' stsal pa dang /_bcom ldan 'das 
[\[76a\]]
[\[76a.1\]]la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po'i sngar nges par ltung ba'i skyon gang lags/_bcom ldan 'das kyis bka' stsal pa/_sha ra dwa ti'i bu gang gi tshe/_byang chub 
[\[76a.2\]]sems dpa' sems dpa' chen po thabs la mi mkhas pas pha rol tu phyin pa drug la spyod pa na/_thabs la mi mkhas pa nyid kyi stong pa nyid dang /_mtshan ma med pa dang /_smon pa med pa'i rnam par thar ba'i sgo la brten nas/_nyan thos kyis 'am/_rang sangs rgyas kyis mngon 
[\[76a.3\]]sum du byed cing /_byang chub sems dpa'i skyon med pa la mi 'jug pa ste/_sha ra dwa ti'i bu de ni byang chub sems dpa' sems dpa' chen po'i sngar nges par ltung ba'i skyon yin no/_/btsun pa bcom ldan 'das ci'i slad du byang chub sems dpa' sems dpa' chen po'i skyon gang lags/_
[\[76a.4\]]bcom ldan 'das kyis bka' stsal pa/_sha ra dwa ti'i bu skyon zhes bya ba ni 'di lta ste/_chos la sred pa ste skyon yin no/_/gsol pa/_btsun pa bcom ldan 'das chos la sred pa'i skyon gang lags/_bcom ldan 'das kyis bka' stsal pa/_sha ra dwa ti'i bu 'di la byang 
[\[76a.5\]]chub sems dpa' sems dpa' chen po shes rab kyi pha rol tu phyin pa la spyod pa ni/_gzugs la mi rtag ces bya bar gnas par byed cing kun tu shes la mngon par zhen pa dang /_de bzhin du tshor ba dang /_'du shes dang /_'du byed rnams dang /_rnam par shes pa la mi rtag 
[\[76a.6\]]ces bya bar gnas par byed cing kun tu shes la mngon par zhen pa ste/_de ni byang chub sems dpa' sems dpa' chen po'i rjes su 'thun pa'i chos la sred pa ste skyon yin no/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la 
[\[76a.7\]]spyod pa ni/_gzugs nas rnam par shes pa'i bar la sdug bsngal zhes bya bar gnas par byed cing /_kun tu shes la mngon par zhen pa dang /_gzugs nas rnam par shes pa'i bar la bdag med ces bya bar gnas par byed cing kun tu shes la mngon par zhen pa dang /_
[\[76b\]]
[\[76b.1\]]de bzhin du gzugs nas rnam par shes pa'i bar la stong zhes bya bar gnas par byed cing kun shes la mngon par zhen pa dang /_de bzhin du gzugs nas rnam par shes pa'i bar la mtshan ma med ces bya bar gnas par byed cing kun tu shes la mngon par zhen pa dang /_de bzhin du 
[\[76b.2\]]gzugs nas rnam par shes pa'i bar la smon pa med ces bya bar gnas par byed cing kun tu shes la mngon par zhen pa dang /_de bzhin du gzugs nas rnam par shes pa'i bar la zhi zhes bya bar gnas par byed cing /_kun tu shes la mngon par zhen pa dang /_de bzhin du gzugs 
[\[76b.3\]]nas rnam par shes pa'i bar la dben zhes bya bar gnas par byed cing kun tu shes la mngon par zhen pa dang /_de bzhin du gzugs nas rnam par shes pa'i bar la rnam par byang zhes bya bar gnas par byed cing kun tu shes la mngon par zhen pa dang /_de bzhin du gzugs nas rnam 
[\[76b.4\]]par shes pa'i bar la skye ba med ces bya bar gnas par byed cing kun tu shes la mngon par zhen pa dang /_de bzhin du gzugs nas rnam par shes pa'i bar la 'gag pa med ces bya bar gnas par byed cing kun tu shes la mngon par zhen pa dang /_de bzhin du gzugs la dngos 
[\[76b.5\]]po med ces bya bar gnas par byed cing kun tu shes la mngon par zhen pa dang /_rnam par shes pa'i bar la dngos po med ces bya bar gnas par byed cing kun tu shes la mngon par zhen pa ste/_sha ra dwa ti'i bu de ni byang chub sems dpa' sems dpa' chen po'i rjes su 'thun pa'i chos 
[\[76b.6\]]la sred pa ste skyon yin no/_/sha ra dwa ti'i bu de ltar na byang chub sems dpa' sems dpa' chen po thabs la mi mkhas pas sngar nges par ltung ba yin zhing /_nyan thos dang rang sangs rgyas kyi sar ltung la/_byang chub sems dpa'i skyon med pa la yang mi 'jug pa yin no/_/sha ra dwa 
[\[76b.7\]]ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni thabs la mkhas pas mig nas chos rnams kyi bar la mi rtag ces bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la 
[\[77a\]]
[\[77a.1\]]sdug bsngal zhes bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la bdag med ces bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la stong 
[\[77a.2\]]zhes bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la mtshan ma med ces bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la smon pa med ces bya bar gnas par byed 
[\[77a.3\]]cing kun tu shes la mngon par zhen pa dang /_de bzhin du mig nas chos rnams kyi bar la zhi zhes bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la dben zhes bya bar gnas par byed cing kun tu shes la mngon par zhen pa dang /_de 
[\[77a.4\]]bzhin du mig nas chos rnams kyi bar la rnam par byang zhes bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi bar la skye ba med ces bya bar gnas par byed cing kun tu shes la mngon par zhen pa dang /_de bzhin du mig nas chos rnams kyi 
[\[77a.5\]]bar la 'gag pa med ces bya bar gnas par byed cing kun tu shes la mngon par zhen pa dang /_de bzhin du mig la dngos po med ces bya bar gnas par byed cing kun tu shes la mngon par zhen pa dang /_chos rnams kyi bar la dngos po med ces bya bar gnas par byed cing kun tu shes 
[\[77a.6\]]la mngon par zhen pa ste/_sha ra dwa ti'i bu de ni byang chub sems dpa' sems dpa' chen po'i rjes su 'thun pa'i chos la sred pa ste skyon zhes bya'o/_/sha ra dwa ti'i bu de ltar na byang chub sems dpa' sems dpa' chen po thabs la mi mkhas pas sngar nges par ltung ba yin zhing nyan thos dang /_
[\[77a.7\]]rang sangs rgyas kyi sar rab tu ltung ba dang /_byang chub sems dpa'i skyon med pa la mi 'jug pa yin no/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa/_thabs la mi mkhas pas khams rnams dang /_dran pa 
[\[77b\]]
[\[77b.1\]]nye bar gzhag pa dag nas/_'phags pa'i lam yan lag brgyad pa'i bar dang /_de bzhin du de bzhin gshegs pa'i stobs bcu nas sangs rgyas kyi chos ma 'dres pa [{]bcwa [,]bco [}]brgyad kyi bar dang /_de bzhin du sbyar te/_ji ltar phung po dag gi skabs su sbyar ba bzhin thams cad du rgya cher sbyar bar 
[\[77b.2\]]bya ste/_sha ra dwa ti'i bu de ltar na byang chub sems dpa' sems dpa' chen po thabs la mi mkhas pas sngar nges par ltung ba yin zhing nyan thos dang /_rang sangs rgyas kyi sar rab tu ltung ba la byang chub sems dpa'i skyon med pa la yang mi 'jug pa yin no/_/sha ra dwa ti'i bu 'di skad ces byang chub 
[\[77b.3\]]sems dpa' sems dpa' chen po'i skyon ma mchis pa gang lags zhes gang smras pa yang /_sha ra dwa ti'i bu 'di la byang chub sems dpa' sems dpa' chen po shes rab kyi pha rol tu phyin pa la spyod pas 'di ltar bslab par bya ste/_ci nas gzugs kyis rlom sems su mi bya'o/_/tshor ba 
[\[77b.4\]]dang 'du shes dang 'du byed rnams dang /_rnam par shes pas rlom sems su mi bya/_mig gis rlom sems su mi bya/_de bzhin du rna ba dang /_sna dang lce dang /_lus dang yid kyis rlom sems su mi bya/_gzugs rnams kyis rlom sems su mi bya/_de bzhin du sgra dang /_
[\[77b.5\]]dri dang ro dang /_reg bya dang /_chos rnams kyis rlom sems su mi bya/_mig gi khams kyis rlom sems su mi bya/_gzugs kyi khams kyis rlom sems su mi bya/_mig gi rnam par shes pa'i khams kyis rlom sems su mi bya/_de bzhin du sbyar te/_yid kyi khams kyi bar gyis 
[\[77b.6\]]rlom sems su mi bya/_yid kyi rnam par shes pa'i khams kyi bar gyis rlom sems su mi bya/_sbyin pa'i pha rol tu phyin pas rlom sems su mi bya/_de bzhin du tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan 
[\[77b.7\]]gyi pha rol tu phyin pa dang /_shes rab kyi pha rol tu phyin pas rlom sems su mi bya/_de bzhin du bsam gtan dang /_tshad med pa dang /_gzugs med pa'i snyoms par 'jug pa rnams kyis rlom sems su mi bya/_dran pa nye bar gzhag pa rnams kyis rlom sems su mi bya/_de bzhin du 
[\[78a\]]
[\[78a.1\]]sbyar te/_'phags pa'i lam yan lag brgyad pa'i bar gyis rlom sems su mi bya/_de bzhin du de bzhin gshegs pa'i stobs bcus rlom sems su mi bya/_de bzhin du sbyar te/_sangs rgyas kyi chos ma 'dres pa [{]bcwa [,]bco [}]brgyad kyi bar gyis rlom sems su mi bya'o/_/sha ra 
[\[78a.2\]]dwa ti'i bu byang chub sems dpa' sems dpa' chen po shes rab kyi pha rol tu phyin pa la de ltar spyod pas/_byang chub kyi sems mi mnyam pa dang mnyam pa'i sems thun mong pa ma yin pa'i sems/_rgya chen po'i sems de nyid kyis kyang rlom sems su mi bya'o/_/de ci'i phyir zhe na/_'di ltar sems kyi rang 
[\[78a.3\]]bzhin 'od gsal ba nyid kyi phyir ro/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das sems kyi rang bzhin 'od gsal ba nyid gang lags/_de skad ces gsol ba dang /_bcom ldan 'das kyis tshe 
[\[78a.4\]]dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu sems gang 'dod chags dang ldan pa yang ma yin/_mi ldan pa yang ma yin/_zhe sdang dang ldan pa yang ma yin/_mi ldan pa yang ma yin/_gti mug dang ldan pa yang ma yin/_mi ldan pa yang ma yin zhing /_de bzhin 
[\[78a.5\]]du kun nas ldang ba rnams dang /_kun tu sbyor ba rnams dang /_bag la nyal rnams dang ldan pa yang ma yin/_mi ldan pa yang ma yin pa dang /_de bzhin du lta ba'i kun tu sbyor ba thams cad dang ldan pa yang ma yin/_mi ldan pa yang ma yin pa dang /_nyan thos dang /_rang sangs rgyas kyi 
[\[78a.6\]]sems dag dang ldan pa yang ma yin/_mi ldan pa yang ma yin pa 'di ni sha ra dwa ti'i bu byang chub sems dpa' sems dpa' chen po'i sems rang bzhin gyis 'od gsal ba nyid yin no/_/de skad ces bka' stsal pa dang /_tshe dang ldan pa sha ra dwa ti'i bus 'di skad ces gsol to/_/bcom ldan 
[\[78a.7\]]'das ci sems ma lags pa'i sems gang lags pa de mchis lags sam/_bcom ldan 'das kyis bka' stsal pa/_sha ra dwa ti'i bu sems kyi sems nyid gang yin pa de la ci yod pa nyid ma/_med pa nyid ma/_bdog pa'am/_mi bdog pa'am/_dmigs pa nyid dmigs 
[\[78b\]]
[\[78b.1\]]su yod ma/_gsol pa/_btsun pa bcom ldan 'das ma mchis lags so/_/bka' stsal pa/_sha ra dwa ti'i bu gal te sems kyi sems nyid gang la yod pa nyid dam/_med pa nyid med cing mi dmigs na/_sha ra dwa ti'i bus gang 'di skad ces smras te/_sems ma lags pa'i sems de 
[\[78b.2\]]mchis lags sam/_zhes brgal zhing brtag pa 'di ji ga rigs sam/_de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das sems kyi sems nyid de gang lags/_bka' stsal pa/_sha ra dwa 
[\[78b.3\]]ti'i bu chos thams cad la 'gyur ba med cing rnam par rtog pa med pa gang yin pa de ni sems kyi sems nyid ces bya'o/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das sems de kho na 'gyur 
[\[78b.4\]]ba ma mchis shing rnam par rtog pa ma mchis la/_gzugs dang /_tshor ba dang /_'du shes dang /_'du byed rnams dang /_rnam par shes pa de kho na 'gyur ba ma mchis shing rnam par rtog pa ma mchis pa lags sam/_de bzhin du sbyar te/_'du byed thams cad kyi bar dag 
[\[78b.5\]]kyang 'gyur ba ma mchis shing rnam par rtog pa ma mchis pa lags sam/_de ltar gyur na ni byang chub kyi bar du yang 'gyur ba ma mchis shing rnam par rtog pa ma mchis par 'gyur lags so/_/bcom ldan 'das kyis bka' stsal pa/_sha ra dwa ti'i bu de de bzhin te/_gang gi sems 
[\[78b.6\]]de ltar 'gyur ba med cing rnam par rtog pa med pa nas/_'du byed thams cad kyi bar dag dang /_de bzhin du byang chub kyi bar du yang de la 'gyur ba med cing rnam par rtog pa med pa yin te/_sha ra dwa ti'i bu chos thams cad la 'gyur ba med cing rnam par rtog pa med pa gang yin pa de ni byang chub sems 
[\[78b.7\]]dpa' sems dpa' chen po shes rab kyi pha rol tu phyin pa la spyod pa'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po'i skyon med pa ni 'di lta ste/_thabs kyis yang dag par zin pa'i dran pa nye bar gzhag pa bzhi yin no/_/bzhi gang zhe na/_'di 
[\[79a\]]
[\[79a.1\]]la byang chub sems dpa' sems dpa' chen po rtun pa shes bzhin can dran pa dang ldan pas mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_nang gi lus la lus kyi rjes su lta zhing gnas la/_lus la brten pa'i rnam par rig pa 
[\[79a.2\]]yang mi skyed pa dang /_de bzhin du rtun pa shes bzhin can dran pa dang ldan pas/_mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_phyi'i lus la lus kyi rjes su lta zhing gnas la/_lus la brten pa'i rnam par rig pa yang mi skyed pa dang 
[\[79a.3\]]de bzhin du rtun pa shes bzhin can dran pa dang ldan pas mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_nang dang phyi'i lus la lus kyi rjes su lta zhing gnas la/_lus la brten pa'i rnam par rig pa yang mi skyed pa dang /_de bzhin du 
[\[79a.4\]]rtun pa shes bzhin can dran pa dang ldan pas/_mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_nang gi tshor ba rnams dang /_phyi'i tshor ba rnams dang /_phyi nang gi tshor ba rnams la tshor ba'i rjes su lta zhing gnas la/_tshor ba la 
[\[79a.5\]]brten pa'i rnam par rig pa yang mi skyed pa dang /_de bzhin du rtun pa shes bzhin can dran pa dang ldan pas mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_nang gi sems rnams dang /_phyi'i sems rnams dang /_phyi nang gi sems rnams la 
[\[79a.6\]]sems kyi rjes su lta zhing gnas la/_sems la brten pa'i rnam par rig pa yang mi skyed pa dang /_de bzhin du rtun pa shes bzhin can dran pa dang ldan pas mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_nang gi chos rnams dang /_phyi'i 
[\[79a.7\]]chos rnams dang /_phyi nang gi chos rnams la chos kyi rjes su lta zhing gnas la/_chos la brten pa'i rnam par rig pa yang mi skyed pa'o//_//shes rab kyi pha rol tu phyin pa khri pa/_bam po brgyad pa/_sha ra dwa ti'i bu byang chub sems dpa' sems dpa' chen po ji ltar na nang gi 
[\[79b\]]
[\[79b.1\]]lus la lus kyi rjes su lta zhing gnas she na/_'di la byang chub sems dpa' sems dpa' chen po spyod na yang spyod par rab tu shes so/_/'greng na yang bdag 'greng bar rab tu shes so/_/'dug na yang bdag 'dug par rab tu shes so/_/nyal na yang bdag nyal bar rab tu shes so/_/
[\[79b.2\]]de'i lus ji lta ji lta bur gnas par gyur pa de lta de lta bur rab tu shes te/_sha ra dwa ti'i bu de ltar na byang chub sems dpa' sems dpa' chen po rtun pa shes bzhin can dran pa dang ldan pas 'jig rten la brnab sems dang /_yid mi bde ba rnam par bsal nas/_nang gi lus la lus kyi rjes su lta 
[\[79b.3\]]zhing gnas so/_/sha ra dwa ti'i bu gzhan yang byang chub sems dpa' sems dpa' chen po ni 'gro'am ldog kyang shes bzhin du spyod pa yin/_kun tu lta'am/_rnam par lta yang shes bzhin du spyod pa yin/_bskum pa dang /_brkyang pa dang /_snam sbyar dang /_ras yug chen dang /_lhung 
[\[79b.4\]]bzed thogs pa dang /_za ba dang /_'thung ba dang /_'cha' ba dang /_myang ba dang /_gnyid bsad pa dang /_ngal bso ba dang /_'ong ba dang /_'gro ba'am/_'dug pa dang /_nyal ba dang /_mi nyal ba dang /_smra ba dang /_mi smra ba na yang shes bzhin du spyod pa yin/_nang du yang dag 'jog 
[\[79b.5\]]dang /_ldang na yang shes bzhin du spyod pa yin te/_sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyod pa na/_nang gi lus la lus kyi rjes su lta zhing gnas te/_de yang mi dmigs pa'i tshul gyis gnas so/_/sha ra dwa ti'i bu gzhan yang byang 
[\[79b.6\]]chub sems dpa' sems dpa' chen po ni dran bzhin du dbugs rngub cing /_dran bzhin du dbugs 'byin te/_des dbugs ring du brngubs na yang dbugs ring du brngubs pa dang /_dbugs ring du phyung na yang dbugs ring du phyung bar rab tu shes so/_/dbugs thung ngu brngubs na 
[\[79b.7\]]yang dbugs thung ngu brngubs par rab tu shes so/_/dbugs thung ngu phyung na yang dbugs thung ngu phyung bar rab tu shes so/_/sha ra dwa ti'i bu dper na rdza mkhan nam/_rdza mkhan gyi slob ma mkhas pas 'phang lo skor ba ni ring du srub na yang ring du srub par rab tu shes so/_/thung ngu srub na yang thung 
[\[80a\]]
[\[80a.1\]]ngu srub par rab tu shes so/_/sha ra dwa ti'i bu de bzhin du byang chub sems dpa' sems dpa' chen po yang dran bzhin du dbugs brngubs cing /_dran bzhin du dbugs 'byin te/_des dbugs ring du brngubs na yang dbugs ring du brngubs par rab tu shes so/_/
[\[80a.2\]]dbugs ring du phyung na yang dbugs ring du phyung bar rab tu shes so/_/dbugs thung ngu brngubs na yang dbugs thung ngu brngubs par rab tu shes so/_/dbugs thung ngu phyung na yang dbugs thung ngu phyung bar rab tu shes so/_/sha ra dwa ti'i bu de ltar na byang chub sems dpa' sems dpa' chen po rtun 
[\[80a.3\]]pa shes bzhin can dran pa dang ldan pas mi dmigs pa'i tshul gyis 'jig rten la brnab sems dang /_yid mi bde ba rnam par bsal nas/_nang gi lus la lus kyi rjes su lta zhing gnas so/_/sha ra dwa ti'i bu gzhan yang byang chub sems dpa' sems dpa' chen po ni lus 'di nyid la 
[\[80a.4\]]khams kyis so sor rtog par byed de/_lus 'di la ni sa'i khams dang /_chu'i khams dang /_me'i khams dang /_rlung gi khams yod do snyam du rtog go/_/sha ra dwa ti'i bu dper na ba lang gsod pa la mkhas pa'am/_ba lang gsod pa'i slob ma mkhas pas mtshon rnon pos ba lang 
[\[80a.5\]]bsad nas/_bag bzhir gshags te gzugs bzhir phye nas 'greng ngam 'dug ste/_so sor rtog pa de bzhin du/_sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la spyod pa yang lus 'di nyid la khams kyis so sor rtog par byed de/_lus 
[\[80a.6\]]'di la ni sa'i khams dang /_chu'i khams dang /_me'i khams dang /_rlung gi khams yod do snyam du rtog ste/_sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyod pa/_nang gi lus la lus kyi rjes su lta zhing gnas pa 
[\[80a.7\]]yin te/_de yang mi dmigs pa'i tshul gyis gnas so/_/sha ra dwa ti'i bu gzhan yang byang chub sems dpa' sems dpa' chen po ni lus 'di nyid rkang pa'i mthil yan chad skra dang mgo bo man chad mi gtsang ba rnam pa sna tshogs kyis gang ste/_lus 'di la ni skra dang spu dang /_sen mo dang /_pags 
[\[80b\]]
[\[80b.1\]]pa dang /_pags shun dang /_sha dang rgyus pa dang /_rus pa dang /_rkang dang /_mkhal ma dang /_snying dang /_mtsher ba dang /_glo ba dang /_mchin pa dang /_sul [{]mangs [,]mang [}]dang /_rgyu ma dang /_gnye ma dang /_gzhang dang /_lgang ba dang /_phyi sa dang /_mchi ma dang /_rngul dang /_tshil 
[\[80b.2\]]dang /_mchil ma dang /_snabs dang /_rnag dang /_khrag dang /_mkhris pa dang /_bad kan dang /_zhag dang /_chu ser dang /_dri ma dang /_gcin dang /_klad pa dang /_klad rgyas dag yod do snyam du so sor rtog ste/_sha ra dwa ti'i bu dper na khyim bdag zhing pa'i spyang 'bru'i rnam pa 
[\[80b.3\]]sna tshogs 'di lta ste/_til dang /_'bras thug po che dang /_mon sran sde'u dang /_mon sran na gu dang /_nas dang /_gro dang /_sran chung dang /_'bras sA lu dang /_'bru dang /_yungs 'bru dag gis gang ba sgo drung gnyis su bzhag pa la skyes bu mig dang ldan pas mthong na/_'di dag 
[\[80b.4\]]ni til yin no/_/'di dag 'bras thug po che yin no/_/'di dag ni mon sran sde'u yin no/_/'di dag ni mon sran na gu yin no/_/'di dag ni nas yin no/_/'di dag ni gro yin no/_/'di dag ni sran chung yin no/_/'di dag ni 'bras sA lu yin no/_/'di dag ni 'bru yin no/_/'di dag 
[\[80b.5\]]ni yungs kar yin no snyam du shes so/_/sha ra dwa ti'i bu de bzhin du byang chub sems dpa' sems dpa' chen po yang lus 'di nyid la rkang pa'i mthil yan chad skra dang mgo man chad mi gtsang ba rnam pa sna tshogs kyis gang ste/_lus 'di la ni skra dang /_spu dang /_de bzhin du sbyar te/_
[\[80b.6\]]klad pa dang /_klad rgyas kyi bar dag yod do snyam du so sor rtog go/_/sha ra dwa ti'i bu de ltar na byang chub sems dpa' sems dpa' chen po rtun pa shes bzhin can dran pa dang ldan pas 'jig rten la brnab sems dang /_yid mi bde ba rnam par bstsal nas/_nang gi lus la lus 
[\[80b.7\]]kyi rjes su lta zhing gnas te/_de yang mi dmigs pa'i tshul du ste/_sha ra dwa ti'i bu de ni byang chub sems dpa' sems dpa' chen po shes rab kyi pha rol tu phyin pa la spyod pa'i skyon med pa yin no/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha 
[\[81a\]]
[\[81a.1\]]rol tu phyin pa la spyod pa'i skyon med pa ni 'di lta ste/_yang dag par spong ba bzhi'o/_/bzhi gang zhe na/_sha ra dwa ti'i bu 'di la byang chub sems dpa' sems dpa' chen po sdig pa mi dge ba'i chos ma skyes pa rnams mi bskyed pa'i phyir 'dun pa skyed cing rtsol la/_brtson 
[\[81a.2\]]'grus rtsom ste/_sems rab tu 'dzin cing yang dag par rab tu 'jog pa dang /_sdig pa mi dge ba'i chos skyes pa rnams spang ba'i phyir 'dun pa bskyed cing rtsol la brtson 'grus rtsom ste/_sems rab tu 'dzin cing yang dag par rab tu 'jog pa dang /_dge ba'i chos ma skyes pa 
[\[81a.3\]]rnams bskyed pa'i phyir 'dun pa skyed cing 'bad la brtson 'grus rtsom ste/_sems rab tu 'dzin cing yang dag par rab tu 'jog pa dang /_dge ba'i chos skyes pa rnams gnas pa dang /_mi brjed pa dang /_rgyas pa dang /_phyir zhing bsgom pa yongs su rdzogs par bya ba'i phyir 'dun pa 
[\[81a.4\]]skyed cing 'bad la brtson 'grus rtsom ste/_sems rab tu 'dzin cing yang dag par rab tu 'jog la/_de yang mi dmigs pa'i tshul du ste/_sha ra dwa ti'i bu de ni byang chub sems dpa' sems dpa' chen po'i skyon med pa yin no/_/sha ra dwa ti'i bu gzhan yang byang chub sems dpa' 
[\[81a.5\]]sems dpa' chen po'i skyon med pa ni 'di lta ste/_rdzu 'phrul gyi rkang pa bzhi'o/_/bzhi gang zhe na/_sha ra dwa ti'i bu 'di la byang chub sems dpa' sems dpa' chen po 'dun pa'i ting nge 'dzin spang ba'i 'du byed dang ldan pa'i rdzu 'phrul gyi rkang pa dben pa la gnas pa/_'dod chags 
[\[81a.6\]]dang bral ba la gnas pa/_'gog pa la gnas pa rnam par spong bas yongs su bsgyur ba bsgom pa dang /_de bzhin du sems kyi ting nge 'dzin spang ba'i 'du byed dang ldan pa'i rdzu 'phrul gyi rkang pa bsgom pa dang /_brtson 'grus kyi ting nge 'dzin spang ba'i 'du byed dang ldan pa'i rdzu 'phrul gyi rkang pa bsgom 
[\[81a.7\]]pa dang /_dpyod pa'i ting nge 'dzin spang ba'i 'du byed dang ldan pa'i rdzu 'phrul gyi rkang pa dben pa la gnas pa/_'dod chags dang bral ba la gnas pa/_'gog pa la gnas pa rnam par spong bas yongs su bsgyur ba bsgom ste de yang mi dmigs pa'i tshul du ste/_sha ra dwa ti'i bu de ni byang chub 
[\[81b\]]
[\[81b.1\]]sems dpa' sems dpa' chen po'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po'i skyon med pa ni 'di lta ste/_dbang po lnga'o/_/lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i 
[\[81b.2\]]dbang po dang /_ting nge 'dzin gyi dbang po dang /_shes rab kyi dbang po ste/_de yang mi dmigs pa'i tshul du ste/_sha ra dwa ti'i bu de ni byang chub sems dpa' sems dpa' chen po'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po'i 
[\[81b.3\]]skyon med pa ni 'di lta ste/_stobs lnga'o/_/lnga gang zhe na/_'di lta ste/_dad pa'i stobs dang /_brtson 'grus kyi stobs dang /_dran pa'i stobs dang /_ting nge 'dzin gyi stobs dang /_shes rab kyi stobs so/_/de yang mi dmigs pa'i tshul du ste/_sha ra dwa ti'i bu de ni byang 
[\[81b.4\]]chub sems dpa' sems dpa' chen po'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po'i skyon med pa ni 'di lta ste/_byang chub kyi yan lag bdun no/_/bdun gang zhe na 'di lta ste/_dran pa yang dag byang chub kyi yan lag dang /_
[\[81b.5\]]chos rnam par 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang chub kyi yan lag dang /_btang 
[\[81b.6\]]snyoms yang dag byang chub kyi yan lag ste/_dran pa yang dag byang chub kyi yan lag de yang dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba bsgom pa dang /_de bzhin du chos rnam par 'byed pa 
[\[81b.7\]]yang dag byang chub kyi yan lag dang /_brtson 'grus dang dga' ba dang shin tu sbyangs pa dang /_ting nge 'dzin dang /_btang snyoms yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa rnam par spong bas yongs su 
[\[82a\]]
[\[82a.1\]]bsgyur ba bsgom ste/_de yang mi dmigs pa'i tshul gyis bsgom ste/_sha ra dwa ti'i bu de ni byang chub sems dpa' sems dpa' chen po'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po'i skyon med pa ni 'di lta ste/_'phags 
[\[82a.2\]]pa'i lam yan lag brgyad pa ste/_brgyad gang zhe na/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag 
[\[82a.3\]]pa'i ting nge 'dzin nyid ni brgyad pa yin te/_de yang mi dmigs pa'i tshul du ste/_sha ra dwa ti'i bu de ni byang chub sems dpa' sems dpa' chen po'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po'i skyon med pa ni 'di lta ste/_chos thams 
[\[82a.4\]]cad gnyis su med par shes pa la 'jug pas rnam par thar pa'i sgo gsum la snyoms par 'jug pa dang /_chos thams cad la rnam par mi rtog cing bsam gtan gyi bde ba la ro myang ba med par bsam gtan bzhi la snyoms par 'jug pa dang /_chos thams cad mi skye bar bzod pa la 
[\[82a.5\]]'jug pas tshad med pa bzhi la snyoms par 'jug pa dang /_khams gsum dmigs su med par shes pas gzugs med pa'i snyoms par 'jug pa bzhi la snyoms par 'jug pa dang /_sems dang yid dang yid kyi rnam par shes pa dang bral bas rnam par thar ba brgyad la snyoms par 
[\[82a.6\]]'jug pa dang /_'khor ba dang mya ngan las 'das pa la gnyis su med par mthong bas/_mthar gyis gnas pa'i snyoms par 'jug pa dgul snyoms par 'jug pa dang /_chos thams cad smig rgyu lta bu la 'jug pas 'du shes dgu la snyoms par 'jug pa dang /_dran pa med cing 
[\[82a.7\]]yid la byed pa med par rjes su dran pa bcu la snyoms par 'jug pa dang /_chos thams cad sgyu ma lta bu la 'jug pas 'du shes drug la snyoms par 'jug pa dang /_shes pa dang mi shes pa'i chos mnyam pas shes pa bcu la 'jug pa dang /_chos thams cad rang bzhin gyis mnyam par 
[\[82b\]]
[\[82b.1\]]bzhag par rtogs nas gsum la snyoms par 'jug pa dang /_dus gsum dang bral ba'i shes pas dbang po gsum bsgom pa dang /_tshul gcig cing tha dad par mi byed pa'i shes pa la 'jug pas zil gyis gnon pa'i skye mched rnams bsgom pa dang /_chos zab mo la bzod pa la 
[\[82b.2\]]'jug pas zad par gyi skye mched rnams la snyoms par 'jug ste/_de yang mi dmigs pa'i tshul gyis snyoms par 'jug pa ste/_sha ra dwa ti'i bu de ni byang chub sems dpa' sems dpa' chen po'i skyon med pa zhes bya'o/_/sha ra dwa ti'i bu gzhan yang byang chub sems dpa' sems dpa' 
[\[82b.3\]]chen po'i skyon med pa ni gang gi tshe/_shes rab kyi pha rol tu phyin pa la spyod pa ni/_nang stong pa nyid la phyi stong pa nyid mi mthong /_phyi stong pa nyid la nang stong pa nyid mi mthong /_nang stong pa nyid dang phyi stong pa nyid la stong pa nyid stong pa nyid mi mthong /_stong pa nyid stong pa nyid la nang dang phyi stong 
[\[82b.4\]]pa nyid mi mthong /_stong pa nyid stong pa nyid la chen po stong pa nyid mi mthong /_chen po stong pa nyid la don dam pa stong pa nyid mi mthong /_don dam pa stong pa nyid la 'dus byas stong pa nyid mi mthong /_'dus byas stong pa nyid la 'dus ma byas stong pa nyid mi mthong /_'dus ma byas 
[\[82b.5\]]stong pa nyid la mtha' las 'das pa stong pa nyid mi mthong /_mtha' las 'das pa stong pa nyid la/_thog ma dang tha ma med pa stong pa nyid mi mthong /_thog ma dang tha ma med pa stong pa nyid la dor ba med pa stong pa nyid mi mthong /_dor ba med pa stong pa nyid la rang bzhin gyis 
[\[82b.6\]]stong pa nyid mi mthong /_rang bzhin gyis stong pa nyid la rang gi mtshan nyid stong pa nyid mi mthong /_rang gi mtshan nyid stong pa nyid la chos thams cad stong pa nyid mi mthong /_chos thams cad stong pa nyid la mi dmigs pa stong pa nyid mi mthong /_mi dmigs pa stong pa nyid la dngos 
[\[82b.7\]]po med pa stong pa nyid mi mthong /_dngos po med pa stong pa nyid la ngo bo nyid stong pa nyid mi mthong /_ngo bo nyid stong pa nyid la dngos po med pa'i ngo bo nyid stong pa nyid mi mthong /_dngos po med pa'i ngo bo nyid stong pa nyid la ngo bo nyid stong pa nyid mi mthong ba ste/_sha ra dwa ti'i bu byang 
[\[83a\]]
[\[83a.1\]]chub sems dpa' sems dpa' chen po shes rab kyi pha rol tu phyin pa la de ltar spyod pa ni byang chub sems dpa' sems dpa' chen po'i skyon med pa la 'jug par 'gyur ro/_/sha ra dwa ti'i bu gzhan yang byang chub sems dpa' sems dpa' chen po'i skyon med pa ni 'di 
[\[83a.2\]]lta ste/_gzhan gyi dring la mi 'jog cing gzhan la bstan pa shes pa la 'jug pas de bzhin gshegs pa'i stobs bcu yongs su rdzogs par byed de/_de yang mi dmigs pa'i tshul gyis byed pa'o/_/bdag dang gzhan la rlom sems med pa la lhag par 'jug pas mi 'jigs pa bzhi yongs 
[\[83a.3\]]su rdzogs par byed de/_de yang mi dmigs pa'i tshul gyis byed pa'o/_/nyan thos dang rang sangs rgyas kyi theg pa yongs su spangs pa'i shes pas de la yang rlom sems su mi byed pas so so yang dag par rig pa bzhi yongs su rdzogs par byed de/_de yang mi dmigs pa'i tshul gyis 
[\[83a.4\]]byed pa'o/_/sems can dang sems can med pas byams pa chen po yongs su rdzogs par byed de/_de yang mi dmigs pa'i tshul gyis byed pa'o/_/bdag bdag med pas snying rje chen po yongs su rdzogs par byed de/_de yang mi dmigs pa'i tshul gyis byed pa'o/_/rig pa gnyis kyi 
[\[83a.5\]]bsam pa dang bral bas sangs rgyas kyi chos ma 'dres pa [{]bcwa [,]bco [}]brgyad yongs su rdzogs par byed de/_de yang mi dmigs pa'i tshul gyis byed pa'o/_/rnam pa thams cad kyi mchog dang ldan pa'i stong pa nyid la 'jug pas thams cad shes pa nyid dang lam gyi rnam pa shes pa nyid dang /_
[\[83a.6\]]rnam pa thams cad mkhyen pa nyid yongs su rdzogs par byed de/_de yang mi dmigs pa'i tshul gyis byed pa'o/_/ser sna dang /_'chal ba'i tshul khrims dang /_khro ba dang /_le lo dang /_rnam par g.yeng ba'i sems dang /_'chal ba'i shes rab kyi sems rnams dngos 
[\[83a.7\]]po med par mthong bas pha rol tu phyin pa drug yongs su rdzogs par byed de/_de yang mi dmigs pa'i tshul gyis byed pa'o/_/chos thams cad 'ong ba dang 'gro ba med ces bya bar mos nas mngon par shes pa drug yongs su rdzogs par byed de/_de yang mi dmigs pa'i tshul gyis 
[\[83b\]]
[\[83b.1\]]byed pa'o/_/chos thams cad stong pa nyid dang /_mtshan ma med pa dang /_smon pa med pa dang /_skye ba med pa dang /_'gag pa med pa dang /_mngon par 'du bya ba med pa dang /_'byung ba med ces bya bar mthong nas/_mig lnga yongs su rdzogs par byed de/_de yang mi dmigs 
[\[83b.2\]]pa'i tshul gyis byed pa'o/_/chos thams cad mi gnas pa'o zhes bya bar mos nas mtshan dang dpe byad bzang po rnams yongs su rdzogs par byed de/_de yang mi dmigs pa'i tshul gyis byed pa'o/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 
[\[83b.3\]]'di skad ces gsol to/_/btsun pa bcom ldan 'das byang chub sems dpa' sems dpa' chen po shes rab kyi pha rol tu phyin pa la spyod pa ji ltar na byang chub kyi lam du mchi zhing byang chub sems dpa'i skyon ma mchis pa la yang 'jug la/_sus kyang thul bar rngo mi thogs pa 
[\[83b.4\]]lags/_bcom ldan 'das kyis bka' stsal pa/_sha ra dwa ti'i bu gang gi tshe/_byang chub sems dpa' sems dpa' chen po shes rab kyi pha rol tu phyin pa la spyod pa/_gzugs kyi phung por rlom sems su mi byed cing /_de bzhin du rnam par shes pa'i phung po'i bar du rlom sems su mi byed/_
[\[83b.5\]]mig gi skye mched du rlom sems su mi byed cing /_de bzhin du yid kyi skye mched kyi bar du rlom sems su mi byed/_gzugs kyi skye mched du rlom sems su mi byed pa nas/_chos kyi skye mched kyi bar du rlom sems su mi byed/_de bzhin du mig gi khams su rlom sems su mi 
[\[83b.6\]]byed/_gzugs kyi khams su rlom sems su mi byed/_mig gi rnam par shes pa'i khams su rlom sems su mi byed pa nas/_de bzhin du sbyar te/_yid kyi khams su rlom sems su mi byed/_chos kyi khams kyi bar du rlom sems su mi byed/_dran pa nye bar gzhag pa 
[\[83b.7\]]rnams su rlom sems su mi byed pa nas/_'phags pa'i lam yan lag brgyad pa'i bar du rlom sems su mi byed/_sbyin pa'i pha rol tu phyin par rlom sems su mi byed pa nas/_shes rab kyi pha rol tu phyin pa'i bar du rlom sems su mi byed/_de bzhin gshegs pa'i stobs 
[\[84a\]]
[\[84a.1\]]bcur rlom sems su mi byed/_de bzhin du mi 'jigs pa bzhi dang /_so so yang dag par rig pa bzhi dang /_byams pa chen po dang /_snying rje chen po dang /_sangs rgyas kyi chos ma 'dres pa [{]bcwa [,]bco [}]brgyad du rlom sems su mi byed/_de bzhin du rgyun tu zhugs pa'i 'bras bu'i 
[\[84a.2\]]bar du rlom sems su mi byed pa nas dgra bcom pa'i bar du rlom sems su mi byed/_de bzhin du rang byang chub tu rlo ma sems su mi byed/_bla na med pa yang dag par rdzogs pa'i byang chub tu rlom sems su mi byed pa ste/_sha ra dwa ti'i bu de ltar na byang chub sems dpa' sems dpa' chen 
[\[84a.3\]]po shes rab kyi pha rol tu phyin pas rnam par 'phel ba na/_byang chub kyi lam du 'gro zhing byang chub sems dpa'i skyon med pa la yang 'jug la/_sus kyang thul bar mi nus pa yin no/_/sha ra dwa ti'i bu gzhan yang byang chub sems dpa' sems dpa' chen po shes rab kyi pha rol 
[\[84a.4\]]tu phyin pa la gnas nas/_thams cad mkhyen pa'i ye shes yongs su rdzogs par byed de/_shes pa gang dang ldan nam yang ngan song rnams su rab tu mi ltung zhing mi rnams kyi nang du nyams par mi 'gyur la/_dbul por ma yin pa dang /_lus gang dang ldan na lha dang mi dang 
[\[84a.5\]]lha ma yin gyi 'jig rten gyis smad par 'gyur ba'i lus de lta bu yongs su 'dzin to/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po 
[\[84a.6\]]shes pa gang dang ldan na/_nam yang ngan song rnams su mi ltung ba dang /_lha dang mi dang lha ma yin gyi 'jig rten gyis smad par mi 'gyur bar shes pa gang lags/_bcom ldan 'das kyis bka' stsal pa/_sha ra dwa ti'i bu byang chub sems dpa' sems dpa' chen po shes pa 
[\[84a.7\]]gang dang ldan na/_shar phyogs kyi 'jig rten gyi khams gang gA'i klung gi bye ma snyed dag na/_de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed dag mthong zhing de dag las chos kyang nyan la/_sangs rgyas bcom ldan 'das de 
[\[84b\]]
[\[84b.1\]]dag gi nyan thos kyi dge 'dun dang /_byang chub sems dpa'i dge 'dun yang mthong /_sangs rgyas kyi zhing gi yon tan bkod pa dag kyang mthong ba dang /_byang chub sems dpa' sems dpa' chen po shes pa gang dang ldan na/_sangs rgyas su 'du shes mi 'jug_/_byang chub sems dpar 
[\[84b.2\]]'du shes mi 'jug_/nyan thos su 'du shes mi 'jug_/rang sangs rgyas su 'du shes pa ma yin/_bdag tu 'du shes pa ma yin/_bdag med par 'du shes pa ma yin/_sangs rgyas kyi zhing du 'du shes pa ma yin pa dang /_byang chub sems dpa' sems dpa' chen po shes pa gang dang 
[\[84b.3\]]ldan na/_sbyin pa'i pha rol tu phyin pa la yang spyod la/_sbyin pa de yang mi dmigs pa nas/_shes rab kyi pha rol tu phyin pa la yang spyod la/_shes rab kyi pha rol tu phyin pa de yang mi dmigs pa dang /_shes pa gang dang ldan na/_dran pa nye bar gzhag pa rnams mi dmigs par dran pa nye 
[\[84b.4\]]bar gzhag pa rnams la spyod pa dang /_de bzhin du sbyar te/_sangs rgyas kyi chos ma 'dres pa rnams mi dmigs par sangs rgyas kyi chos ma 'dres pa [{]bcwa [,]bco [}]brgyad la spyod pa ste/_sha ra dwa ti'i bu 'di ni byang chub sems dpa' sems dpa' chen po'i shes pa gang dang ldan na/_chos thams cad 
[\[84b.5\]]kyang yongs su rdzogs par byed la/_chos de dag tu yang rlom sems su mi byed pa'i shes pa yin te/_sha ra dwa ti'i bu de lta bas na byang chub sems dpa' sems dpa' chen po shes rab kyi pha rol tu phyin pa la spyod pa byang chub kyi lam rnam par spyod par 'dod pa/_byang chub sems 
[\[84b.6\]]dpa'i skyon med pa la 'jug par 'dod pas lus kyi las dang /_ngag gi las dang /_yid kyi las kha na ma tho ba dang bcas pa dag gi skabs dbye bar mi bya'o/_/de skad ces bka' stsal pa dang /_bcom ldan 'das la che dang ldan pa sha ra dwa ti'i bus 'di skad ces gsol to/_/btsun pa 
[\[84b.7\]]bcom ldan 'das byang chub sems dpa' sems dpa' chen po'i lus kyi las kha na ma tho ba dang bcas pa gang lags/_ngag gi las gang lags/_yid kyi las gang lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces 
[\[85a\]]
[\[85a.1\]]bka' stsal to/_/sha ra dwa ti'i bu byang chub sems dpa' sems dpa' chen po gang 'di snyam du sems te/_lus gang gis bdag lus la dmigs par bya'o snyam pa'i lus de 'di yin no snyam pa dang /_de bzhin du ngag de 'di yin no snyam pa dang /_de bzhin du yid de 'di 
[\[85a.2\]]yin no snyam pa dang /_yid gang gis bdag yid la dmigs par bya'o snyam pa'i yid de 'di yin no snyam pa ste//sha ra dwa ti'i bu de ni lus kyi las dang /_ngag gi las dang /_yid kyi las kha na ma tho ba dang bcas pa yin no/_/sha ra dwa ti'i bu byang chub sems dpa' sems dpa' chen po shes rab 
[\[85a.3\]]kyi pha rol tu phyin pa la spyod pa ni/_lus kyang mi dmigs pa yin no/_/sha ra dwa ti'i bu gal te byang chub sems dpa' sems dpa' chen po shes rab kyi pha rol tu phyin pa la spyod pa/_lus dmigs la/_lus sam/_ngag gam/_yid gang gis ser sna'i sems skyed par byed cing /_
[\[85a.4\]]'chal ba'i tshul khrims kyi sems sam/_'khrug pa'i sems sam/_le lo'i sems sam/_rnam par g.yengs pa'i sems sam/_'chal ba'i shes rab kyi sems skyed na/_sha ra dwa ti'i bu de ni byang chub sems dpa' sems dpa' chen po ma yin par rig par bya'o/_/sha ra dwa ti'i bu 
[\[85a.5\]]gal te byang chub sems dpa' sems dpa' chen po shes rab kyi pha rol tu phyin pa la spyod pa na/_lus kyi gnas ngan len sbyong bar byed/_ngag gi gnas ngan len sbyong bar byed/_yid kyi gnas ngan len sbyong bar byed na/_de ltar na byang chub sems dpa' sems dpa' chen po shes 
[\[85a.6\]]rab kyi pha rol tu phyin pa la spyod pa/_byang chub kyi lam rnam par sbyong zhing /_byang chub sems dpa'i skyon med pa la yang dag par 'jug pa yin no/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom 
[\[85a.7\]]ldan 'das ji ltar na byang chub sems dpa' sems dpa' chen po lus kyi gnas ngan len sbyong ba lags/_de bzhin du ji ltar na ngag dang yid kyi gnas ngan len sbyong ba lags/_bcom ldan 'das kyis bka' stsal pa/_sha ra dwa ti'i bu gang gi tshe byang chub sems dpa' sems 
[\[85b\]]
[\[85b.1\]]dpa' chen po lus mi dmigs/_ngag dang yid mi dmigs shing /_sha ra dwa ti'i bu de bzhin du byang chub sems dpa' sems dpa' chen po sems dang po bskyed pa nas bzung ste/_dge ba bcu'i las kyi lam rnams yang dag par blangs nas gnas la/_nam yang nyan thos kyi sems sam/_
[\[85b.2\]]rang sangs rgyas kyi sems mi skyed cing /_sems can thams cad la yang rtag pa kho nar snying rje chen po skyed par byed pa ste/_sha ra dwa ti'i bu de ltar na byang chub sems dpa' sems dpa' chen po'i lus kyi gnas ngan len yongs su dag par smra'o/_/de bzhin du ngag dang yid kyi gnas ngan 
[\[85b.3\]]len yongs su dag par smra'o/_/sha ra dwa ti'i bu de ltar na byang chub sems dpa' sems dpa' chen po shes rab kyi pha rol tu phyin pa la spyod pa/_byang chub kyi lam sbyong bar byed cing /_byang chub sems dpa'i skyon med pa la yang 'jug pa yin no/_/shes rab kyi pha rol tu phyin pa khri pa las skyon 
[\[85b.4\]]med pa'i le'u zhes bya ste brgyad pa'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/btsun pa bcom ldan 'das byang chub sems dpa' sems dpa' chen po gang la gnas na byang chub sems dpa'i skyon ma mchis pa la 'jug 
[\[85b.5\]]cing /_nyi tshe ba'i theg pas nges par 'byung bar mi 'gyur ba'i byang chub sems dpa' sems dpa' chen po'i theg pa de gang lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_sha ra dwa ti'i bu gang gi tshe byang chub 
[\[85b.6\]]sems dpa' sems dpa' chen po sbyin pa'i pha rol tu phyin pa la spyod pa ni/_nyi tshe ba'i sems can rnams kyi ched du sbyin pa sbyin par mi byed/_tshul khrims kyi pha rol tu phyin pa la spyod pa na nyi tshe ba'i sems can rnams kyi ched du tshul khrims mi srung /_bzod pa'i pha rol tu phyin pa dang /_brtson 
[\[85b.7\]]'grus kyi pha rol tu phyin pa dang /_bsam gtan gyi pha rol tu phyin pa la yang de bzhin la/_shes rab kyi pha rol tu phyin pa la spyod pa na/_nyi tshe ba'i sems can rnams kyi ched du shes rab mi sgom gyi/_sbyin pa'i pha rol tu phyin pa la spyod pa na/_sems can thams cad kyi ched du sbyin pa sbyin 
[\[86a\]]
[\[86a.1\]]par byed pa nas/_de bzhin du shes rab kyi pha rol tu phyin pa'i bar la spyod pa na/_sems can thams cad kyi ched du shes rab sgom par byed de/_byang chub sems dpa' sems dpa' chen po ni sems can 'di snyed cig ni phung po'i lhag ma med pa'i mya ngan las 'das 
[\[86a.2\]]pa'i dbyings su yongs su mya ngan las bzla bar bya'o/_/sems can 'di snyed cig ni yongs su mya ngan las bzla bar mi bya'o/_/sems can 'di snyed cig ni sangs rgyas kyi byang chub la dgod par bya'o/_/sems can 'di snyed cig ni dgod par mi bya'o/_/snyam du sems can ris su chad 
[\[86a.3\]]pa rnams kyi don gyi phyir/_go cha chen po gyon par mi byed kyi/_sems can thams cad kyi ched du go cha chen po gyon par byed cing /_de 'di snyam du yang sems te/_bdag nyid kyis kyang sbyin pa'i pha rol tu phyin pa yongs su rdzogs par bya'o/_/sems can thams cad kyang sbyin pa'i pha 
[\[86a.4\]]rol tu phyin pa la sbyar bar bya'o/_/de bzhin du sbyar te/_bdag nyid kyis kyang tshul khrims kyi pha rol tu phyin pa yongs su rdzogs par bya'o/_/de bzhin du bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_bdag nyid 
[\[86a.5\]]kyis kyang shes rab kyi pha rol tu phyin pa yongs su rdzogs par bya'o/_/sems can thams cad kyang shes rab kyi pha rol tu phyin pa'i bar la sbyar bar bya'o snyam pa ste/_sha ra dwa ti'i bu byang chub sems dpa' sems dpa' chen po de tsam gyis na go cha chen po bgos pa zhes bya'o/_/sha ra dwa ti'i 
[\[86a.6\]]bu gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni/_sbyin pa gang sbyin pa de thams cad thams cad mkhyen pa nyid dang ldan pa'i sems kyis sbyin zhing /_de yang sems can thams cad dang lhan cig thun mong du byas nas/_mi 
[\[86a.7\]]dmigs pa'i tshul gyis bla na med pa yang dag par rdzogs pa'i byang chub tu yongs su bsngo ba 'di ni/_sha ra dwa ti'i bu byang chub sems dpa' sems dpa' chen po shes rab kyi pha rol tu phyin pa la spyod pa'i sbyin pa'i pha rol tu phyin pa'i go cha 'o/_/sha ra dwa ti'i bu gzhan yang byang 
[\[86b\]]
[\[86b.1\]]chub sems dpa' sems dpa' chen po sbyin pa sbyin pa na/_thams cad mkhyen pa nyid dang ldan pa'i sems kyis sbyin pa sbyin zhing /_de dag nyan thos dang /_rang sangs rgyas kyis yid la mi byed par sems can thams cad dang thun mong du byas te/_yongs su sngo ba 'di ni byang chub 
[\[86b.2\]]sems dpa' sems dpa' chen po shes rab kyi pha rol tu phyin pa la spyod pa'i sbyin pa sbyin pa'i tshul khrims kyi pha rol tu phyin pa'i go cha zhes bya'o/_/sha ra dwa ti'i bu gzhan yang byang chub sems dpa' sems dpa' chen po sbyin pa sbyin pa na/_thams cad mkhyen pa nyid dang ldan pa'i yid la 
[\[86b.3\]]bya bdag gis sbyin zhing /_sems can thams cad dang thun mong du byed la/_chos de dag la bzod pa dang /_'dod pa dang /_yid ches pa 'di dag ni bzod pa'i pha rol tu phyin pa'i go cha zhes bya'o/_/zhes bya ba'i bar du de bzhin du sbyar ro/_/de bzhin du sbyin pa sbyin pa'i bar gyi brtson 'grus 
[\[86b.4\]]kyi brtson pa mi gtong zhing mi 'dor la/_rab tu 'dzin pa 'di ni brtson 'grus kyi pha rol tu phyin pa'i go cha'o/_/de bzhin du sbyin pa sbyin pa na/_sems can thams cad yid la byas nas/_nyan thos dang /_rang sangs rgyas kyi sems kyi go skabs mi 'byed par 'di lta ste/_thams 
[\[86b.5\]]cad mkhyen pa nyid du sems rtse gcig pa nyid 'di ni/_bsam gtan gyi pha rol tu phyin pa'i go cha'o/_/sha ra dwa ti'i bu gzhan yang byang chub sems dpa' sems dpa' chen po sbyin pa sbyin pa na/_sgyu ma'i rnam pa'i 'du shes nye bar gnas shing /_des sbyin par byed pa yang 
[\[86b.6\]]mi dmigs/_sbyin pa yang ma yin/_len par byed pa yang ma yin la/_sbyin pa yang sbyin par byed pa 'di ni/_byang chub sems dpa' sems dpa' chen po shes rab kyi pha rol tu phyin pa la spyod pa sbyin pa sbyin pa'i shes rab kyi pha rol tu phyin pa'i go cha'o/_/sha ra dwa ti'i bu byang chub 
[\[86b.7\]]sems dpa' sems dpa' chen po gang gi tshe thams cad mkhyen pa nyid dang ldan pa'i sems kyis pha rol tu phyin pa drug po de dag la mtshan mar mi byed cing dmigs par yang mi byed pa de'i tshe/_byang chub sems dpa' sems dpa' chen po go cha chen po bgos pa zhes bya'o/_/sha ra 
[\[87a\]]
[\[87a.1\]]dwa ti'i bu gzhan yang /_byang chub sems dpa' sems dpa' chen po tshul khrims kyi pha rol tu phyin pa la spyod pa na/_thams cad mkhyen pa nyid dang ldan pa'i sems kyis sbyin pa sbyin par byed cing /_de yang sems can thams 
[\[87a.2\]]cad dang thun mong du byas nas/_bla na med pa yang dag par rdzogs pa'i byang chub tu yongs su sngo bar byed pa 'di ni byang chub sems dpa' sems dpa' chen po tshul khrims kyi pha rol tu phyin pa la spyod pa'i sbyin pa'i pha rol tu phyin pa'o/_/sha ra dwa ti'i bu gzhan 
[\[87a.3\]]yang byang chub sems dpa' sems dpa' chen po tshul khrims kyi pha rol tu phyin pa la spyod pa na/_nyan thos dang /_rang sangs rgyas kyi sa la yang 'dod pa med pa nyid yin na so so'i skye bo'i sa la lta smos kyang ci dgos pa 'di ni byang chub sems dpa' sems dpa' 
[\[87a.4\]]chen po'i tshul khrims kyi pha rol tu phyin pa'o/_/sha ra dwa ti'i bu gzhan yang byang chub sems dpa' sems dpa' chen po tshul khrims kyi pha rol tu phyin pa la spyod pa chos de dag la/_bzod pa dang /_'dod pa dang /_mngon par yid ches pa gang yin pa 'di 
[\[87a.5\]]ni byang chub sems dpa' sems dpa' chen po tshul khrims kyi pha rol tu phyin pa la spyod pa'i bzod pa'i pha rol tu phyin pa'o/_/sha ra dwa ti'i bu gzhan yang byang chub sems dpa' sems dpa' chen po tshul khrims kyi pha rol tu phyin pa la spyod pa chos de dag la 
[\[87a.6\]]brtson pa mi gtong zhing mi 'dor ba dang /_rab tu 'dzin pa gang yin pa 'di ni/_byang chub sems dpa' sems dpa' chen po tshul khrims kyi pha rol tu phyin pa la spyod pa'i brtson 'grus kyi pha rol tu phyin pa'o/_/sha ra dwa ti'i bu gzhan yang byang chub 
[\[87a.7\]]sems dpa' sems dpa' chen po tshul khrims kyi pha rol tu phyin pa la spyod pa/_thams cad mkhyen pa nyid dang ldan pa'i yid la bya ba dag gis snying rje chen po sngon du 'gro ba'i sems dang ma bral bar nyan thos dang /_rang sangs rgyas thams cad kyi sems kyi go skabs 
[\[87b\]]
[\[87b.1\]]kyang mi 'byed na/_so so'i skye bo'i sems dag gis lta smos kyang ci dgos pa 'di ni/_byang chub sems dpa' sems dpa' chen po tshul khrims kyi pha rol tu phyin pa la spyod pa'i bsam gtan gyi pha rol tu phyin pa'o/_/sha ra dwa ti'i bu gzhan yang byang chub sems 
[\[87b.2\]]dpa' sems dpa' chen po tshul khrims kyi pha rol tu phyin pa la spyod pa gang chos thams cad la sgyu ma'i rnam pa'i 'du shes nye bar gnas shing /_rang bzhin gyis stong pa nyid kyi phyir/_tshul khrims de la yang rlom sems su mi byed cing mi dmigs pa 'di ni/_sha ra dwa 
[\[87b.3\]]ti'i bu byang chub sems dpa' sems dpa' chen po tshul khrims kyi pha rol tu phyin pa la spyod pa'i shes rab kyi pha rol tu phyin pa'o/_/sha ra dwa ti'i bu de ltar na byang chub sems dpa' sems dpa' chen po tshul khrims kyi pha rol tu phyin pa la spyod pa na/_pha rol tu phyin 
[\[87b.4\]]pa drug gis yongs su zin pa'i go cha chen po bgos pa zhes bya'o/_/sha ra dwa ti'i bu gzhan yang byang chub sems dpa' sems dpa' chen po bzod pa'i pha rol tu phyin pa la spyod pa na/_thams cad mkhyen pa nyid dang ldan pa'i sems kyis sbyin pa sbyin zhing /_de yang sems 
[\[87b.5\]]can thams cad dang thun mong du byas nas/_bla na med pa yang dag par rdzogs pa'i byang chub tu yongs su sngo ba ste/_snga ma ji lta ba de bzhin du sbyar ro/_/sbyin pa'i pha rol tu phyin par ji ltar bstan pa bzhin du/_brtson 'grus kyi pha rol tu phyin pa la yang de 
[\[87b.6\]]bzhin du sbyar ro/_/sha ra dwa ti'i bu gzhan yang byang chub sems dpa' sems dpa' chen po bsam gtan gyi pha rol tu phyin pa la spyod pa na/_bsam gtan dang /_tshad med pa dang /_gzugs med pa'i snyoms par 'jug pa la yang snyoms par 
[\[87b.7\]]'jug la/_de dag gi dbang gis kyang mi skye zhing mi 'phrogs pa 'di ni/_byang chub sems dpa' sems dpa' chen po bsam gtan gyi pha rol tu phyin pa la spyod pa'i thabs la mkhas pa dang ldan pa'i shes rab kyi pha rol tu phyin pa'o/_/sha ra dwa ti'i bu gzhan 
[\[88a\]]
[\[88a.1\]]yang byang chub sems dpa' sems dpa' chen po bsam gtan gyi pha rol tu phyin pa la spyod pa na/_bsam gtan rnams dang /_tshad med pa rnams dang /_gzugs med pa'i snyoms par 'jug pa rnams la yang snyoms par 'jug cing dben 
[\[88a.2\]]par mthong ba dang /_stong pa dang /_mtshan ma med pa dang /_smon pa med par mthong bas nyan thos kyis 'am/_rang sangs rgyas kyi sar yang 'jug la/_nyan thos dang /_rang sangs rgyas thams cad kyang zil gyis gnon pa 'di yang /_sha ra dwa ti'i bu byang chub 
[\[88a.3\]]sems dpa' bsam gtan gyi pha rol tu phyin pa la spyod pa'i thabs la mkhas pa dang ldan pa'i shes rab kyi pha rol tu phyin pa'o/_/sha ra dwa ti'i bu de ltar na byang chub sems dpa' sems dpa' chen po go cha chen po bgos pa zhes bya'o/_/sha ra dwa ti'i bu byang chub 
[\[88a.4\]]sems dpa' sems dpa' chen po de ltar go cha chen po bgos pa la ni/_shar phyogs nas phyogs mtshams kyi bar gyi 'jig rten gyi khams gang gA'i klung gi bye ma snyed dag na/_sangs rgyas bcom ldan 'das gang su dag bzhugs pa de dag thams cad 'jig 
[\[88a.5\]]rten gyi khams ga ge mo zhig na/_byang chub sems dpa' sems dpa' chen po 'di go cha chen po bgos te/_sems can rnams yongs su smin par byed/_sangs rgyas kyi zhing yang yongs su dag par byed/_rdzu 'phrul gyis kyang rnam par 'phrul lo zhes ched du 
[\[88a.6\]]brjod pa ched du brjod par mdzad cing /_snyan pa sgrogs la dbyangs brjod par mdzad do/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das byang chub sems dpa' sems dpa' chen po'i theg pa chen po gang gis de 
[\[88a.7\]]theg pa chen po la yang dag par zhon pa zhes bgyi ba de gang lags/_de skad ces gsol pa dang /_bcom ldan 'das kyis/_tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di la byang chub sems dpa' sems dpa' chen po pha 
[\[88b\]]
[\[88b.1\]]rol tu phyin pa drug la spyod pa na/_'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang /_bde ba can bsam gtan dang po bsgrubs te 
[\[88b.2\]]gnas pa dang /_de rtog pa dang /_dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa ting nge 'dzin las skyes pa'i dga' ba dang /_bde ba can bsam gtan gnyis pa bsgrubs te gnas pa dang /_de dga' 
[\[88b.3\]]ba'i 'dod chags dang bral bas 'phags pa rnams kyis gang de btang snyoms pa dran pa yongs su dag pa'o/_/zhes brjod pa dag ste/_dga' ba med pa bde ba la gnas pa bsam gtan gsum pa bsgrubs te gnas pa dang /_de bde ba yang spangs te/_snga nas yid bde ba 
[\[88b.4\]]dang /_yid mi bde ba yang nub pas sdug bsngal yang ma yin/_bde ba yang ma yin pa btang snyoms dang dran pa yongs su dag pa/_bsam gtan bzhi pa bsgrubs te gnas pa dang /_de bzhin du byams pa dang ldan pa'i sems yangs pa rgya chen por gyur pa/_mi gnyis 
[\[88b.5\]]pa/_tshad med pa/_kho na med pa/_gnod pa med pa/_'gran zla med pa/_yongs su rdzogs pa/_shin tu bsgoms pas phyogs gcig khyab par byas te/_mos nas bsgrubs te gnas pa dang /_de bzhin du gnyis pa dang /_de bzhin du gsum pa dang /_
[\[88b.6\]]de bzhin du phyogs bzhi pa dang /_de bzhin du 'og dang /_steng dang /_thad kar thams cad kyi thams cad du thams cad dang ldan pa'i 'jig rten la byams pa dang ldan pa'i sems kyis khyab par byas te/_mos nas bsgrubs te gnas pa dang /_de bzhin du snying rje dang ldan 
[\[88b.7\]]pa dang /_dga' ba dang ldan pa dang /_btang snyoms dang ldan pa'i sems kyis thams cad kyi thams cad du thams cad dang ldan pa'i 'jig rten la khyab par byas te/_mos pa'i bar du bsgrubs nas gnas pa ste/_tshad med pa bzhi bsam gtan dang ldan pa 'di dag ni byang chub 
[\[89a\]]
[\[89a.1\]]sems dpa' sems dpa' chen po'i theg pa chen po rab mchog yin no/_/gang gi tshe byang chub sems dpa' sems dpa' chen po bsam gtan de dag nyid tshad med pa'i rnam pa dang /_rtags dang mtshan ma dag gis snyoms par 'jug cing ldang ba de 
[\[89a.2\]]dag snyoms par 'jug cing ldang ba na/_sems can thams cad dang thun mong du byas nas/_rnam pa thams cad mkhyen pa nyid yongs su rdzogs par byed pa 'di yang /_sha ra dwa ti'i bu byang chub sems dpa' sems dpa' chen po'i theg pa chen po yin no/_/gang gi tshe 
[\[89a.3\]]byang chub sems dpa' sems dpa' chen po rnam pa thams cad mkhyen pa nyid dang ldan pa'i sems snying rje chen po sngon du 'gro bas nyon mongs pa spang ba'i phyir bsam gtan dang /_tshad med pa dang /_gzugs med pa'i snyoms par 'jug pa de dag gzhan dag la tshul 
[\[89a.4\]]bzhin du rjod cing ston te/_rab tu 'chad la rnam par 'byed de/_gsal bar byed cing /_de dag gi ro myong ba'i nyes dmigs dang /_nges par 'byung ba yang ston pa 'di ni/_byang chub sems dpa' sems dpa' chen po'i sbyin pa'i pha rol tu phyin pa'o/_/
[\[89a.5\]]gang yang rnam pa thams cad mkhyen pa nyid dang ldan pa'i sems bskyed pa de dag gis bsam gtan dang po de dang /_bsam gtan bzhi pa'i bar du gnon cing sgom ste/_bsam gtan de dag la gnas shing sems bskyed pa gzhan 'di lta ste/_nyan thos dang 
[\[89a.6\]]rang sangs rgyas kyi sems dag gi skabs mi 'byed pa 'di ni/_sha ra dwa ti'i bu byang chub sems dpa' sems dpa' chen po'i tshul khrims kyi pha rol tu phyin pa nag nog med pa'o/_/yang byang chub sems dpa' sems dpa' chen po gang rnam pa thams cad mkhyen pa 
[\[89a.7\]]nyid dang ldan pa'i yid la byed pa de dag dang ma bral bar 'di snyam du sems te/_bdag gis sems can thams cad kyi nyon mongs pa thams cad spang ba'i phyir/_sems can thams cad la chos bstan par bya'o snyam nas/_de yid la byed pa de dag la bzod pa dang /_
[\[89b\]]
[\[89b.1\]]'dod pa dang /_nye bar rtog pa dang /_nges par sems pa gang yin pa de ni/_sha ra dwa ti'i bu byang chub sems dpa' sems dpa' chen po'i bzod pa'i pha rol tu phyin pa'o/_/yang byang chub sems dpa' sems dpa' chen po gang rnam pa thams cad mkhyen pa nyid dang ldan 
[\[89b.2\]]pa'i yid la byed pa dag gis rang gis byas pa'i dge ba'i rtsa ba thams cad sems can thams cad dang thun mong du byas nas/_rtag tu bla na med pa yang dag par rdzogs pa'i byang chub tu yongs su sngo la/_de brtson pa mi gtong zhing mi 'dor ba gang yin pa de ni/_sha ra dwa ti'i bu byang chub 
[\[89b.3\]]sems dpa' sems dpa' chen po'i brtson 'grus kyi pha rol tu phyin pa'o/_/yang byang chub sems dpa' sems dpa' chen po gang rnam pa thams cad mkhyen pa nyid dang ldan pa'i yid la byed pa dag gis bsam gtan dang /_ting nge 'dzin dang /_snyoms par 'jug pa dang /_
[\[89b.4\]]rnam par thar pa dag la snyoms par 'jug cing ldang yang nyan thos kyi sa'am/_rang sangs rgyas kyi sar yang mi ltung ba 'di ni/_byang chub sems dpa' sems dpa' chen po'i bsam gtan gyi pha rol tu phyin pa'o/_/yang byang chub sems dpa' sems dpa' chen po gang rnam 
[\[89b.5\]]pa thams cad mkhyen pa nyid dang ldan pa'i yid la byed pa dag gis bsam gtan dang /_tshad med pa dang /_gzugs med pa'i snyoms par zhugs pa na/_bsam gtan gyi yan lag thams cad mi rtag pa'i rnam pa dang /_sdug bsngal ba'i rnam pa dang /_stong 
[\[89b.6\]]pa nyid dang /_mtshan ma med pa dang /_smon pa med pa'i rnam par yang dag par ji lta ba bzhin du so sor rtog kyang snying rje chen pos yongs su zin pas nyan thos kyi skyon med pa'am/_rang sangs rgyas kyi skyon med pa la yang mi 'jug pa 'di ni byang chub sems dpa' 
[\[89b.7\]]sems dpa' chen po'i shes rab kyi pha rol tu phyin pa ste/_sha ra dwa ti'i bu de dag ni byang chub sems dpa' sems dpa' chen po'i theg pa chen po yin no/_/sha ra dwa ti'i bu gzhan yang byang chub sems dpa' sems dpa' chen po rnam pa thams cad du dran pa nye bar gzhag 
[\[90a\]]
[\[90a.1\]]bzhi yang dag pa ji lta ba bzhin du sgom ste/_'phags pa'i lam yan lag brgyad pa'i bar du yang de bzhin no/_/rnam pa thams cad du stong pa nyid kyi ting nge 'dzin dang /_mtshan ma med pa'i ting nge 'dzin dang /_smon pa med pa'i ting nge 'dzin sgom 
[\[90a.2\]]pa dang /_rnam pa thams cad du de bzhin gshegs pa'i stobs bcu nas/_sangs rgyas kyi chos ma 'dres pa [{]bcwa [,]bco [}]brgyad kyi bar du sgom ste/_sha ra dwa ti'i bu de ni byang chub sems dpa' sems dpa' chen po'i theg pa chen po yin no/_/sha ra dwa ti'i bu gzhan yang byang 
[\[90a.3\]]chub sems dpa' sems dpa' chen po byams pa la snyoms par 'jug cing /_bdag gis sems can thams cad yongs su bskyab par bya'o zhes de dag la phan pa'i sems nyid du gtod par byed do/_/snying rje la yang snyoms par 'jug cing de dag la snying brtse ba'i sems 
[\[90a.4\]]nyid du gtod par byed do/_/dga' ba la yang snyoms par 'jug cing bdag gis sems can thams cad yongs su 'grol bar bya'o/_/zhes de yang sems can thams cad la gtod par byed do/_/btang snyoms la yang snyoms par 'jug cing /_sems can thams 
[\[90a.5\]]cad zag pa zad par gyur cig ces sgom zhing de yang de dag la gtod par byed pa 'di ni/_sha ra dwa ti'i bu byang chub sems dpa' sems dpa' chen po tshad med pa rnams la spyod pa'i sbyin pa'i pha rol tu phyin pa'o/_/yang byang chub sems dpa' sems dpa' chen po gang bsam gtan dang /_
[\[90a.6\]]tshad med pa dang /_gzugs med pa de dag nyid kyi rnam pa dang /_rtags dang mtshan ma dag gis snyoms par 'jug cing ldang yang rnam pa thams cad mkhyen pa nyid ma gtogs par nyan thos kyi sa'am/_rang sangs rgyas kyi sar yongs su mi sngo ba 'di ni/_byang chub sems dpa' sems 
[\[90a.7\]]dpa' chen po bsam gtan dang /_tshad med pa dang /_gzugs med pa dag la spyod pa'i tshul khrims kyi pha rol tu phyin pa'o/_/gang gi tshe byang chub sems dpa' sems dpa' chen po thams cad mkhyen pa nyid dang ldan pa'i yid la bya ba dag gis bsam gtan dang /_tshad med pa dang /_
[\[90b\]]
[\[90b.1\]]gzugs med pa'i snyoms par 'jug pa de dag dang ma 'dres par gnas te/_sa gnyis po de dag dang /_nyan thos kyi sa'am/_rang sangs rgyas kyis la 'dod pa mi skyed kyi/_de thams cad mkhyen pa nyid la bzod pa dang /_'dod pa 'di ni byang chub sems 
[\[90b.2\]]dpa' sems dpa' chen po bsam gtan dang /_tshad med pa dang /_gzugs med pa dag la spyod pa'i bzod pa'i pha rol tu phyin pa'o/_/yang byang chub sems dpa' sems dpa' chen po gang thams cad mkhyen pa nyid dang ldan pa'i yid la bya ba dag gis mi dge ba'i 
[\[90b.3\]]chos spang ba dang /_dge ba'i chos bsgrub pa'i phyir brtson pa mi gtong bar gnas pa de ni byang chub sems dpa' sems dpa' chen po bsam gtan dang /_tshad med pa dang /_gzugs med pa dag la gnas pa'i brtson 'grus kyi pha rol tu phyin pa'o/_/yang byang chub 
[\[90b.4\]]sems dpa' sems dpa' chen po gang bsam gtan de dag nyid dang /_tshad med pa dang /_gzugs med pa'i snyoms par 'jug pa de dag nyid la snyoms par 'jug cing ldang yang bsam gtan dang /_tshad med pa dang /_gzugs med pa'i snyoms par 'jug pa de dag gis 
[\[90b.5\]]mi 'phrogs la/_de dag gi dbang gis kyang mi skye ba 'di ni/_byang chub sems dpa' sems dpa' chen po bsam gtan dang /_tshad med pa dang /_gzugs med pa'i snyoms par 'jug pa dag la gnas pa'i thabs la mkhas pa las byung ba'i bsam gtan gyi pha 
[\[90b.6\]]rol tu phyin pa'o/_/yang byang chub sems dpa' sems dpa' chen po gang thams cad mkhyen pa nyid dang ldan pa'i yid la bya bdag gis bsam gtan dang /_tshad med pa dang /_gzugs med pa'i ting nge 'dzin gyi snyoms par 'jug pa de dag la snyoms par yang 'jug cing 
[\[90b.7\]]ldang yang de dag kyang mi rtag pa'i rnam pa dang /_sdug bsngal ba'i rnam pa dang /_bdag med pa'i rnam pa dang /_stong pa nyid dang /_mtshan ma med pa dang /_smon pa med pa'i rnam par yang dag pa ji lta ba bzhin du so sor rtog kyang de dag gis nyan thos kyi skyon med 
[\[91a\]]
[\[91a.1\]]pa'am/_rang sangs rgyas kyi skyon med par yang mi 'jug pa 'di ni/_sha ra dwa ti'i bu byang chub sems dpa' sems dpa' chen po bsam gtan dang /_tshad med pa dang /_gzugs med pa'i snyoms par 'jug pa dag la spyod pa'i thabs la mkhas pa 
[\[91a.2\]]las byung ba'i shes rab kyi pha rol tu phyin pa ste/_sha ra dwa ti'i bu de dag ni byang chub sems dpa' sems dpa' chen po'i pha rol tu phyin pa drug bsam gtan dang /_tshad med pa dang /_gzugs med pa'i snyoms par 'jug pa las byung ba'i thabs la mkhas pas yongs su 
[\[91a.3\]]zin pa'i theg pa chen po yin no/_/sha ra dwa ti'i bu gzhan yang byang chub sems dpa' sems dpa' chen po'i theg pa chen po ni/_mi dmigs pa'i tshul gyis nang stong pa nyid shes pa'o/_/de bzhin du sbyar te/_mi dmigs pa'i tshul gyis dngos po med pa'i ngo bo nyid stong 
[\[91a.4\]]pa nyid kyi bar du shes pa yang de bzhin no/_/sha ra dwa ti'i bu gzhan yang byang chub sems dpa' sems dpa' chen po'i theg pa chen po ni chos thams cad la rnam par g.yengs so snyam pa dang mnyam par gzhag pa'o snyam du shes pa mi 'jug pa gang yin pa'o/_/sha ra dwa 
[\[91a.5\]]ti'i bu gzhan yang byang chub sems dpa' sems dpa' chen po'i theg pa chen po ni rtag go snyam pa dang /_mi rtag go snyam du shes pa mi 'jug pa gang yin pa dang /_de bzhin du sbyar te/_bde'o snyam pa dang /_sdug bsngal lo snyam pa dang /_bdag yod do snyam pa 
[\[91a.6\]]dang /_bdag med do snyam du shes pa mi 'jug pa ste/_de yang mi dmigs pa'i tshul gyis so//_//
