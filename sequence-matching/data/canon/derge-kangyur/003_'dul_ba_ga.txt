[\[1a\]]
[\[1a.1\]]@#/_/'dul ba ga bzhugs so/_/
[\[1b\]]
[\[1b.1\]]'dul ba gzhi/_bam po lnga bcu lnga pa/_thun mong ma yin pa gang zhe na/_dge slong dag sngon byung ba bA rA Na sI'i grong khyer du rgyal po tshangs sbyin zhes bya 
[\[1b.2\]]ba rgyal srid byed du 'jug ste 'byor pa dang zhes rgyas par bya ste/_de'i tshe smad 'tshong ma bzang mo zhes bya ba dang /_skyes bu g.yon can pad ma'i rtsa lag ces bya ba zhig gnas so/_/
[\[1b.3\]]des de la dga' mgur spyad pa'i phyir gos dang /_rgyan rnams bskur ba dang /_des gos dang rgyan rnams bgos nas song ba las/_skyes pa gzhan zhig kyang dong tshe lnga brgya 
[\[1b.4\]]thogs te 'ongs nas/_bzang mo dga' mgur spyad kyis tshur shog ces smras so/_/des bsams pa/_gal te song na ni dong tshe lnga brgya yang mi 'thob la/_khyim du 
[\[1b.5\]]'ongs pa bor te gzhan du 'gro ba 'di ni gsol ka mi yang bar yang 'gyur ro snyam nas/_des bu mo mngag gzhug ma la smras pa/_song la pad ma'i rtsa lag la jo bo re zhig 
[\[2a\]]
[\[2a.1\]]bdag gis sta gon ma bgyis kyis slad kyis mchi'o zhes zer ro zhes smros shig/_de de'i gan du song nas smras so/_/skyes pa de yang bya ba mang po zhig pas dga' mgur spyad nas srod nyid la phyir song ngo /_/des 
[\[2a.2\]]bsams pa/_thun mong du yod pas bdag gis de'i sems kyang bsrung nus so snyam nas/_des yang bu mo de la smras pa/_song la pad ma'i rtsa lag la jo bo sta gon bgyis lags na/_skyed mos tshal gang du mchi shig ces mchi'o 
[\[2a.3\]]zhes smros shig_/des de'i drung du song nas smras pa dang /_des smras pa/_khyod kyi jo mo skad cig gis ni sta gon byas/_skad cig gis ni sta gon ma byas/_bu mo de yang de dang rigs mi 'phrod pa zhig pas des smras pa/_rje'i sras des 
[\[2a.4\]]sta gon ma bgyis te/_'on kyang khyod kyi gos dang rgyan rnams kyis skyes pa gzhan dang lhan cig dga' mgur spyad do/_/de 'dod chags kyi kun nas dkris pa gang yin pa de dang ni bral/_gnod sems kyis kun nas dkris pa ni skyes par gyur te/_
[\[2a.5\]]de mi bzod pa skyes nas smras pa/_bu mo bzang mo'i drung du song la/_pad ma'i rtsa lag na re skyed mos tshal ga ge mo zhig tu shog shig ces zer ro zhes smros shig_/des song nas bzang mo la smras pa dang /_de nas de skyed mos tshal der song ba dang /_
[\[2a.6\]]skyes bu g.yon can pad ma'i rtsa lag gis smras pa/_khyod kho bo'i gos dang rgyan gyis gzhan dang lhan cig dga' mgur yongs su spyad pa ji ga rigs sam des smras pa/_rje'i sras 'di ni bdag gis nongs lags te/_'on kyang bud med ni 
[\[2b\]]
[\[2b.1\]]rtag par skyon can lags kyis bzod pa mdzod cig_/de nas des mi bzod pa skyes nas/_ral gri shubs nas phyung ste srog dang phral lo/_/de nas bu mo des jo mo bsad do jo mo bsad do zhes ku co'i sgra chen po bton pa de skye bo'i tshogs chen pos thos nas 
[\[2b.2\]]brgyugs so/_/de tsam na skyed mos tshal de na rang sangs rgyas legs smon zhes bya ba bsam gtan byed do/_/de nas skyes bu g.yon can pad ma'i rtsa lag de skrag pas ral gri khrag can rang sangs rgyas legs smon gyi mdun du bor nas skye bo'i tshogs chen 
[\[2b.3\]]po de nyid kyi nang du zhugs so/_/skye bo'i tshogs chen pos ral gri khrag can mthong nas rab tu byung ba 'dis ni bzang mo'i srog dang phral lo zhes de nas rang sangs rgyas de kun nas bskor nas mi bzod pa bskyed de smras pa/_kye rab tu byung ba drang srong gi rgyal mtshan 
[\[2b.4\]]bsrel nas 'di 'dra ba'i las byed dam/_des smras pa ci zhig byas/_de rnams kyis smras pa/_khyod kyis bzang mo dang lhan cig dga' mgur spyad nas de srog dang phral lo/_/des smras pa/_rnas mi bzod pa de nga ni las 'di mi byed do/_/des 
[\[2b.5\]]rnas mi bzod pa'i tshig smras kyang /_skye bo'i tshogs chen po des lag pa phying ka log tu dam du bcings nas rgyal po la phul te/_lha rab tu byung ba 'dis bzang mo dang lhan cig dga' mgur spyad nas des srog dang phral lags so/_/rgyal po dag ni mi 
[\[2b.6\]]rtog pa yin pas des smras pa/_gal te de lta na rab tu byung ba 'di ngas spangs kyis deng la sod cig_/de nas de'i mgul par me tog ka ra bI ra'i phreng bas btags nas gshed ma gos sngon po gyon pa mtshon thogs pa rnams kyis yongs su bskor nas lam 
[\[2b.7\]]po che dang /[ (]tshos [,]tshong [)]dus dang /_bzhi mdo dang /_sum mdo rnams su bsgrags te/_grong khyer nas skyed mos tshal logs su khrid do/_/de nas skyes bu g.yon can pad ma'i rtsa lag gi blo skyes pa rab tu byung ba dka' thub can skyon med pa nyes pa mi byed pa 
[\[3a\]]
[\[3a.1\]]'di la yang dag pa ma yin pas skur ba btab pas da 'di gsad pa la thug na/_bdag gis 'di yal bar dor ba ni bdag gi cha ma yin no snyam du bsams nas slar log ste/_rgyal po'i drung du song nas rkang pa gnyis la gtugs te smras 
[\[3a.2\]]pa/_lha rab tu byung ba 'dis ni las 'di ma bgyis te/_sdig pa'i las 'di ni bdag gis bgyis kyis rab tu byung ba 'di gtang bar gsol/_dge slong dag ji snyam du sems/_de'i tshe de'i dus kyi skyes bu g.yon can pad ma'i rtsa lag gang yin pa 
[\[3a.3\]]de ni nga nyid yin te/_ngas rang sangs rgyas la yang dag par ma yin pas skur pa btab pa gang yin pa de'i las kyi rnam par smin pas nga lo mang po dang zhes bya ba nas/_sems can dmyal ba rnams su btsos so zhes bya ba'i bar gong ma bzhin du'o/_/
[\[3a.4\]]las kyi lhag ma de kho nas da ltar nga mngon par rdzogs par byang chub pa na yang bram ze'i bu mo rtswa mis yang dag pa ma yin pas skur pa btab ste/_'di ni thun mong ma yin pa'o/_/btsun pa bcom ldan 'das kyis phrin las ci zhig mdzad na/_phrin las de'i 
[\[3a.5\]]rnam par smin pas yul dgra mthar dge slong gnyis kyis lnga brgyar ma tshang ba'i dge slong rnams dang thabs cig nas rul gsol la/_tshe dang ldan pa shA ri'i bu dang /_maud gal gyi bu gnyis ni lha'i zhal zas la longs spyod lags/_bcom ldan 'das kyis 
[\[3a.6\]]bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin du'o/_/dge slong dag sngon byung ba skye 
[\[3a.7\]]dgu rnams kyi tshe lo brgyad khri thub pa na 'jig rten du ston pa rnam par gzigs zhes bya ba zhig byung nas zhes bya ba nas/_sangs rgyas bcom ldan 'das zhes bya ba'i bar gong ma bzhin du'o/_/de 'khor drug khri dang ljongs rgyu zhing gshegs pa na/_rgyal po'i pho brang 
[\[3b\]]
[\[3b.1\]]ba shes ldan du byon to/_/bshes ldan de'i bram ze zhig bram ze'i khye'u lnga brgya la bram ze rnams kyi gsang tshig klog tu 'jug go/_/des yang dag par rdzogs pa'i sangs rgyas rnam par gzigs 'khor lnga brgya dang mthong nas/_des bram ze'i khye'u rnams la 
[\[3b.2\]]smras pa/_shes ldan dag dge sbyong mgo reg 'di dag lha'i zhal zas la longs spyad pa'i 'os ma yin gyi/_nas rul pa za ba'i 'os yin no/_/de rnams kyis kyang rjes su yi rang ba byas te/_mkhan po de mad de/_dge sbyong mgo reg 'di dag ni lha'i zhal zas 
[\[3b.3\]]la longs spyad pa'i 'os ma lags kyi nas rul pa 'tshal ba'i 'os lags so/_/de na yang bram ze'i khye'u dkar po can gnyis shig gis smras pa/_mkhan pos ni ma legs pa zhig gsungs te/_bdag nyid chen po 'di dag ni lha'i zhal zas la longs spyod pa'i 'os 
[\[3b.4\]]lags so/_/dge slong dag ji snyam du sems/_de'i tshe de'i dus kyi bram ze lnga brgya can gang yin pa de ni nga nyid yin te/_ngas yang dag par rdzogs pa'i sangs rgyas rnam par gzigs nyan thos kyi dge 'dun dang bcas pa la ngag gi las rtsub mo phyung ba gang yin pa 
[\[3b.5\]]de'i las kyi rnam par smin pas nga lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang por nas rul pa zos so/_/las kyi lhag ma de kho nas de ltar mngon par rdzogs par byang chub pa na yang dgra mthar dge slong 
[\[3b.6\]]gnyis kyis lnga brgyar ma tshang ba'i dge slong rnams dang thabs cig nas rul pa la longs spyad do/_/bram ze'i khye'u gnyis po gang yin pa de ni dge slong shA ri'i bu dang /_maud gal gyi bu 'di dag nyid yin no/_/btsun pa bcom ldan 'das kyis phrin las ci zhig 
[\[3b.7\]]mdzad na phrin las de'i rnam par smin pas lo drug tu dka' ba spyad par gyur lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa dag ni zhes bya ba nas/_
[\[4a\]]
[\[4a.1\]]'bras bu dag tu 'gyur ba nyid ces bya ba'i bar gong ma bzhin du'o/_/dge slong dag sngon byung ba ljongs kyi grong rdal bai b+hi Ting gi zhes bya ba 'byor pa dang rgyas pa/_bde ba dang /_lo legs pa/_skye bo dang /_mi mang pos rab tu gang ba 
[\[4a.2\]]zhig yod de/_dge slong dag ljongs kyi grong rdal bai b+hi Ting gi na rdza mkhan dga' skyong zhes bya ba sangs rgyas la mngon par dad pa/_chos dang dge 'dun la mngon par dad pa/_sangs rgyas la skyabs su song ba/_chos dang dge 'dun la skyabs su song ba/_
[\[4a.3\]]sangs rgyas la gcig tu byed pa/_chos dang dge 'dun la gcig tu byed pa/_sangs rgyas la yid gnyis dang the tshom med pa/_chos dang dge 'dun la yid gnyis dang the tshom med pa/_sdug bsngal dang kun 'byung dang /_'gog pa dang /_lam la 
[\[4a.4\]]yid gnyis dang the tshom med pa/_bden pa mthong ba/_'bras bu thob pa/_lo ma dang /_gtun spangs pa zhig byung ste/_de gang na chus brkos pa'am/_byi brun ma gtogs pa rang gi lag gis sa mi rko zhing rkor mi 'jug go/_/de nas rang gis sa 
[\[4a.5\]]blangs nas srog chags med pa'i chus sprus te snod rnams byas nas mtha' gcig tu bzhag ste/_'di skad ces 'phags pa'am/_bzhin [{]bzangs [,]bzang [}]dag 'dir til lam/_'bras sam/_sran mud ga tshal tshol dag mtha' gcig tu zhog la/_khyed cag 
[\[4a.6\]]las gang zhig snod gang dgos pa de de long la deng shig ces smras nas/_de nas pha ma long ba gnyis gso zhing dus dus su yang dag par rdzogs pa'i sangs rgyas 'od srung la bsod snyoms 'bul lo/_/bram ze'i khye'u bla ma'i grogs po dang /_snying du sdug pa dang /_
[\[4a.7\]]ne'u zla yang yin no/_/dge slong dag ljongs kyi grong khyer bai b+hi Ting gi na bram ze shing sA la chen po lta bu n+ya gro d+ha zhes bya ba phyug cing nor mang la longs spyod che ba zhig byung ste/_bai b+hi Ting gi rgyas pa/_'du thang dang bcas rtswa shing dang 'bab chur bcas pa/_rgyal 
[\[4b\]]
[\[4b.1\]]po kr-i kIs bram ze'i sbyin par byin pa la yongs su longs spyod do/_/bram ze shing sA la chen po lta bu n+ya gro d+ha'i slob ma bram ze'i khye'u bla ma zhes bya ba pha dang ma'i rigs dang ldan pa/_mo phyogs nas dag pa/_mes po'i phyogs dang /_phyi mo'i phyogs zung 
[\[4b.2\]]bdun rgyud kyi bar gyis bzung ste/_rigs la gtam gyis ma phog pa/_klog tu 'jug pa/_gsang tshig 'dzin pa/_rig byed gsum po sgra nges par sbyar ba dang /_shes gsal dang bcas pa'i yi ge rab tu 'byed pa dang bcas pa dang /_lnga pa de 
[\[4b.3\]]lta bu byung ba can rnams kyis pha rol tu phyin cing lung ston par byed pa/_gzugs bzang ba/_blta na sdug pa/_mdzes pa zhig yod de/_bram ze shing sA la chen po lta bu n+ya gro d+ha'i bram ze'i khye'u lnga brgya tsam la bram ze rnams kyi gsang tshig klog tu 'jug go/_/
[\[4b.4\]]rdza mkhan dga' skyong gi grogs po dang /_snying du sdug pa dang ne'u zla yang yin no/_/de nas rdza mkhan dga' skyong yang dag par rdzogs pa'i sangs rgyas 'od srung gang na ba der song ste phyin pa dang /_yang dag par rdzogs pa'i sangs rgyas 'od srung gi zhabs gnyis 
[\[4b.5\]]la mgo bos phyag byas te phyogs gcig tu 'dug go/_/phyogs gcig tu 'dug pa dang /_yang dag par rdzogs pa'i sangs rgyas 'od srung gis rdza mkhan dga' skyong la chos dang ldan pa'i gtam gyis yang dag par ston par mdzad/_yang dag par 'dzin du 
[\[4b.6\]]'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag 
[\[4b.7\]]par rab tu dga' bar mdzad nas cang mi gsung ngo /_/de nas rdza mkhan dga' skyong yang dag par rdzogs pa'i sangs rgyas 'od srung gis gsungs pa la mngon par dga' ste rjes su yi rangs nas/_bcom ldan 'das kyi zhabs gnyis la mgo bos phyag byas te stan 
[\[5a\]]
[\[5a.1\]]las langs nas song ngo /_/de'i tshe bram ze'i khye'u bla ma rta rgod ma dang ldan pa'i shing rta thams cad nas dkar ba'i nang du zhugs te/_gser gyi ril ba dang /_dbyug pa thogs nas bram ze'i khye'u'i tshogs kyis yongs su bskor cing /_bram ze'i 
[\[5a.2\]]khye'u'i tshogs kyis mdun du bdar nas/_bai b+hi Ting gi phyi rol du bram ze rnams klog tu 'jug par 'dod nas/_bai b+hi Ting gi nas byung ba dang bram ze'i khye'u bla mas rdza mkhan dga' skyong thag ring po kho na nas mthong ngo /_/mthong nas kyang 'di skad ces smras so/_/
[\[5a.3\]]des pa dga' skyong khyod da gzod ga las 'ongs/_des pa bla ma kho bo ni 'o ni nas yang dag par rdzogs pa'i sangs rgyas 'od srung la bsnyen bkur byed du 'gros des pa bla ma tshur shog_/bdag cag yang dag par rdzogs pa'i sangs rgyas 'od srung la bsnyen bkur byed du 
[\[5a.4\]]'dong ngo /_/des pa dga' skyong yang dag par rdzogs pa'i sangs rgyas 'od srung la bsnyen bkur byed pa thong shig_/dge sbyong mgo reg de la byang chub ga la yod/_byang chub ni mchog tu dka' ba yin no/_/des pa bla ma dge sbyong mgo reg de la byang chub 
[\[5a.5\]]ga la yod/_byang chub ni mchog tu dka' ba'o zhes de skad ma smra zhig_/'on kyang bcom ldan 'das de nyid sangs rgyas yin te/_'dis chos thams cad sangs rgyas so/_/des pa bla ma tshur bdag cag yang dag par rdzogs pa'i sangs rgyas 'od srung la bsnyen 
[\[5a.6\]]bkur byed du 'dong /_bram ze'i khye'u bla mas lan gnyis lan gsum du yang rdza mkhan dga' skyong la 'di skad ces smras so/_/des pa dga' skyong thong shig/_sangs rgyas 'od srung zhes bya ba nas/_byang chub ni mchog tu dka' ba'o zhes bya ba'i bar gong ma 
[\[5a.7\]]bzhin du'o/_/rdza mkhan dga' skyong gis kyang lan gnyis lan gsum du bram ze'i khye'u bla ma la 'di skad ces smras so/_/des pa bla ma khyod de skad ma smra bar zhes bya ba nas/_bsnyen bkur byed du zhes bya ba'i bar du'o/_/de nas rdza mkhan dga' skyong gis 
[\[5b\]]
[\[5b.1\]]bram ze'i khye'u bla ma'i shing rta la 'dzegs nas bram ze'i khye'u bla ma'i co to nas bzung ste/_'di skad ces smras so/_/des pa bla ma tshur yang dag par rdzogs pa'i sangs rgyas 'od srung la bsnyen bkur byed du 'dong /_de nas bram ze'i khye'u bla ma 'di snyam du sems 
[\[5b.2\]]te/_e ma'o sangs rgyas ni mchog ma yin pa ma yin zhing chos bstan pa yang mchog ma yin pa ma yin pas da ltar rdza mkhan dga' skyong yun ring po nas gtum po ma yin/_gzu lums can ma yin/_brlang po ma yin bsri ba med pa ma yin pa des bdag gi skra 
[\[5b.3\]]rnams bzung bar gyur to snyam du rig nas/_rdza mkhan dga' skyong la 'di skad ces smras so/_/des pa dga' skyong de tsam bya ba la thug gam/_des pa de tsam bya ba la thug ces so/_/des pa dga' skyong de lta na thong shig dang yang dag par rdzogs pa'i sangs 
[\[5b.4\]]rgyas 'od srung la bsnyen bkur byed du 'dong ngo /_/de nas rdza mkhan dga' skyong dang bram ze'i khye'u bla ma shing rta gcig gi nang du zhugs nas yang dag par rdzogs pa'i sangs rgyas 'od srung gang na ba der dong ste/_de gnyis kyis ji tsam bzhon pa'i sa'i bar du bzhon pas 
[\[5b.5\]]song nas bzhon pa las babs te/_rkang pa kho nas kun dga' ra ba'i nang du zhugs te/_yang dag par rdzogs pa'i sangs rgyas 'od srung gang na ba der phyin pa dang /_de nas rdza mkhan dga' skyong gis yang dag par rdzogs pa'i sangs rgyas 'od srung gi zhabs gnyis 
[\[5b.6\]]la mgo bos phyag byas te phyogs gcig tu 'dug go/_/bram ze'i khye'u bla mas ni bcom ldan 'das dang lhan cig mngon du yang dag par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go/_/
[\[5b.7\]]de nas rdza mkhan dga' skyong gis thal mo sbyar ba btud de yang dag par rdzogs pa'i sangs rgyas 'od srung gang na ba de logs su 'di skad ces gsol to/_/btsun pa bram ze'i khye'u bla ma 'di sangs rgyas la mngon par ma dad cing chos dang dge 'dun la mngon par ma dad 
[\[6a\]]
[\[6a.1\]]lags na/_bcom ldan 'das kyis ji ltar bram ze'i khye'u bla ma 'di sangs rgyas la mngon par dad cing chos dang dge 'dun la mngon par dad par 'gyur ba'i chos de lta bu legs par bshad du gsol/_de nas yang dag par rdzogs pa'i sangs rgyas 
[\[6a.2\]]'od srung gis bram ze'i khye'u bla ma la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos 
[\[6a.3\]]dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas cang mi gsung ngo /_/de nas bram ze'i khye'u bla mas rdza mkhan dga' skyong la 'di skad ces smras 
[\[6a.4\]]so/_/des pa dga' skyong khyod chos 'dul ba 'di lta bu thos na ci'i phyir dad pa yang dag pa kho nas khyim nas khyim med par rab tu mi 'byung /_des pa bla ma kho bo 'di ltar pha ma long ba gnyis gso ba dang /_yang dag par rdzogs pa'i sangs rgyas 'od srung 
[\[6a.5\]]la dus dus su bsod snyoms 'bul ba khyod kyis mi shes sam/_des pa bla ma khyod rab tu byung shig_/kho bo ni re zhig rab tu mi 'byung ngo /_/de nas yang dag par rdzogs pa'i sangs rgyas 'od srung la rdza mkhan dga' skyong gis 'di skad ces gsol to/_/
[\[6a.6\]]btsun pa bram ze'i khye'u bla ma 'di legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/_bcom ldan 'das kyis thugs brtse ba nye bar bzung ste/_rab tu 'byung ba dang bsnyen par rdzogs par mdzad 
[\[6a.7\]]du gsol/_bram ze'i khye'u bla mas legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob par gyur to/_/de nas yang dag par rdzogs pa'i sangs rgyas 'od srung gis bram ze'i khye'u bla ma rab tu phyung zhing bsnyen par 
[\[6b\]]
[\[6b.1\]]rdzogs par mdzad nas/_bai b+hi Ting gir ji tsam bzhed kyi bar du bzhugs nas bA rA Na sI gang na ba der rgyu zhing gshegs te rim gyis rgyu zhing gshegs pa dang bA rA Na sIr byon to/_/rgyal po kr-i kIs yang dag par rdzogs pa'i sangs rgyas 'od srung yul ka shi nas 
[\[6b.2\]]ljongs rgyu zhing gshegs pa dang bA rA Na sIr gshegs te/_bA rA Na sI'i drang srong smra ba [{]ri dgas [,]ri dwags [}]kyi nags na bzhugs so zhes thos so/_/thos nas kyang yang dag par rdzogs pa'i sangs rgyas 'od srung gang na ba der song ste/_phyin pa dang yang dag par rdzogs pa'i 
[\[6b.3\]]sangs rgyas 'od srung gi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang yang dag par rdzogs pa'i sangs rgyas 'od srung gis rgyal po kr-i kI la chos dang ldan pa'i gtam gyis yang dag par ston par mdzad/_
[\[6b.4\]]yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs 
[\[6b.5\]]bstod/_yang dag par rab tu dga' bar mdzad nas cang mi gsung ngo /_/de nas rgyal po kr-i kI stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_yang dag par rdzogs pa'i sangs rgyas 'od srung gang na ba de 
[\[6b.6\]]logs su thal mo sbyar ba btud nas yang dag par rdzogs pa'i sangs rgyas 'od srung la 'di skad ces gsol to/_/bcom ldan 'das dge slong gi dge 'dun dang thabs cig la sang bdag gis gdugs tshod sbyor zhing mchis na gnang bar mdzad du gsol/_yang 
[\[6b.7\]]dag par rdzogs pa'i sangs rgyas 'od srung gis rgyal po kr-i kI la cang mi gsung bas gnang ngo /_/de nas rgyal po kr-i kIs yang dag par rdzogs pa'i sangs rgyas 'od srung cang mi gsung bas gnang bar rig nas/_yang dag par rdzogs pa'i sangs rgyas 'od 
[\[7a\]]
[\[7a.1\]]srung gi zhabs gnyis la mgo bos phyag byas te stan las langs nas song ngo /_/de nas rgyal po kr-i kIs de nyid kyi nub mo nas gtsang zhing bsod pa'i bza' ba dang /_bca' ba rnams sta gon byas nas nang par sngar langs te gdan bshams/_
[\[7a.2\]]nor bu'i chu snod bzhag nas yang dag par rdzogs pa'i sangs rgyas 'od srung la dus tshod gsol pa/_btsun pa gdugs tshod bshams lags shing mchis na bcom ldan 'das da de'i dus la bab par dgongs su gsol/_de nas yang dag par rdzogs pa'i sangs 
[\[7a.3\]]rgyas 'od srung snga dro na bza' sham thabs mnabs lhung bzed dang chos gos bsnams te/_dge slong gi tshogs kyis yongs su bskor cing /_dge slong gi dge 'dun gyis mdun du bdar te/_rgyal po kr-i kI'i bkad sa gang na ba der gshegs te byon nas dge slong gi 
[\[7a.4\]]dge 'dun gyi gung la gdan bshams pa nyid la bzhugs so/_/de nas rgyal po kr-i kIs sangs rgyas la sogs pa dge slong gi dge 'dun bde bar bzhugs zin par rig nas gtsang zhing bsod pa'i bza' ba dang /_bca' ba rnams kyis rang gi lag nas stobs shing 
[\[7a.5\]]tshim par byed de/_gtsang zhing bsod pa'i bza' ba dang bca' ba rnams kyis rang gi lag nas bstabs shing tshim par byas te/_yang dag par rdzogs pa'i sangs rgyas 'od srung gis gsol zin nas phyag bcabs te/_lhung bzed gyu bar rig nas stan ches dma' 
[\[7a.6\]]ba zhig blangs te/_yang dag par rdzogs pa'i sangs rgyas 'od srung gi spyan sngar gsol ba btab pa bcom ldan 'das dge slong gi dge 'dun dang thabs cig la bdag gis dgung zla gsum du na bza' chos gos dang /_bsod snyoms dang /_gzims cha dang /_
[\[7a.7\]]snyun dpyad kyi rkyen sman gyi yo byad rnams 'bul zhing /_bdag gis bcom ldan 'das kyi slad du gtsug lag khang lnga brgya tsam brtsig cing khri dang khri'u dang /_stan nang tshangs can dang /_sngas nang tshangs can dang /_gor bu lnga brgya tsam dbul zhing 'bras sbubs su 
[\[7b\]]
[\[7b.1\]]smin pa de lta bu 'dis bcom ldan 'das dge slong gi dge 'dun la bsnyen bkur bgyid lags na gnang bar mdzad du gsol/_rgyal po chen po ji tsam sems mngon par dad par byas pa de tsam gyis byas zin gyis chog go/_/lan gnyis lan gsum du yang dag par 
[\[7b.2\]]rdzogs pa'i sangs rgyas 'od srung la rgyal po kr-i kIs 'di skad ces gsol to/_/bcom ldan 'das dge slong gi dge 'dun dang thabs cig la zhes bya ba nas/_bdag la gnang bar mdzad du gsol zhes bya ba'i bar gong ma bzhin du'o/_/lan gnyis 
[\[7b.3\]]lan gsum du yang yang dag par rdzogs pa'i sangs rgyas 'od srung gis rgyal po kr-i kI la 'di skad ces bka' stsal to/_/rgyal po chen po ji tsam sems mngon par dad par byas pa de tsam gyis byas zin gyis chog go/_/de nas yang dag par rdzogs pa'i sangs 
[\[7b.4\]]rgyas 'od srung la rgyal po kr-i kIs 'di skad ces gsol to/_/btsun pa bcom ldan 'das la bsnyen bkur bgyid pa/_dper na da ltar gyi bdag 'dra ba gzhan 'ga' lta mchis lags sam/_rgyal po chen po khyod nyid kyi yul na bai b+hi Ting gi zhes bya ba'i grong yod 
[\[7b.5\]]de/_de na rdza mkhan dga' skyong zhes bya ba sangs rgyas la mngon par dad pa zhes bya ba nas gnas so zhes bya ba'i bar gong ma bzhin du'o/_/des pha ma long ba gnyis gso zhing dus dus su nga la yang bsod snyoms kyis stobs par byed de/_rgyal po chen po dus 
[\[7b.6\]]gcig cig na nga bai b+hi Ting gi'i ljongs kyi grong rdal na nye bar bsten cing bzhugs nas snga dro sham thabs mnabs te lhung bzed dang chos gos bsnams nas/_bai b+hi Ting gi ljongs kyi grong rdal du bsod snyoms la zhugs te/_ngas bai b+hi Ting gir bsod snyoms spyod cing rdza 
[\[7b.7\]]mkhan dga' skyong gi khyim gang na ba der gshegs pa dang /_de'i tshe rdza mkhan dga' skyong dgos pa zhig la phyi logs su song nas/_ngas rdza mkhan dga' skyong gi sgo 'phar la rim gyis dal bu dal bus brdungs pa las rdza mkhan dga' skyong gi pha dang mas sgo 'phar la 
[\[8a\]]
[\[8a.1\]]brdungs pa'i sgra thos so/_/thos nas kyang 'di skad ces smras so/_/'phags pa 'di su zhig bzhin [{]bzangs [,]bzang [}]'di su zhig rdza mkhan dga' skyong gi sgo 'phar la rdung /_de gnyis la ngas 'di skad ces smras te/_nga ni yang dag par rdzogs 
[\[8a.2\]]pa'i sangs rgyas 'od srung yin te bsod snyoms bzhed do/_/de gnyis kyis 'di skad ces smras so/_/'phags pa nang du spyon cig/_bzhin [{]bzangs [,]bzang [}]nang du spyon cig_/khyod la rim gro bgyid pa ni slad rol du mchis kyis phru ba na zan dron dang rdze'u na sran 
[\[8a.3\]]tshod mchis kyis nyid kyis bzhes te longs spyad du gsol/_rgyal po chen po ngas byang gi sgra mi snyan gyi dus byin gyis brlabs nas phru ba na zan dron dang /_rje'u na sran tshod yod pa de nyid kyis blangs nas longs spyad do/_/de nas phyi zhig na rdza mkhan dga' 
[\[8a.4\]]skyong 'ongs nas phru ba na zan dron dang rdze'u na sran tshod yod pa zos par mthong nas pha ma la 'di skad ces smras so/_/yab yum phru ba na zan dron dang rdze'u'i sran tshod su zhig gis 'tshal lags/_de gnyis kyis 'di skad ces smras so/_/dga' skyong khyod 'di nas phyir 
[\[8a.5\]]byung ba na bdag cag gis sgo 'phar la rdung ba'i sgra zhig thos so/_/thos nas 'di skad ces smras so/_/'phags pa 'di su zhig bzhin [{]bzangs [,]bzang [}]'di su zhig sgo 'phar la rdung /_des 'di skad ces gsungs so/_/nga ni yang dag par rdzogs pa'i sangs rgyas 
[\[8a.6\]]'od srung yin te bsod snyoms bzhed do/_/de la bdag cag gis 'di skad ces gsol to/_/'phags pa nang du spyon cig_/bzhin [{]bzangs [,]bzang [}]nang du spyon cig_/khyod la rim gro bgyid pa ni slad rol du mchis kyis phru ba na zan dron dang /_rdze'u na sran tshod 
[\[8a.7\]]mchis kyis nyid kyis bzhes la longs spyad du gsol/_des de dag longs spyad par gyur to/_/de nas rdza mkhan dga' skyong 'di snyam du sems te/_yang dag par rdzogs pa'i sangs rgyas 'od srung gis bdag gi khyim du shin tu bag phab cing 'dris par gyur pa 
[\[8b\]]
[\[8b.1\]]ni bdag gis rnyed pa legs par rnyed do snyam nas dga' ba dang rab tu dga' bas skyil mo krung bcas te zhag bdun 'das par byas so/_/zla ba phyed kyi bar du yang de'i lhan cig ldan pa'i dga' ba lus mi 'dor zhing de rtag tu lus la bar chad med par 'dug go/_/'di ltar 
[\[8b.2\]]sangs rgyas rnams kyi sangs rgyas kyi mthu dang /_lha rnams kyi lha'i mthus zhag bdun gyi bar du pha dang ma gnyis kyi phru ba'i zan dron dang rje'u'i sran tshod kyang de bzhin du 'dug go rgyal po chen po dus gcig na nga bai b+hi Ting gi ljongs kyi grong rdal du nye bar brten te dbyar gnas par 
[\[8b.3\]]dam bzhes pa dang /_nga'i gtsug lag khang du char 'bebs pa'i lhas thog mar char phab par gyur to/_/de'i tshe rdza mkhan dga' skyong gi las byed pa'i khang pa rtswa sar pas g.yogs so/_/nga'i zhabs 'bring byed pa dge slong rnams la bka' stsal pa/_dge slong 
[\[8b.4\]]dag khyed cag deng la rdza mkhan dga' skyong gi las byed pa'i khang pa'i g.yogs mas nga'i gtsug lag khang g.yogs shig/_btsun pa bka' bzhin 'tshal zhes dge slong de rnams kyis nga las mnyan nas/_rdza mkhan dga' skyong gi las byed pa'i khang pa'i g.yogs ma 
[\[8b.5\]]'chu bar byed pa na/_de'i tshe rdza mkhan dga' skyong dgos pa 'ga' zhig la phyi rol tu song ngo /_/rdza mkhan dga' skyong gi pha dang ma gnyis kyis las byed pa'i khang pa'i g.yogs ma 'chu ba'i sgra thos so/_/thos nas kyang 'di skad ces smras so/_/'phags pa 'di su 
[\[8b.6\]]zhig bzhin [{]bzangs [,]bzang [}]'di su zhig las byed pa'i khang pa'i g.yogs ma 'chu/_de rnams kyis 'di skad ces smras so/_/kho bo cag ni yang dag par rdzogs pa'i sangs rgyas 'od srung gi zhabs 'bring ba'i dge slong dag yin te/_yang dag par rdzogs pa'i sangs rgyas 
[\[8b.7\]]'od srung gi gtsug lag khang du char 'bebs pa'i lhas thog mar char phab pas kho bo cag gis 'di bshus te de g.yogs so/_/de gnyis kyis 'di skad ces smras so/_/khyed la rim gro bgyid pa ni slad rol du mchis kyis/_'phags pa dag snoms shig_/
[\[9a\]]
[\[9a.1\]]bzhin [{]bzangs [,]bzang [}]dag snoms shig_/de nas dge slong de rnams kyis las byed pa'i khang pa bshus nas nga'i gtsug lag khang g.yogs so/_/de nas phyi zhig na rdza mkhan dga' skyong 'ongs nas rdza mkhan dga' skyong gis las byed pa'i khang pa'i 
[\[9a.2\]]g.yogs ma bshus pa mthong ngo /_/mthong nas kyang pha dang ma la 'di skad ces smras so/_/yab yum las byed pa'i khang pa 'di su zhig gis bshus de gnyis kyis 'di skad ces smras so/_/'di nas khyod phyi logs su song ba na bdag cag gis las byed pa'i 
[\[9a.3\]]khang pa'i g.yogs ma 'chu ba'i sgra thos so/_/thos nas kyang 'di skad ces smras so/_/'phags pa 'di su zhig bzhin [{]bzangs [,]bzang [}]'di su zhig las byed pa'i khang pa 'chu/_de rnams kyis 'di skad ces smras so/_/kho bo cag ni yang dag par rdzogs pa'i sangs 
[\[9a.4\]]rgyas 'od srung gi zhabs 'bring ba dge slong dag yin te/_yang dag par rdzogs pa'i sangs rgyas 'od srung gi gtsug lag khang du char 'bebs pa'i lhas thog mar char phab pas kho bo cag gis 'di bshus la de g.yogs so/_/de rnams la bdag cag gis 'di skad ces 
[\[9a.5\]]smras so/_/khyed cag la rim gro bgyid pa ni slad rol du mchis kyis 'phags pa dag snoms shig_/bzhin [{]bzangs [,]bzang [}]dag snoms shig_/de rnams kyis las byed pa'i khang pa de bshus so/_/de nas rdza mkhan dga' skyong 'di snyam du sems te/_yang dag par 
[\[9a.6\]]rdzogs pa'i sangs rgyas 'od srung gis bdag gi khyim du shin tu bag phab cing 'dris par gyur pa ni bdag gis rnyed pa legs par rnyed do zhes bya ba nas zhag bdun du zhes bya ba'i bar gong ma bzhin du'o/_/'di ltar sangs rgyas rnams kyi sangs rgyas kyi mthu dang lha rnams kyi 
[\[9a.7\]]lha'i mthus rdza mkhan dga' skyong gi pha ma'i dbyar gyi gnas der las byed pa'i khang par char pa thigs pa gcig kyang ma bab bo/_/rgyal po chen po khyod ni yang dag par rdzogs pa'i sangs rgyas 'od srung zla ba gsum du na bza' chos gos dang /_bsod snyoms dang /_
[\[9b\]]
[\[9b.1\]]gzims cha dang /_snyun dpyad kyi rkyen sman gyi yo byad rnams 'bul na ma gnang ngo /_/zhes khyod kyi sems gzhan du 'gyur gyi/_dga' skyong ni las byed pa'i khang pa'i g.yogs ma bshus kyang sems gzhan du ma gyur to/_/btsun pa rdza mkhan dga' skyong 
[\[9b.2\]]gis ni thob pa legs par thob lags te/_bcom ldan 'das kyis de'i sdum par shin tu bag phab cing 'dris par gyur lags so/_/de nas yang dag par rdzogs pa'i sangs rgyas 'od srung gis rgyal po kr-i kI'i sbyin pa de la rjes su yi rang ba 'dis rjes su yi rang bar 
[\[9b.3\]]mdzad de/_sbyin sreg mchod sbyin rnams kyi mchog_/bde sbyor mchog ni nyi ma'i lha/_/mi yi mchog ni rgyal po ste/_/rgya mtsho chu bo rnams kyi mchog_/zla ba rgyu skar rnams kyi gtso/_/nyi ma snang byed rnams kyi gtso/_/steng dang 'og dang thad kar yang /_/
[\[9b.4\]]'gro ba'i 'gro ba ji snyed pa/_/lha dang bcas pa'i 'jig rten na/_/smra ba'i mchog ni rdzogs sangs rgyas/_/de nas yang dag par rdzogs pa'i sangs rgyas 'od srung gis rgyal po kr-i kI la chos dang ldan pa'i gtam gyis yang dag par bstan/_yang dag par 
[\[9b.5\]]'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/de nas bcom ldan 'das gshegs nas ring po ma lon par rgyal po kr-i kIs mi zhig la smras pa/_kwa'i nang rje khyod 
[\[9b.6\]]song la sbubs su smin pa'i 'bras kyis shing rta lnga brgya tsam khong la/_rdza mkhan dga' skyong gang na ba der song ste phyin pa dang /_de la 'di skad ces des pa dga' skyong rgyal po kr-i kIs khyod la sbubs su smin pa'i 'bras kyis bkang ba'i shing rta lnga brgya tsam po 'di 
[\[9b.7\]]dag bskur gyis 'dis khyod kyi pha ma long ba gnyis gso ba dang /_yang dag par rdzogs pa'i sangs rgyas 'od srung la dus dus su bsod snyoms dbul ba dang /_bdag nyid kyang legs par bde bas tshim par byos shig_/lha bka' bzhin 'tshal zhes mi des rgyal 
[\[10a\]]
[\[10a.1\]]po kr-i kI las mnyan nas sbubs su smin pa'i 'bras kyis shing rta lnga brgya tsam bkang ste/_rdza mkhan dga' skyong gang na ba der song nas phyin pa dang /_rdza mkhan dga' skyong la 'di skad ces smras so/_/des pa dga' skyong rgyal po kr-i kIs khyod 
[\[10a.2\]]la sbubs su smin pa'i 'bras kyis bkang ba'i shing rta lnga brgya tsam po 'di dag bskur gyis/_'dis khyod kyi pha ma long ba gnyis gso ba dang /_yang dag par rdzogs pa'i sangs rgyas 'od srung la bsod snyoms dbul ba dang /_bdag nyid kyang legs 
[\[10a.3\]]par bde bas tshim par byos shig ces gsung ngo /_/kye nang rje rgyal po kr-i kI ni dgos pa mang zhing bya ba mang ba yin la/_bdag ni dgos pa nyung zhing bya ba nyung ba yin no zhes smras nas ma blangs so/_/dge slong dag ji snyam du sems/_de'i tshe de'i 
[\[10a.4\]]dus kyi bram ze'i khye'u bla ma gang yin pa de ni nga nyid yin te/_ngas gang zag la skur gyi byang chub la ma yin pa gang yin pa de'i las kyi rnam par smin pas byang chub kyi snying por dka' ba lo drug spyad do/_/gal te ngas byang chub la bskur bar gyur na/_ngas slar yang 
[\[10a.5\]]bskal pa grangs med pa gsum du byang chub kyi ched du bdag nyid shin tu dub par 'gyur ro/_/btsun pa bcom ldan 'das kyis phrin las ci zhig mdzad na/_phrin las de'i rnam par smin pas mngon par rdzogs par byang chub pa na yang bcom ldan 'das la 'khru ba'i snyun 
[\[10a.6\]]gyis thebs lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las 'di dag byas shing bsags pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin no/_/
[\[10a.7\]]dge slong dag sngon byung ba ri 'or zhig na sman pa zhig yod pa las de na khyim bdag cig gi bu nad kyis thebs nas/_des sman pa de bkug ste dris nas des de la sman byin pas sos par gyur na/_khyim bdag des de la rngan pa ma byin no/_/khyim bdag gi bu de lan gsum 
[\[10b\]]
[\[10b.1\]]gyi bar du nad kyis thebs te/_sman pa des lan gsum gyi bar du sos par byas kyang des de la rngan pa ma byin nas de nas sman pa de kun nas dkris pa drag pos mi bzod par gyur nas bsams pa/_khyim bdag gi bu 'di bdag gis lan gsum gyi bar du dpyad byas kyang 'dis 
[\[10b.2\]]cung zad kyang lan du phan ma btags kyis/_da ni brgya la nad kyis thebs par gyur dang /_de la sman ma yin pa gang zhig gis de'i nang grol rnams dum bu dum bur 'dzag par 'gyur ba de lta bu sbyin no snyam pa las ji tsam na khyim bdag de'i bu ma bde ste slar na bar gyur pa dang /_
[\[10b.3\]]sman pa des mi bzod pa skyes pas/_de la sman ma yin pa byin nas des nang grol rnams dum bu dum bur zags so/_/dge slong dag ji snyam du sems/_de'i tshe de'i dus kyi sman pa gang yin pa de ni nga nyid yin te/_ngas ngan sems kyis khyim bdag gi bu la sman ma yin 
[\[10b.4\]]pa byin pas des nang grol rnams dum bu dum bur zags pa gang yin pa de'i las de'i rnam par smin pas lo mang po zhes bya ba nas/_sems can dmyal ba rnams su btsos so zhes bya ba'i bar gong ma bzhin du'o/_/las de'i lhag ma de kho nas da ltar mngon par rdzogs 
[\[10b.5\]]par byang chub pa na yang 'khru ba'i snyun gyis thebs so/_/btsun pa bcom ldan 'das kyis phrin las ci zhig mdzad na/_phrin las de'i rnam par smin pas shAkya rnams bkum pa na/_bcom ldan 'das kyi dbu snyun rab tu drag pos thebs par gyur lags/_bcom 
[\[10b.6\]]ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su 'di dag byas shing bsags pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin du'o/_/dge slong dag sngon byung ba 
[\[10b.7\]]chu bo gnyen ldan gyi 'gram na nya pa lnga brgya rten cing gnas te/_de rnams kyis nya shin tu che ba gnyis shig ji ltar gnyen ldan gyi nang du zhugs te nyal ba zin pa dang /_de dag 'di snyam du sems te/_gal te 'di gnyis bsad na sha lom par mi 'gyur zhing rul bar 
[\[11a\]]
[\[11a.1\]]'gyur ro snyam nas de rnams kyis de gnyis phur pa la btags nas bzhag go/_/gang gi tshe lan 'ga' zhig nyo bar 'ongs pa de'i tshe bcad cing bcad cing sbyin par byed do/_/de gnyis kyi lus la gcod pa na sdug bsngal gyi tshor bas nyen pas rang gi 
[\[11a.2\]]ris mthun pa'i skad 'byin pas 'bo sgra 'don par byed do/_/de na nya pa'i khye'u gcig cig de gnyis kyi sha gcod pa na yang dang yang du 'bo sgra 'don pa la dga' bar gyur to/_/dge slong dag ji snyam du sems/_de'i tshe de'i dus kyi nya pa'i khye'u gang yin pa de ni nga 
[\[11a.3\]]yin te/_ngas nya gsod par byed pa la dga' ba bskyed pa gang yin pa de'i las kyi rnam par smin pas nga lo mang po zhes bya ba nas/_klad pa na bar gyur to zhes bya ba'i bar gong ma bzhin du'o/_/las kyi lhag ma de kho nas da ltar mngon par rdzogs par byang chub pa 
[\[11a.4\]]na yang shAkya rnams bsad pa na klad nad rab tu drag pos thebs par gyur to/_/btsun pa bcom ldan 'das kyis phrin las ci zhig mdzad na/_phrin las de'i rnam par smin pas mngon par rdzogs par byang chub pa na yang bcom ldan 'das kyi sku rgyab bser ma'i snyun 
[\[11a.5\]]gyis thebs par gyur lags/_bcom ldan 'das kyis bka' stsal pa/_dge slong dag de bzhin gshegs pa nyid kyis sngon gyi tshe rabs gzhan rnams su las 'di dag byas shing bsags pas zhes bya ba nas/_'bras bu dag tu 'gyur ba nyid ces bya ba'i 
[\[11a.6\]]bar gong ma bzhin du'o/_/dge slong dag sngon byung ba gyad gcig gis yul ljongs kyi gyad thams cad brdabs nas rgyal po'i pho brang du phyin pa dang /_rgyal po'i pho brang de na rgyal po'i gyad stobs dang pha rol gnon pa thub rlag pa zhig yod de/_de de dang lhan 
[\[11a.7\]]cig rgyal mtshan gyi phyir stobs 'gyed pa la zhugs so/_/gyad de dag gi kun tu spyod pa ni lag pa nas bzung ba kho nas gyad kyis gyad shes pa yin pas/_de nas rgyal po'i gyad des yul ljongs kyi gyad 'di ni bdag pas stobs che'o zhes bya bar shes nas des smras 
[\[11b\]]
[\[11b.1\]]pa/_ne'u zla bdag gi 'di ni rigs kyi rgyud kyis 'ongs pa yin gyis/_khyod bdag nyid 'gyel bar byos shig dang /_bdag la ni grags par zad la ru mtshon ni khyod kyi yin par 'gyur ro/_/des khas blangs pa dang /_des de mnan to/_/des ru 
[\[11b.2\]]mtshon blang bar brtsams pa dang /_des smras pa/_ne'u zla sgyu'am mthus rgyal ba don du gnyer ba yin pa las khyod ngas sgyus bslus na/_ci'i phyir ru mtshon sbyin bdag nyid chen po de nga rgyal bcom pa zhig pas lan gsum gyi bar du gyad de dang lhan cig 'gyed 
[\[11b.3\]]par zhugs pa na yang de la bslu bar brtsams pa na ne'u zla khyod la ru mtshon gyis ci zhig bya bdag gi sring mo phyugs chung ma khyim thab la ma song ba zhig yod pa de khyod la sbyin gyis bdag nyid 'gyel bar byos shig_/bslus pa de de'i chung mas thos nas des smras pa/_rje'i 
[\[11b.4\]]sras snga ma'i gleng gzhi dag dgongs sam/_de nas de'i chung mas nga rgyal bskyed nas kun nas dkris pa drag pos de bteg ste/_brdabs pas de sgal tshigs chag nas shi'o/_/dge slong dag ji snyam du sems/_de'i tshe de'i dus kyi yul ljongs kyi gyad gang yin pa 
[\[11b.5\]]de ni nga nyid yin te/_ngas ngan sems bskyed nas kun nas dkris pa drag pos rgyal po'i gyad sgal tshigs bcag pa gang yin pa de'i las kyi rnam par smin pas nga lo mang po dang /_lo brgya phrag mang po dang /_lo stong phrag mang po dang /_lo brgya stong phrag mang po rnams 
[\[11b.6\]]su sems can dmyal ba rnams su btsos so/_/las kyi lhag ma de kho nas da ltar mngon par rdzogs par byang chub pa na yang nga'i sgal tshigs rlung nad kyis thebs par gyur to/_/dge slong dag de lta bas na las gcig tu gnag pa rnams dang zhes bya ba nas brtsal bar bya ste/_
[\[11b.7\]]dge slong dag khyed kyis de lta bu la bslab par bya'o zhes bya ba'i bar gong ma bzhin no//_//'dul ba gzhi/_bam po lnga bcu drug pa/_thams cad zil gnon thams cad gzigs/_/thub pa 'jig rten kun la sman/_/sred pa thams cad 
[\[12a\]]
[\[12a.1\]]zad pa brnyes/_/sbyor ba kun gyi mthar phyin mdzad/_/thams cad mkhyen cing thams cad rig_/thub chen thams cad mngon par mkhyen/_/'khon dang 'jigs pa kun las 'das/_/chos kun gyi ni pha rol gshegs/_/bsam pa kun 
[\[12a.2\]]la mkhas pa po/_/sred pa thams cad rab tu bcom/_/sems can kun la phan dgongs pa/_/mdud pa thams cad rab tu grol/_/bag la nyal kun bcad nas ni/_/'ching ba thams cad yang dag bcad/_/sems can kun gyi mchog rab ste/_/
[\[12a.3\]]thub pa chos rnams ston par mdzad/_/sems can chen po shes rab che/_/brtson 'grus chen po grags pa che/_/chos chen 'od ni chen po pa/_/chos chen don gyi pha rol gshegs/_/klu chen seng ge chen po pa/_/dge slong chen po drang srong che/_/shes 
[\[12a.4\]]rab chen po'i ral gri mtshon/_/nyon mongs chen po rab tu bcom/_/stobs dang brtson 'grus rab tu che/_/brtan pa chen po pha rol gnon/_/byang chub chen po brnyes pa gang /_/dgra chen rnams las rnam par rgyal/_/nad chen po yi dpyad mdzad pas/_/
[\[12a.5\]]bcom ldan sman pa chen po lags/_/'dod chags chen po zil gnon la/_/sman chen po ni stsol ba po/_/'khor ba chen po'i btson ra na/_/'ching ba chen pos bcings rnams la/_/thugs rje chen po dang ldan pas/_/'ching ba kun las grol 
[\[12a.6\]]bar mdzad/_/skyes bu chen po lha chen po/_/tshogs rnams kyi ni tshogs chen ldan/_/sbyin pa'i mchog ni sbyin chen po/_/zhi ba chen po'i go 'phang reg_/sems can mchog ste drang srong mchog_/de bzhin rnam par 'dren mchog brnyes/_/nyan 
[\[12a.7\]]thos mchog ni phun sum tshogs/_/chos kyi mchog ni rab ston pa/_/shin tu mnyam par bzhag pa'i mchog_/yon gnas rnams kyi mchog tu 'os/_/rnam par grol ba rnams kyi mchog_/mtshan ni mchog rab kun dang ldan/_/bcom ldan srid las 
[\[12b\]]
[\[12b.1\]]rab tu grol/_/srid pa'i dga' ba las 'phags pa/_/srid pa'i 'dod chags kun nas bcad/_/srid pa'i sred pa rab tu bcom/_/chos chen po ni bsgoms pas na/_/'jigs dang 'jigs su rung ba spangs/_/klu yi rgyal po rnams kyi gnas/_/
[\[12b.2\]]ma dros pa yi mtsho chen du/_/thams cad bya ba byas pa yi/_/nyan thos rnams kyi mdun byas te/_/lnga brgya rnams dang thabs cig tu/_/rdzu 'phrul gyis ni mkha' las gshegs/_/chu bo de yi 'gram dag tu/_/smra ba'i mchog ni bzhugs nas ni/_/
[\[12b.3\]]rjes su brtse ba thugs rje can/_/lus can kun la phan mdzad pas/_/mtsho la gzigs nas dge slong la/_/'di skad ces ni bka' stsal to/_/ngas ni sdig pa gang byas dang /_/nga yi tshig 'di mnyan par gyis/_/ngas ni sngon gyi tshe rabs su/_/g.yon 
[\[12b.4\]]can pad ma'i rtsa lag gyur/_/rang sangs rgyas ni legs smon te/_/skyon med la ni skur btab nas/_/skye bo'i tshogs chen lhags nas su/_/thub pa chos kyi yon tan dga'/_/bcing ba dam pos de bcings nas/_/grong khyer nas ni phyung ba dang /_/dge 
[\[12b.5\]]sbyong bcing bas dam bcings pas/_/sdug bsngal gyur de nga yis mthong /_/de la snying rje bskyed nas kyang /_/nga nyid kyis ni thar bar byas/_/las kyi rnam par smin pa des/_/dmyal ba rnams su yun [{]rings [,]ring [}]'phangs/_/slar yang mir ni 'ongs pa na/_/ngas 
[\[12b.6\]]ni skur pa thob par gyur/_/de nas las kyi lhag mas kyang /_/nga yi yang srid tha ma la/_/mu stegs rnams kyis mdzes ma'i phyir/_/yang dag ma yin skur pa btab/_/nga sngon bram zer gyur pa na/_/gsang tshig 'dzin cing mang thos pa/_/bram ze lnga brgya 
[\[12b.7\]]rnams la ni/_/tshal na gsang tshig brjod pa'i tshe/_/mngon shes lnga ldan rdzu 'phrul che/_/byin can drang srong der 'ongs pa/_/bkur sti byed pa ngas mthong nas/_/skyon med la ni skur pa btab/_/drang srong 'di ni 'dod spyod ces/_/ngas ni bram ze'i khye'u la 
[\[13a\]]
[\[13a.1\]]smras/_/bram ze'i khye'u rnams nga yi tshig_/thos nas rjes su yi rang zhing /_/de nas bram ze'i khye'u rnams kyis/_/khyim dang khyim du slong ba na/_/drang srong 'di ni 'dod spyod ces/_/skye bo mang po dag la smras/_/las kyi rnam par smin 
[\[13a.2\]]pa des/_/dge slong lnga brgya dag dang yang /_/mdzes ma kho na'i rgyu las ni/_/skur pa dag ni thob par gyur/_/sangs rgyas thams cad zil non gyis/_/nyan thos gyur pa gnas 'jog bu/_/de tshe dge sbyong de la ni/_/ngas ni mi bden skur pa btab/_/sdig 
[\[13a.3\]]pa'i las de byas pas na/_/mi bzad ngan 'gror song nas ni/_/sems can dmyal ba rnams su skyes/_/sdug bsngal tshor ba nyams su myong /_/de nas las kyi lhag mas ni/_/nga la bram ze rtsa mis 'dir/_/skye bo'i tshogs ni 'dus pa na/_/yang dag ma 
[\[13a.4\]]yin skur pa btab/_/nor gyi phyir ni skyon med par/_/ngas ni g.yas khyim nu bo ni/_/ri yi gseb tu bcug nas su/_/ngas ni rdo ba dag gis bsnun/_/las kyi rnam par smin pa des/_/dmyal ba dag tu yun [{]rings [,]ring [}]'phangs/_/rab tu tsha dang thig nag gi/_/
[\[13a.5\]]sdug bsngal tshor ba myong bar gyur/_/de nas las kyi lhag mas ni/_/lha sbyin gyis ni rdo 'phangs te/_/nga yi zhabs kyi mthe bo ni/_/rdo ba'i dum bus rma yang phyung /_/rgya mtsho yi ni gru bo ches/_/rgya mtsho la ni 'gro ba na/_/gru na 'dug pa'i tshong pa ni/_/mdung 
[\[13a.6\]]thung rnon pos bsad par gyur/_/las kyi rnam par smin pa des/_/dmyal ba rnams su yun [{]rings [,]ring [}]'phangs/_/de yi las kyi lhag mas nga'i/_/zhabs la tshal pas zug par gyur/_/sngon ni nya pa'i grong khyer gyi/_/nya pa'i bur ni gyur pa na/_/nya rnams gsod 
[\[13a.7\]]par byed pa dang /_/yid dga' ba ni skyes par gyur/_/las kyi rnam par smin pa des/_/nga ni dmyal bar yun [{]rings [,]ring [}]'phangs/_/rab tu tsha dang thig nag dang /_/sdug bsngal mang po myong bar gyur/_/de nas las kyi lhag mas ni/_/gang gi tshe na 'phags 
[\[13b\]]
[\[13b.1\]]skyes pos/_/shAkya rnams ni gsod pa na/_/klad pa mi bzad nad kyis thebs/_/rnam par gzigs kyi gsung rab kyi/_/nyan thos yongs su smad byas te/_/khyed ni nas dag za bar 'os/_/khyed la 'bras ni mi rigs zhes/_/ngag gis nyes par 
[\[13b.2\]]spyad pa dang /_/las kyi rnam par smin pa des/_/dmyal ba thig nag rnams su ni/_/sdug bsngal mang po nyams su myong /_/de nas las kyi lhag mas ni/_/dgra mthar dbyar ni gnas bcas te/_/bram ze yis ni spyan drangs tshe/_/zla ba gsum du nas 
[\[13b.3\]]dag zos/_/nga ni sman par gyur pa na/_/tshong dpon bu pho 'khrur 'jug tshe/_/nad kyis sdug bsngal gyur pa la/_/sman ma yin pa ngas byin no/_/las kyi rnam par smin pa des/_/sdug bsngal mang po nyams su myong /_/de nas las kyi lhag mas ni/_/
[\[13b.4\]]de 'dra'i 'khru ba'i nad kyis thebs/_/sngon gyi tshe rabs gzhan rnams su/_/nga ni mthu can gyad gyur tshe/_/stobs dag 'gyed par byed pa na/_/ngas ni gyad kyi bu zhig bsad/_/las kyi rnam par smin pa des/_/sdug bsngal mang po nyams su myong /_/de nas 
[\[13b.5\]]las kyi lhag mas ni/_/'di na nga yi rgyab bsnyung ngo /_/sngon ni ngan spong bur gyur pa/_/dga' skyong la ni smras pa ni/_/mgo reg ngas mthong ci zhig bya/_/'di la byang chub yod ma yin/_/ngag gis nyes par spyod pa dang /_/las kyi rnam par smin pa des/_/
[\[13b.6\]]'dir yang mir ni 'ongs pa na/_/khyim med par ni rab byung nas/_/byang chub mchog ni 'dod pa'i phyir/_/lteng rgyas 'gram du lo drug tu/_/mchog tu dka' ba spyad pa ngas/_/sdug bsngal mang po nyams su myong /_/sems can kun gyi rab mchog gis/_/
[\[13b.7\]]chos kyi dam pa thugs chud nas/_/sdig pa'i las ni gang mdzad pa/_/tshogs kyi mchog la bka' stsal to/_/thams cad zil gnon stobs brnyes kyis/_/dge slong dge 'dun gung bzhugs nas/_/ma dros pa yi mtsho chen du/_/nyid kyi phrin las 
[\[14a\]]
[\[14a.1\]]lung bstan to/_/de bzhin gshegs pa'i le'u'o//_//sdom ni/_gnas 'jog sbrang rtsi can dang ni/_/rgyu can kauN+Di n+ya nye ba 'khor/_/'od byed dang ni nam gru ste/_/phyi ma bde bar gshegs pa yin/_/ma dros pa'i tshigs 
[\[14a.2\]]su bcad pa'o/_/de nas bcom ldan 'das dgra bcom pa lnga brgya dang thabs cig tu mtsho chen po ma dros par phrin las kyi rgyu ba lung bstan nas ma dros pa nas mi snang bar mdzad de/_mnyan yod kyi [{]ri dgas [,]ri dwags [}]'dzin gyi ma'i sngon gyi kun dga' ra ba'i khang [{]bzangs [,]bzang [}]na 
[\[14a.3\]]bzhugs so/_/[{]ri dgas [,]ri dwags [}]'dzin gyi ma sa gas/_bcom ldan 'das mtsho chen po ma dros pa nas mi snang bar mdzad de/_mnyan yod du gshegs nas mnyan yod kyi bdag gi khang [{]bzangs [,]bzang [}]kho na na bzhugs so zhes thos so/_/thos nas kyang mnyan yod nas 
[\[14a.4\]]byung nas bcom ldan 'das gang na ba der song ste zhes bya ba nas rab tu dga' bar mdzad nas cang mi gsung ngo zhes bya ba'i bar gong ma bzhin no/_/de nas [{]ri dgas [,]ri dwags [}]'dzin gyi ma sa ga stan las langs te/_bcom ldan 'das gang na ba de logs su thal mo sbyar ba 
[\[14a.5\]]btud nas bcom ldan 'das la 'di skad ces gsol to/_/bcom ldan 'das mtsho chen po ma dros par rang rang gi las kyi rgyu ba lung bstan pa'i dgra bcom pa lnga brgya gang dag lags pa dang thabs cig tu sang bdag gi sdum par gdugs tshod sbyor zhing mchis na/_bcom 
[\[14a.6\]]ldan 'das kyis gnang bar mdzad du gsol/[ {]ri dgas [,]ri dwags [}]'dzin gyi ma sa gas gnang bar rig nas zhes bya ba nas/_bcom ldan 'das gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du ste/_stan ches dma' ba zhig 
[\[14a.7\]]blangs nas chos mnyan pa'i phyir bcom ldan 'das kyi spyan sngar 'dug go/_/de nas bcom ldan 'das kyis [{]ri dgas [,]ri dwags [}]'dzin gyi ma sa ga la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang 
[\[14b\]]
[\[14b.1\]]dag par rab tu dga' bar mdzad nas gdan las bzhengs te gshegs nas gtsug lag khang du byon pa dang dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong 
[\[14b.2\]]dag [{]ri dgas [,]ri dwags [}]'dzin gyi ma sa ga la ma rdzogs pa yod de/_des dge slong gi dge 'dun spyan drangs te gdugs tshod gsol na/_'on kyang dge 'dun gyi ched du yon ma phul lo/_/de nas bcom ldan 'das ko sa la'i ljongs rgyu zhing gshegs pa na/_grong khyer 
[\[14b.3\]]thigs pa can du byon nas/_grong khyer thigs pa can gyi byang phyogs kyi grong shing sha pa'i tshal na bzhugs so/_/grong khyer thigs pa can gyi bram ze dang khyim bdag rnams kyis bcom ldan 'das ko sa la nas zhes bya ba nas shing sha pa'i tshal na bzhugs so zhes 
[\[14b.4\]]thos so bya ba'i bar gong ma bzhin du'o/_/thos nas kyang tshogs nas tshogs dang khyu nas khyur phrad cing 'dus te grong khyer thigs pa can nas byung nas/_bcom ldan 'das gang na ba der dong ste lhags pa dang /_bcom ldan 'das kyi zhabs gnyis la mgo bos phyag 
[\[14b.5\]]byas te zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas grong khyer thigs pa can gyi bram ze dang khyim bdag rnams stan las langs te/_bcom ldan 'das gang na ba de logs su thal mo sbyar ba 
[\[14b.6\]]btud nas bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag cag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis grong khyer thigs pa can gyi bram ze 
[\[14b.7\]]dang khyim bdag rnams la cang mi gsung bas gnang ngo /_/de nas grong khyer thigs pa can gyi bram ze dang khyim bdag rnams kyis bcom ldan 'das cang mi gsung bas gnang bar rig nas/_bcom ldan 'das kyi zhabs gnyis la mgo bos phyag byas te bcom ldan 
[\[15a\]]
[\[15a.1\]]'das kyi spyan snga nas dong ngo /_/de nas [{]yi dgas [,]yi dwags [}]rus gong sbrel ba bsgreng ba lta bu rang gi skras yog pa lto ri rab tsam/_kha khab kyi mig tsam 'bar rab tu 'bar/_kun tu rab tu 'bar te/_me lce gcig tu gyur pa lnga brgya bcom ldan 'das 
[\[15a.2\]]ga la ba der dong ste lhags pa dang /_bcom ldan 'das la kun nas yongs su bskor te 'dug nas 'di skad ces gsol to/_/bcom ldan 'das grong khyer thigs pa can gyi bram ze dang khyim bdag 'di dag ni bdag cag gi nye dur gyur pa lags na/_kye ma bcom 
[\[15a.3\]]ldan 'das kyis thugs brtse ba nye bar bzung ste/_bdag cag kho na'i ming nas yon bsngo ba mdzad du gsol/_bcom ldan 'das kyis bka' stsal pa/_ngas dam zhig bcas te/_gal te khyed cag cha byad 'di nyid kyis yon sngo ba byed pa'i tshe 'ong na ni khyed 
[\[15a.4\]]cag gi ming nas yon bsngo bar bya'o/_/de rnams kyis gsol pa/_bcom ldan 'das g.yar tsha lags na ji ltar mchi lags/_de nas bcom ldan 'das kyis de'i tshe tshigs su bcad pas bka' stsal pa/_ngo tsha med la ngo tsha byed/_/ngo tsha ba la ngo mi tsha/_/
[\[15a.5\]]'jigs pa med la 'jigs par lta/_/'jigs pa la ni mi 'jigs lta/_/log pa'i lta ba blangs pas na/_/sems can rnams ni ngan 'gror 'gro/_/ngo tsha ba la ngo tsha dang /_/ngo tsha med la ngo mi tsha/_/mi 'jigs pa la mi 'jigs lta/_/'jigs pa la 
[\[15a.6\]]ni 'jigs lta ba'i/_/yang dag lta ba blangs pa yis/_/sems can rnams ni bde 'gror 'gro/_/de rnams kyis gsol pa/_bcom ldan 'das gal te de lta na mchi lags so/_/de nas grong khyer thigs pa can gyi bram ze dang khyim bdag rnams kyis de nyid kyi 
[\[15a.7\]]nub mo nas gtsang zhing bsod pa'i bza' ba dang bca' ba dag sta gon byas nas zhes bya ba nas/_stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o/_/[{]yi dgas [,]yi dwags [}]lnga brgya po de dag 'ongs pa dang /_de 
[\[15b\]]
[\[15b.1\]]nas grong khyer thigs pa can gyi bram ze dang /_khyim bdag rnams kyis [{]yi dgas [,]yi dwags [}]rnams mthong nas 'bros par brtsams pa dang /_bcom ldan 'das kyis bka' stsal pa/_shes ldan dag ci'i phyir 'bros/_de rnams kyis gsol pa/_bcom ldan 'das yi 
[\[15b.2\]]dgas 'o ni dag mchis lags so/_/bcom ldan 'das kyis bka' stsal pa/_tshur shog 'di dag ni khyed cag gi nye du yin no/_/gal te khyed cag gis gnang na ngas 'di rnams kyi ming gis yon bsngo'o/_/de rnams kyis gsol pa/_bcom ldan 'das rung 
[\[15b.3\]]lags so/_/de nas bcom ldan 'das kyis yan lag lnga dang ldan pa'i gsung dbyangs kyis de rnams kyi ming nas yon bsngo ba mdzad de/_sbyin pa 'di yi bsod nams gang /_/de ni [{]yi dgas [,]yi dwags [}]rjes 'gro zhing /_/'di dag [{]yi dgas [,]yi dwags [}]'jig rten ni/_/mi bzad 
[\[15b.4\]]pa nas myur ldang shog_/'di yis gos dang skom dang zas/_/gnas mal rnam pa sna tshogs pa/_/dus kun tu ni mi zad par/_/de rnams la ni grub par shog_/de nas bcom ldan 'das kyis grong khyer thigs pa can gyi bram ze dang /_khyim bdag rnams 
[\[15b.5\]]la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/de nas grong khyer thigs pa can gyi bram ze dang /_khyim 
[\[15b.6\]]bdag rnams rtog khang du lhags shing tshogs nas 'di lta bu'i skabs kyi gtam dag gleng bar byed de/_kye dge sbyong gau ta ma ni 'dod zhen che zhing de'i nyan thos rnams kyang 'dod zhen che ba yin no/_/kha cig gis smras pa/_shes ldan dag dge sbyong gau ta ma ni 'dod zhen chung 
[\[15b.7\]]zhing de'i nyan thos rnams kyang 'dod zhen chung ste/_mu stegs can rnams ni de lta ma yin no/_/de'i tshe bram ze smra 'dod kyi seng ge zhes bya ba 'khor de nyid du 'dus shing 'dug par gyur to/_/de nas bram ze smra 'dod kyi seng ges grong khyer thigs pa can gyi bram ze dang /_
[\[16a\]]
[\[16a.1\]]khyim bdag rnams la 'di skad ces smras so/_/dge sbyong gau ta ma 'dod zhen che'am 'dod zhen chung ba dang /_de'i nyan thos rnams 'dod zhen che'am/_'dod zhen chung ba ngas khyed cag yid ches par bya'o/_/de nas bram ze smra 'dod kyi seng ges 
[\[16a.2\]]bcom ldan 'das gang na ba der song ste phyin pa dang /_bcom ldan 'das la 'di skad ces gsol to/_/shes ldan gau ta ma dge slong gi dge 'dun dang thabs cig la bdag gis bca' ba bu ram zhig 'bul zhing mchis na gnang bar mdzad du gsol/_bcom ldan 
[\[16a.3\]]'das kyis bram ze smra 'dod kyi seng ge la cang mi gsung bas gnang ngo /_/de nas bram ze smra 'dod kyi seng ges bcom ldan 'das cang mi gsung bas gnang bar rig nas/_bcom ldan 'das kyi spyan snga nas song ngo /_/de nas bcom ldan 'das kyis dge slong rnams la bka' stsal 
[\[16a.4\]]pa/_dge slong dag bram ze smra 'dod kyi seng ge klan ka tshol bas sangs rgyas la sogs pa dge slong gi dge 'dun rnams bca' ba bu ram la spyan drangs kyis/_khyed cag las gang gis ji tsam yog pa des de tsam zhig blang bar bya'o/_/bram ze smra 'dod kyi bu seng ge la 
[\[16a.5\]]bu ram 'tshong ba'i khang pa lnga brgya yod pa nas des bu ram gyi khang pa re re nas bu ram gyi snod blangs te/_bu ram gyi snod lnga brgya khyer nas bcom ldan 'das gang na ba der song ste phyin pa dang /_bcom ldan 'das la 'di skad ces gsol to/_/shes ldan gau ta ma bu ram 
[\[16a.6\]]bsdogs lags na/_nyan thos kyi dge 'dun dang thabs cig tu bzhugs te/_longs spyad du gsol/_de nas bcom ldan 'das phyag dang lhung bzed bcabs nas dge slong gi dge 'dun gyi gung la gdan bshams pa nyid la bzhugs so/_/de nas bram ze smra 'dod 
[\[16a.7\]]kyi seng ges bu ram gyi snod cig blangs te brim par brtsams pa dang /_bcom ldan 'das kyis ji ltar dge slong gi dge 'dun gyi bar du brims kyang lhag pas thams cad de kho na bzhin du 'dug pa de ltar byin gyis brlabs so/_/de nas bram ze smra 'dod kyi seng ge mngon par 
[\[16b\]]
[\[16b.1\]]dad par gyur to/_/de nas de dad pa skyes nas phyogs mtha' dag tu sgra bsgrags pa/_shes ldan dag dge sbyong gau ta ma ni 'dod zhen chung zhing de'i nyan thos rnams kyang 'dod zhen chung ba yin no/_/de nas des mu stegs can rnams bu ram la longs spyod du gzhug pa'i 
[\[16b.2\]]phyir mgron du bos pa dang /_de rnams kyis bu ram bag med par blangs nas kha cig gis ni longs spyod do/_/kha cig gis ni snod bkang nas bor zhing khyer te dong ngo /_/de nas bram ze smra 'dod kyi seng ges smras pa/_skyes bu blun po khyed cag kho na 'dod zhen che 
[\[16b.3\]]ba yin la dge sbyong gau ta ma ni 'dod zhen chung zhing de'i nyan thos rnams kyang 'dod zhen chung ba yin no zhes smras nas/_bcom ldan 'das la lhag par yang mngon par dad par gyur te/_bcom ldan 'das gang na ba der song ste phyin pa dang /_bcom ldan 'das dang lhan cig 
[\[16b.4\]]mngon du zhes bya ba'i bar gong ma bzhin du ste/_bcom ldan 'das la 'di skad ces gsol to/_/btsun pa legs par gsungs pa'i chos 'dul ba la bdag ces bya ba nas tshangs par spyad par bgyi'o zhes bya ba'i bar gong ma bzhin du'o/_/de nas bcom ldan 'das 
[\[16b.5\]]kyis dge slong tshur shog ces bya ba nas dge slong tshur shog tshangs par spyad pa spyod cig ces gsungs pa zhes bya ba nas/_sangs rgyas dgongs pas lus gzugs bkab par gyur ces bya ba'i bar gong ma bzhin du'o/_/de nas bcom ldan 'das kyis dge slong rnams la 
[\[16b.6\]]bka' stsal pa/_de lta bas na rjes su gnang ste/_dus sam dus ma yin pa'am/_na ba'am mi na bas/_bu ram la longs spyad par bya ste/_'di la 'gyod par ni mi bya'o/_/tshe dang ldan pa smra 'dod kyi seng ge ro myags pa'i dri mi zhim pas sems rtse gcig pa 
[\[16b.7\]]nyid ma thob nas bcom ldan 'das kyis dgongs pa/_dge slong smra 'dod kyi seng ge ni/_srid pa tha ma yin na ci'i phyir bden pa ma mthong snyam du dgongs na/_lus rul pa'i dri mi zhim pa las gyur par gzigs so/_/de nas bcom ldan 'das kyis tshe dang ldan pa kun 
[\[17a\]]
[\[17a.1\]]dga' bo la bka' stsal pa/_kun dga' bo song la dge slong smra 'dod kyi seng ge'i gtsug lag khang dri dang me tog gi phreng ba dang /_bdug pa dang /_phye ma rnams kyis gtor la gnas mal la yang bdug pas bdug cing me tog dri zhim pos brgyan pa'i 
[\[17a.2\]]me tog gi gdugs bres shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/_/ji tsam na de bsod snyoms la song ba de'i bar du de'i gtsug lag khang du song nas bcom ldan 'das kyis bka' stsal ba bzhin 
[\[17a.3\]]thams cad byas so/_/de nas tshe dang ldan pa smra 'dod kyi seng ge bsod snyoms la brgyus nas gtsug lag khang du 'ongs pa dang lha'i 'byor pa mthong nas/_de nas dga' ba'i yid kyis bsod snyoms la longs spyad de zas kyi bya ba byas nas gtsug lag khang gi phyi rol 
[\[17a.4\]]du rkang pa gnyis bkrus te gtsug lag khang du zhugs nas/_skyil mo krung bcas te lus drang por bsrang nas dran pa mngon du phyogs par der bzhag ste 'dug pa dang /_dri zhim po mnam nas de'i sems mnyam par bzhag par skyes so/_/de nas des nyon mongs pa 
[\[17a.5\]]thams cad spangs te/_dgra bcom pa nyid mngon sum du byas nas zhes bya ba nas/_mngon du smra bar gyur to zhes bya ba'i bar gong ma bzhin du'o/_/de nas bcom ldan 'das kyis dge slong rnams la bka' stsal pa/_dge slong dag nga'i dge slong dang nga'i nyan thos 
[\[17a.6\]]sdug pas rnam par grol ba rnams kyi mchog ni 'di lta ste/_dge slong smra 'dod kyi seng ge 'di yin no/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa dge slong gzhan rnams ni mi sdug pas rnam 
[\[17a.7\]]par grol na/_tshe dang ldan pa smra 'dod kyi seng ge sdug pas rnam par grol ba la gzigs/_bcom ldan 'das kyis bka' stsal pa/_dge slong dag 'di ni tshe rabs lnga brgya btud mar sum bcu rtsa gsum gyi lha rnams nas shi 'phos shing de nyid du skyes te/_da ltar 
[\[17b\]]
[\[17b.1\]]gyi srid pa tha ma mi rnams su skyes pa na lus rul ba'i dri mnam pas sems rtse gcig pa ma grub pa'o/_/dri zhim po'i dri mnam pa dang /_sems mnyam pa thob nas sdug pas rnam par grol bar gyur to/_/gal te 'di la thabs 'di ma byas par gyur na/_dro bar gyur pa 
[\[17b.2\]]yang 'dis bskyed par mi 'gyur ro/_/de lta bas na rjes su gnang ste/_gzhan gang zhig sdug pa 'di lta bus rnam par grol bar 'gyur ba des rim pa de lta bu bya ste/_'di la 'gyod par ni mi bya'o/_/de nas bcom ldan 'das yul spong byed nas ljongs rgyu zhing 
[\[17b.3\]]gshegs te yangs pa can du byon nas/_yangs pa can gyi spre'u rdzing gi 'gram na khang pa brtsegs pa'i gnas na bzhugs so/_/yangs pa can gyi bram ze dang khyim bdag rnams kyis bcom ldan 'das yul spong byed nas ljongs rgyu zhing gshegs te yangs pa can du 
[\[17b.4\]]byon nas yangs pa can gyi spre'u rdzing gi 'gram na khang pa brtsegs pa'i gnas na bzhugs so zhes thos so/_/thos nas kyang gcig tu 'dus nas smras pa/_shes ldan dag bcom ldan 'das yul spong byed nas ljongs rgyu zhing gshegs te yangs pa can du byon nas 
[\[17b.5\]]yangs pa can gyi spre'u rdzing gi 'gram na khang pa brtsegs pa'i gnas na bzhugs so zhes grag gis/_gal te bdag cag re re nas bcom ldan 'das spyan drangs te gdugs tshod gsol na ni/_bcom ldan 'das slar gshegs dang /_gzhan gyi skabs mi rnyed par 
[\[17b.6\]]'gyur bas de la khrims shig bcas te/_ci nas kyang tshogs shing 'dus pa kho nas bcom ldan 'das gdugs tshod gsol gyi mi gcig pus ni ma yin no zhes de rnams kyis khrims su bca' ba dag byas nas bzhag go/_/de'i tshe yangs pa can gyi bsod nams 
[\[17b.7\]]chen po dang ldan pa bzhi zhig gnas te/_nor can dang /_nor can gyi chung ma dang /_nor can gyi bu dang /_nor can gyi mna' ma'o/_/de dag gi khyim du ni lha dang mi rnams kyi g.yang babs par gyur to/_/de rnams kyis khrims su bcas pa de ma thos par khyim bdag 
[\[18a\]]
[\[18a.1\]]nor can gyis bcom ldan 'das yul spong byed nas ljongs rgyu zhing gshegs te yangs pa can du byon nas/_yangs pa can gyi spre'u rdzing gi 'gram na khang pa brtsegs pa'i gnas na bzhugs so zhes thos so/_/thos nas kyang yangs pa can nas byung nas 
[\[18a.2\]]bcom ldan 'das gang na ba der song ste zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas khyim bdag nor can stan las langs te/_bla gos phrag pa gcig tu gzar nas bcom ldan 'das gang na 
[\[18a.3\]]ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das 
[\[18a.4\]]kyis cang mi gsung bas khyim bdag nor can la gnang ngo /_/de nas khyim bdag nor can gyis bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas song ngo /_/
[\[18a.5\]]de nas yangs pa can gyi bram ze dang khyim bdag rnams yangs pa can nas byung nas bcom ldan 'das gang na ba der song ste zhes bya ba nas bcom ldan 'das dge slong gi dge 'dun rnams dang thabs cig tu sang bdag cag gi sdum par gdugs tshod sbyor zhing mchis na gnang bar 
[\[18a.6\]]mdzad du gsol zhes bya ba'i bar gong ma bzhin du'o/_/bcom ldan 'das kyis bka' stsal pa/_gnas 'jog gi bu dag nga sngar khyim bdag nor can gyis spyan drangs zin to/_/de rnams kyis smras pa/_shes ldan dag khyim bdag nor can gyis ni tshogs kyi 
[\[18a.7\]]khrims bcas pa las 'das par byas so/_/kha cig dag gis smras pa/_ci ste de 'das par byed/_gdon mi za bar des khrims bcas pa ma thos so/_/'on kyang bdag cag pas de ni skyes bu dam pa yin pas gdugs tshod gsol du chug bdag cag gis ni 
[\[18b\]]
[\[18b.1\]]gnangs gdugs tshod gsol lo/_/de nas tshe dang ldan pa kun dga' bo nang par sngar langs te/_lhung bzed dang chos gos thogs nas/_khyim bdag nor can gyi khyim gang na ba der song ste phyin nas shar sgo nas zhugs pa dang /_ji tsam na gdan ma bshams shing 
[\[18b.2\]]zhal zas rnams sta gon ma byas pa mthong nas/_de nas khyim bdag nor can la 'di skad ces smras so/_/khyim bdag khyod kyis sangs rgyas la sogs pa dge slong gi dge 'dun rnams spyan drangs nas snying las chung ngus gnas sam/_des smras pa/_'phags pa 
[\[18b.3\]]kun dga' bo ci ste de skad gsung /_khyim bdag gdan ma bshams shing zhal zas rnams sta gon ma byas pa mthong ngo /_/'phags pa khyod chab sgo gang nas zhugs khyim bdag shar nas so/_/'phags pa lho nas zhugs shig_/des zhugs pa las ji 
[\[18b.4\]]tsam na lha'i gdan bshams shing lha'i zhal zas rnams sta gon byas pa yang mthong ngo /_/mthong nas kyang shin tu ngo mtshar skyes par gyur to/_/de nas khyim bdag nor can gyi spyan 'dren gyis bcom ldan 'das la dus tshod gsol pa/_btsun pa gdugs tshod 
[\[18b.5\]]bshams lags shing mchis na/_bcom ldan 'das da de'i dus la bab par mkhyen par mdzad du gsol zhes bya ba nas bcom ldan 'das kyis gsol zin nas phyag bcabs te lhung bzed gyu bar rig nas/_stan ches dma' ba zhig blangs te chos mnyan pa'i 
[\[18b.6\]]phyir bcom ldan 'das kyi spyan sngar 'dug go zhes bya ba'i bar gong ma bzhin du'o/_/de nas nor can gyi chung ma stan las langs te/_bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das 
[\[18b.7\]]dge slong gi dge 'dun rnams dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis cang mi gsung bas nor can gyi chung ma la gnang ngo /_/gnang nas kyang khyim bdag nor can la chos bshad pa mdzad 
[\[19a\]]
[\[19a.1\]]nas gdan las bzhengs te gshegs so/_/nor can gyi chung mas kyang zhal zas rnams sta gon byas so/_/de nas tshe dang ldan pa kun dga' bo nang par sngar langs te lhung bzed dang chos gos thogs nas khyim bdag nor can gyi khyim gang na ba der 
[\[19a.2\]]song ste phyin nas lho sgo nas zhugs na gdan ma bshams shing zhal zas rnams kyang sta gon ma byas par mthong ngo /_/mthong nas kyang nor can gyi chung ma la 'di skad ces smras so/_/khyim bdag gi chung ma sangs rgyas la sogs pa dge slong gi dge 'dun spyan drangs nas ci 
[\[19a.3\]]snying las chung ngus gnas sam des smras pa/_'phags pa ci ste de skad gsung gdan ma bshams shing zhal zas rnams kyang sta gon ma byas pa mthong ngo /_/'phags pa khyod chab sgo gang nas zhugs lho nas so/_/'phags pa shar nas zhugs shig_/ji tsam 
[\[19a.4\]]na gdan bzang po bshams shing zhal zas bsod pa sta gon byas pa yang mthong ngo /_/mthong nas kyang shin tu ngo mtshar skyes par gyur to/_/de nas nor can gyi chung ma'i spyan 'dren gyis bcom ldan 'das la dus tshod gsol pa/_btsun pa bcom ldan 'das 
[\[19a.5\]]gdugs tshod bshams lags shing mchis na/_bcom ldan 'das da de'i dus la bab par mkhyen par mdzad du gsol zhes bya ba nas phyag bcabs te lhung bzed gyu bar rig nas/_stan ches dma' ba zhig blangs te chos mnyan pa'i phyir bcom ldan 'das kyi 
[\[19a.6\]]spyan sngar 'dug go zhes bya ba'i bar gong ma bzhin du'o/_/de nas nor can gyi bu stan las langs te bla gos phrag pa gcig tu gzar nas/_bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/
[\[19a.7\]]bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis cang mi gsung bas nor can gyi bu la gnang ngo /_/de nas bcom ldan 'das kyis nor can gyi chung 
[\[19b\]]
[\[19b.1\]]ma la chos bshad pa mdzad nas gshegs so/_/nor can gyi bus kyang gtsang zhing bsod pa'i bza' ba dang bca' ba dag sta gon byas so/_/de nas tshe dang ldan pa kun dga' bo nang par sngar langs te lhung bzed dang chos gos thogs te nor can gyi khyim gang na 
[\[19b.2\]]ba der song ste phyin nas lho sgo nas zhugs na gdan ma bshams shing zhal zas sta gon ma byas pa mthong ngo /_/mthong nas kyang nor can gyi bu la 'di skad ces smras so/_/khyim bdag gi bu sangs rgyas la sogs pa dge slong gi dge 'dun spyan drangs nas ci snying 
[\[19b.3\]]las chung ngus gnas sam/_des smras pa/_'phags pa ji ste de skad gsung /_gdan ma bshams shing zhal zas sta gon ma byas pa mthong ngo /_/'phags pa khyod chab sgo gang nas zhugs lho nas so/_/'phags pa nub nas zhugs shig_/ji tsam na gdan 
[\[19b.4\]]bzang po bshams shing zhal zas bsod pa sta gon byas pa yang mthong ngo /_/mthong nas kyang shin tu ngo mtshar skyes par gyur to/_/de nas nor can gyi bu'i spyan 'dren gyis bcom ldan 'das la dus tshod gsol pa/_btsun pa gdugs tshod bshams lags shing 
[\[19b.5\]]mchis na bcom ldan 'das da de'i dus la bab par mkhyen par mdzad du gsol zhes bya ba nas phyag bcabs te lhung bzed gyu bar rig nas/_stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin 
[\[19b.6\]]du'o/_/de nas nor can gyi mna' ma stan las langs te bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs 
[\[19b.7\]]tshod sbyor zhing mchis na gnang bar mdzad du gsol/_bcom ldan 'das kyis cang mi gsung bas nor can gyi mna' ma la gnang ngo /_/de nas bcom ldan 'das kyis nor can gyi bu la chos bshad pa mdzad nas gshegs so/_/de nas yangs pa can gyi bram ze dang 
[\[20a\]]
[\[20a.1\]]khyim bdag rnams bcom ldan 'das gang na ba der song ste lhags pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_bcom ldan 'das kyis yangs pa can gyi bram 
[\[20a.2\]]ze dang khyim bdag rnams la chos dang ldan pa'i gtam gyis zhes bya ba nas cang mi gsung ngo zhes bya ba'i bar gong ma bzhin du'o/_/de nas yangs pa can gyi bram ze dang khyim bdag rnams stan las langs te bla gos phrag pa gcig tu gzar nas/_bcom ldan 'das gang na 
[\[20a.3\]]ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag cag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis 
[\[20a.4\]]bka' stsal pa/_gnas 'jog gi bu dag nga sngar nor can gyi mna' mas spyan drangs zin to/_/de nas yangs pa can gyi bram ze dang khyim bdag rnams rngam nas smras pa/_shes ldan dag nor can gcig pu la nor yod kyi bdag cag la med dam ci na/_des sangs 
[\[20a.5\]]rgyas la sogs pa dge slong gi dge 'dun nyi ma re re gdugs tshod sbyor zhing bdag cag kho nas skabs ma thob par gyur to/_/de la ji ltar bsgrub par bya/_gzhan dag gis smras pa/_gang gi tshe sangs rgyas la sogs pa dge slong gi dge 'dun gdugs tshod gsol zin nas 
[\[20a.6\]]gshegs par gyur pa de'i tshe de'i khyim rdo ba re re nas bkogs te gzhig go/_/de nas tshe dang ldan pa kun dga' bo nang par sngar langs te lhung bzed dang chos gos thogs nas khyim bdag nor can gyi khyim gang na ba der song ste phyin nas nub sgo nas zhugs na gdan ma 
[\[20a.7\]]bshams shing zhal zas kyang sta gon ma byas pa mthong ngo /_/mthong nas kyang nor can gyi mna' ma la 'di skad ces smras so/_/nor can gyi mna' ma sangs rgyas la sogs pa dge slong gi dge 'dun rnams spyan drangs nas ci snying las chung ngus gnas sam/_des smras 
[\[20b\]]
[\[20b.1\]]pa/_'phags pa ci ste de skad gsung /_gdan ma bshams shing zhal zas rnams kyang sta gon ma byas pa mthong ngo /_/'phags pa chab sgo gang nas zhugs nub nas so/_/'phags pa byang nas zhugs shig_/des byang nas zhugs na ji tsam na lha'i gdan 
[\[20b.2\]]bshams shing lha'i zhal zas sta gon byas pa mthong ngo /_/mthong nas kyang shin tu ngo mtshar skyes par gyur to/_/de nas nor can gyi mna' ma'i spyan 'dren gyis bcom ldan 'das la dus tshod gsol pa/_btsun pa gdugs tshod bshams lags shing mchis na bcom 
[\[20b.3\]]ldan 'das da de'i dus la bab par mkhyen par mdzad du gsol zhes bya ba nas dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o/_/de nas yangs pa can gyi bram ze dang khyim bdag thams cad 'dus nas khyim 
[\[20b.4\]]bdag nor can gyi sgo na 'dug go/_/de nas bcom ldan 'das kyis khyim bdag nor can la 'di skad ces bka' stsal to/_/khyim bdag yangs pa can gyi tshogs rngam nas sgo na 'dug ste de dag gis khyed cag la gnod pa byas par 'gyur du 'ong gis song la bzod par gsol 
[\[20b.5\]]cig_/de phyir byung nas bzod par gsol bar brtsams pa dang de rnams kyis smras pa/_khyim bdag ci khyod gcig pu la nor yod dam/_gang gi phyir khyod kyis nyin re zhing sangs rgyas la sogs pa dge slong gi dge 'dun gdugs tshod gsol te kho bo cag gis skabs mi rnyed 
[\[20b.6\]]par byed/_des smras pa/_shes ldan dag bdag gis tshogs kyi khrims su bcas pa ma thos kyis/_de bas na tshogs kyis bzod par bya ba'i rigs so/_/gzhan dag gis smras pa/_shes ldan dag skyes bu 'di ni dam pa yin pas 'di la bzod par bya'o zhes de rnams 
[\[20b.7\]]bzod par gyur pa dang /_des smras pa/_gal te de lta na nang du zhugs shig de rnams khyim du zhugs pa dang /_gdan bzang po bshams shing zhal zas bsod pa sta gon byas pa yang mthong ngo /_/mthong nas kyang shin tu ngo mtshar skyes par gyur nas smras pa/_khyim bdag 
[\[21a\]]
[\[21a.1\]]khyod 'ba' zhig sangs rgyas la sogs pa dge slong gi dge 'dun gdugs tshod gsol bar 'os kyi/_kho bo cag ni ma yin no/_/des de rnams la rin po che dag byin pa dang de rnams kyis ma blangs so/_/de nas bcom ldan 'das kyis bka' stsal pa dang /_
[\[21a.2\]]rin po che 'di dag ni rnyed par dka' ba yin gyis long shig_/de rnams kyis blangs pa las gang gis ci 'dra ba blangs pa de'i kha dog de 'dra ba kho nar snang bar gyur to/_/de nas nor can gyi mna' mas sangs rgyas la sogs pa dge slong gi dge 'dun bde bar bzhugs par rig 
[\[21a.3\]]nas/_gtsang zhing bsod pa'i bza' ba dang bca' ba dag gis zhes bya ba nas phyag bcabs te/_lhung bzed gyu bar rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o/_/de nas bcom 
[\[21a.4\]]ldan 'das kyis nor can dang /_nor can gyi chung ma dang /_nor can gyi bu dang /_nor can gyi mna' ma rnams kyi bsam pa dang /_bag la nyal dang /_khams dang /_rang bzhin mkhyen nas gang thos na nor can dang /_nor can gyi chung ma dang /_nor can gyi bu dang /_nor 
[\[21a.5\]]can gyi mna' ma rnams kyis 'jig tshogs la lta ba ri'i rtse mo nyi shu mtho ba ye shes kyi rdo rjes bcom ste/_rgyun du zhugs pa'i 'bras bu mngon sum du byas pa de lta bur 'phags pa'i bden pa rnams so sor rtogs par byed pa'i chos bshad pa mdzad de/_de rnams kyis bden 
[\[21a.6\]]pa mthong nas lan gsum du ched du brjod pas ched du brjod pa zhes bya ba nas/_bdag cag ni mngon par 'phags so zhes bya ba'i bar gong ma bzhin du'o/_/bdag cag bcom ldan 'das dang /_chos dang dge slong gi dge 'dun la skyabs su mchi lags kyis/_
[\[21a.7\]]bcom ldan 'das kyis bdag cag dge bsnyen du gzung du gsol/_ji srid 'tsho ba'i bar du srog dang yang bsdos te skyabs su mchi bar mngon par dad lags so/_/de nas bcom ldan 'das kyis nor can dang /_nor can gyi chung ma dang /_nor can gyi bu dang /_nor 
[\[21b\]]
[\[21b.1\]]can gyi mna' ma rnams la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so//_//'dul ba 
[\[21b.2\]]gzhi/_bam po lnga bcu bdun pa/_dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa btsun pa nor can dang /_nor can gyi mchis 'brang dang /_nor can gyi bu dang /_nor can gyi mna' ma rnams kyis las ci zhig 
[\[21b.3\]]bgyis na las de'i rnam par smin pas phyug cing nor mang la longs spyod che ba'i rigs su skyes shing lha dang mi rnams kyi dpal nyams su myong bar gyur lags/_bcom ldan 'das kyis bka' stsal pa/_dge slong dag 'di rnams kho nas las rnams byas shing bsags 
[\[21b.4\]]pa tshogs rnyed pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin no/_/dge slong dag sngon byung ba bA rA Na sI na me tog phreng rgyud mkhan zhig yod pa des rigs mnyam pa las chung ma blangs te/_de de dang lhan cig rtse bar byed dga' bar 
[\[21b.5\]]byed dga' mgur spyod par byed do/_/de dang lhan cig rtse bar byed/_dga' bar byed/_dga' mgur spyod par byed pa las khye'u zhig btsas so/_/des de yang rigs mnyam pa las chung ma blangs so/_/de dus phyi zhig na bkren zhing shin tu bkren par gyur te/_
[\[21b.6\]]de dang /_bu dang /_chung ma dang /_mna' mas brtson pa chen pos 'bad pas ras yug gcig cig grub nas/_de nas me tog phreng rgyud mkhan yang de bgos nas/_rgyal po la me tog 'bul me tog phreng rgyud mkhan gyi chung ma yang de nyid bgos nas btsun mo la 'bul/_
[\[21b.7\]]me tog phreng rgyud mkhan gyi bu yang de nyid bgos nas gzhon nu rnams la 'bul/_me tog phreng rgyud mkhan gyi mna' ma yang de nyid bgos nas rgyal po'i mna' ma rnams la me tog phreng 'bul bar byed do/_/sangs rgyas rnams 'byung ba med pa na 'jig rten du rang sangs rgyas 
[\[22a\]]
[\[22a.1\]]dman pa dang /_ngan pa la snying brtse ba dang /_gnas mal bas mtha' la brten pa/_'jig rten gyi yon gnas gcig pu dag 'byung bar 'gyur bas ji tsam na rang sangs rgyas shig ljongs rgyu zhing 'gro ba na nyi ma nub ka'i dus su bA rA Na sIr phyin nas 
[\[22a.2\]]me tog phreng rgyud mkhan de'i khyim grong khyer gyi sgo na 'dug pa de'i ldum rar nub mo gnas btab ste me'i khams la snyoms par zhugs so/_/de nas me tog phreng rgyud mkhan des me'i phung po 'bar ba lta bur mthong nas de dad pa skyes te chung ma la smras pa dang de yang dad par 
[\[22a.3\]]gyur to/_/des bu la smras pa dang de yang dad par gyur to/_/des mna' ma la smras pa dang de yang dad par gyur to/_/de nas de rnams kyis gros bya bar brtsams pa/_bdag cag sang zan ma zos kyang bla 'dus la rab tu byung ba zhi ba'i bdag nyid can 'di bshos 
[\[22a.4\]]gsol lo/_/de nas nam nangs nas de rnams kyis de la bsod snyoms phul lo/_/me tog phreng rgyud mkhan gyis smras pa/_bzang mo kho bo'i ras kyi bgo skal gang yin pa de ni rab tu byung ba 'di la 'bul lo/_/des smras pa/_rje'i sras bdag gi yang dbul 
[\[22a.5\]]lo/_/bus smras pa/_bdag gi yang dbul lo/_/mna' mas smras pa/_bdag gi yang dbul lo/_/de nas de rnams 'dus nas de la ras bskon to/_/bdag nyid chen po de dag ni lus kyis chos ston gyi tshig gis ma yin pas de nas bdag nyid chen po de 
[\[22a.6\]]de rnams la snying brtse ba'i phyir nam mkha' la 'phags nas 'bar ba dang /_gsal ba dang /_char 'bebs pa dang /_glog 'byin pa'i cho 'phrul dag bya bar brtsams so/_/so so'i skye bo rnams ni rdzu 'phrul la myur du sems gtod pa yin pas shing rtsa ba nas bcad 
[\[22a.7\]]pa bzhin du rkang pa gnyis la gtugs te smon lam gdab par brtsams pa/_bdag cag gis yon gnas dam pa 'di lta bu la bya ba byas pa'i dge ba'i rtsa ba 'dis bdag cag phyug cing nor mang la longs spyod che ba'i rigs su skye zhing bdag cag gi khyim du lha dang 
[\[22b\]]
[\[22b.1\]]mi'i g.yang 'bab par gyur cig_/'di lta bu'i chos rnams kyang thob nas 'di bas khyad par du 'phags pa'i ston pa mnyes par byed kyi/_mi mnyes par byed par ma gyur cig ces byas so/_/de nas rang sangs rgyas kyis de rnams la snying brtse bar rdzu 'phrul byas nas 
[\[22b.2\]]rgyal po'i khab kyi steng nas phar chas te song ba dang /_de'i grib ma rgyal po'i steng du bab pa las de gdong bstod de blta bar brtsams pa dang /_bdag nyid chen po de mthong nas des bsams pa/_bdag nyid chen po 'dis yang su zhig gi bkren pa'i rtsa ba phyung 
[\[22b.3\]]bar 'gyur snyam mo/_/me tog phreng rgyud mkhan de rgyal po la me tog 'bul ba'i dus gang yin pa de las theg gi tsam zhig yol lo/_/rgyal po yang me tog la sdod cing 'dug go/_/de nas me tog phreng rgyud mkhan de rgyal po'i zho shas 'tsho ba rnams kyis bkug pa 
[\[22b.4\]]dang rgyal pos de la smras pa/_ci'i phyir khyod kyis me tog de ring dus las yol des ji ltar gyur pa rgyas par smras pa dang /_de nas rgyal pos ji snyed gyon pa byin no/_/de bzhin du me tog phreng rgyud mkhan gyi chung ma la ni btsun mo rnams kyis ji snyed gyon pa byin no/_/
[\[22b.5\]]me tog phreng rgyud mkhan gyi bu la ni gzhon nu rnams kyis so/_/me tog phreng rgyud mkhan gyi mna' ma la ni rgyal po'i mna' ma rnams kyis te/_de mthong ba'i chos de nyid la nor gyi me tog mngon par grub par gyur te dbul ba med par gyur to/_/dge slong dag ji 
[\[22b.6\]]snyam du sems/_de'i tshe de'i dus kyi me tog phreng rgyud mkhan gang yin pa de ni nor can 'di nyid yin no/_/me tog phreng rgyud mkhan gyi chung ma ni nor can gyi chung ma yin no/_/me tog phreng rgyud mkhan gyi bu ni nor can gyi bu yin no/_/me tog phreng rgyud mkhan gyi mna' 
[\[22b.7\]]ma ni nor can gyi mna' ma yin te/_'di dag gis rang sangs rgyas la bya ba byas shing smon lam btab pa gang yin pa de'i las kyi rnam par smin pas phyug cing nor mang la longs spyod che ba'i rigs su skyes nas/_khyim du lha dang mi'i g.yang babs par gyur to/_/nga'i 
[\[23a\]]
[\[23a.1\]]spyan snga nas kyang bden pa mthong bar byas te/_nga rang sangs rgyas bye ba brgya stong bas khyad par du 'phags pa'i ston pa 'di dag gis mnyes par byas kyi mi mnyes par ma yin no/_/dge slong dag de lta bas na las gcig tu gnag pa rnams kyi ni zhes 
[\[23a.2\]]bya ba nas brtsal bar bya ste/_dge slong dag khyed kyis de lta bu la bslab par bya'o zhes bya ba'i bar gong ma bzhin du'o/_/de nas yangs pa can gyi bram ze dang khyim bdag rnams lhag par yang mngon par dad par gyur nas stan las langs te/_bcom ldan 'das 
[\[23a.3\]]gang na ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig la bdag cag gis dgung zla gsum du na bza' chos gos dang bsod snyoms dang /_gzims cha dang /_snyun 
[\[23a.4\]]dpyad kyi rkyen sman dang /_yo byad rnams 'bul zhing mchis na gnang bar mdzad du gsol/_bcom ldan 'das kyis cang mi gsung bas yangs pa can gyi bram ze dang khyim bdag rnams la gnang ngo /_/de nas yangs pa can gyi bram ze dang khyim bdag rnams bcom ldan 
[\[23a.5\]]'das cang mi gsung bas gnang bar rig nas/_bcom ldan 'das kyi zhabs gnyis la mgo bos phyag byas nas stan las langs te dong ngo /_/de nas yangs pa can gyi bram ze dang khyim bdag rnams kyis de nyid kyi nub mo nas gtsang zhing bsod pa'i bza' ba dang 
[\[23a.6\]]bca' ba dag sta gon byas te zhes bya ba nas/_phyag bcabs te lhung bzed gyu bar rig nas stan ches dma' ba zhig blangs te/_chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o/_/de nas bcom ldan 'das kyis yangs 
[\[23a.7\]]pa can gyi bram ze dang khyim bdag rnams la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/de bzhin du nyi 
[\[23b\]]
[\[23b.1\]]ma gnyis sam gsum gyi bar du 'das so/_/yangs pa can gyi bram ze dang khyim bdag rnams kyi 'khor rgya chen po mu ge dang bcas pa'i dus byung nas de rnams kyi nye du dag zas kyi phyir nyi ma re re zhing 'ong bas de dag gis gtses par gyur nas dge slong rnams la smras pa/_
[\[23b.2\]]'phags pa dag mu ge dang bcas pa'i dus byung bas bdag cag gi nye du dag skur mchis te de rnams la bdag cag gdugs gcig bzhin du stsol bas khyed cag dang de rnams la khyad par rngo mi thog na/_kye 'phags pa dag bdag cag gis yo byad rnams dbul gyis zhal ta kho 
[\[23b.3\]]na mdzod cig_/dge slong rnams kyis smras pa/_bcom ldan 'das la zhus te bya'o zhes dge slong rnams kyis skabs de bcom ldan 'das la gsol pa dang /_bcom ldan 'das kyis bka' stsal pa/_de lta bas na rjes su gnang ste dge slong rnams kyis zhal ta bya'o/_/
[\[23b.4\]]bcom ldan 'das kyis dge slong rnams kyis zas kyi zhal ta bya'o zhes gsungs pas de rnams kyis zhal ta bya bar brtsams te ji tsam na steng g.yogs med par thug pa 'tshed pa'i zhal ta byas pa las lhas char phab pas de ma rung bar gyur pa'i skabs de bcom ldan 'das la gsol pa 
[\[23b.5\]]dang /_bcom ldan 'das kyis bka' stsal pa/_steng g.yogs med par btso bar mi bya'o/_/sgo khang dang khyams su 'tshed par byed pa dang /_bcom ldan 'das kyis bka' stsal pa/_sgo khang dang khyams su btso bar mi bya'o/_/dge slong dag de lta bas na rung ba'i 
[\[23b.6\]]gnas kyi gzhir mi rung ba ni bcu po 'di dag ste/_'di rnams su zas kyi zhal ta mi bya'o/_/bcu gang zhe na/_steng g.yogs med pa dang /_sgo khang dang /_khyams dang /_bsro gang dang /_khrus khang dang /_rgyal po'i gnas dang /_mchod rten gyi gnas dang /_mu 
[\[23b.7\]]stegs can gyi gnas dang /_khyim bdag gi gnas dang /_dge slong ma'i dbyar khang ngo /_/gzhi bcu po 'di dag ni rung ba ma yin pa'i gnas kyi gzhi yin te/_de rnams su dge slong gis zas kyi zhal ta mi bya'o/_/zhal ta byed na 'gal tshabs can du 'gyur ro/_/
[\[24a\]]
[\[24a.1\]]sdom ni/_nad bu can dang zas dag dang /_/g.yar tshus lhag pa dag dang yang /_/tshal gyi 'bras bu chu skyes dang /_/pad ma'i rtsa dang lug dag go/_/gleng gzhi ni mnyan yod na'o/_/mnyan yod na dge slong nad bu can zhig yod pa des sman pa la 
[\[24a.2\]]dris pa/_bzhin [{]bzangs [,]bzang [}]dag kho bo la sman ston cig_/des nad kyi gzhi dris nas smras pa/_'phags pa thug pa gsol cig dang sos par 'gyur ro/_/des smras pa/_bzhin [{]bzangs [,]bzang [}]bcom ldan 'das kyis ma gnang ngo /_/sman pas smras pa/_'phags pa 
[\[24a.3\]]khyod kyi ston pa thugs rje can yin pas 'di nyid kyis rkyen byas nas gnang bar 'gyur ba'i gnas de yod do/_/des skabs de dge slong rnams la'o/_/dge slong rnams kyis ni bcom ldan 'das la gsol pa dang /_bcom ldan 'das kyis bka' stsal pa/_gal te 
[\[24a.4\]]sman pas thug pa 'thung shig ces zer na sman pas bsgo ba bzhin thug pa btung bar bya ste de la 'gyod pa mi bya'o/_/bcom ldan 'das kyis sman pas bsgo ba bzhin thug pa btung bar bya'o zhes bka' stsal pa dang /_de'i nad g.yog gis thug pa grang mo zhig khyer te byin no/_/
[\[24a.5\]]de nas sman pas 'ongs nas dris pa 'phags pa khyod bde'am/_des smras pa/_bzhin [{]bzangs [,]bzang [}]mi bde'o/_/ci khyod kyis thug pa ma gsol tam/_'thungs so/_/ci 'dra ba zhig_/grang mo'o/_/'phags pa ma legs pa zhig bgyis so/_/sang ni dron mo 
[\[24a.6\]]gsol cig_/de nas nad g.yog gis blangs nas grang mo kho na rnyed nas des de la bsros te byin no/_/de nas sman pa 'ongs te de bzhin du dris pa dang des smras pa/_mi bde'o/_/ci thug pa ma gsol tam/_'thungs so/_/ci 'dra ba zhig_/grang mo zhig bsros nas so/_/
[\[24a.7\]]'phags pa ma legs pa zhig bgyis so/_/de grangs te bsros pa lags kyis sang ni rang bzhin gyis dron por mdzod la gsol cig_/de nas de'i nad g.yog gis 'bras dang snod sta gon byas nas gtsug lag khang gi phyi rol gyi shing drung zhig tu btso bar brtsams pa las de nas 
[\[24b\]]
[\[24b.1\]]khwa'i rtug pas de ma rung bar byas pas dge slong de phongs par gyur pa'i skabs de dge slong rnams la'o/_/dge slong rnams kyis ni bcom ldan 'das la gsol pa dang /_bcom ldan 'das kyis bka' stsal pa/_dge slong dag de lta bas na rung ba'i gnas bsko bar 
[\[24b.2\]]bya'o/_bcom ldan 'das kyis rung ba'i gnas bsko bar bya'o zhes bka' stsal pa dang /_dge slong rnams kyis ci 'dra ba dang ji tsam pa ma shes nas/_bcom ldan 'das kyis bka' stsal pa/_rung ba'i gnas lnga ste/_rtsom pa'i mtha' can dang /_sems gtod 
[\[24b.3\]]pa'i mtha' can dang /_ba nyal ba lta bu dang /_stong pa'i gnas dang /_bskos pa'o/_/de la rtsom pa'i mtha' can ni 'di lta ste/_dge slong lag gi blas gnas rtsom pa na der thog mar gzhi 'di ni dge 'dun gyi rung ba'i gnas su 'gyur ro zhes sems bskyed cing tshig 
[\[24b.4\]]tu smras pa ste/_'di ni rung ba'i gnas rtsom pa'i mtha' can zhes bya'o/_/sems gtod pa'i mtha' can gang zhe na/_'di lta ste/_dge slong lag gi blas der thog mar gzhi rdo ba 'dren pa na nye 'khor gyi dge slong rnams la smras pa/_tshe dang ldan pa dag gzhi 'di ni dge 
[\[24b.5\]]'dun gyi rung ba'i gnas su 'gyur bar nges par zung shig nges par zung shig ces bya ste/_'di ni sems gtod pa'i mtha' can zhes bya'o/_/ba nyal ba lta bu gang zhe na/_gang la sgo tha dad par gses pa ste/_'di ni ba nyal ba lta bu zhes bya'o/_/gnas stong pa gang zhe na/_
[\[24b.6\]]spangs pa'i gnas te 'di ni gnas stong pa zhes bya'o/_/bskos pa gang zhe na/_gsol ba dang gnyis kyi las kyis bskos pa'o/_/dge slong rnams kyis ji ltar bsko ba ma shes nas/_bcom ldan 'das kyis bka' stsal pa/_gnas gang zhig thams cad zin par 
[\[24b.7\]]byas pa nang mtshams dang phyi rol nye 'khor 'dom gang dang bcas pa la dge 'dun gyis 'dod na de bsko bar bya'o/_/bsko ba yang 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams 
[\[25a\]]
[\[25a.1\]]cad 'dug cing mthun par gyur pa dang /_dge slong gcig gis gsol ba byas te las bya'o/_/dge 'dun btsun pa rnams gsan du gsol/_gnas thams cad lags pa nang mtshams dang phyi rol nye 'khor 'dom gang dang bcas pa 'di dge 'dun 
[\[25a.2\]]gyi rung ba'i gnas su bsko na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis gnas thams cad lags pa nang mtshams phyi rol nye 'khor 'dom gang dang bcas pa 'di dge 'dun gyi rung ba'i gnas su 
[\[25a.3\]]bsko'o/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_gnas thams cad lags pa nang mtshams dang phyi rol nye 'khor 'dom gang dang bcas pa 'di dge 'dun gyi rung ba'i gnas su bsko bar bzhed de/_de'i 
[\[25a.4\]]slad du dge 'dun gyis gnas thams cad lags pa nang mtshams dang phyi rol nye 'khor 'dom gang dang bcas pa 'di dge 'dun gyi rung ba'i gnas su bsko na/_tshe dang ldan pa rnams las gang dag gnas thams cad lags pa nang mtshams dang phyi rol nye 'khor 'dom gang 
[\[25a.5\]]dang bcas pa 'di dge 'dun gyi rung ba'i gnas su bsko bar bzod pa de dag ni cang ma gsung shig_/gang dag mi bzod pa de dag ni gsung shig_/dge 'dun gyis bzod cing gnang nas dge 'dun gyis gnas thams cad bgyis lags pa nang mtshams dang phyi rol 
[\[25a.6\]]nye 'khor 'dom gang dang bcas pa 'di dge 'dun gyi rung ba'i gnas su bskos lags te/_'di ltar cang mi gsung bas de de bzhin du 'dzin to/_/gang du dge 'dun gyi rung ba'i gnas su bskos pa der gnyis skabs dbye ste/_mtshams kyi nang du btsos pa dang /_
[\[25a.7\]]mtshams kyi nang du zhag lon pa'o/_/sangs rgyas bcom ldan 'das yangs pa can gyi spre'u rdzing gi 'gram na khang pa brtsegs pa'i gnas na bzhugs so/_/yangs pa can na sde dpon seng ge zhes bya ba zhig gnas te/_de'i nye 'khor na gnas pa rnams kyis de'i ched 
[\[25b\]]
[\[25b.1\]]du sha khyer te 'ongs nas de yang za bar byed do/_/gang gi tshe des bcom ldan 'das las bden pa mthong ba de'i tshe mi za bas khyer te 'ongs nas yang dge slong rnams la sbyin par byed do/_/dge slong rnams kyis kyang de dag zos pa dang mu stegs can rnams smod par byed/_
[\[25b.2\]]gzhogs 'phyas byed/_kha zer bar byed de/_shes ldan dag sde dpon seng ge'i ched du byas te sha khyer te 'ongs na ni des de dag ma zos la/_shAkya'i sras kyi dge sbyong rnams la byin pa dang /_shAkya'i sras kyi dge sbyong rnams kyi ched du byas pa'i sha ni zos so zhes 
[\[25b.3\]]pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_ngas gnas gsum gyis rung ba ma yin pa'i sha bza' bar mi bya'o zhes gsungs pa gsum gang zhe na/_bdag gi ched du byas par mngon du mthong ba rung ba 
[\[25b.4\]]ma yin pa'i sha bza' bar mi bya'o zhes gsungs pa dang /_yid ches pa las khyod kyi ched du byas pa yin no zhes thos pa rung ba ma yin pa'i sha bza' bar mi bya'o zhes gsungs pa dang /_rang nyid kyi blo la rnam par rtog pa skyes pa tshul las 'di ni bdag gi ched du byas pa 
[\[25b.5\]]yin no snyam du rung ba ma yin pa'i sha bza' bar mi bya'o zhes gsungs pa yin no/_/dge slong dag ngas gnas gsum gyis rung ba'i sha bza' bar bya'o zhes gsungs pa gsum gang zhe na/_'dis bdag gi ched du byas par mngon sum du ma mthong ba rung ba'i sha bza' 
[\[25b.6\]]bar bya'o zhes gsungs pa dang /_yid ches pa las 'dis khyod kyi ched du byas pa ma yin no zhes thos pa rung ba'i sha bza' bar bya'o zhes gsungs pa dang /_bdag nyid kyi blo la rnam par rtog pa skyes pa tshul las 'di ni bdag gi ched du byas pa yin no snyam pa ma skyes pa 
[\[25b.7\]]rung ba'i sha bza' bar bya'o zhes gsungs pa yin no/_/gleng gzhi ni mnyan yod na'o/_/mu ge dang bcas pa'i dus byung nas dge slong dag ltogs par gyur pas de rnams glos phab ste 'dug pa dang bram ze dang khyim bdag rnams kyis smras pa/_'phags pa dag 
[\[26a\]]
[\[26a.1\]]gcig tu brtson par bya ba'i phyir bstan pa la ci'i slad du glos phab ste bzhugs shing dge ba'i phyogs la brtson par mi mdzad/_de rnams kyis smras pa/_mu ge dang bcas pa'i dus byung bas bsod snyoms lto 'grangs par mi rnyed pas kho bo cag ltogs te nyam 
[\[26a.2\]]chung bas des na glos phab ste 'dug go/_/de rnams kyis smras pa/_ci ste zhal tshus mi gsol/_bcom ldan 'das kyis ma gnang ngo /_/khyod kyi ston pa ni thugs rje can yin pas gnang bar 'gyur ba gang yin pa'i gnas de yod do zhes bya ba'i skabs de dge slong 
[\[26a.3\]]rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag de'i phyir rjes su gnang ste/_mu ge'i sdug bsngal dgon pa 'di lta bur dge slong rnams kyis g.yar tshus bza' bar bya ste/_'di la 'gyod par mi bya'o/_/gleng 
[\[26a.4\]]gzhi ni mnyan yod na'o/_/mu ge dang bcas pa'i dus byung nas dge slong rnams la bram ze dang khyim bdag dad pa can rnams kyis smras pa/_'phags pa dag 'di nyid du zas kyi bya ba mdzod cig_/de rnams kyis zas kyi bya ba byas nas bsod snyoms sngar rnyed pa khyer nas 
[\[26a.5\]]gtsug lag khang du song ste/_de rnams kyis mu ge'i skyon gyis de yang bza' bar 'dod na 'on kyang 'gyod pas ma zos pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de'i phyir rjes su gnang ste/_
[\[26a.6\]]mu ge'i sdug bsngal dgon pa 'di lta bur 'dod na sngar blangs zin to snyam du soms la sngar rnyed pa yang bza' bar bya ste/_'di la 'gyod par mi bya'o/_/gleng gzhi ni mnyan yod na'o/_/mu ge dang bcas pa'i dus byung nas bram ze dang khyim bdag dad pa can rnams kyis 
[\[26a.7\]]dge slong rnams khyim gyi nang du zas la mgron du bos nas de rnams kyis zos pa dang bca' ba las lhag ma zhig lus so/_/bram ze dang khyim bdag rnams kyis smras pa/_'phags pa dag khyed kyi ched du sta gon bgyis pa lags kyis snoms te bzhud la phyis gsol cig_/
[\[26b\]]
[\[26b.1\]]de rnams kyis khyer te dong ngo /_/dong nas de yang za bar 'dod na 'gyod pas ma zos pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de'i phyir rjes su gnang ste/_mu ge'i sdug bsngal dgon pa 'di lta 
[\[26b.2\]]bur 'di dag ni byin pa yin no snyam du bsams nas bza' bar bya ste/_'di la 'gyod par mi bya'o/_/gleng gzhi ni mnyan yod na'o/_/mu ge dang bcas pa'i dus byung ba na bram ze dang khyim bdag dad pa can rnams kyis dge slong rnams zas la mgron du bos te/_de rnams 
[\[26b.3\]]kyis zos nas bca' ba la sogs pa cung zad cig lhag ste/_dge slong rnams dong ba dang bram ze dang khyim bdag rnams kyis smras pa/_'di ni bdag cag gis 'phags pa dag kho na la yongs su btang ba lags te/_'tshal te mchis la khyod kho na la dbul lo zhes de rnams 
[\[26b.4\]]kyis khyer te 'ongs pa dang /_dge slong rnams de la za bar 'dod na 'gyod pas ma zos pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de'i phyir rjes su gnang ste/_mu ge'i dgon pa sdug bsngal 'di 
[\[26b.5\]]lta bur sngar yongs su btang ba'o snyam du bsams nas bza' bar bya ste/_'di la 'gyod par mi bya'o/_/gleng gzhi ni mnyan yod na'o/_/bram ze dang khyim bdag dad pa can rnams kyis nub phyogs kyi tshal na yod pa'i 'bras bu rnams grub nas de rnams kyis bsams 
[\[26b.6\]]pa/_'di dag ni rnyed dka' ba yin pas 'phags pa rnams la 'bul lo zhes de dag gis dge slong rnams zas zos nas spang ba byas pa rnams la de dag byin pa dang /_dge slong rnams kyis spang ba byas zin no zhes 'gyod pas ma zos pa dang /_bram ze dang khyim bdag dad 
[\[26b.7\]]pa can rnams kyis smras pa/_'phags pa dag gang gi tshe bcom ldan 'das 'jig rten du ma byung ba de'i tshe mu stegs can rnams la yon gnas bgyid pa las/_da ni bcom ldan 'das 'jig rten du byung nas khyed rnams kyang da ni yon gnas su gyur pa lags na/_gal te 
[\[27a\]]
[\[27a.1\]]khyed kyis ma bzhes na ci bdag cag gi dge ba'i shul rgyags dang bral te/_'jig rten 'di nas 'jig rten pha rol du mchi bar bgyi'am/_de lta bas na thugs brtse bas bzhes shig pa'i skabs de dge slong rnams kyis bcom ldan 'das la gsol pa dang /_
[\[27a.2\]]bcom ldan 'das kyis bka' stsal pa/_de'i phyir rjes su gnang ste/_rnyed par dka' ba yin no snyam nas bza' bar bya ste/_'di la 'gyod par mi bya'o/_/de la tshal na yod pa'i 'bras bu ni 'di dag yin te/_rgun 'brum dang /_bal po se'u dang /_'bra go dang /_sta rga dang /_yon 
[\[27a.3\]]tshe dang /_shing tog u ra ma na dang /_shing tog u ru ma yi ka dang /_shing tog ni ko tsa dang /_shing tog ba b+hu dang /_shing tog sin tsi ka'o/_/gleng gzhi ni mnyan yod na'o/_/bram ze dang khyim bdag dad pa can rnams kyis dge slong rnams zas zos zin pa dang /_chu nas skyes 
[\[27a.4\]]pa dag phul ba dang /_dge slong rnams 'dod kyang spang ba byas zin to zhes 'gyod pas ma zos pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_rnyed par dka' ba yin no snyam du bsams nas bza' bar bya ste/_de la 
[\[27a.5\]]'gyod par mi bya'o/_/de la chu nas skyes pa ni 'di dag yin te/_ut+pa la'i rtsa ba dang /_pad ma'i rtsa ba dang /_ku mu da'i sa bon dang /_pad ma'i sa bon no/_/gleng gzhi ni mnyan yod na'o/_/tshe dang ldan pa shA ri'i bu khams ma snyoms pas khrag dang bad kan 'khrugs par gyur to/_/
[\[27a.6\]]de'i rim gro byed pa tshe dang ldan pa maud gal gyi bu chen pos bsams pa/_bdag rang gi blos ni tshe dang ldan pa shA ri'i bu la lan mang du rim gro byas kyi lan 'ga' yang sman pa la ma dris kyis/_ma la bdag gis dri'o snyam nas des sman pa la dris pa/_bzhin [{]bzangs [,]bzang [}]tshe dang ldan pa shA 
[\[27a.7\]]ri'i bu khrag dang bad kan 'khrugs par gyur na de'i sman ston cig_/des smras pa 'phags pa pad ma'i rtsa ba'i 'o ma stsol cig dang sos par 'gyur ro/_/tshe dang ldan pa maud gal gyi bu chen pos bsams pa/_gal te bdag gis tshe dang ldan pa shA ri'i bu la pad ma'i rtsa ba phal pa'i 
[\[27b\]]
[\[27b.1\]]'o mas rim gro bya ba ni bdag gi cha ma yin no snyam du bsams nas ji ltar sems mnyam par bzhag pas mnyan yod nas mi snang bar gyur te/_dal gyis 'bab ces bya ba'i 'gram du phyin par 'gyur ba de lta bu'i ting nge 'dzin la snyoms par zhugs pa dang /_klu'i rgyal po rab brtan gyi 
[\[27b.2\]]gnas dang nye bar gyur pa dang /_de nas klu'i rgyal po rab brtan gyis mthong nas smras pa/_'phags pa dgos pa ci zhig gi phyir byon/_des smras pa/_tshe dang ldan pa shA ri'i bu khrag dang bad kan 'khrugs nas de la sman pas pad ma'i rtsa ba'i 'o ma bstan to/_/klu'i rgyal po rab 
[\[27b.3\]]brtan gyis smras pa/_'phags pa gal te de ltar na re zhig gzhes shig_/de dal gyis 'bab kyi nang du zhugs nas mi'i tshad tsam gyi pad ma'i rtsa ba dag bton cing pad ma'i rtsa ba'i 'o ma pad ma'i 'dab ma'i skyo rar gzar nas tshe dang ldan pa maud gal gyi bu chen po'i lhung bzed bkang ngo /_/
[\[27b.4\]]tshe dang ldan pa maud gal gyi bu chen pos pad ma'i rtsa ba gshegs pa la lta bar brtsams pa dang de nas klu'i rgyal po rab brtan gyis smras pa/_'phags pa ci gzigs pad ma'i rtsa ba dag gsol bar bzhed dam/_de cang mi smra bar 'dug pa dang smras pa/_'phags pa bzhud cig 
[\[27b.5\]]dang bskur ro/_/de nas tshe dang ldan pa maud gal gyi bu chen pos pad ma'i rtsa ba'i 'o mas lhung bzed bkang ba khyer nas dal gyis 'bab kyi 'gram nas mi snang bar byas te mnyan yod kyi rgyal bu rgyal byed kyi tshal mgon med zas sbyin gyi kun dga' ra bar phyin to/_/de nas tshe dang ldan pa 
[\[27b.6\]]shA ri'i bus sman pas bstan pa bzhin pad ma'i rtsa ba'i 'o ma 'thungs pas sos par gyur to/_/klu'i rgyal po rab brtan gyis kyang glang po che nag po'i cha byad 'chang la pad ma'i rtsa ba khur cig bkur nas mnyan yod kyi rgyal bu rgyal byed kyi tshal du song la gtsug lag khang gi khyams 
[\[27b.7\]]kyi mdun du zhog la shog shig_/de rlung gi shugs ltar mgyogs pa'i mthus mnyan yod kyi rgyal bu rgyal byed kyi tshal gyi gtsug lag khang du 'ongs nas pad ma'i rtsa ba rnams khyams kyi mdun du bzhag nas slar log pa las lam gyi phyed na tshal gyi bal glang mo zhig yod pa dang lhan 
[\[28a\]]
[\[28a.1\]]cig 'dus par gyur to/_/dus gzhan zhig na bal glang mo de las bal glang phrug gu cig 'brangs te 'brangs pa'i mod la seng ge'i sgra 'byin to/_/de nas bal glang mo de skrag pas gcin rtug shor nas bal glang phrug gu bor te bros so/_/de nas rgyal po'i khab na gnas 
[\[28a.2\]]pa'i shing mkhan zhig shing gi ched du tshal du song ba las bal glang phrug gu de mthong nas khyim du blangs te bsnun gsos bskyed de/_nor gyis bskyangs pas ming nor skyong nor skyong zhes bya bar grags so/_/kha cig ni rgyal po gsal rgyal gyis rgyal po gzugs can snying po la nor skyong skyes 
[\[28a.3\]]su bskur ba las/_de mnyan yod kyi yul na gnas pa'i skye bos nor gyis bskyangs pas na nor skyong zhes 'don to/_/pad ma'i rtsa ba kha cig ni tshe dang ldan pa maud gal gyi bu chen pos zos/_kha cig ni tshe dang ldan pa shA ri'i bus/_kha cig ni dge 'dun la brims pa las 'on kyang lhag 
[\[28a.4\]]par gyur to/_/de nas dge slong rnams kyis spang ba byas nas kyang za bar 'dod na bdag cag gis spang ba byas so zhes ma zos pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag mi rnams kyis lha'i pad ma'i 
[\[28a.5\]]rtsa ba rnyed par dka' bas de'i phyir rjes su gnang ngo /_/pad ma'i rtsa ba rnyed par dka' ba yin no snyam du bsams nas bza' bar bya ste/_de la 'gyod par mi bya'o/_/gleng gzhi ni mnyan yod na'o/_/de'i tshe grong khyer bzang byed na bsod nams chen por shes par bya ba drug gnas te/_khyim 
[\[28a.6\]]bdag lug ces bya ba dang /_lug gi chung ma dang /_lug gi bu dang /_lug gi mna' ma dang /_lug gi bran pho dang /_lug gi bran mo'o/_/khyim bdag lug bsod nams che bar ji ltar shes zhe na/_gal te bang mdzod stong pa rnams la bltas na mthong ma thag kho nar dgang bar 
[\[28a.7\]]'gyur te/_de ltar na khyim bdag lug bsod nams che bar shes so/_/lug gi chung ma ji lta bu zhe na/_des gcig gi don du snod du btsos pa ni brgya stong gi bza' ba 'byung ste/_lug gi chung ma ni de lta bu yin no/_/lug gi bu ji lta bu zhe na/_de'i rked pa la lnga brgya pa'i snod 
[\[28b\]]
[\[28b.1\]]btags te 'dug la/_des gang gi tshe brgya'am stong yongs su btang ba de'i tshe de bzhin du gang bar 'dug ste/_yongs su zad par mi 'gyur te/_lug gi bu ni de lta bu yin no/_/lug gi mna' ma ji lta bu zhe na/_des gcig gi don du dri sbyar na brgya stong khyed par 'gyur te/_lug gi 
[\[28b.2\]]mna' ma ni de lta bu yin no/_/lug gi bran pho ji lta bu zhe na/_des gang gi tshe zhing la rol gcig rmos pa de'i tshe zhing la rol bdun rmos par 'gyur te/_lug gi bran pho ni de lta bu yin no/_/lug gi bran mo ni ji ltar bsod nams che bar shes zhe na/_de gang gi tshe 'bras gtun gang 
[\[28b.3\]]tsam drus pa de'i tshe bdun tsam du skyes par 'gyur te/_de ltar na lug gi bran mo bsod nams che ba yin no/_/de nas bcom ldan 'das kyis khyim bdag lug gdul ba'i dus mkhyen nas/_tshe dang ldan pa kun dga' bo la bka' stsal pa/_kun dga' bo song la dge slong rnams la 
[\[28b.4\]]dge slong dag de bzhin gshegs pa ni ljongs rgyu zhing grong khyer bzang byed du gshegs kyis/_khyed cag las gang zhig de bzhin gshegs pa dang thabs cig tu ljongs rgyu zhing grong khyer bzang byed du 'dong bar spro ba de ni chos gos rnams long shig ces sgo zhig_/btsun pa bka' bzhin 
[\[28b.5\]]'tshal zhes nas tshe dang ldan pa kun dga' bos/_bcom ldan 'das kyi ltar mnyan nas dge slong rnams la smras pa/_tshe dang ldan pa dag bcom ldan 'das ljongs rgyu zhing grong khyer bzang byed du gshegs kyis/_khyed cag las gang zhig de bzhin gshegs pa dang thabs cig tu 
[\[28b.6\]]ljongs rgyu zhing grong khyer bzang byed du 'dong bar spro ba de ni chos gos rnams long shig_/tshe dang ldan pa bka' bzhin 'tshal zhes dge slong de rnams kyis tshe dang ldan pa kun dga' bo las mnyan to/_/de nas bcom ldan 'das dul ba/_'khor dul ba/_zhi ba/_'khor zhi ba/_
[\[28b.7\]]dgra bcom pa/_'khor dgra bcom pa dang ljongs rgyu zhing grong khyer bzang byed du gshegs so/_/gang gi tshe bcom ldan 'das kyis mnyan yod du cho 'phrul chen po bstan pa de'i tshe mu stegs can rnams mtha' 'khob tu dong ba las de nas kha cig grong khyer bzang byed du dong nas 
[\[29a\]]
[\[29a.1\]]gnas pa de rnams kyis dge sbyong gau ta ma 'ong ngo zhes thos so/_/thos nas kyang rod rod por gyur nas bdag cag sngon ni dge sbyong gau ta mas yul dbus nas spyugs so/_/de gal te 'dir 'ongs na/_gdon mi za bar bdag cag 'di nas kyang spyugs par 'gyur gyis de la thabs 
[\[29a.2\]]shig bsham par bya'o snyam mo/_/de rnams rigs kyi khyim dag tu dong nas smras pa/_chos thob par gyur cig_/chos thob par gyur cig_/'phags pa dag de ci lags/_shes ldan dag bltas zin gyis 'gro'o/_/ci'i slad du re zhig khyed cag gi 'byor pa phun sum tshogs pa ni 
[\[29a.3\]]kho bo cag gis mthong gis ji srid rgud pa ma mthong ba de'i bar du 'dong ngo /_/'phags pa dag bdag cag la rgud pa ci zhig 'byung bar 'gyur lags/_shes ldan dag dge sbyong gau ta ma spu gri'i ser ba 'bebs shing du ma zhig bu med pa dang /_khyim thab med par byed cing 'ong ngo /_/'phags 
[\[29a.4\]]pa dag gal te de lta na gang gi dus kho nar gzhes par bgyi ba de kho na'i dus su bdag cag spang bar bgyi'am/_bzhugs shig ma bzhud cig_/de rnams kyis smras pa/_bdag cag ci ste 'dug khyed cag kho bo cag gi nyan du mi btub bo/_/'phags pa dag gsung shig mnyan 
[\[29a.5\]]par bgyi'o/_/de rnams kyis smras pa/_shes ldan dag grong khyer bzang byed kyi nye 'khor gyi skye bo'i tshogs thams cad gnas nas phyung la grong khyer bzang byed kyi nang du tshud cig rtswa sngon po rnams rngos shig_/'dug gnas rnams ni shig cig_/me tog dang 'bras bu'i shing rnams ni 
[\[29a.6\]]tshod cig_/chu rnams ni dug lugs shig_/de rnams kyis smras pa/_'phags pa dag bzhugs shig dang thams cad bgyi'o/_/de nas de rnams kyis grong khyer bzang byed kyi nye 'khor gyi skye bo'i tshogs thams cad gnas nas bton nas grong khyer bzang byed kyi nang du btsud de/_
[\[29a.7\]]rtswa sngon po rnams ni brngas/_'dug gnas rnams ni bshig_/me tog dang 'bras bu'i shing ni bcad/_chu rnams ni dug blugs so/_/de nas lha rnams kyi dbang po brgya byin gyis bsams pa/_bcom ldan 'das la bkur sti ma yin pa byed pa yal bar dor ba ni bdag gi cha ma 
[\[29b\]]
[\[29b.1\]]yin te/_'di ltar bcom ldan 'das kyis bskal pa grangs med pa gsum du dka' ba brgya stong du mas pha rol tu phyin pa drug yongs su rdzogs par mdzad pas bla na med pa'i ye shes brnyes pa'i bcom ldan 'das de 'jig rten thams cad med pa'i yul stong rgyu zhing gshegs par bya 'am/_
[\[29b.2\]]ma la bdag gis bcom ldan 'das nyan thos kyi dge 'dun dang thabs cig tu bde ba la reg par bya ba'i phyir 'bad par bya'o snyam nas des rlung gtong ba'i lha'i bu la bsgo ba/_song la chu dug can rnams skoms shig_/char 'bebs pa'i lha'i bu la bsgo ba/_'di rnams kyis bskams 
[\[29b.3\]]pa dang /_khyod kyis chu yan lag brgyad dang ldan pas khong shig_/rgyal chen bzhi'i ris kyi lha rnams la yang bsgo ba/_khyed kyis grong khyer bzang byed kyi nye 'khor du gnas thob shig_/de nas rlung gtong ba'i lha'i bus ni chu dug can rnams bskams so/_/char 'bebs pa'i lha'i bus 
[\[29b.4\]]ni der yang chu yan lag brgyad dang ldan pas bkang ngo /_/rgyal chen bzhi'i ris kyi lha rnams kyis kyang grong khyer bzang byed kyi nye 'khor du gnas btab nas ljongs rnams 'byor cing rgyas par gyur to/_/mu stegs can rnams kyis grong khyer na gnas pa'i skye bo'i tshogs rnams 
[\[29b.5\]]bsogs nas de rnams kyis rtog chen dag mngags te ljongs rnams ci 'dra ltos shig_/de rnams dong ba las ljongs rnams lhag par yang 'byor cing rgyas par gyur pa mthong nas slar 'ongs te smras pa/_shes ldan dag ljongs rnams 'di lta bur 'byor cing rgyas pa ni sngon lan 'ga' 
[\[29b.6\]]yang bdag cag gis ma mthong ngo /_/mu stegs can rnams kyis smras pa/_shes ldan dag khyed kyis mthong ngam/_re zhig gang zhig sems med pa'i dngos po rnams kyang sgyur bar byed pa des/_khyed cag sgyur bar mi byed pa de lta srid re skan/_khyed cag rnam pa thams 
[\[29b.7\]]cad du bltas zin te/_blta ba'i tha ma byas nas 'gro'o/_/de rnams kyis smras pa/_'phags pa dag bzhugs shig_/khyed cag la dge sbyong gau ta mas ci zhig bgyir mchis/_de yang rab tu byung ba lags la/_khyed kyang rab tu byung ba slong zhing 'tsho ba lags na/_
[\[30a\]]
[\[30a.1\]]ci des khyed cag gi slong ba bkag par 'gyur snyam mam/_mu stegs can rnams kyis smras pa/_dam zhig bcas te gal te khyed cag sus kyang dge sbyong gau ta ma la blta bar 'gro bar mi bya zhing gang zhig 'gro ba de la chad par kAr ShA pa Na drug bcus gcad par 
[\[30a.2\]]khrims 'cha' na 'dug go/_/de rnams kyis kyang khas blangs nas khrims su bcas so/_/de nas bcom ldan 'das ljongs rgyu zhing gshegs te rim gyis grong khyer bzang byed du gshegs nas bzang byed kyi lho phyogs kyi gnas shig na bzhugs so/_/de'i tshe ser skya'i gzhi'i bram 
[\[30a.3\]]ze'i bu mo grong khyer bzang byed du bag mar btang ba de ra ba'i kha na 'dug pas bcom ldan 'das mun khung na bzhugs pa mthong nas des bsams pa/_bcom ldan 'das shAkya'i rigs dga' bar mdzad pa/_shAkya'i rigs kyi rgyal po spangs nas rab tu byung ba de ni 'di yin te/_gal te 'di 
[\[30a.4\]]la them skas shig yod par gyur na bdag mar me thogs la 'babs pa zhig_/de nas bcom ldan 'das kyis de'i bsam pa thugs su chud nas them skas zhig sprul to/_/de nas de snying dga' ba dang mgu ba dang /_rab tu dga' bas mar me thogs te them skas las babs nas bcom ldan 
[\[30a.5\]]'das gang na ba der song ste phyin pa dang /_bcom ldan 'das kyi spyan sngar mar me bzhag nas zhabs gnyis la mgo bos phyag byas te chos mnyan pa'i phyir 'dug go/_/de nas bcom ldan 'das kyis de'i bsam pa dang /_bag la nyal dang /_khams dang /_rang bzhin mkhyen nas 
[\[30a.6\]]de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad do zhes bya ba nas/_skyabs su mchi bar mngon par dad lags so zhes bya ba'i bar gong ma bzhin du'o/_/de nas bcom ldan 'das kyis bu mo de la 'di skad ces bka' stsal to/_/bu mo khyod 
[\[30a.7\]]tshur khyim bdag lug gang na ba der song la phyin pa dang de la nga na re nad med par gyur cig ces smros la 'di skad ces kyang smros shig_/khyim bdag khyod kyi ched kho nar nga 'dir 'ongs na khyod sgo bcad nas 'dug pas glo bur ba la ji ltar khyod byed pa de lta bur bya ba de ci ga rigs sam/_gal te 
[\[30b\]]
[\[30b.1\]]tshogs kyis khrims su bca' ba byas so zhes smras pa dang /_khyod kyi bu'i rked pa la lnga brgya pa'i snod btags te 'dug pa des gal te brgya'am stong 'ged par btang na yang gang ba nyid du 'dug cing yongs su zad par mi 'gyur na khyod kAr ShA pa Na drug bcu byin nas 'ong mi nus sam zhes smros 
[\[30b.2\]]shig_/btsun pa bka' bzhin 'tshal zhes bu mo des bcom ldan 'das kyi ltar mnyan nas chas pa dang /_bcom ldan 'das kyis ji ltar sus kyang mi tshor ba de ltar byin gyis brlabs nas khyim bdag lug gi gan du song ste phyin pa dang smras pa/_khyim bdag bcom ldan 'das khyod 
[\[30b.3\]]la nad med par gyur cig ces gsung ngo /_/des smras pa/_bu mo sangs rgyas bcom ldan 'das la phyag 'tshal lo/_/khyim bdag_/bcom ldan 'das kyis bka' stsal pa/_khyod kho na'i ched du nga 'dir gshegs na khyod sgo bcad nas 'dug pa glo bur ba la ji ltar khyod byed pa de 
[\[30b.4\]]lta bur bya ba cig rigs sam/_des smras pa/_bu mo tshogs kyis khrims su bca' ba sus kyang dge sbyong gau ta ma la blta bar bya ba'i phyir 'gro bar mi bya'o/_/gang zhig 'gro na de tshogs kyis kAr ShA pa Na drug bcu'i chad pas gcad do zhes dam bcas so/_/khyim bdag_/bcom 
[\[30b.5\]]ldan 'das kyis bka' stsal pa/_khyod kyi bu'i rked pa la lnga brgya pa'i snod btags te 'dug pa des gal te brgya'am stong 'ged par btang na yang gang ba kho nar 'gyur zhing yongs su zad par mi 'gyur na kAr ShA pa Na drug bcu byin nas khyod 'ong bar mi nus sam zhes gsung ngo /_/des 
[\[30b.6\]]bsams pa/_'di ni sus kyang mi shes na bcom ldan 'das de ni thams cad mkhyen pa yin pas 'gro'o snyam nas/_des kAr ShA pa Na drug bcu sgor bzhag nas bram ze'i bu mos bstan pa'i them skas las babs te/_bcom ldan 'das gang na ba der song ste phyin pa dang /_bcom 
[\[30b.7\]]ldan 'das kyi zhabs gnyis la mgo bos phyag byas te/_bcom ldan 'das kyi spyan sngar chos mnyan pa'i phyir 'dug go/_/de nas bcom ldan 'das kyis khyim bdag lug gi bsam pa dang /_bag la nyal dang /_khams dang /_rang bzhin mkhyen nas 'phags pa'i 
[\[31a\]]
[\[31a.1\]]bden pa bzhi so sor rtogs par 'gyur ba de lta bu'i chos bshad pa mdzad de/_khyim bdag lug gis de thos nas zhes bya ba nas rgyun du zhugs pa'i 'bras bu mngon sum du byas so zhes bya ba'i bar gong ma bzhin no/_/des bden pa mthong nas gsol pa/_bcom ldan 
[\[31a.2\]]'das bzang byed na gnas pa'i skye bo'i tshogs 'di dag gis kyang cig 'di lta bu'i chos rnam pa sna tshogs 'thob par 'gyur lags sam/_bcom ldan 'das kyis bka' stsal pa/_khyim bdag khyod las brten nas phal cher kun gyis 'thob pa kho nar 'gyur ro/_/de nas khyim bdag 
[\[31a.3\]]lug gis bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ste/_de khyim du phyin nas grong khyer gyi nang du kAr ShA pa Na'i phung po bcer te tshigs su bcad pas smras pa/_gang zhig rgyal ba 'dod chags skyon bcom rtsod med pa/_/mtshungs pa med 
[\[31a.4\]]pa gser gyi mdog can lta 'dod pa/_/de ni 'jigs med snying gis shin tu nges byos la/_/myur du dengs shig de yi nor ni kho bos gzhal/_/skye bo'i tshogs kyis smras pa/_khyim bdag dge sbyong gau ta ma mthong na dge bar 'gyur ram/_des smras pa/_dge bar 'gyur ro/_/de rnams 
[\[31a.5\]]kyis smras pa/_gal te de lta bas na tshogs kho nas khrims su bcas pa tshogs kho nas bshig tu zad mod/_'di la 'gal ba ci zhig yod/_de rnams kyis khrims su bcas pa bshig nas 'byung bar brtsams so/_/de nas phan tshun sdos pas 'byung bar ma nus pa dang gnod sbyin lag 
[\[31a.6\]]na rdo rjes 'dul ba'i skye bo la snying brtse ba'i phyir rdo rje 'phangs pas ra ba dral nas srog chags brgya stong phrag du ma kha cig ni ya mtshan skyes/_kha cig ni sngon gyi dge ba'i rtsa bas yang dag par bskul nas byung ngo /_/de nas skye bo'i tshogs chen po 'dus pas bcom ldan 'das kyi nye 'khor 
[\[31a.7\]]dpag tshad gcig tshun chad 'khor bar 'dug go/_/de nas bcom ldan 'das kyis 'khor de rnams zil gyis mnan te dge slong gi dge 'dun gyi gung la gdan bshams pa nyid la bzhugs nas sems can du ma dag gi rgyud la dge ba'i rtsa ba skyed par byed pa'i chos bshad pa mdzad de/_de 
[\[31b\]]
[\[31b.1\]]thos nas kha cig gis ni rgyun du zhugs pa'i 'bras bu mngon du byas so zhes bya ba nas/_kha cig ni skyabs su 'gro ba dang bslab pa'i gzhi rnams blangs so zhes bya ba'i bar gong ma bzhin du'o//_//'dul ba gzhi/_bam po lnga bcu brgyad pa/_bcom ldan 'das kyis yun ring 
[\[31b.2\]]po zhig tu chos bshad pas gdugs tshod kyi dus las yol bar gyur to/_/khyim bdag lug gis gsol pa/_bcom ldan 'das zhal zas kyi mdzad pa mdzad du gsol/_bcom ldan 'das kyis bka' stsal pa/_khyim bdag zas kyi dus las yol bar gyur to/_/des gsol 
[\[31b.3\]]pa/_bcom ldan 'das dus ma lags par rung ba ci lags/_bcom ldan 'das kyis bka' stsal pa/_mar dang /_bu ram dang /_hwags dang /_sha kha ra dang /_btung ba dag go/_/de nas khyim bdag lug gis g.yos mkhan dag bkug ste smras pa/_shes ldan dag dus 
[\[31b.4\]]ma yin pa'i bca' ba rnams myur du sta gon gyis shig_/de rnams kyis dus ma yin pa'i bca' ba rnams sta gon byas so/_/de nas khyim bdag lug gis sangs rgyas la sogs pa dge slong gi dge 'dun la dus ma yin pa'i bca' ba dang /_dus ma yin pa'i btung ba rnams kyis 
[\[31b.5\]]tshim par byas so/_/de nas bcom ldan 'das kyis khyim bdag lug 'khor dang bcas pa yang bden pa rnams la so sor bkod/_ri 'or na gnas pa'i skye bo'i tshogs de yang skal ba ji lta ba bzhin du btul te gshegs pa na khyim bdag lug gis gsol pa/_bcom ldan 'das 
[\[31b.6\]]shul gyi snyun rgyags kyi zong kAr ShA pa Na dag bzhes shig_/bcom ldan 'das kyis bka' stsal pa/_blang bar bya'o/_/bcom ldan 'das kyis kAr ShA pa Na blang bar bya'o zhes bka' stsal pa dang /_dge slong rnams kyis su zhig gis blang bar bya ba ma shes nas bcom ldan 'das 
[\[31b.7\]]kyis bka' stsal pa/_rung ba byed pas so/_/rung ba byed pa med nas bcom ldan 'das kyis bka' stsal pa/_dge tshul gyis so/_/sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa bcom ldan 'das kyis dge tshul gyi bslab pa'i gzhi bcu 
[\[32a\]]
[\[32a.1\]]par gser dngul len par gsungs la/_bcom ldan 'das kyis dge tshul gyis blang bar bya'o zhes gsungs pa de ji lta bu lags/_bcom ldan 'das kyis bka' stsal pa/_nye ba 'khor ngas 'chang bar byed pa las dgongs te gsungs kyis mi blang ba ni ma yin te/_
[\[32a.2\]]de bas na dge tshul gyis blang bar bya'i blangs nas bdag gir ni mi bya'o/_/khyim bdag lug gis gsol pa/_bcom ldan 'das bu ram dag bzhes shig_/bcom ldan 'das kyis bka' stsal pa/_blang bar bya'o/_/dge slong rnams kyis su zhig gis ji ltar blang bar bya ba ma shes 
[\[32a.3\]]nas/_bcom ldan 'das kyis bka' stsal pa/_khyim pa'am dge tshul med na/_dge slong gis zhag bdun par byin gyis brlabs nas rang nyid kyis bkur bar bya'o/_/dge slong dag gis ji ltar byin gyis brlab par bya ba ma shes nas/_bcom ldan 'das kyis bka' stsal pa/_
[\[32a.4\]]lag pa gnyis bkrus nas byin len byas te lag pa g.yon pa'i steng du bzhag la lag pa g.yas pas bkab nas dge slong gi mdun du 'dug nas tshe dang ldan pa dgongs su gsol/_bdag ming 'di zhes bgyi ba'i sman 'di bdag dang tshangs pa mtshungs par spyod pa rnams kyi phyir 
[\[32a.5\]]zhag bdun par byin gyis brlab bo zhes de skad lan gnyis lan gsum du brjod par bya'o/_/sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa bcom ldan 'das kyis bu ram zhag bdun par byin gyis brlab par bya'o zhes gang gsungs pa su zhig gis 'tshal 
[\[32a.6\]]bar bgyi lags/_nye ba 'khor gang zag lnga rnams kyis te/_lam du zhugs pa dang smyung ba byas pa dang /_nad pa dang /_dge skos dang /_lag gi blas so/_/dge slong ljongs rgyur chas pa rnams kyis 'bras dang phye dag gi nang du bu ram bcug pa las lam gyis ngal nas 
[\[32a.7\]]bza' bar 'dod na 'gyod pas ma zos pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag zas de zas kyi bya ba byed mi nus pas 'bras dag gi nang du bcug pa gang yin pa de sprugs nas bza' bar bya'o/_/
[\[32b\]]
[\[32b.1\]]phye rnams kyi gang yin pa de ni chus bkrus nas bza' bar bya'o/_/kha cig zhu bar gyur pa de bkrur ma rung ste zas dang bcas pa nyid du gyur nas/_bcom ldan 'das kyis bka' stsal pa/_smyug ma'i tshal pas bzhar la chus bkru bar bya'o/_/'on kyang zas med par bya ma nus nas/_
[\[32b.2\]]bcom ldan 'das kyis bka' stsal pa/_legs par bsal te/_chu'i nang du mnyes la btung bar byas nas de tshags kyis btsags la btung bar bya ste/_de la 'gyod par mi bya'o/_/dge slong rnams the tshom skyes nas the tshom thams cad gcod pa/_sangs rgyas bcom ldan 
[\[32b.3\]]'das la zhus pa/_btsun pa/_khyim bdag lug dang /_lug gi mchis 'brang dang /_lug gi bu dang /_lug gi mna' ma dang /_lug gi bran pho dang /_lug gi bran mos las ci zhig bgyis na/_des na de drug bsod nams chen por gyur cing /_bcom ldan 'das kyi spyan 
[\[32b.4\]]sngar bden pa mthong nas 'di dag gis bcom ldan 'das mnyes par bgyis kyi ma mnyes par ni ma lags/_bcom ldan 'das kyis bka' stsal pa/_dge slong dag 'di dag nyid kyis las rnams byas shing bsags pa tshogs rnyed pa zhes bya ba nas 'bras bu dag tu 'gyur 
[\[32b.5\]]ba nyid ces bya ba'i bar gong ma bzhin du'o/_/dge slong dag sngon byung ba bA rA Na sI'i grong khyer du rgyal po tshangs pas byin zhes bya ba rgyal srid byed du 'jug go/_/de'i tshe bA rA Na sI'i grong khyer du ltas mkhan rnams kyis lo bcu gnyis su char mi 'bab pas thur mas 'tsho ba'i mu ge 
[\[32b.6\]]chen po 'byung bar 'gyur ro zhes lung bstan to/_/mu ge rnam pa gsum ni za ma tog dang /_rus gong dkar po dang /_thur mas 'tsho ba'o/_/de la za ma tog ces bya ba ni za ma tog de'i nang du mi rnams kyis 'bru dag blugs te/_ma 'ongs pa'i sems can rnams kyi ched du bzhag 
[\[32b.7\]]nas bdag cag shi nas 'bru 'dis mi de dag gi bya ba byed par 'gyur ro snyam pa ste/_'di ni za ma tog dang 'brel bas za ma tog ces bya'o/_/rus gong dkar po gang zhe na/_dus de na mi rnams kyi rus pa dag bsdus nas re zhig btsos te/_ji tsam na rus pa de dkar por gyur pa 
[\[33a\]]
[\[33a.1\]]dang /_de nas de'i khu ba 'thung ba ste/_'di ni rus gong dkar po dang 'brel bas rus gong dkar po zhes bya'o/_/thur mas 'tsho ba gang zhe na/_dus de na mi rnams kyis g.yul gyi ser ga nas 'bru'i 'brum bu dag thur mas brus nas chu mang po'i snod du btsos nas 
[\[33a.2\]]'thung ba ste/_'di ni thur ma dang 'brel bas thur mas 'tsho ba zhes bya'o/_/de nas rgyal po tshangs pas byin gyis bA rA Na sIr dril sgrogs su bcug pa/_bA rA Na sI na gnas pa'i shes ldan grong khyer pa dag nyon cig_/ltas mkhan rnams kyis lo bcu gnyis su char mi 'bab pas 
[\[33a.3\]]za ma tog dang /_rus gong dkar po dang /_thur mas 'tsho ba'i mu ge 'byung bar lung bstan gyis/_khyed las gang dag lo bcu gnyis kyi bza' ba yod pa de rnams ni 'khod cig_/gang dag la med pa de dag ni gar dga' bar deng la mu ge med cing lo legs par gyur nas slar 
[\[33a.4\]]gshegs shig_/de'i tshe na bA rA Na sI na khyim bdag phyug cing nor mang ba/_longs spyod che ba/_'khor yangs shing rgya che ba zhig yod de/_des mngan bkug ste smras pa/_kye nang rje kho bo 'khor dang bcas pa'i lo bcu gnyis kyi bza' ba yod dam/_des smras pa/_dpon po 
[\[33a.5\]]mchis so/_/de de nyid na gnas pa las mu ge de brgyud ma kho nar byung bas de'i bang mdzod rnams yongs su zad pas 'khor gyi skye bo thams cad shi bar gyur te bdag nyid dang drug cig lus so/_/de nas khyim bdag des bang mdzod rnams phyags pa las/_'bras bre'u chung gang 
[\[33a.6\]]zhig byung nas/_de'i chung mas snod du blugs te btsos so/_/sangs rgyas rnams 'byung ba med pa na rang sangs rgyas zhes bya ba nas/_'jig rten gyi yon gnas gcig pu dag 'jig rten du 'byung bar 'gyur ba zhes bya ba'i bar gong ma bzhin du'o/_/ji tsam na rang sangs 
[\[33a.7\]]rgyas zhig ljongs rgyu zhing song ba dang bA rA Na sIr phyin nas snga dro sham thabs bgos lhung bzed dang chos gos thogs te bA rA Na sIr bsod snyoms la zhugs pa na khyim bdag des kyang bza' ba bsdogs pa dang /_rang sangs rgyas de yang rim bzhin du bsod snyoms la brgyus nas 
[\[33b\]]
[\[33b.1\]]de'i khyim du phyin to/_/khyim bdag des de lus mdzes shing sems dang ba mthong ngo /_/mthong nas kyang bsams pa/_'di bdag gis zos kyang gdon mi za bar srog dang 'bral bar 'gyur gyis/_ma la bdag gi skal ba rab tu byung ba 'di la sbyin no snyam nas des chung ma la smras pa/_
[\[33b.2\]]bzang mo kho bo'i skal ba ni rab tu byung ba 'di la dbul lo/_/des bsams pa/_bdag gi khyim thab mi za na bdag gis ci ste bza' snyam nas/_des smras pa/_rje'i sras bdag gi skal ba yang 'di la dbul lo/_/de bzhin du bu dang /_mna' ma dang /_bran pho dang /_bran 
[\[33b.3\]]mos kyang dpyad nas rang rang gi skal ba yongs su btang ste/_de nas de thams cad 'dus nas rang sangs rgyas la bsod snyoms phul lo/_/bdag nyid chen po de dag ni lus kyis chos ston gyi tshig gis ni ma yin pas des ngang pa'i rgyal po 'dab ma brkyang ba ltar steng gi nam mkha' 
[\[33b.4\]]la mngon par 'phags nas 'bar ba dang /_gsal ba dang /_char 'bebs pa dang /_glog 'byin pa'i cho 'phrul dag bya bar brtsams so/_/so so'i skye bo dag ni rdzu 'phrul la myur du sems gtod pa yin pas shing rtsa ba nas bcad de 'gyel ba bzhin du rkang pa gnyis la 
[\[33b.5\]]gtugs nas smon lam ci 'dod pa gdab par rtsom ste/_khyim bdag gis smon lam btab pa/_bdag gis yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag gis gal te bang ba dang mdzod stong pa dag la bltas na mthong ba de'i mod 
[\[33b.6\]]la gang bar gyur cig_/'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig_/chung mas smon lam btab pa/_bdag gis yon gnas dam pa 'di lta bu la bya ba byas pa'i dge 
[\[33b.7\]]ba'i rtsa ba gang yin pa 'dis bdag gis gal te gcig cig gi don du snod du btsos pa de brgya'am stong gis zos kyang ji srid bdag gis sbyor ba ma btang ba'i bar du yongs su zad par mi 'gyur zhing /_'di lta bu'i chos rnams kyang thob nas 'di bas khyad par du 'phags pa'i 
[\[34a\]]
[\[34a.1\]]ston pa rnams mnyes par bgyid cing mi mnyes par mi bgyid par gyur cig_/bus smon lam btab pa/_bdag gis yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag gi rked pa la lnga brgya pa'i snod btags te 'dug pa gal te brgya 
[\[34a.2\]]'am stong 'ged par btang yang gang ba nyid du 'dug ste yongs su zad par mi 'gyur zhing /_'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig_/mna' mas smon lam btab pa/_bdag gis 
[\[34a.3\]]yon gnas dam pa 'di lta bu la bya ba byas pa'i dge ba'i rtsa ba gang yin pa 'dis/_bdag gis gal te gcig gi phyir dri rnams sbyar na des brgya'am stong byugs kyang ji srid sbyor ba ma btang gi bar du zad par mi 'gyur zhing /_'di lta bu'i chos rnams kyang thob nas 'di bas khyad par du 
[\[34a.4\]]'phags pa'i ston pa rnams mnyes par bgyid cing mi mnyes par mi bgyid par gyur cig_/bran phos smon lam btab pa/_bdag gis yon gnas dam pa 'di lta bu la bya ba byas pa'i dge ba'i rtsa ba gang yin pa 'dis bdag gis gal te zhing rol gcig rmos na rol bdun rmos 
[\[34a.5\]]par 'gyur zhing /_'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig_/bran mos smon lam btab pa/_bdag gis yon gnas dam pa 'di lta bu la bya ba byas pa'i dge ba'i rtsa 
[\[34a.6\]]ba gang yin pa 'dis bdag gis gal te snod gang tsam drus pa gang yin pa des snod bdun tsam du 'phel bar 'gyur zhing /_'di lta bu'i chos rnams kyang thob nas 'di bas khyad par du 'phags pa'i ston pa rnams mnyes par bgyid cing mi mnyes par mi bgyid par gyur cig_/
[\[34a.7\]]de rnams kyis de lta bu'i smon lam btab nas rang sangs rgyas bdag nyid chen po de de rnams la snying brtse ba'i phyir rdzu 'phrul gyis chas pa dang ji tsam na rgyal po tshangs byin steng gi khang [{]bzangs kyi [,]bzang gi [}]gzhir song ste 'dug pa las/_rdzu 'phrul gyis song ba'i grib ma rgyal po tshangs byin 
[\[34b\]]
[\[34b.1\]]gyi steng du babs nas/_des gyen du blta bar brtsams pa las rang sangs rgyas de mthong nas de 'di snyam du bdag nyid chen po 'di'i rdzu 'phrul gyi gshol chen pos yang su zhig gi bkren pa'i drungs phyung bar gyur snyam mo/_/de nas khyim bdag de re ba chen pos mdzod dang bang mdzod rnams la 
[\[34b.2\]]bltas pa dang /_ji tsam na gang bar mthong ngo /_/des chung ma la smras pa/_re zhig kho bo'i smon lam ni rdzogs par gyur gyis da khyed cag gi blta'o/_/de nas bran mos 'bras snod gang tsam drus na bdun tsam du 'phel bar gyur to/_/chung mas gcig gi don du snod du btsos pa la de 
[\[34b.3\]]dag thams cad kyis zos kyang de kho na bzhin du 'dug_/nye 'khor gyi srog chags stong phrag du mas zos kyang de kho na bzhin du 'dug go/_/de nas khyim bdag des bA rA Na sIr dril sgrogs su bcug pa/_shes ldan dag khyed cag las su zhig ci don du gnyer ba de shog shig_/bA rA Na sIr 
[\[34b.4\]]sgra gsal ba dang sgra chen por byung ba rgyal pos thos nas des smras pa/_shes ldan dag sgra gsal ba dang /_sgra chen po 'di ci zhig yin/_blon po rnams kyis smras pa/_lha khyim bdag che ge mo zhig ces bya bas mdzod dang bang ba rnams phye ba lags so/_/rgyal pos smras pa/_gang 
[\[34b.5\]]gi tshe 'jig rten thams cad shi zin pa de'i tshe khyim bdag des mdzod dang bang ba rnams phye'am/_shes ldan dag khyim bdag de khug shig_/de rnams kyis bkug pa dang /_de nas rgyal pos smras pa/_khyim bdag gang gi tshe 'jig rten thams cad shi zin pa de'i tshe khyod kyis mdzod 
[\[34b.6\]]dang bang ba rnams phye'am/_lha su'i mdzod dang bang ba rnams phye/_'on kyang de ring kho nar sa bon stsal ba'i 'bras bu de nyid du grub lags so/_/rgyal pos smras pa/_de ji lta bu zhig_/des skabs de rgyas par smras pa dang rgyal pos smras pa/_khyim bdag khyod kyis bdag nyid 
[\[34b.7\]]chen po de la bsod snyoms phul lam/_lha bdag gis phul lo/_/de yang lhag par dad par gyur nas/_tshigs su bcad pas smras pa/_kye ma'o yon tan las byung ba'i/_/skyon kun rnam par spangs pa'i zhing /_/de la sa bon btab pa yi/_/'bras bu de nyid thob par 
[\[35a\]]
[\[35a.1\]]gyur/_/dge slong dag ji snyam du sems/_khyim bdag dang /_khyim bdag gi chung ma dang /_khyim bdag gi bu dang /_khyim bdag gi mna' ma dang /_khyim bdag gi bran pho dang /_khyim bdag gi bran mo gang yin pa de ni khyim bdag lug dang /_lug gi chung 
[\[35a.2\]]ma dang /_lug gi bu dang /_lug gi mna' ma dang /_lug gi bran pho dang /_lug gi bran mo 'di dag nyid yin no/_/'di dag gis rang sangs rgyas la bya ba byas shing smon lam btab pa gang yin pa de'i las kyi rnam par smin pas drug char yang bsod nams chen por gyur cing nga'i spyan sngar 
[\[35a.3\]]bden pa mthong zhing /_rang sangs rgyas bye ba brgya stong pas ches khyad par 'phags pa'i ston pa nga mnyes par byas kyi/_mi mnyes par ni ma yin no/_/dge slong dag de lta bas na/_las gcig tu gnag pa rnams kyi rnam par smin pa ni gcig tu gnag pa yin la/_gcig tu dkar ba rnams 
[\[35a.4\]]kyi ni gcig tu dkar ba yin pas zhes bya ba nas brtsal bar bya ste/_dge slong dag khyed kyis de lta bu la bslab par bya'o zhes bya ba'i bar gong ma bzhin du'o//_//sdom ni/_ke na'i bu yis btung ba blangs/_/ka shi'i tshong rdal nas thug dang /_/sdig can du ni bca' ba dang /_/'gyod dang sbyar ba'i zas 
[\[35a.5\]]dag go/_/bcom ldan 'das yul a du ma'i gnas na bzhugs so/_/de'i tshe drang srong ke na'i bu gnas ni yul a du ma na 'dug go/_/nyin par ni rdzing bu dal gyis 'bab kyi 'gram na gnas so/_/bcom ldan 'das kyis dgongs pa/_ngas gang du 'jig rten skyong ba bzhi rnams 
[\[35a.6\]]la chos bshad na der ngas tshegs chung ngus drang srong ke na'i bu thul bar 'gyur snyam pa dang /_de nas bcom ldan 'das 'di snyam du dgongs te/_ma la ngas rdzing bu dal gyis 'bab kyi 'gram du bshad na der thul bar 'gyur ro snyam mo/_/de nas bcom ldan 'das kyis 'jig rten pa'i 
[\[35a.7\]]thugs bskyed de chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe brgya byin dang tshangs pa la sogs te lha rnams kyis bcom ldan 'das kyi dgongs pa sems kyis shes par 'gyur bas rgyal po chen po rnam thos kyi bus bsams pa/_
[\[35b\]]
[\[35b.1\]]bcom ldan 'das kyis ci zhig gi phyir 'jig rten pa'i thugs bskyed pa mdzad pa bltas na/_bdag cag 'jig rten skyong ba bzhi rnams kho na la chos bshad par bzhed do snyam du rig nas/_gnod sbyin gyi sde dpon chen po lngas rtsen la bsgo ba lngas rtsen song la rdzing bu dal gyi 'bab kyi 'gram du bcom 
[\[35b.2\]]ldan 'das kyi gdan shoms te/_'dus pa chen po 'dus pa na sus kyang de'i mdangs 'phrogs par mi 'gyur bar drang srong ke na'i bu'i srung ma gcig kyang skos shig_/des rdzing bu dal gyis 'bab kyi 'gram du drang srong ke na'i bu'i srung ma bzhag nas gnas shom par rtsom pa na de na skye bo'i tshogs 
[\[35b.3\]]chen po'i ca co'i sgra byung ba dang /_de nas drang srong ke na'i bu ca co'i sgras langs nas srung ma de la dris pa/_ca co'i sgra 'di ci zhig des smras pa/_gdan shom par byed pa'i'o/_/ci kho bo'i phyir ram/_khyod kyi phyir ni ma yin mod kyi 'on kyang sangs rgyas bcom ldan 'das kyi phyir yin no/_/khyod 
[\[35b.4\]]'di na ci zhig la sdod/_khyod kho na srung ngo /_/ci'i phyir 'byung po mang po 'du bar 'gyur bas so/_/des smras pa/_dge sbyong gau ta ma de su zhig gis srung bar byed par 'gyur/_des smras pa/_bcom ldan 'das de la su zhig srung /_bcom ldan 'das de nyid ni 'jig rten lha dang 
[\[35b.5\]]bcas pa'i srung ma mdzad do zhes byas pa dang drang srong ke na'i bus thos nas cang mi smra'o/_/de nas bcom ldan 'das snga dro sham thabs mnabs lhung bzed dang chos gos bsnams nas a du mar bsod snyoms la zhugs te/_a du mar bsod snyoms spyad nas zas kyi bya ba mdzad 
[\[35b.6\]]de/_zas phyi ma'i bsod snyoms spangs nas ji ltar thugs mnyam par bzhag na dge slong gi dge 'dun dang thabs cig tu a du ma nas mi snang bar gyur te/_rdzing bu dal gyis 'bab kyi 'gram du byon par 'gyur ba de lta bu'i ting nge 'dzin la snyoms par zhugs so/_/de nas 
[\[35b.7\]]bcom ldan 'das dge slong gi dge 'dun gyi gung la gdan bshams pa nyid la bzhugs so/_/de nas rgyal po chen po yul 'khor skyong dri za du ma'i 'khor dang /_dri za brgya phrag du ma'i 'khor dang /_dri za stong phrag du ma'i 'khor dang /_dri za brgya stong phrag du ma'i 'khor dang /_lha'i nor 
[\[36a\]]
[\[36a.1\]]bus thu ba bkang ste/_bcom ldan 'das gang na ba der song nas phyin pa dang /_bcom ldan 'das la lha'i nor bu rnams kyis gtor nas bcom ldan 'das kyi zhabs gnyis la mgo bos phyag byas te/_bcom ldan 'das dang dge slong gi dge 'dun la mdun gyis bltas nas shar 
[\[36a.2\]]phyogs su brten te 'dug go/_/rgyal po chen po 'phags skyes po yang grul bum du ma'i 'khor dang /_grul bum brgya phrag du ma'i 'khor dang /_grul bum stong phrag du ma'i 'khor dang /_grul bum brgya stong phrag du ma'i 'khor dang /_lha'i mu tig gis thu ba bkang ste/_bcom ldan 'das 
[\[36a.3\]]gang na ba der song nas phyin pa dang /_bcom ldan 'das la lha'i mu tig gis gtor nas/_bcom ldan 'das kyi zhabs gnyis la mgo bos phyag byas te/_bcom ldan 'das dang dge slong gi dge 'dun la mdun gyis bltas nas lho phyogs su brten te 'dug go/_/rgyal po chen po 
[\[36a.4\]]mig mi bzang yang klu du ma'i 'khor dang /_klu brgya phrag du ma'i 'khor dang /_klu stong phrag du ma'i 'khor dang /_klu brgya stong phrag du ma'i 'khor dang /_lha'i me tog ut+pa la dang /_pad ma dang /_ku mu da dang /_pad ma dkar po dang /_man dA ra ba rnams kyis thu ba bkang nas bcom ldan 
[\[36a.5\]]'das gang na ba der song ste phyin pa dang /_bcom ldan 'das la lha'i me tog ut+pa la dang /_pad ma dang /_ku mu da dang /_pad ma dkar po dang /_man dA ra ba rnams kyis gtor nas/_bcom ldan 'das kyi zhabs gnyis la mgo bos phyag byas te/_bcom ldan 'das dang dge 
[\[36a.6\]]slong gi dge 'dun la mdun gyis bltas nas nub phyogs su brten te 'dug go/_/rgyal po chen po rnam thos kyi bu yang gnod sbyin du ma'i 'khor dang /_gnod sbyin brgya phrag du ma'i 'khor dang /_gnod sbyin stong phrag du ma'i 'khor dang /_gnod sbyin brgya stong phrag du ma'i 'khor 
[\[36a.7\]]dang /_lha'i dbyig dang /_gser gyis thu ba bkang ste/_bcom ldan 'das gang na ba der song nas phyin pa dang /_bcom ldan 'das la lha'i dbyig dang /_gser gyis gtor nas bcom ldan 'das kyi zhabs gnyis la mgo bos phyag byas te/_bcom ldan 'das dang dge slong 
[\[36b\]]
[\[36b.1\]]gi dge 'dun la mdun gyis bltas nas byang phyogs su brten te 'dug go/_/de la dbus pa'i rigs ni gnyis te/_yul 'khor skyong dang /_'phags skyes po'o/_/mtha' 'khob pa'i rigs ni gnyis te/_mig mi bzang dang /_rnam thos kyi bu'o/_/de nas bcom ldan 'das 
[\[36b.2\]]'di snyam du dgongs te/_gal te ngas dbus pa'i tshig gis chos bshad na gnyis kho nas shes par 'gyur gyi gnyis kyis ni mi shes la/_gal te mtha' 'khob pa'i tshig gis bshad na gnyis kho nas shes par 'gyur gyi gnyis kyis ni mi shes pas ma la ngas gnyis la ni dbus pa'i tshig 
[\[36b.3\]]gis chos bshad do/_/gnyis la ni mtha' 'khob pa'i tshig gis chos bshad do snyam du dgongs nas rgyal po chen po yul 'khor skyong la bka' stsal pa/_rgyal po chen po 'di ltar lus zhig pa dang /_tshor ba bsil bar gyur pa dang /_'du shes 'gags pa dang /_'du byed rnams 
[\[36b.4\]]nye bar zhi ba dang /_rnam par shes pa nub par gyur pa de nyid sdug bsngal gyi mtha' yin no/_/chos kyi rnam grangs 'di bka' stsal pa na rgyal po chen po yul 'khor skyong dang /_de dang skal ba mnyam pa'i dri za brgya stong phrag du ma chos rnams la chos kyi mig rdul med cing dri ma dang 
[\[36b.5\]]bral ba skyes so/_/de nas bcom ldan 'das kyis rgyal po chen po 'phags skyes po la bka' stsal pa/_rgyal po chen po de la khyod kyis mthong ba la mthong ba tsam dang /_thos pa dang /_rtogs pa dang /_rnam par shes pa la rnam par shes pa tsam du gyis shig_/chos kyi 
[\[36b.6\]]rnam grangs 'di bka' stsal pa na rgyal po chen po 'phags skyes po dang /_de dang skal ba mnyam pa'i grul bum brgya stong phrag du ma chos rnams la chos kyi mig rdul med cing dri ma dang bral ba skyes so/_/de nas bcom ldan 'das kyis rgyal po chen po mig mi bzang la bka' stsal pa/_
[\[36b.7\]]de ltar na rgyal po chen po e ne me ne/_dab be/_da Dab phe 'di nyid sdug bsngal gyi mtha' yin no/_/chos kyi rnam grangs 'di bka' stsal pa na rgyal po chen po mig mi bzang dang /_de dang skal ba mnyam pa'i klu brgya stong phrag du ma chos rnams la chos kyi mig rdul med cing dri ma dang 
[\[37a\]]
[\[37a.1\]]bral ba skyes so/_/de nas bcom ldan 'das kyis rgyal po chen po rnam thos kyi bu la bka' stsal pa/_de ltar na rgyal po chen po mA ShA/_tu ShA/_sang shA mA/_sarba tra bi rA DI 'di nyid sdug bsngal gyi mtha' yin no/_/chos kyi rnam grangs 'di bka' stsal pa na/_rgyal po chen 
[\[37a.2\]]po rnam thos kyi bu dang de dang skal ba mnyam pa'i gnod sbyin brgya stong phrag du ma chos rnams la chos kyi mig rdul med cing dri ma dang bral ba skyes so/_/bcom ldan 'das kyis dgongs pa/_da ni bdag yongs su mya ngan las 'da' ba'i dus la khad kyis nye na/_su la bstan pa gtad nas 
[\[37a.3\]]yongs su mya ngan 'da'/_gal te lha rnams la ni lha rnams bag med pa la dga' ba mang bas yun ring du gnas par mi 'gyur ro/_/'on te mi rnams la ni mi ni tshe thung ba yin pas de bzhin du yun ring du gnas par mi 'gyur gyi/_ma la ngas lha dang /_mi rnams dang /_dge slong 'od 
[\[37a.4\]]srung la gtad nas yongs su mya ngan las 'da'o snyam du dgongs nas rgyal po chen po yul 'khor skyong la bka' stsal pa/_rgyal po chen po khyod kyis nga yongs su mya ngan las 'das pa'i bstan pa shar phyogs nas bsrung ba byos shig_/rgyal po chen po 'phags skyes po la bka' 
[\[37a.5\]]stsal pa/_rgyal po chen po khyod kyis kyang lho phyogs nas bsrung ba byos shig_/rgyal po chen po mig mi bzang la bka' stsal pa/_rgyal po chen po khyod kyis kyang nub phyogs nas bsrung ba byos shig_/rgyal po chen po rnam thos kyi bu la bka' stsal pa/_rgyal po chen po khyod kyis 
[\[37a.6\]]kyang byang phyogs nas bsrung ba byos shig_/de nas rgyal po chen po bzhi rab tu dga' ba'i yid kyis bcom ldan 'das la 'di skad ces gsol to/_/bcom ldan 'das kyis bka' ji skad stsal pa de bzhin du bgyi'o/_/bcom ldan 'das bdag cag gis bsrung bar bgyi lags 
[\[37a.7\]]so zhes gsol nas/_bcom ldan 'das las bden pa mthong nas zhabs gnyis la mgo bos phyag byas te/_bcom ldan 'das kyi spyan snga nas dong ba dang /_bcom ldan 'das kyis tshe dang ldan pa 'od srung chen po la bstan pa mtha' dag gi bya ba rnams gtad nas tshe dang 
[\[37b\]]
[\[37b.1\]]ldan pa kun dga' bo la yang bka' stsal pa/_kun dga' bo khyod kyis kyang bstan pa'i don gyi bya ba la brtson par gyis shig_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa rgyal po chen po bzhi rnams 
[\[37b.2\]]kyis las ci zhig bgyis na/_las de'i rnam par smin pas rgyal po chen po bzhir gyur cing /_bcom ldan 'das kyi spyan sngar bden pa mthong bar bgyis lags/_bcom ldan 'das kyis bka' stsal pa/_dge slong dag 'di dag nyid kyis sngon gyi tshe rabs gzhan rnams su las 
[\[37b.3\]]rnams byas shing bsags pa tshogs rnyed pa zhes bya ba nas/_'bras bu dag tu 'gyur ba nyid ces bya ba'i bar gong ma bzhin du'o/_/dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na ston pa zhes bya ba nas/_lha dang mi rnams kyi ston 
[\[37b.4\]]pa sangs rgyas bcom ldan 'das 'od srung zhes bya ba 'jig rten du byung ngo /_/zhes bya ba'i bar gong ma bzhin du'o/_/de'i tshe rgya mtsho chen po na klu gnyis shig gnas te dbugs 'byin dang /_dbugs cher 'byin no/_/shing shal ma brtsegs pa na yang nam mkha' lding gnyis 
[\[37b.5\]]shig yod pa 'gro ba'i dbang phyug dang /_gtsug gi dbang phyug go/_/gang gi tshe dbugs 'byin dang dbugs cher 'byin gnyis la de gnyis gnod pa byed pa de'i tshe de gnyis sa'i 'og tu 'gro bar byed do/_/ji tsam dus gzhan zhig na dbugs 'byin dang /_dbugs 
[\[37b.6\]]cher 'byin gnyis yang dag par rdzogs pa'i sangs rgyas 'od srung gi spyan sngar skyabs su song zhing bslab pa'i gzhi rnams blangs pa dang /_de gnyis la nam mkha' lding gis gnod pa bya bar brtsams pa las/_ri rab la rlung dang chu'i shugs bzhin du rdugs nas slar logs pa dang /_
[\[37b.7\]]de gnyis kyis smras pa/_shes ldan dag sngon ni kho bo cag gis khyed cag gnod pa byas na sa'i 'og tu 'gro na/_da gang gis na kho bo cag khyed dang phrad nas ri rab la rlung dang chu bzhin du rdugs nas phyir ldog pa 'di la rgyu ci zhig yod/_dbugs 'byin dang dbugs cher 'byin 
[\[38a\]]
[\[38a.1\]]gyis smras pa/_bdag cag gis yang dag par rdzogs pa'i sangs rgyas 'od srung gi spyan sngar skyabs su 'gro ba dang bslab pa'i gzhi rnams blangs so/_/de gnyis kyis smras pa/_gal te de lta na bdag cag gis kyang blang ngo zhes de gnyis de dag dang lhan cig 'grogs te 
[\[38a.2\]]yang dag par rdzogs pa'i sangs rgyas 'od srung gi spyan sngar dong nas de dag phyin pa dang /_yang dag par rdzogs pa'i sangs rgyas 'od srung gi spyan snga nas 'jig rten skyong ba bzhi po dag gis chos thos nas dong ba de dag de gnyis kyis mthong nas/_nam mkha' lding de gnyis kyis klu dbugs 
[\[38a.3\]]'byin dang /_dbugs cher 'byin gnyis la dris pa/_'gro ba pha bi dag su dag yin/_de gnyis kyis rgyas par smras pa dang /_nam mkha' lding gnyis kyis smras pa/_gal te de ltar bdag cag gis kyang yang dag par rdzogs pa'i sangs rgyas 'od srung gi spyan sngar skyabs su 'gro 
[\[38a.4\]]ba dang bslab pa'i gzhi rnams blangs la smon lam gdab bo zhes de gnyis kyis yang dag par rdzogs pa'i sangs rgyas 'od srung las skyabs su 'gro ba dang bslab pa'i gzhi rnams blangs so/_/dbugs 'byin dang dbugs cher 'byin gnyis ni sngar blangs so/_/de nas lhan cig 'dus 
[\[38a.5\]]nas yang dag par rdzogs pa'i sangs rgyas 'od srung gi zhabs gnyis la gtugs nas smon lam btab pa/_ji ltar 'jig rten skyong ba bzhi po 'di dag gis yang dag par rdzogs pa'i sangs rgyas 'od srung gi spyan sngar chos mnyan nas bden pa mthong ste rang gi gnas su mchis pa de 
[\[38a.6\]]bzhin du bdag cag kyang dge ba'i rtsa ba 'dis 'jig rten skyong ba bzhir gyur cing /_bcom ldan 'das yang dag par rdzogs pa'i sangs rgyas 'od srung gis bram ze'i khye'u bla ma zhes bgyi ba gang lags pa de la bram ze'i khye'u khyod skye dgu rnams kyi tshe lo brgya thub pa na de bzhin gshegs 
[\[38a.7\]]pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa'i bcom ldan 'das des kyang de bzhin du rdzing bu dal gyis 'bab kyi 'gram du bdag cag la chos bshad de bdag cag gis chos de thos nas bden pa mthong ste/_'di bzhin 
[\[38b\]]
[\[38b.1\]]du rang gi gnas su mchi bar gyur cig ces byas so/_/dge slong dag ji snyam du sems/_klu dang nam mkha' lding bzhi po gang dag yin pa de dag ni 'jig rten skyong ba bzhi po 'di dag nyid yin te/_de'i tshe de'i dus na dbugs 'byin gang yin pa de ni yul 'khor skyong 'di nyid yin 
[\[38b.2\]]no/_/dbugs cher 'byin gang yin pa de ni 'phags skyes po yin no/_/'gro ba'i dbang phyug ni mig mi bzang yin no/_/gtsug gi dbang phyug ni rnam thos kyi bu yin te/_de'i tshe de'i dus na 'di dag gis yang dag par rdzogs pa'i sangs rgyas 'od srung gi spyan sngar skyabs su 'gro ba dang 
[\[38b.3\]]bslab pa'i gzhi rnams blangs shing smon lam btab pa gang yin pa de'i las kyi rnam par smin pas 'jig rten skyong ba bzhir gyur cing nga'i spyan sngar bden pa mthong bar byas nas rang gi gnas su song ngo /_/chos bshad pa de drang srong ke na'i bus thos nas mchog tu dga' ba skyes te/_bcom 
[\[38b.4\]]ldan 'das la mngon par dad par gyur to/_/de nas bcom ldan 'das kyis de'i bsam pa dang /_bag la nyal dang /_khams dang /_rang bzhin mkhyen nas gang thos nas mod la drang srong ke na'i bus 'phags pa'i bden pa rnams mngon par rtogs nas phyir mi 'ong ba'i 'bras 
[\[38b.5\]]bu mngon sum du byas pa de lta bu'i chos bshad pa mdzad do/_/de nas de rtogs pa'i dad pa dang ldan par gyur nas/_btung ba brgyad po tso tsa'i btung ba dang /_chu shing gi 'bras bu'i btung ba dang /_rgya shug gi btung ba dang /_a shwat+tha'i btung ba dang /_u dum bA ra'i 
[\[38b.6\]]btung ba dang /_rtsub 'gyur gyi btung ba dang /_'bra go'i btung ba dang /_rgun gyi btung ba khyer te bcom ldan 'das gang na ba der song ste phyin pa dang /_bcom ldan 'das la 'di skad ces gsol to/_/btsun pa btung ba brgyad po 'di dag ni sngon gyi drang srong rnams kyis bstod 
[\[38b.7\]]cing bsngags pa lags kyis/_bcom ldan 'das thugs brtse ba nye bar bzung ste bzhes su gsol/_bcom ldan 'das kyis drang srong ke na'i bu la thugs brtse bar dgongs nas btung ba brgyad po dag bzhes so/_/bzhes nas dge slong rnams la bka' stsal pa/_
[\[39a\]]
[\[39a.1\]]dge slong dag btung ba brgyad po 'di dag dus su byin len byas/_dus su mnyes/_dus su btsags/_dus su byin gyis brlabs na dus su longs spyad par bya zhing dus ma yin par yang longs spyad par bya la/_nam gyi thun dang po thal nas ni longs spyad par mi bya'o/_/
[\[39a.2\]]btung ba brgyad po 'di dag dus su byin len byas la dus ma yin par mnyes/_dus ma yin par btsags/_dus ma yin par byin gyis brlabs pa ni longs spyad par mi bya'o/_/btung ba brgyad po 'di dag dus su byin len byas/_dus su mnyes la/_dus ma yin par btsags dus ma 
[\[39a.3\]]yin par byin gyis brlabs pa ni longs spyad par mi bya'o/_/btung ba brgyad po 'di dag dus ma yin par byin len byas/_dus ma yin par mnyes/_dus ma yin par btsags pa ni zas kyi 'og tu yang longs spyad par mi bya la/_nam gyi cha stod 'das na yang longs spyad par mi bya'o/_/
[\[39a.4\]]de nas drang srong ke na'i bu stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gis 
[\[39a.5\]]gdugs chod sbyor zhing mchis na gnang bar mdzad du gsol/_bcom ldan 'das kyis drang srong ke na'i bu la cang mi gsung bas gnang ngo /_/de nas drang srong ke na'i bu bcom ldan 'das cang mi gsung bas gnang bar rig nas stan las langs te song ngo /_/bcom ldan 'das kyang rdzing 
[\[39a.6\]]bu dal gyis 'bab kyi 'gram nas mi snang bar mdzad de dge slong gi dge 'dun dang thabs cig tu a du mar gshegs so/_/de nas drang srong ke na'i bu nam ma langs par langs nas nang mi rnams la smras pa/_'phags pa dag bzhengs shig_/bzhin [{]bzangs [,]bzang [}]dag longs shig_/
[\[39a.7\]]shing dag gshegs shig_/me bus shig_/zhal zas dag brim par gyis shig_/bkad sa dag byi dor gyis shig_/de'i tshe drang srong ke na'i bu'i sring mo'i bu drang srong ri bo zhes bya ba gnas de nyid du nub mo gnas btab pa las/_drang srong ri bos drang srong ke na'i bu nam ma 
[\[39b\]]
[\[39b.1\]]langs par langs nas nang mi rnams la smra ba thos so/_/thos nas kyang drang srong ke na'i bu la 'di skad ces smras so/_/drang srong ci khyod tshangs pa mtshungs par spyod pa rnams mgron du bos sam/_yul ma ga d+hA'i rgyal po bzo sbyangs gzugs can snying po'am/_pho brang 'khor na 
[\[39b.2\]]gnas pa'i skye bo'i tshogs sam/_drang srong gi chos ji ltar 'dod pa yongs su rdzogs pa'am/_des smras pa/_ri bo kho bo ni tshangs pa mtshungs par spyod pa rnams mgron du bos pa yang ma yin/_yul ma ga d+hA'i rgyal po bzo sbyangs gzugs can snying po yang ma yin/_pho brang 
[\[39b.3\]]'khor na gnas pa'i skye bo'i tshogs kyang ma yin/_drang srong gi chos ji ltar 'dod pa yongs su rdzogs pa yang ma yin mod kyi/_'on kyang kho bos sangs rgyas la sogs pa dge slong gi dge 'dun gdugs tshod la spyan drangs so/_/des sangs rgyas zhes bya ba'i sgra sngon ma thos pa thos 
[\[39b.4\]]nas ba spu thams cad zing zhes byed nas gus pa dang bcas pas dris pa/_drang srong sangs rgyas zhes bya ba de ci zhig yin/_ri bo dge sbyong gau tam shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag pa kho nas khyim nas khyim med par 
[\[39b.5\]]rab tu byung nas de bla na med pa yang dag par rdzogs pa'i byang chub mngon par rdzogs par sangs rgyas pa zhig yod de/_ri bo sangs rgyas zhes bya ba ni de yin no/_/ri bos smras pa/_drang srong dge 'dun zhes bya ba 'di ci zhig yin/_drang srong ke na'i bus smras pa/_ri bo rgyal 
[\[39b.6\]]rigs kyi rigs kyi bu rnams las kyang skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ba yang yod/_bram ze'i rigs dang /_rje'u'i rigs dang /_dmangs rigs kyi rigs kyi bu rnams las kyang zhes bya ba 
[\[39b.7\]]nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rab tu byung ba de nyid kyi rjes su rab tu byung ba yod de zhes bya ba'i bar gong ma bzhin du ste/_ri bo 'di ni dge 'dun zhes bya'o/_/ri bo dge 'dun 'di dang sngar smos pa'i sangs 
[\[40a\]]
[\[40a.1\]]rgyas te sangs rgyas la sogs pa'i dge slong gi dge 'dun 'di kho bos gdugs tshod la spyan drangs so/_/de nas drang srong ri bos sangs rgyas la dmigs pa'i dran pas nang par sngar langs te 'khor lnga brgya dang bcom ldan 'das gang na ba der song ste phyin pa dang /_bcom 
[\[40a.2\]]ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas drang srong ri bos bcom ldan 'das la 'di skad ces gsol to/_/btsun pa legs par gsungs pa'i chos 'dul ba la bdag rab tu 'byung ba dang bsnyen par 
[\[40a.3\]]rdzogs pa dge slong gi dngos po thob pa lta na/_bdag bcom ldan 'das kyi spyan sngar tshangs par spyad par bgyi'o/_/drang srong ri bo dang 'khor lnga brgyas legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po thob par gyur to//_//
[\[40a.4\]]'dul ba gzhi/_bam po lnga bcu dgu pa/_de nas drang srong ke na'i bus de nyid kyi nub mo nas gtsang zhing bsod pa'i bza' ba dang bca' ba dag ces bya ba nas bstabs shing tshim par byas so zhes bya ba'i bar gong ma bzhin du'o/_/des sangs rgyas la sogs pa dge slong gi dge 
[\[40a.5\]]'dun gdugs tshod gsol ba na ri bo rab tu byung ba mthong nas des smras pa/_ri bo khyod rab tu byung ngam/_rab tu byung ngo /_/legs par byas so/_/shin tu legs par byas so/_/kho bo yang sangs rgyas la sogs pa dge slong gi dge 'dun gdugs tshod gsol zin nas rab 
[\[40a.6\]]tu 'byung ngo /_/de nas drang srong ke na'i bus sangs rgyas la sogs pa dge slong gi dge 'dun la rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/_/bcom ldan 'das kyis gsol zin nas phyag bcabs te/_lhung 
[\[40a.7\]]bzed gyu bar rig nas stan ches dma' ba zhig blangs te/_bcom ldan 'das kyi spyan sngar chos mnyan pa'i phyir 'dug go/_/de nas bcom ldan 'das kyis de la yon bsngo ba dang chos bshad pa mdzad nas gshegs so/_/de nas drang srong ke na'i bus rgyu lhag de dag thams cad 
[\[40b\]]
[\[40b.1\]]btang ba'i chos byas nas 'khor lnga brgya dang bcom ldan 'das gang na ba der dong ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas drang srong ke na'i bus bcom ldan 'das la 'di skad ces gsol to/_/
[\[40b.2\]]btsun pa legs par gsungs pa'i chos 'dul ba la bdag rab tu 'byung ba dang bsnyen par rdzogs pa dge slong gi dngos po thob pa lta na/_bcom ldan 'das kyi spyan sngar tshangs par spyad par bgyi'o/_/drang srong ke na'i bu 'khor lnga brgya dang legs par gsungs pa'i chos 'dul ba la rab tu 
[\[40b.3\]]byung ba dang bsnyen par rdzogs pa dge slong gi dngos po thob par gyur to/_/de nas bcom ldan 'das rab tu byung zhing bsnyen par rdzogs pa'i dge slong stong po de dag dang /_'bab chu rab tu bzang po'i 'gram du a mra'i tshal gdugs lta bur dbyar gnas par zhal gyis bzhes so/_/de 
[\[40b.4\]]nas bcom ldan 'das kyis tshe dang ldan pa bram ze ka pi na la dge slong lnga brgya gtad do/_/tshe dang ldan pa maud gal gyi bu chen po la nyis brgya lnga bcu gtad do/_/tshe dang ldan pa shA ri'i bu la nyis brgya lnga bcu gtad do/_/de nas tshe dang ldan pa bram ze ka pi nas gdams ngag phog pa gang 
[\[40b.5\]]yin pa de dag ni nyon mongs pa thams cad spangs te/_dgra bcom pa'i 'bras bu mngon sum du byas so/_tshe dang ldan pa maud gal gyi bu chen po'i gang dag yin pa de dag ni lan gcig phyir 'ong ba'i 'bras bu'o/_/tshe dang ldan pa shA ri'i bu'i gang dag yin pa de dag ni rgyun du zhugs 
[\[40b.6\]]pa'i 'bras bu'o/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa bcom ldan 'das kyis tshe dang ldan pa shA ri'i bu ni shes rab che ba rnams dang /_tshe dang ldan pa maud gal gyi bu chen po ni mthu che ba dang /_rdzu 
[\[40b.7\]]'phrul che ba rnams kyi mchog tu bstan lags na/_'on kyang tshe dang ldan pa bram ze ka pi nas gdams ngag phog pa gang dag lags pa de dag ni dgra bcom pa/_tshe dang ldan pa maud gal gyi bu chen po'i gang dag lags pa de dag ni lan gcig phyir 'ong ba'i 'bras bu/_tshe dang 
[\[41a\]]
[\[41a.1\]]ldan pa shA ri'i bu'i gang dag lags pa de dag ni rgyun du zhugs pa'i 'bras bu mngon sum du bgyis pa la gzigs/_bcom ldan 'das kyis bka' stsal pa/_dge slong dag da ltar du ma zad ji ltar 'das pa'i dus na yang ka pi na'i gdams ngag phog pa gang 
[\[41a.2\]]dag yin pa de dag ni gzugs med pa'i khams la rab tu bkod/_maud gal gyi bu'i gang dag yin pa de dag ni gzugs kyi khams dang /_shA ri'i bu'i gang dag yin pa de dag ni mngon par shes pa lnga la rab tu bkod pa de nyon cig_/dge slong dag sngon byung ba dgon pa'i gnas 
[\[41a.3\]]zhig na drang srong gnyis shig gnas te so sor 'khor lnga brgya lnga brgya yod do/_/ji tsam dus gzhan zhig na de gnyis las gcig shi nas de'i bram ze'i khye'u rnams bla ma dang bral ba'i sdug bsngal ba dang /_yid mi bde bas gdungs nas phan tshun 'phyan 'phyan nas drang srong 
[\[41a.4\]]cig shos de'i drung du 'ongs pa dang /_des de rnams mig mchi mas gang ba mthong nas dris pa/_bram ze'i khye'u dag khyed kyi mkhan po de gar song /_gum mo/_/des bsams pa/_bdag 'das na bram ze'i khye'u rnams 'di 'dra ba'i gnas skabs su 'gyur gyis/_ma la 
[\[41a.5\]]bdag gis 'di dag bsdu bar bya'o snyam nas des de rnams dbugs phyung ste bsdus so/_/ji tsam dus gzhan zhig na drang srong de yang nad kyis thebs par gyur nas/_de'i slob ma mchog gsum yod pa la des gcig la ni lnga brgya/_gnyis pa la ni nyis brgya lnga bcu/_gsum pa 
[\[41a.6\]]la ni nyis brgya lnga bcu gtad do/_/de ni 'chi ba'i chos dang ldan par gyur to/_/de la lnga brgya gtad pa gang yin pa des ni ji ltar gzugs med pa'i khams la bkod pa de ltar gdams ngag phog go/_/nyis brgya lnga bcu gtad pa gang yin pa des ni ji ltar gzugs kyi khams la bkod 
[\[41a.7\]]pa de ltar gdams ngag phog go/_/nyis brgya lnga bcu phog pa cig shos kyis ni ji ltar mngon par shes pa lnga la bkod pa de ltar gdams ngag phog go/_/dge slong dag ji snyam du sems/_de'i tshe de'i dus kyi drang srong bram ze'i khye'u lnga brgya gzugs med pa'i khams la 'god pa gang 
[\[41b\]]
[\[41b.1\]]yin pa de ni dge slong ka pi na 'di nyid yin no/_/nyis brgya lnga bcu gzugs kyi khams la rab tu 'god pa gang yin pa de ni dge slong maud gal gyi bu 'di nyid yin no/_/cig shos kyis nyis brgya lnga bcu mngon par shes pa lnga la rab tu dgod pa gang yin pa de ni dge slong shA ri'i bu 'di nyid yin 
[\[41b.2\]]no/_/'on kyang dge slong ka pi nas gdams ngag phog pa gang yin pa de ni dbang po rnon po yin no/_/maud gal gyi bu'i gang yin pa de dag ni dbang po 'bring po yin no/_/shA ri'i bu'i gang yin pa de dag ni dbang po rtul po yin no/_/gal te shA ri'i bus gdams ngag phog par ma gyur na de 
[\[41b.3\]]dag gis dro bar gyur pa yang rtogs par mi 'gyur ro/_/ke na'i bu ni ral pa can/_/ji ltar sangs rgyas bsngags brjod pa/_/rab tu dang ba'i sems kyis ni/_/thams cad mthun par mnyan par gyis/_/ke na'i bu yi khyim du ni/_/dus gcig cig na ston pa po/_/dpa' chen nyan 
[\[41b.4\]]thos thabs cig tu/_/gdugs tshod la ni spyan drangs so/_/ke na'i bu yi khyim du ni/_/zas kyi zhal ta byed pa dag_/bram ze ri bos mthong gyur te/_/mthong nas ke na'i bu la dris/_/bag ma len tam 'on te ci/_/rgyal po yul 'khor mgron bos sam/_/khyod kyi mchod 
[\[41b.5\]]sbyin che dus sam/_/dris pa de ni bdag la smros/_/bdag ni bag ma mi len la/_/rgyal po'am yul 'khor mgron ma bos/_/bdag gis sangs rgyas sems dpa' mchog_/gdugs tshod la ni spyan drangs so/_/ri bos sangs rgyas sgra thos nas/_/yid skyo ba ni skyes 
[\[41b.6\]]gyur te/_/sangs rgyas de ci ke na'i bu/_/dris pa de ni bdag la smros/_/shAkya'i rigs las skyes pa yi/_/ston pa gang zag zla med yod/_/de ni chos kun blo ldan pas/_/de bas sangs rgyas zhes bya'o/_/'dus byas 'jig par 'gyur ba'i chos/_/'das pa sangs rgyas kyis 
[\[41b.7\]]gzigs la/_/de bzhin ma 'ongs pa gzigs shing /_/da ltar byung ba rnams kyang gzigs/_/mngon shes bya ba ji snyed pa/_/de kun rtogs pas thams cad rig_/thams cad mkhyen cing thams cad gzigs/_/de bas sangs rgyas zhes bya'o/_/mngon par shes bya mngon 
[\[42a\]]
[\[42a.1\]]shes byas/_/bsgom par bya ba rnams kyang bsgoms/_/spang bar bya ba spangs pas na/_/de bas sangs rgyas zhes bya'o/_/gang zhig bltams par gyur pa na/_/rgya mtsho ri bor bcas pa yi/_/sa 'di rab tu g.yos mdzad pa/_/de la thal sbyar phyag 'tshal lo/_/
[\[42a.2\]]gang gis bdud dang nag po yi/_/rtsa lag bzhon bcas bcom nas ni/_/de bzhin gshegs kyi stobs thob pa/_/de la thal sbyar phyag 'tshal lo/_/bA rA Na sI'i grong bzhud nas/_/gang gis rnam pa bcu gnyis pa'i/_/chos kyi 'khor lo de bskor ba/_/de la thal sbyar phyag 
[\[42a.3\]]'tshal lo/_/gang gis 'dod chags bcing bas bcings/_/'dod chags zhe sdang gis gdungs pa'i/_/sems can mang po grol mdzad pa'i/_/de la thal sbyar phyag 'tshal lo/_/sangs rgyas bcom ldan gang zhig na/_/rnam 'dren de ni ji srid na/_/shAkya'i sras po 'od mdzad 
[\[42a.4\]]la/_/de ring nyid nas skyabs su 'gro/_/tshal sdug yid du 'ong ba de/_/gang na ba ni bram ze'i chos/_/dri za'i rgyal po lta bu yi/_/sangs rgyas bla med mthong bar gyur/_/na bza' ngur smrig 'od ldan de/_/gser mdog nyi ma'i 'od zer can/_/de bzhin gser ni btso ma yi/_/
[\[42a.5\]]gser las gzugs ni byas pa bzhin/_/sA la shing gi me tog dang /_/kar ni ka ra'i me tog 'dra/_/rin chen sna tshogs spras pa yi/_/rin chen mchod sdong ji bzhin no/_/n+ya gro d+ha lta bur ni/_/chu zheng gab par gyur pa dang /_/khor yug 'dom gang 'od kyis ni/_/kun 
[\[42a.6\]]nas snang ba dag tu mdzad/_/rgyal srid rgyas dang nye dur bcas/_/'dod pa kun dga' spangs nas ni/_/rab tu byung bar mngon byung ba'i/_/thub pa dben pa rnams la dgyes/_/spos ngad ldang ba'i seng ge ni/_/nags su 'jigs pa med pa ltar/_/seng ge lta bur 
[\[42a.7\]]bsnyengs med gsung /_/bram ze sangs rgyas mthong bar 'gyur/_/zhal 'dzum 'jam pa'i gsung dang ni/_/tshangs pa'i gsung dang snyan pa'i gsung /_/rnga yi sgra yi gsung lta bu'i/_/sangs rgyas bram ze mthong bar 'gyur/_/zla ba dag pa nam mkha' la/_/rgyu skar rnams kyis 
[\[42b\]]
[\[42b.1\]]yongs bskor ba'i/_/zla ba'i dkyil 'khor lta bu yi/_/sangs rgyas bram ze mthong bar 'gyur/_/nyi ma'i 'od zer dang ldan pa/_/nam mkha'i ngos la mdzes lta yi/_/sangs rgyas mun pa bral gyur cing /_/mdzes pa bram ze mthong bar 'gyur/_/ji ltar khyu ba'i khyu mchog ni/_/nog 
[\[42b.2\]]dang ldan pa mi g.yo gnas/_/skyes bu khyu mchog stobs bcu ldan/_/sangs rgyas bram ze mthong bar 'gyur/_/rgya mtsho dag ni gting zab pa'i/_/chu chen tshad gzung med lta yi/_/sangs rgyas bsam gtan pa yi mchog_/bsam gyis mi khyab bla med mthong /_/nag po'i phyogs 
[\[42b.3\]]las nges byung ba'i/_/nyi ma mkha' la gsal ba dang /_/me yi phung po 'bar ba lta'i/_/gau tam sangs rgyas mthong bar 'gyur/_/ji ltar 'khor los sgyur rgyal po/_/zhabs 'bring bye bas yongs bskor ltar/_/de bzhin rdzogs pa'i sangs rgyas ni/_/dgra bcom rnams kyis mdun byas 
[\[42b.4\]]mdzes/_/'dod pa rnams la dbang sgyur dang /_/ji ltar tshangs chen dbang phyug ltar/_/stong gsum gyi ni 'jig rten khams/_/thub pa dbang ni sgyur bar mdzad/_/gang thos nye bar zhi 'gyur zhing /_/sdug bsngal mtsho chen las sgrol ba/_/sdug bsngal rnam pa du ma dang /_/sdug bsngal 
[\[42b.5\]]kun 'byung gang yin dang /_/sdug bsngal nye bar zhi ba dang /_/lam ni yan lag bzhi tshan gnyis/_/sbrang rtsi ma bskol ro lta bu'i/_/bden pa dag ni rab tu 'chad/_/nor med rnams la nor sbyin zhing /_/nad pa rnams kyi dpyad kyang mdzad/_/gnod pa rnams kyi skyabs gyur pas/_/
[\[42b.6\]]skye dgu sdug bsngal grol bar mdzad/_/mun par gyur pa'i sems can dang /_/blun po lam gol rgyu ba dang /_/bde ba mya ngan 'das 'gro ba'i/_/lam ni drang po rab tu ston/_/'dod chags zhe sdang kun 'bar zhing /_/gti mug rab 'bar skye dgu rnams/_/ji ltar sprin chen 
[\[42b.7\]]char 'bebs ltar/_/thub pa chen pos zhi bar mdzad/_/gzugs dang kha dog stobs ldan pa/_/de dang 'dra ba yod ma yin/_/sku mkhregs stobs mchog ldan pa ni/_/ri bo bzhin du shin tu gnas/_/rnyed dang ma rnyed bde sdug dang /_/smad pa dang ni bstod pa dang /_/grags 
[\[43a\]]
[\[43a.1\]]pa dang ni ma grags pas/_/chu yis pad ma bzhin ma gos/_/srog gcod pa ni rnam spangs te/_/ma byin pa la dga' mi byed/_/bden pa gsung zhing tshangs par spyod/_/de ni phra ma spangs pa yin/_/tshig rtsub dag ni mi gsung zhing /_/dus su bab pa 'jam por gsung /_/
[\[43a.2\]]de ni 'dod la brnab sems med/_/skye bo rnams la de sems byams/_/yang dag lta ba phun sum tshogs/_/ting nge 'dzin stobs spyod yul ba/_/bsam gtan chen po mngon shes drug_/rdzu 'phrul gyis ni mkha' la gshegs/_/lha dang mi yi sgra dag ni/_/gang yin rnam pa sna 
[\[43a.3\]]tshogs gsan/_/nyon mongs can nam dge yang rung /_/pha rol gyi ni sems kyang mkhyen/_/gang dang gang du sngon gnas pa/_/sngon gyi gnas la mkhas pa dang /_/sems can 'gro dang 'ong ba yi/_/'chi 'pho dang ni skye ba mkhyen/_/zag pa zad cing mi ldan pas/_/nyer zhi shin 
[\[43a.4\]]tu mya ngan 'das/_/dbang po zhi zhing thugs zhi ba/_/mtsho ni gang ba bzhin du gnas/_/pad ma'i rdzing na glang po che/_/dam pa drug bcu lon pa ltar/_/mthong na ngoms ni mi shes pas/_/bram ze dga' ba thob par 'gyur/_/ri bo bcom ldan 'di 'dra ste/_/de yi sku ni skyes chen gyi/_/
[\[43a.5\]]sum bcu rtsa gnyis mtshan mnga' zhing /_/gzi brjid me yi phung po bzhin/_/gang gis lo brgya tshang bar ni/_/skyob pa'i bsngags pa brjod byas kyang /_/de bzhin gshegs pa tshad med pas/_/des ni mthar phyin mi 'gyur ro/_/bram ze gang gis de mthong ba/_/de yi rnyed pa bla 
[\[43a.6\]]na med/_/gang gis mthong bas skyabs song ba/_/de yi rnyed pa de bas 'phags/_/bram ze ri bos thub chen gyi/_/bsngags pa thos nas skyo bar gyur/_/dben pa'i sems kyi rtog pa yis/_/ka na'i bu la 'di skad smras/_/mir gyur pa la bdag gis ni/_/de 'dra'i bsngags 
[\[43a.7\]]pa thos ma myong /_/ke na 'chad pa dang sbyar na/_/de ni 'jig rten kun gyi gtso/_/tshong pa nor dag don gnyer ltar/_/khyod kyis nga rgyal rgyal mtshan spongs/_/de la bkur sti gus byos dang /_/bram ze dga' ba thob par 'gyur/_/bram ze khye'u ni lnga brgya yis/_/slob 
[\[43b\]]
[\[43b.1\]]ma dag gis mdun bdar te/_/sangs rgyas bzhugs pa bzang po der/_/bram ze ri bo song bar gyur/_/lha rnams kyi ni dga' tshal ltar/_/me tog shing ni phun sum tshogs/_/rnam par dben zhing sgra med cing /_/bya yi tshogs kyis bsten gyur pa/_/mi min gdug pa mi rgyu ba/_/
[\[43b.2\]]shAkya'i sras kyis bsten pa yi/_/chos kyi rgyal po'i gnas su ni/_/de nas bram zes zhugs par gyur/_/ma dul 'dul ba kha lo sgyur/_/skyes bu dam pa mthong nas ni/_/ri bo yis ni tshig gsol pa/_/shes ldan cig snyun mi mnga'am/_/ka la ping ka'i sgra dbyangs can/_/
[\[43b.3\]]sangs rgyas snyan cing gsal ba'i bkas/_/ri bo la ni slar gsungs pa/_/nga la nad ni yod min te/_/nyes pa med cing sdig pa med/_/the tshom thams cad rnam par chad/_/rnam par grol zhing mi ldan pa/_/nga ni zag med tha ba med/_/'jig rten na ni rdul med rgyu/_/gtsang zhing dag la 
[\[43b.4\]]dri nga med/_/des na bram ze nga gtsang ste/_/khon dang 'jigs pa kun las rgal/_/ri bo khyod kyang 'ongs pa legs/_/stan 'di la ni legs par 'dug_/bram ze ci ga bde 'am khyod/_/lus ni ngal bar ma gyur mod/_/dpa' bo chen po khyod mthong bas/_/thub pa chen po da ltar 
[\[43b.5\]]bde/_/rgyan rnams kyis ni brgyan pa ltar/_/yid ni rab tu dga' ba yis/_/de dang rjes su 'tsham pa'i gtam/_/rim pa bzhin du byas nas ni/_/de nas bram ze 'dzem pa dang /_/dman pa'i yid kyis 'dug par gyur/_/klog pa dang ni gsang tshig 'dzin/_/rig byed gsum 
[\[43b.6\]]gyi rig mthar phyin/_/bram ze ri bo 'dug nas ni/_/thub pa'i mtshan la rtog par byed/_/'jig rten gyi ni mgon po yi/_/sku la mtshan ni sum bcu mthong /_/ljags srab mdoms sba sbubs nub pa/_/gnyis la ri bo the tshom za/_/thub pa chen po'i mtshan rnams la/_/the 
[\[43b.7\]]tshom yid gnyis gyur nas ni/_/rdzogs pa'i sangs rgyas nyi ma'i rigs/_/bden pa'i mchan la yongs zhus pa/_/thub pa chen po'i mtshan rnams ni/_/sum bcu rtsa gnyis thob pa gang /_/gau tam khyod kyis sku dag la/_/gnyis ni g.yar sngar ma bab bo/_/mi yi dam pa mdoms 
[\[44a\]]
[\[44a.1\]]kyi ni/_/sba ba sbubs su nub lags sam/_/ljags bzang zhes ni bgyi ba yang /_/ci ga thung ba ma lags grang /_/thub chen bdag gis ci nas kyang /_/ljags ring glo bar chud 'gyur ba/_/ljags srab myur du [{]brkyang ma[,]rkyang ma[}]dzad de/_/bdag gi the tshom bsal du gsol/_/rnam 
[\[44a.2\]]par 'dren rnams 'jig rten du/_/brgya lam na ni lan 'ga' 'byung /_/u dum bA ri'i me tog bzhin/_/thub pa chen po dkon pa lags/_/sos ka skam pa chab dang ni/_/bkres pa la ni g.yar zas dang /_/nad pa sman la ji lta bar/_/ston pa la ni bkur sti bgyid/_/ka la 
[\[44a.3\]]ping ka'i sgra dbyangs can/_/sangs rgyas snyan cing gsal ba'i bkas/_/ri bo la ni slar gsungs pa/_/bram ze the tshom spang bar gyis/_/ljags kyis spyan dang snyan dag ni/_/rab tu khebs par ljags ring gis/_/zhal gyi dkyil 'khor khebs par mdzad/_/rdzu 'phrul bzhi la 
[\[44a.4\]]mkhas pa yis/_/rdzu 'phrul gyis kyang bstan mdzad pas/_/thub pa'i mdoms sba sbubs nub pa/_/bram ze ri bos mthong bar gyur/_/thub pa chen pos mtshan rnams la/_/the tshom med cing zug rngu phyung /_/sems kyi rtog pa rab dga' nas/_/ri bo yis ni tshig gsol pa/_/sum 
[\[44a.5\]]bcu gnyis dang dpe byad rnams/_/bdag gis gsang tshig las thos pa/_/de kun khyod kyi sku 'di la/_/yongs su rdzogs te ma tshang med/_/dge dang ldan pas spyod pa bzang /_/legs par 'khrungs pas blta na sdug_/nyan thos dge 'dun dbus na ni/_/gdugs bdal 
[\[44a.6\]]ba ni lta bur mdzes/_/dam par bsngags pa khyod la ni/_/dge sbyong dngos pos ci zhig bgyi/_/mi yi khyu mchog khyod lta bu/_/dpung gi yan lag bzhi dag dang /_/rin chen bdun dang ldan pa yi/_/'khor los sgyur ba'i rgyal por 'os/_/sa bdag rgyal po mdzad nas ni/_/
[\[44a.7\]]sa steng 'khor los sgyur bar mdzod/_/ri bo nga ni rgyal po ste/_/chos kyi rgyal chen bla na med/_/nga ni sa yi dkyil 'khor 'dir/_/chos kyi 'khor lo skor bar byed/_/nga yi rigs ni rgyal rigs te/_/nga ni dge ba'i rig las 'khrungs/_/bdud dpung bcas par 
[\[44b\]]
[\[44b.1\]]bcom nas ni/_/rdzogs pa'i byang chub dam pa thob/_/bram ze nga'i dran 'khor lo ste/_/nga yi shes rab blon po yin/_/brtson 'grus shugs mgyogs rta pho ni/_/btang na dang la 'byung ba yin/_/nga yi nor bu dam pa ni/_/ting 'dzin mun pa gsal byed yin/_/btang 
[\[44b.2\]]snyoms glang chen dam pa ste/_/bskul na dang la rgyug pa yin/_/chags bcas bud med 'dod pa ltar/_/bram ze nga'i dga' 'dod pa yin/_/bram ze nga yi khyim bdag ni/_/shin tu sbyangs nor dam pa yin/_/nga yi byang chub yan lag bdun/_/'jig rten kun 'das rin chen 
[\[44b.3\]]des/_/long bar gyur cing gnyid log pa'i/_/skye dgu 'di dag sad par bya/_/phyogs rnams kun nas nga rgyal bas/_/nga la sdo ba'i dgra yod min/_/nyon mongs tshogs rnams 'joms pa yi/_/'khor bzhi po dag nga yi sras/_/rdzu 'phrul kun dga' phun sum tshogs/_/lam 
[\[44b.4\]]gyi bzhi mdor sprul pa byas/_/mdo sde skyes pa'i rabs dag bkram/_/skyes bu chen po rnams kyis sten/_/rnam thar gsum gyi sgo mo can/_/dran pa'i srung ma rnams kyis bsrungs/_/ngo tsha khrel yod kyis g.yogs pa'i/_/grong khyer sngon gyi sangs rgyas kyis/_/bsten 
[\[44b.5\]]pa dag tu de bzhin gshegs/_/rgyal po nga ni bzhugs nas su/_/nga yi chos kyi g.yul sprad de/_/chos kyi rnga bo che brdungs nas/_/bdud rnams mtha' dag bcom byas te/_/nga ni byang chub phyir dbang bskur/_/tshad med pa dag rab bsgoms pa/_/nga yi rgyan du bdog pa 
[\[44b.6\]]yin/_/tshangs pa'i gnas pa bzhi po yis/_/nyon mongs pa dag rab tu bzlog_/pha rol rab tu rgol bcom ste/_/rnam par bcom zhing rmeg med byas/_/srog chags rnams la 'jig rten 'dir/_/snang ba sbyin zhing yang dag spyad/_/nga ni bde bar gnas bcas nas/_/
[\[44b.7\]]ye shes kyi ni mtshon gyis bcad/_/rdzu 'phrul rkang pa gnas yin te/_/zhi gnas dag ni 'dzin stangs yin/_/tshul khrims shing rta sgra snyan la/_/nga yi lhag mthong kha lo sgyur/_/bzod dang des pa'i go bgos nas/_/lam bsgoms pas na g.yul ngor ni/_/gang gis 
[\[45a\]]
[\[45a.1\]]sgrib pa 'joms pa yi/_/dbang po lnga yi dong ba dang /_/gang gi nyon mongs thag 'jud pa'i/_/yang dag spong ba bzhi po yis/_/ngas ni dpa' bo g.yul sprad de/_/chos kyi rnga bo che brdungs nas/_/bdud dpung bcas par bcom byas te/_/nga ni byang chub dbang 
[\[45a.2\]]bskur ro/_/rig pas ma rig bcom nas ni/_/phung po skye zhing 'jig pa can/_/g.yul gyi rtse mo rgal te nga /_/skye dgu byang chub phyir sangs rgyas/_/gang gi skye dgu gnod byed pa/_/'jig rten chom rkun chen po gsum/_/'dod chags zhe sdang gti mug rnams/_/de kun 
[\[45a.3\]]nga yis bcom pas na/_/mngon shes kun gyi stobs byung bas/_/nga ni dgra bcom yon gnas 'os/_/zhing gshin pa la zhugs pa yi/_/sbyin sreg rnams kyang len pa yin/_/brtson 'grus dam pa brtsams nas ni/_/ngas ni zag pa rnams bcom mo/_/chu bo che las rgal 
[\[45a.4\]]nas ni/_/bsgral ba'i phyir ni gnas pa yin/_/ji ltar seng ge mche ba'i stobs/_/nags su srog chags dang phrad nas/_/chung dang 'bring dang chen po'ang rung /_/de la mtshungs par snun pa ltar/_/mi yi seng ge rnam 'dren pa/_/rdzogs sangs de bzhin 'jig rten ni/_/
[\[45a.5\]]byis pa'am 'bring ngam chen po la/_/mnyam por chos ni ston par mdzad/_/gau tam khyod kyis 'di ru ni/_/nad pa bdag ni the tshom sol/_/zug rngu 'byin pa rnams dang ni/_/mig mkhan rnams kyi mchog khyod lags/_/khyod kyi the tshom bsal bar byas/_/bram ze khyod 
[\[45a.6\]]ni 'dun par gyis/_/grags ldan rdzogs pa'i sangs rgyas rnams/_/mthong ba rnyed par dka' ba ste/_/gang zhig 'di na rnyed dka' ba/_/brgya lam na ni lan 'ga' 'byung /_/bram ze rdzogs pa'i sangs rgyas nga /_/chos kyi rgyal po bla med yin/_/de bzhin gshegs la 
[\[45a.7\]]ris gsol ba/_/rdzogs sangs rgyas zhes bka' stsal te/_/ma 'dres 'khor lo skor mdzad na/_/gau tam ji skad gsung ba bzhin/_/khyod kyis 'khor lo bskor ba gang /_/rjes su mkhas par bskor bgyid pa/_/stong pa nyid 'khrungs nyan thos ni/_/sde dpon dag tu 
[\[45b\]]
[\[45b.1\]]su 'gyur lags/_/bram ze nga la nyan thos ni/_/shes rab mtshungs pa'i sras yod pa/_/nye rgyal zhes ni grags pa po/_/mang du thos pa shA ri'i bu/_/mdud pa kun las rnam grol ba/_/nyer zhi zag pa med yod de/_/ngas ni 'khor lo gang bskor ba/_/mkhas pa rjes su skor bar 
[\[45b.2\]]byed/_/e ma'o sangs rgyas chos dang ni/_/e ma'o nyan thos phun sum tshogs/_/e ma'o rin chen dam pa gsum/_/'jig rten byung ba ngo mtshar che/_/bzang po khyod kyi nyan thos su/_/bdag gis g.yar gyis blang bgyis la/_/kye ma'o chos kyi bcud 'tshal nas/_/shin tu mya 
[\[45b.3\]]ngan 'das par bgyi/_/sems rtog rab tu dga' gyur nas/_/de nas bram ze skyo gyur te/_/dben pa 'dod pa'i sems kyis ni/_/'khor la 'di skad ces smras so/_/nags na seng ge sgra 'byin ltar/_/bsam gtan chen po'i zug rngu 'byin/_/spyan dang ldan pas ci gsungs pa/_/'di 
[\[45b.4\]]ni shes ldan dag nyon cig_/gang dag 'dod pa rjes su song /_/gang dag mi 'dod de dag deng /_/shes rab mchog gi bstan pa la/_/de ring kho na rab 'byung ngo /_/tshangs spyod 'di la legs spyad cing /_/lam nyid shin tu goms byas na/_/bag yod pa la gnas pa yi/_/rab 
[\[45b.5\]]byung 'bras bu bcas par 'gyur/_/gal te khyed cag rab 'byung zhing /_/bsnyen par rdzogs par 'dod na ni/_/bram ze ral pa 'di bregs te/_/bdag cag rab tu 'byung bar bya/_/sems rtog rab tu mgu gyur pas/_/sor mo bcu yi thal sbyar te/_/bla gos phrag pa gcig gzar 
[\[45b.6\]]nas/_/bram ze ri bo des gsol pa/_/bram ze'i khye'u lnga brgya po/_/'di dag thal sbyar 'khod pa ni/_/thub chen rab tu 'byung ba dang /_/bsnyen par rdzogs pa thob par 'tshal/_/de nas ston pa thugs rje can/_/drang srong chen po thugs brtse bas/_/dge slong tshur shog bka' stsal 
[\[45b.7\]]pas/_/de dag bsnyen par rdzogs par gyur/_/shes rab chen po shA ri'i bu/_/rdzu 'phrul ldan pa maud gal dang /_/dga' yod gnas brtan ka pi na/_/spobs pa rtogs par khong du chud/_/chu bo bzang po'i 'gram du ni/_/yid du 'ong ba'i tshal khrod du/_/spobs pa byang ba'i gnas 
[\[46a\]]
[\[46a.1\]]brtan gyis/_/de dag la ni gdams ngag phog_/der ni de las chos kyi gtam/_/rjes su mthun pa de shes nas/_/ring po ma thogs rnam grol te/_/dam pa'i don la rab tu bkod/_/de dag mthong thob bde gyur pas/_/mthong ba'i chos la mya ngan 'das/_/
[\[46a.2\]]sangs rgyas 'jig rten 'dren pa la/_/rab tu mgu bas phyag byas so/_/dam pa'i chos dang tshogs gtso dang /_/rgyal bas bsngags pa'i bslab pa dang /_/ting nge 'dzin dang bged pa dang /_/bag yod pa la phyag byas so/_/de bas bdag la phan 'dod pa'am/_/bdag nyid chen 
[\[46a.3\]]po mngon 'dod pas/_/sangs rgyas chos dang dge 'dun la/_/bkur sti byos la skyabs su deng /_/'di ni de nyid gzigs pa yis/_/'jig rten na ni skyabs su bsngags/_/gnod pa rnams kyis skrag pa la/_/bde ba kun ni rab sbyin mdzad/_/chos kyi rgyal po nyi ma'i gnyen/_/
[\[46a.4\]]sangs rgyas bstan pa chos kyi ni/_/bdag nyid chen por mchog gyur la/_/thar pa 'dod pas rtag tu bsten/_/ke na'i bu'i tshigs su bcad pa rdzogs so//_//de nas bcom ldan 'das yul ka shi nas ljongs rgyu zhing gshegs te/_ka shi'i tshong rdal du byon to/_/ka shi'i 
[\[46a.5\]]tshong rdal de na sngon 'dreg mkhan byed byed pa rab tu byung ba pha spad gnyis shig yod pa las/_bus smras pa/_pha bcom ldan 'das nyan thos kyi dge 'dun dang thabs cig tu yul ka shi'i ljongs rgyu zhing gshegs nas gtsug lag khang du byon pa bcom ldan 'das dang dge slong gi dge 
[\[46a.6\]]'dun sku mnyel gyis/_ma la bdag cag gis bcom ldan 'das nyan thos kyi dge 'dun dang bcas pa nas thug la spyan drang na/_de la ci khyod thug pa sta gon byed dam/_'on te dge slong gi dge 'dun spyan 'dren/_des smras pa/_khyod song la dge slong gi dge 'dun spyan drongs shig_/
[\[46a.7\]]nga ni thug pa sta gon byed do/_/des dge slong gi dge 'dun spyan drangs so/_/de yang me long zhig thogs nas tshong dus su song ba las/_des de na tshong dpon zhig skra dang kha spu ring ba mthong nas/_des de la me long bstan pa dang /_des smras pa/_'phags pa 'di lta bu'i 
[\[46b\]]
[\[46b.1\]]mkhyen pa yang mnga' 'am/_des smras pa yod do/_/gal te mnga' na bregs shig_/des breg par brtsams pa dang khyim bdag gnyid log nas bregs zin pa dang sad do/_/des smras pa/_'phags pa bregs lags sam/_khyim bdag bregs zin to/_/de mgu nas smras pa/_'phags pa 
[\[46b.2\]]bdag lhag par glo ba dga' bas khyod mchog ci bzhed pa don to/_/des smras pa/_kho bos sangs rgyas la sogs pa dge slong gi dge 'dun nas thug la spyan drangs kyis nas thug byin cig_/des smras pa/_'phags pa nas thug lta khyod ci rung bza' ba dang bca' ba bsod pa dag 'bul gyis bzhud la 
[\[46b.3\]]spyan drongs shig_/nad med par gyur cig ces smras nas de song ngo /_/de nas khyim bdag des gtsang zhing bsod pa zhes bya ba nas/_dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o/_/de nas bza' ba dang bca' ba bsod pa dag brims pa na/_
[\[46b.4\]]dge slong rnams kyis bsams pa/_bdag cag ngan pa la mgron du bos na kha zas bsod pa 'di bdag cag gis ji ltar blang zhes de rnams kyis ma blangs pa'i skabs de/_dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_gal te ngan pa la mgron du bos la 
[\[46b.5\]]kha zas bsod pa rnyed na longs spyad par bya ste/_de la 'gyod par mi bya'o/_/bcom ldan 'das kyis dgongs pa/_nyes pa gang byung ba de ni dge slong dag rigs dang mthun pa'i snod thogs pa las gyur gyis/_de lta bas na dge slong gis rang gi bzo bstan par mi bya/_rigs dang mthun pa'i snod kyang bsrel bar mi 
[\[46b.6\]]bya'o/_/srel na 'gal tshabs can du 'gyur ro/_/sngon sman pa yin na gtsa' khab kyi snod srel ba dang /_sngon yi ge pa yin na ram phyis srel ba dang /_bzo mkhan rab tu byung na khab ral srel ba ni ma gtogs so/_/bcom ldan 'das gyad yul nas ljongs rgyu zhing gshegs te sdig can du byon nas sdig can 
[\[46b.7\]]na srin bu pad pa'i tshal stug po na bzhugs so/_/sdig can na tshe dang ldan pa kun dga' bo'i zhang po gyad sna chen po la gtogs pa 'od ldan zhes bya ba zhig gnas pa de shin tu ma dad pa zhig ste/_bcom ldan 'das sdig can gyi gyad yul nas ljongs rgyu zhing gshegs te/_sdig can du byon nas sdig can na 
[\[47a\]]
[\[47a.1\]]srin bu pad pa'i tshal stug po na bzhugs so/_/zhes thos so/_/thos nas kyang gros bya bar brtsams pa/_shes ldan dag bcom ldan 'das gyad yul nas ljongs rgyu zhing gshegs pa na sdig can du byon nas/_sdig can na srin bu pad pa'i tshal stug po na bzhugs so/_/zhes thos 
[\[47a.2\]]kyis/_gal te bdag cag re res sangs rgyas la sogs pa dge slong gi dge 'dun gdugs tshod gsol na gzhan gyis skabs mi rnyed par 'gyur bas ye khrims zhig bca' bar bya ste/_bdag cag sus kyang gcig pus sangs rgyas la sogs pa dge slong gi dge 'dun gdugs tshod gsol bar mi bya 
[\[47a.3\]]zhing bdag cag 'dus pa kho nas gdugs tshod gsol bar bya'o/_/bdag cag las gang zhig gcig pu kho nas gdugs tshod gsol na/_de la tshogs kyis kAr ShA pa Na drug bcu'i chad pa gcad do/_/de nas sdig can gyi gyad thams cad 'dus nas/_bcom ldan 'das gang na ba der dong ste lhags pa 
[\[47a.4\]]dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_bcom ldan 'das kyis chos dang ldan pa'i gtam gyis sdig can gyi gyad rnams la zhes bya ba nas/_yang dag par rab tu dga' bar mdzad nas cang mi gsung ngo zhes bya 
[\[47a.5\]]ba'i bar gong ma bzhin du'o/_/de nas sdig can gyi gyad rnams stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang 
[\[47a.6\]]bdag cag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis sdig can gyi gyad rnams la cang mi gsung bas gnang ngo /_/de nas sdig can gyi gyad rnams kyis/_bcom ldan 'das cang mi gsung bas gnang bar rig nas/_bcom ldan 'das 
[\[47a.7\]]kyis gsungs pa la mngon par dga' ste/_rjes su yi rangs nas/_bcom ldan 'das kyi zhabs gnyis la mgo bos phyag byas te stan las langs te song ngo /_/gyad sna chen po la gtogs pa 'od ldan ni de nyid na 'dug pa dang /_de la tshe dang ldan pa kun dga' bos smras pa/_'od ldan ci khyod 
[\[47b\]]
[\[47b.1\]]dad par gyur tam/_des smras pa/_bdag dad par ni ma gyur mod kyi 'on kyang tshogs kyi khrims su bcas pa zhes bya ba nas/_kAr ShA pa Na drug bcu'i chad pas gcad do zhes bya ba'i bar gong ma bzhin du'o/_/khyod chad pas 'jigs nas bcom ldan 'das la blta ba'i phyir 'ongs pa lta zhig//
[\[47b.2\]]btsun pa de lta lags so/_/de nas tshe dang ldan pa kun dga' bos gyad sna chen po la gtogs pa 'od ldan khrid de bcom ldan 'das gang na ba der song nas phyin pa dang /_bcom ldan 'das la 'di skad ces gsol to/_/btsun pa/_gyad sna chen po la gtogs pa 'od ldan 'di ni sangs rgyas la 
[\[47b.3\]]mngon par ma dad/_chos la ma lags/_dge 'dun lam lags na/_bcom ldan 'das kyis ji ltar 'di sangs rgyas la mngon par dad cing chos dang dge 'dun la mngon par dad par 'gyur ba de ltar chos legs par bshad du gsol/_bcom ldan 'das kyis tshe dang ldan pa kun dga' bo la cang mi 
[\[47b.4\]]gsung bas gnang ngo /_/de nas bcom ldan 'das kyis gyad sna chen po la gtogs pa 'od ldan gang thos pas gyad sna chen po la gtogs pa 'od ldan sangs rgyas la mngon par dad/_chos dang dge 'dun la mngon par dad par 'gyur ba de lta bu'i chos bshad pa mdzad do/_/de nas gyad sna chen po la 
[\[47b.5\]]gtogs pa 'od ldan stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing 
[\[47b.6\]]mchis na gnang bar mdzad du gsol/_'od ldan nga sngar sdig can gyi gyad rnams kyis spyan drangs zin to/_/bcom ldan 'das gnang bar mdzod cig dang /_ji ltar sdig can gyi gyad rnams btub pa de ltar bdag bgyid do/_/'od ldan gal te sdig can gyi gyad rnams btub na de bzhin du ngas 
[\[47b.7\]]khyod la gnang ngo /_/de nas gyad sna chen po la gtogs pa 'od ldan gyis bcom ldan 'das kyi zhabs gnyis la mgo bos phyag byas nas stan las langs te chas nas sdig can gyi gyad rnams gang na ba der song ste phyin pa dang /_sdig can gyi gyad rnams la 'di skad ces smras so/_/shes ldan dag 
[\[48a\]]
[\[48a.1\]]re zhig sdod cig bdag gis thog mar bcom ldan 'das dang dge slong gi dge 'dun gdugs tshod gsol nas/_de'i 'og tu khyed cag gis kyang bcom ldan 'das dang /_dge slong gi dge 'dun gdugs tshod gsol na dka' bar mi 'gyur ro/_/de rnams kyis smras pa/_kho bo cag 
[\[48a.2\]]gis sngar sangs rgyas la sogs pa dge slong gi dge 'dun spyan drangs zin pas kho bo cag mi nyan to/_/des smras pa/_ji ste mi btub na bca' ba dang btung ba re re zhing brim mo/_/de na ma dad pa gang yin pa de dag gis smras pa/_mi gnang ngo /_/dad pa can gang yin pa de dag gis smras pa/_shes 
[\[48a.3\]]ldan dag 'di dad pa med pa zhig las/_'dis dge 'dun mnga' ba'i yon dag 'bul bar 'gyur bas gnang ngo zhes de rnams kyis de la gnang ngo /_/de nas des g.yos mkhan dag bkug ste bsgo ba/_shes ldan dag kho bos yo byad thams cad sbyar gyis bca' ba gcig pu gang kho nas 
[\[48a.4\]]'grangs par 'gyur ba de lta bur sta gon gyis shig_/des dri zhim po sna tshogs kyi rdzas la sogs pa dang ldan pa'i yo byad rnams phog pa dang /_de rnams kyis dri zhim po sna tshogs kyis yongs su rgyas pa re res re re 'grangs par 'gyur ba'i bca' ba gang yin pa dag byas so/_/de nas sdig can gyi 
[\[48a.5\]]gyad rnams kyis de nyid kyi nub mo nas gtsang zhing bsod pa'i zhes bya ba nas/_dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o/_/de nas gyad sna chen po la gtogs pa 'od ldan gyis bca' ba dang btung ba brim par brtsams pa dang /_dge 
[\[48a.6\]]slong rnams 'gyod pas longs ma spyad do/_/bcom ldan 'das kyis bka' stsal pa/_yon bdag la blta bar bya'o/_/dge slong rnams kyis sdig can gyi gyad rnams la bltas pa dang de rnams kyis smras pa/_'phags pa dag gyad sna chen po la gtogs pa 'od ldan gyis bdag cag bslus 
[\[48a.7\]]lags kyis bzhes shig_/de nas gyad sna chen po la gtogs pa 'od ldan gyis bca' ba brims pa dang de kho nas dge slong rnams 'grangs te/_bcom ldan 'das kyis yon bsngo ba mdzad de gshegs pas sdig can gyi gyad rnams kyi zas de dag longs ma spyad par gyur to/_/nyi ma gzhan zhig 
[\[48b\]]
[\[48b.1\]]la dge slong rnams bsod snyoms la zhugs pa dang bram ze dang khyim bdag rnams kyis smras pa/_sangs rgyas tshur spyon/_chos tshur spyon/_dge 'dun tshur spyon 'di dag snoms shig_/dge slong rnams 'gyod pas ma blangs so/_/bcom ldan 'das kyis bka' stsal pa/_ci kho bo la 
[\[48b.2\]]sbyin nam/_'on te bcom ldan 'das rkang gnyis rnams kyi mchog gang yin pa de la dbul zhes dri bar bya'o/_/gal te bcom ldan 'das rkang gnyis rnams kyi mchog gang yin pa de la'o zhes smra na bdag gir mi bya'o/_/'on te bdag cag gi sangs rgyas ni khyod nyid lags so zhes smra na blang 
[\[48b.3\]]bar bya ste/_'di la 'gyod par mi bya'o/_/de bzhin du chos 'dod chags dang bral ba rnams kyi mchog gang yin pa de la'am zhes brjod par bya zhing /_dge 'dun tshogs rnams kyi mchog gang yin pa de la'am zhes rgyas par sbyar bar bya'o/_/gleng gzhi ni mnyan yod na'o/_/khyim bdag cig 
[\[48b.4\]]gis sangs rgyas la sogs pa dge slong gi dge 'dun bsro khang la spyan drangs so/_/de'i tshe tshe dang ldan pas ri zhes bya ba gzhon nu thor bu lang tsho la bab pa rab tu byung nas ring po ma lon pa/_bsnyen par rdzogs nas ring po ma lon pa/_chos 'dul ba 'dir 'ongs nas ring po ma lon pa/_des 
[\[48b.5\]]bsams pa/_bcom ldan 'das kyis gang gis nyung ngu byin pa dang gang gis mang du byin pa dang /_gang gis bzang po byin pa dang /_gang gis yid dga' bas las byas pa dang /_gang gis rab tu dang ba'i sems kyis rjes su yi rang ba de dag thams cad ni bsod nams kyi skal ba can du 'gyur 
[\[48b.6\]]ro zhes gsungs kyis/_ma la bdag gis kyang las shig bya'o snyam nas des shing gshag par brtsams pa las ji tsam na shing rul pa zhig gi ser ka nas sbrul gdug pa zhig byung nas rkang pa g.yas pa'i mthe bo la zin pa dang /_de dug gi shugs kyis brgya la nas sa la 'gyel te dbu bar 
[\[48b.7\]]skyug cing bzhin yang gyur/_mig kyang gyur te/_de de ltar sdug bsngal ba bram ze dang khyim bdag rnams kyis mthong nas smras pa/_shes ldan dag 'di khyim bdag su zhig gi bu yin/_gzhan dag gis smras pa/_che ge mo zhig gi'o/_/de dag gis smras pa/_dge sbyong shAkya'i sras mgon 
[\[49a\]]
[\[49a.1\]]med pa rnams kyi nang du rab tu byung gi gal te rab tu ma byung bar gyur na nye du rnams kyis 'di la dpyad byas pa zhig ces bya ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_sman pa la dris la dpyad byos shig_/dge slong 
[\[49a.2\]]dag gis sman pa la dris pa dang /_des smras pa/_'phags pa sbyar ba'i zas gsol cig pa'i skabs de dge slong dag gis bcom ldan 'das la gsol pa dang /_bcom ldan 'das kyis bka' stsal pa/_sman pas bstan na sbyin par bya'o/_/dge slong dag gis zas sbyar ba ji lta bu yin pa ma 
[\[49a.3\]]shes nas/_de rnams kyis sman pa la dris pa dang /_des smras pa/_'phags pa dag khyed nyid kyi ston pa bcom ldan 'das ni thams cad mkhyen pa thams cad gzigs pa kho na nyid yin te/_de nyid mkhyen to zhes pa dge slong rnams kyis bcom ldan 'das la gsol pa dang /_bcom ldan 
[\[49a.4\]]'das kyis bka' stsal pa/_dge slong dag zas sbyar ba ni lci ba dang /_gcin dang /_thal ba dang sa'o/_/de la lci ba ni byung nas ring po ma lon pa'i be'u rnams kyi'o/_/gcin yang de dag kho na'o/_/thal ba ni shing lnga po kan tsa na'i dang /_ka pi d+ha ka'i dang /_a shwat+tha'i dang /_u dum bA ra'i dang /_
[\[49a.5\]]n+ya gro d+ha'i'o/_/sa ni sa las sor bzhi'i 'og nas phyung ba'o/_/'di ni sbyar ba'i zas yin no/_/de nas dge slong rnams kyis tshe dang ldan pas ril zas sbyar ba byin na/_'on kyang sos par ma gyur pa'i skabs de dge slong rnams kyis bcom ldan 'das la gsol pa dang /_bcom ldan 'das 
[\[49a.6\]]kyis bka' stsal pa/_kun dga' bo khyod kyis nga las rma bya chen mo'i rig sngags bzung nas kun chub par byas te/_dge slong sa ri la bsrung ba dang /_yongs su bskyab pa dang /_yongs su gzung ba dang /_dug gzhil ba dang /_chad pa spang ba dang /_dug gsad pa dang /_mtshams 
[\[49a.7\]]gcad pa dang /_sa bcing bar nus sam/_bcom ldan 'das kyis bka' stsal du gsol mnyan te bgyi'o//_//'dul ba gzhi/_bam po drug bcu pa/_de nas bcom ldan 'das kyis de'i tshe rma bya chen mo'i rig sngags 'di bka' stsal to/_/sangs rgyas la phyag 'tshal 
[\[49b\]]
[\[49b.1\]]lo/_chos la phyag 'tshal lo/_/dge 'dun la phyag 'tshal lo/_/'di lta ste/_a ma le/_bi ma le/_nir ma le/_mang+ga l+ye/_hi ra N+ye/_hi ra N+ye/_gar+b+he/_b+ha dre/_su b+ha dre/_sa man+ta/_b+ha dre/_shrI b+ha dre/_sarba ar+tha sA d+ha ni/_pa ra mAr tha sA d+ha ni/_sarba a nar tha pra sha ma ni/_sarba mang ga la sA d+ha ni/_mA na 
[\[49b.2\]]si/_mA na si/_ma hA mA na si/_a ts+yu te/_ad b+hu te/_ad d+yan b+hu te/_mug te/_mo tsa ni/_mok+Sha ni/_a ra dze/_bi ra dze/_a ma re/_a mr-i te/_a ma ra Ni/_brah+me/_bra h+mA swa re/_sU ra Ni/_sU ra Na ma nor the/_mug te/_dzI ban te/_sa ri'i gnod pa dang /_'jigs pa dang /_nad thams cad las 
[\[49b.3\]]srungs shig swA hA/_btsun pa bka' bzhin 'tshal zhes tshe dang ldan pa kun dga' bos bcom ldan 'das kyi spyan snga nas rma bya chen mo'i rig sngags blangs nas/_dge slong sa ri la bde legs su 'gyur ba byas pas dug med nas sngon gyi ji lta ba bzhin du gyur to/_/dge slong rnams the tshom 
[\[49b.4\]]skyes nas the tshom thams cad gcod pa sangs rgyas bcom ldan 'das la zhus pa/_bcom ldan 'das ji tsam du bcom ldan 'das kyis rma bya chen mo'i rig sngags sman pa dang /_gces spras bgyid pa ngo mtshar che lags so/_/dge slong dag da ltar 'ba' zhig tu ma yin te/_ji ltar 'das 
[\[49b.5\]]pa'i dus na yang nga log par ltung ba'i lus mi khom par gyur pa na rig sngags kyi rgyal mo rma bya chen mos phan pa dang gces spras byas pa de nyon cig_/dge slong dag sngon byung ba ri'i rgyal po gangs ri'i lho phyogs kyi ngos la rma bya'i rgyal po gser du snang ba zhes bya ba zhig gnas te/_de nang par 
[\[49b.6\]]rma bya chen mo'i rig sngags 'dis bde legs su 'gyur ba byas te nyin mo bde legs su gnas/_nub kar bde legs su 'gyur ba byas te mtshan mo bde legs su gnas so/_/de dus gzhan zhig na 'dod pa'i 'dod chags la lhag par chags/_'dod pa rnams la zhe na/_'chums/_brgyal 
[\[49b.7\]]myos/_rab tu rmongs/_rab tu brgyal te/_bag med pas nags kyi rma bya chen mo rab tu mang po rnams dang lhan cig tu kun dga'i ra ba nas kun dga'i ra ba dang /_skyed mos tshal nas skyed mos tshal dang /_ri'i ngos nas ri'i ngos su rgyu ba las ji tsam na ri'i ser ga zhig tu zhugs pa dang /_de 
[\[50a\]]
[\[50a.1\]]der yun ring du phyir rgol ba/_dgrar gyur pa/_'tshe bar gyur pa/_glags lta ba rnams kyis rma bya'i rnyis bzung ste/_de mi mdza' ba'i nang du son pa dang /_rab tu rmongs pa las dran pa rnyed nas rma bya chen mo'i rig sngags 'di kho na yid la byas so/_/'di lta ste/_a ma le/_
[\[50a.2\]]bi ma le/_nir ma le/_mang ga l+ye/_hi ra N+ye/_hi ra N+ye/_gar+b+he/_b+ha dre/_su b+ha dre/_sa man+ta b+ha dre/_shrI b+ha dre/_sarba ar+tha sA d+ha ni/_pa ra mAr tha sA d+ha ni/_sarba a nar tha pra sha ma Ni/_sarba mang ga la sA d+ha ni/_mA na si mA na si/_ma hA mA na si/_a ts+yu te/_ad b+hu te/_ad d+yan b+hu te/_mug te 
[\[50a.3\]]mo tsa ni/_mo k+Sha Ni/_a ra dze/_bi ra dze/_a ma re/_a mr-i te/_a mar Ni/_bra h+me/_brah+mA swa re/_sU ra Ne/_sU ra Na ma no ra the/_mug te/_dzI ban ti/_bdag gnod pa thams cad las srungs shig swA hA/_des rma bya'i rnyi chad nas bros so/_/dge slong dag ji snyam du sems/_de'i tshe de'i dus kyi rma 
[\[50a.4\]]bya'i rgyal po gser du snang ba zhes bya ba gang yin pa de ni nga yin te/_de na yang nga la rma bya chen mo'i rig sngags kyis phan pa dang gces spras byas so/_/da ltar na yang nga'i rma bya chen mo'i rig sngags kyis phan pa dang gces spras byas so/_/btsun pa bcom ldan 'das kyi rig sngags kyis 
[\[50a.5\]]dge slong sa ri la ji tsam pa bde legs su byas par gyur pa la gzigs/_dge slong dag da ltar 'ba' zhig ma yin gyi ji ltar 'das pa'i de yang nyon cig_/dge slong dag sngon byung ba bA rA Na sI'i grong khyer na sbrul sngags mkhan zhig yod do/_/rgyal rigs kyi khye'u zhig sbrul gyis zin nas 
[\[50a.6\]]de shi ba dang /_sbrul sngags mkhan gyis rig sngags kyis de sos par byas so/_/dge slong dag ji snyam du sems/_de'i tshe de'i dus kyi sbrul sngags mkhan gang yin pa de ni nga nyid yin no/_/de'i tshe de'i dus kyi khye'u gang yin pa de ni dge slong sa ri yin no/_/sman gyi gzhi rdzogs 
[\[50a.7\]]so//_//[{D1-7}]gos kyi gzhi'i bsdus pa'i sdom ni/_/'tsho byed dang ni gso ras dang /_/de bzhin kha tshar ring po dang /_/dbyar ral bar ni rig bya dang /_/shi ba'i dus dang nye dga' dang /_/tha ma dag ni nad pa yin/_/bsdus pa'i sdom ni/_'tsho byed dang ni gsum 'dral dang /_/
[\[50b\]]
[\[50b.1\]]dbyar gyi ras chen gding ba dang /_/g.yan pa bde gshegs mon dar dang /_/bal dang sha na zar ma'i ras/_/sdom la/_dum bu sa skyong seng ge dang /_de bzhin yangs par song ba dang /_/sems 'phrog drang srong sa 'tsho dang /_/a mra skyong dang 'jigs med dang /_/tshong dpon chung ma 
[\[50b.2\]]rigs skyes dang /_/sman pa yi ni lung dang ni/_/rdo 'jog dang ni bzang byed dang /_/u dum bA ra gzhal ba dang /_/bskyed dang rgyal rigs skyed mos tshal/_/bcom brlag gyad dang bud med sbrul/_/ya mu na dang dur khrod dang /_/yangs pa mig dang srin gyi med/_/rgyal po'i khab 
[\[50b.3\]]bdun bzhi lnga dang /_/'tsho byed sde tshan bsdus pa yin/_/lus 'phags na rgyal po 'phags skyes po zhes bya ba 'byor pa dang /_rgyas pa dang /_bde ba dang /_lo legs pa/_skye bo dang mi mang pos gang ba na rgyal srid byed du 'jug go/_/de'i blon po dum bu la sogs pa lnga brgya yod pa 
[\[50b.4\]]las blon po'i mchog dum bus chos dang mthun par rgyal srid byed du 'jug ste/_tha snyad du bya ba yang rigs pas lta bar byed do/_/des na skye bo'i tshogs thams cad de'i ngor bltas shing 'dug go/_/des rigs mnyam pa las chung ma blangs te/_de de dang lhan cig rtse bar byed/_dga' 
[\[50b.5\]]bar byed/_dga' mgur spyod par byed de de rtse bar byed/_dga' bar byed/_dga' mgur spyod par byed pa las khye'u zhig btsas te/_de'i btsas ston nyi ma bdun gsum nyi shu gcig tu zhes bya ba nas sa skyong zhes bya bar btags so zhes bya ba'i bar gong ma bzhin du'o/_/de yang 
[\[50b.6\]]rtse bar byed/_dga' bar byed/_dga' mgur spyod par byed pa las khye'u zhig btsas te gong ma bzhin du rgyas par sbyar te/_de ni seng ge zhes bya bar btags so/_/sa skyong dang seng ge rim gyis gzhon nur gyur na yang blon po'i mchog tu dum bu ni thog ma nyid nas dpa' zhing pha rol 
[\[50b.7\]]gnon pa gnas lnga la byang ba yin te/_des na blon po rnams kyi mchog tu gyur to/_/gang gi tshe bu'i mthu skyes pa de'i tshe/_lhag par yang blon po thams cad zil gyis mnan te 'dug go/_/de nas blon po de rnams zil gyis non pas mi bzod pa skyes nas phan tshun du gros byas te rgyal 
[\[51a\]]
[\[51a.1\]]po'i drung du dong ngo /_/de nas skabs la bab par rig nas rgyal po la smras pa/_lha rgyal po su lags/_des smras pa/_shes ldan dag gis brtag tu ci yod rgyal po lha nga yin mod/_gzhan su zhig yin/_de rnams kyis smras pa/_lha rgyal po ni dum bu lags kyis 
[\[51a.2\]]lha ma lags so/_/gal te de 'tshal bar gyur na lha rgyal srid las phyung nas rang nyid cod pan bcings te/_rgyal srid kyi dbang phyug la dbang bgyid par 'gyur ro/_/rgyal pos bsams pa/_des 'di dag thams cad zil gyis mnan pas des na dbyen byed do snyam mo/_/re zhig dus gzhan 
[\[51a.3\]]zhig na rgyal po blon po'i tshogs kyis yongs su bskor te 'dug pa dang /_blon po'i mchog dum bu rgol ba dang phyir rgol ba brgyad stong gis yongs su bskor nas rgyal po'i pho brang du zhugs te/_rgyal po'i pho brang de gang bar byas nas 'dug go/_/gang gi tshe rgyal srid kyi bya ba byas nas phyir 
[\[51a.4\]]byung ba de'i tshe yang rgyal po'i pho brang de stong par 'dug go/_/rgyal pos smras pa/_shes ldan dag skye bo'i tshogs thams cad phyir byung bar gyur tam/_blon po rnams kyis glags rnyed nas de rnams kyis smras pa/_lha gang gi slad du snyan du gsol pa spyan sngar bab lags mod/_gal 
[\[51a.5\]]te dum bu 'tshal bar gyur na lha rgyal srid las phyung nas rang nyid cod pan bcings te rgyal srid kyi dbang phyug la dbang bgyid par 'gyur ro/_/rgyal po rnams khwa ltar khum 'phrig za ba yin pas des bsams pa/_'di rnams kyis ji skad smras pa de bzhin du gdon mi za'o snyam nas de de la 
[\[51a.6\]]klan ka tshol bar gyur to/_/'jig rten na mdza' ba dang /_mi mdza' ba dang /_bar ma yod pas ji tsam na gzhan dag gis dum bu la smras pa/_khyod la rgyal po klan ka tshol zhing 'dug gis thabs legs par soms shig_/de rtog pa skyes shing de dpyod pa la zhugs pa gang du 'gro/_
[\[51a.7\]]gal te mnyan yod du song na ni mnyan yod de yang rgyal po'i mnga' ris yin pas nyen 'di nyid yod do/_/de bzhin du bA rA Na sI dang /_rgyal po'i khab dang /_tsam pa yang gcig gi dbang du gyur pas nyen 'di nyid yod do/_/yangs pa can ni tshogs kyi dbang yin te/_bcu dga' ba gang 
[\[51b\]]
[\[51b.1\]]yin pa de la ni nyi shu mi dga' bar 'gyur ba yin pas ye yangs pa can du 'gro'o snyam nas des yangs pa can gyi lits+tsha bI rnams la bdag ni khyed cag gi dpung gi phag na 'dug par 'dod do zhes pho nya btang ngo /_/de rnams kyis gus pa'i tshul gyis lan spring ba/_yangs pa can 'dir 
[\[51b.2\]]byon pa legs kyis spyon cig_/de nas blon po'i mchog dum bus nye du rnams bos te smras pa/_shes ldan dag bdag ni yangs pa can du chas kyis khyed cag las gang dag 'dir dga' ba de dag ni 'dug shig_/gang dag mi 'dod pa de dag ni sta gon gyis shig dang 'dong ngo /_/
[\[51b.3\]]ba lang rdzi dang phyugs rdzi rnams la bsgo ba/_khyed cag gis ba lang dang ma he yangs pa can gang na ba der skyongs shig_/zho shas 'tsho ba rnams la bsgo ba yangs pa can du 'dong gis go gyon cig_/de nas skye bo'i tshogs de ltar sta gon byed du bcug nas/_rgyal po'i drung du song ste 
[\[51b.4\]]rkang pa gnyis la gtugs te smras pa/_lha bgyi ba cung zhig mchis te/_skyed mos tshal du mchi na gzigs su gsol/_/rgyal pos smras pa/_de bzhin byas song shig_/des skyed mos tshal byi dor byas nas nor gces pas shing rta bkang ste/_steng bza' ba dang bca' bas g.yogs 
[\[51b.5\]]nas song ngo /_/blon po rnams kyis dum bu bros so zhes thos nas/_de rnams rings pa rings par rgyal po'i drung du song nas smras pa/_lha dum bu ni bros so/_/rgyal pos smras pa/_deng la slar khug shig_/de rnams kyis dpung gi tshogs yan lag bzhi pa go bskon nas bsnyags 
[\[51b.6\]]te smras pa/_dum bu lhas bka' stsal gyis slar log shig_/des smras pa/_shes ldan dag khyed cag gis yun ring mo zhig nas kye ma'o dum bu shi'am bros par gyur kyang ci ma rung snyam du bsams pa de tshegs chung dus grub kyis deng shig_/kho bo ni bros pa yin no/_/de rnams kyis 
[\[51b.7\]]rgyal po'i sems bsrung ba'i phyir mda' dang mda' dag 'dres par byas nas log ste rgyal po la smras pa/_lha blon po'i mchog dum bu ni bros so/_/rgyal pos ma legs so snyam du bsams nas cang mi smra bar 'dug go/_/dum bu yang rim gyis yangs pa can du phyin to/_/de'i tshe yangs 
[\[52a\]]
[\[52a.1\]]pa can na ris gsum du gnas te/_ris dang po na ni khang pa rtseg ma bdun stong ba gam gser las byas pa'o/_/ris bar ma na ni khang pa rtseg ma khri bzhi stong ba gam dngul las byas pa'o/_/ris tha ma na ni khang pa rtseg ma nyi khri chig stong ba gam zangs las byas pa ste/_de 
[\[52a.2\]]rnams na mi dam pa dang /_bar ma dang /_phal pa rnams ci rigs par gnas so/_/yangs pa can gyi tshogs kyis khrims su bcas te bzhag pa ni ris dang por bu mo btsas pa gang yin pa de ni ris dang po nyid du gtong bar byed kyi bar mar ma yin/_tha mar ma yin no/_/bar ma'i gang 
[\[52a.3\]]yin pa de ni ris dang po dang bar ma la gtong bar byed do/_/tha ma'i gang yin pa de ni ris gsum char du gtong bar byed do/_/bud med rnams ni yangs pa can ma gtogs par gzhan du mi gtong zhing mi 'byin to/_/bud med rin po che ni su la yang mi gtong bar tshogs spyi'i yongs su longs 
[\[52a.4\]]spyad pa kho nar byed do/_/dum bu ni skyes bu dam pa yin no zhes te ris dang por khang pa byin nas/_de na gnas par brtsams pa las gang gi tshe tshogs 'dus pa de'i tshe de bos kyang 'dur ma btub nas/_de la yangs pa can gyi lits+tsha bI rnams kyis smras pa/_dum bu khyod ci'i phyir mi 'du/_
[\[52a.5\]]des smras pa/_'du ba kho na las bdag la nyes dmigs byung bas bdag mi 'du'o/_/yangs pa can pa rnams kyis smras pa/_dum bu 'dus shig_/'dir nyes dmigs ci zhig 'byung des 'du bar brtsams nas blo gros ma byin no/_/de rnams kyis smras pa/_dum bu blo gros byin 
[\[52a.6\]]cig_/des smras pa/_gang gi phyir blo gros kho nas bdag la nyes dmigs byung bas na blo gros ni mi sbyin no/_/de rnams kyis smras pa/_blo gros byin cig 'dir nyes dmigs ci zhig 'byung /_de tshogs dang lhan cig 'dus nas blo gros kyang byin no/_/sngon yangs pa can gyi lits+tsha bi+A 
[\[52a.7\]]rnams gang su la yang rung yi ge spring bar byed na rtsub po dang bcas par yi ge spring bar byed do/_/gang gi tshe dum bus blo gros byin pa de'i tshe 'jam po dang bcas par yi ge spring bar byed do/_/gang dag la 'jam po dang bcas par yi ge 'ongs par gyur pa de rnams phan tshun du gros byas pa/_
[\[52b\]]
[\[52b.1\]]shes ldan dag gang gis na yangs pa can gyi tshogs sngon rtsub pa dang bcas par spring bar byed pa las/_de 'jam po dang bcas par gyur pa la rgyu ci zhig yod/_gzhan dag gis smras pa/_khyad par yod de lus 'phags kyi rgyal po'i blon po'i mchog dum bu der 'ongs nas/_
[\[52b.2\]]de dag de'i blo gros bzhin byed de/_des na da ltar 'jam po dang bcas par spring bar byed do/_/dum bus sa skyong dang seng ge khyim phub nas seng ge rtse bar byed/_dga' bar byed/_dga' mgur spyod par byed pa las bu mo zhig btsas te/_de'i btsas ston rgya cher byas nas gos 
[\[52b.3\]]can zhes bya bar btags so/_/de ltas mkhan rnams kyis mthong nas khye'u zhig btsa' bar 'gyur te/_des pha srog dang phral nas rang nyid cod pan bcings te rgyal srid byed par 'gyur ro zhes lung bstan to/_/de yang rtse bar byed/_dga' bar byed/_dga' mgur spyod par 
[\[52b.4\]]byed pa las bu mo zhig btsas te/_de'i btsas ston yang rgya cher byas nas nye gos can zhes bya bar btags so/_/de yang ltas mkhan rnams kyis mthong nas bu mtshan rdzogs pa zhig btsa' bar 'gyur ro zhes lung bstan to/_/sa skyong gdug pa rtsal che ba zhig pas yangs pa can gyi lits+tsha 
[\[52b.5\]]bI rnams kyi skyed mos tshal rnams ma rung bar byas pa dang /_skyed mos tshal srung ba rnams kyis smras pa/_yangs pa can gyi lits+tsha bI rnams ni gdug pa rtsal po che yin gyis de dag gi skyed mos tshal rnams ma rung bar ma bya shig ces des slar bzlog kyang ma btub nas skyed mos tshal srung ba rnams 
[\[52b.6\]]kyis dum bu la smras pa/_khyod kyi bus yangs pa can gyi lits+tsha bI rnams kyi skyed mos tshal rnams ma rung bar byas te/_lits+tsha bI 'di dag rnams gdug pa rtsal po che yin pas 'di la gnod pa byas su 'ong gis 'di slar zlog cig_/des de bkug nas smras pa/_bu yangs pa can gyi lits+tsha 
[\[52b.7\]]bI rnams ni gdug pa rtsal po che yin gyis 'di dag gi skyed mos tshal ma rung bar ma bya zhig_/de dag gis gnod par byas sa re/_des smras pa/_yab 'di dag la ni skyed mos tshal mchis na bdag cag la ni ma mchis so/_/des smras pa/_bu skyed mos tshal gyi don du tshogs la 
[\[53a\]]
[\[53a.1\]]gsol ba gdab bo/_/des tshogs la gsol ba btab pa/_shes ldan dag bdag gi bu gnyis la skyed mos tshal ma mchis kyis bdag la skyed mos tshal zhig thugs dpag mdzad pa'i rigs so/_/de rnams kyis de dag la skyed mos tshal rnying pa zhig byin pa las/_de na 
[\[53a.2\]]shing sA la chen po zhig yod de/_de la gcig gis bcom ldan 'das kyi sku'i gzugs brnyan byed du bcug go/_/cig shos kyis ni zhal sros byas so/_/de bzhin du gnas brtan rnams kyis kyang mdo sde'i nang du sangs rgyas bcom ldan 'das yangs pa can na sa skyong dang seng ge'i shing sA 
[\[53a.3\]]la'i tshal na bzhugs so zhes brjod do/_/sa skyong gis bya ba ma yin pa stong phrag dag byas pas lits+tsha bI rnams smod par byed/_gzhogs 'phyas byed/_kha zer bar byed do/_/de nas dum bus bkug ste bsgo ba/_bu khyod tshogs 'khrug par ma byed par ri 'or che ge mo zhig tu song la der 
[\[53a.4\]]rang gi zhing las kyi mtha' rnams la zhal ta byed cing 'dug shig_/de der song nas rang gi zhing las kyi mtha' rnams la zhal ta byed par brtsams so/_/ji tsam dus gzhan zhig na yangs pa can gyi sde dpon shi nas de rnams kyis blon po'i mchog dum bu sde dpon du bcug pa las 
[\[53a.5\]]des kyang dus thung ngu zhig tu chos dang mthun pas sde dpon byas nas shi'o/_/yangs pa can gyi tshogs 'dus nas su zhig sde dpon du gzhug ces byas pa dang /_de nas kha cig gis smras pa/_blon po'i mchog dum bus tshogs yongs su bskyangs pas na de nyid kyi bu gzhag go/_/kha cig 
[\[53a.6\]]gis smras pa/_de'i bu sa skyong ni gdug pa rtsal po che zhig ste/_gal te de sde dpon du bcug na gdon mi za bar tshogs phye bar 'gyur ro/_/de'i nu bo seng ge gang yin pa de ni des pa 'grogs na bde ba tshogs kyi sems mgu bar byed nus pa zhig pas/_gal te tshogs 'dod na de sde 
[\[53a.7\]]dpon du gzhug go/_/thams cad dga' bas de rnams 'dus nas seng ge'i gan du song ste/_seng ge khyod la sde dpon sbyin no/_/des smras pa/_sa skyong ni bdag gi phu bo yin pas de sde dpon du chug shig_/de rnams kyis smras pa/_seng ge sde dpon khyod kyi rigs brgyud kyis rim 
[\[53b\]]
[\[53b.1\]]pas 'ongs pa yin nam ci tshogs gang la 'drang ba des sde dpon bya bar zad mod/_gal te khyod mi 'dod na kho bo cag gis gzhan zhig sde dpon du gzhug go/_/des bsams pa/_gal te bdag gi khyim nas sde dpon gzhan du shor na de ni ma 'os pas ye bkur ro snyam nas des khas 
[\[53b.2\]]blangs pa dang /_de rnams kyis bkur sti chen pos sde dpon du bcug go/_/yangs pa can pa rnams sngon gang la yi ge spring ba de la dum bu la sogs pa tshogs kyis bka' stsal pa zhes 'dri bar byed pa las/_gang gi tshe seng ge sde dpon du gyur pa de'i tshe seng ge la sogs pa tshogs 
[\[53b.3\]]kyis bka' stsal pa zhes 'dri bar byed do/_/ji tsam dus gzhan zhig na ri 'or na sa skyong rang gi zhing blas kyi mtha' rnams la zhal ta byed pa'i ri 'or ba gang yin pa der spring ba 'ongs pa dang /_sa skyong gis phye ste bklags nas des smras pa/_shes ldan dag sngon ni yangs pa can gyi 
[\[53b.4\]]tshogs dum bu la sogs pa'i tshogs kyis bka' stsal pa zhes 'dri na/_da ni seng ge la sogs pa tshogs kyis bka' stsal pa zhes 'dri na/_ci kho bo'i pha shi'am/_de rnams kyis smras pa shi'o/_/de mi bzod pa skyes nas yangs pa can du song ste smras pa/_phu bo nga 'dug 
[\[53b.5\]]bzhin du khyod kyis sde dpon bya ba ci ga rigs sam/_seng ges ji ltar gyur pa de la smras pa dang /_de yangs pa can gyi lits+tsha bI rnams la mi bzod pa skyes nas bsams pa/_bdag la yangs pa can pa rnams kyis bkur sti ma yin pa byas kyis rgyal po'i khab tu 'gro'o snyam nas/_des 
[\[53b.6\]]rgyal po gzugs can snying po la bdag lha'i btsan phag na mchis par 'tshal lo zhes pho nya btang ngo /_/des de la spring pa 'ong ba legs kyis shog shig ces spring ngo /_/de rgyal po'i khab tu 'ongs pa dang /_de nas rgyal po gzugs can snying pos blon po'i mchog tu bcug go/_/ji tsam 
[\[53b.7\]]dus gzhan zhig na rgyal po gzugs can snying po'i btsun mo dam pa shi nas de 'gram pa la lag pa gtad de sems khong du chud cing 'dug pa de sa skyong gis mthong nas smras pa/_lha ci'i slad du zhal la phyag gtad de thugs mi dgyes shing bzhugs/_des smras pa/_nga'i btsun mo dam 
[\[54a\]]
[\[54a.1\]]pa shi na ci'i phyir sems khong du chud cing mi 'dug_/lha thugs ngan ma mdzad cig_/bdag gi nu bo la bu mo gzugs dang lang tsho phun sum tshogs pa lha kho na la 'os pa gnyis mchis na/_de la gcig la ni pha 'gums pa'i bu zhig btsa' bar 'gyur/_cig shos la 
[\[54a.2\]]ni mtshan phun sum tshogs pa zhig btsa' bar 'gyur ro zhes lung bstan na lha'i ched du de gang khrid de mchi/_bu mtshan phun sum tshogs pa btsa' bar 'gyur ba zhes lung bstan pa gang yin pa de'o/_/de nas sa skyong gis seng ge la spring ba rgyal po gzugs can snying po'i btsun mo dam pa shi nas 
[\[54a.3\]]khyod kyi nye gos can tshur bkri zhig dang btsun mo dam par 'gyur ro/_/des de la yi ge lan spring ba/_gar bskor kyang khyod kho na la bdag 'dri bar zad de/_khyod kyis byas pa gang yin pa de ni tshad ma'i mchog yin pas khyod nyid shes so/_/ji ltar tshogs kyis khrims su bcas pa yangs 
[\[54a.4\]]pa can las gzhan du bu mo mi gtong ngo zhes bcas mod kyi/_'on kyang khyod nyid 'ongs te skyed mos tshal du sdod cig dang /_kho bos de skyed mos tshal du phyung ba dang khyod kyis khrid de song shig_/de nas sa skyong gis rgyal po la mchi phyag byas nas shing rtar zhugs te yangs pa can du song 
[\[54a.5\]]ba las rim gyis phyin nas skyed mos tshal du bsdad do/_/de'i tshe yangs pa can gyi sgo srung zhig shi nas mi ma yin pa rnams su skyes pa des yangs pa can pa rnams la bstan pa/_bdag ni mi ma yin pa rnams su skyes kyis bdag gi gnod sbyin gyi gnas byos la mgul pa la dril dpyangs 
[\[54a.6\]]shig dang gal te yangs pa can rnams la phyir rgol ba 'ga' zhig 'ongs na bdag gis ji tsam du zin pa'am/_'bros par gyur pa de srid du dril gyi sgra bsgrags par bya'o/_/de rnams kyis gnod sbyin gyi gzugs brnyan byas nas mgul pa la dril btags te/_gar dang /_glu 
[\[54a.7\]]dang /_rol mo'i sgra dang /_gtor ma dang /_me tog phreng gi yo byad kyis sgo khang du bzhag go/_/sa skyong gis seng ge la spring ba/_kho bo skyed mos tshal na sdod kyis byung shig_/des yangs pa can gyi tshogs la brtags nas khyim du song ste nye gos can la smras pa/_khyod rgyal 
[\[54b\]]
[\[54b.1\]]po gzugs can snying po la byin gyis rgyan rnams thogs la skyed mos tshal du byung shig_/des rgyan rnams thogs par brtsams pa dang /_gos can gyis mthong nas des smras pa/_ci zhig gi phyir rgyan thogs/_kho mo bag mar btang ngo /_/su zhig la/_rgyal po gzugs can snying po 
[\[54b.2\]]la'o/_/des smras pa/_kho mo phu mo yin na khyod ci ste bag mar gtang /_gal te de lta na khyod rgyan thogs shig_/de yang smra ba las dril gyi sgra byung ngo /_/yangs pa can gyi tshogs rod rod por gyur te/_bdag cag gi mi mdza' ba zhig yangs pa can du zhugs so/_/seng ge sngangs pas 
[\[54b.3\]]nye gos can yin no snyam nas gos can khrid de myur ba myur bar phyir byung ba dang /_sa skyong yang sngangs pas gos can shing rtar bcug ste song ngo /_/yangs pa can gyi tshogs kyis phyi bzhin bsnyags nas/_de dang de rnams su lhan cig 'thab par brtsams pa dang /_de gnas lnga rnams la byang 
[\[54b.4\]]ba yin pas des lits+tsha bI lnga brgya'i gnad du bsnun nas des smras pa/_shes ldan dag ngas khyed cag las lnga brgya gnad du bsnun zin gyis lhag ma rnams srog bskyab kyis slar deng shig_/de rnams kyis smras pa/_nged cag las sems can gcig kyang bsad pa med do/_/go phud cig 
[\[54b.5\]]de rnams kyis go phud pa dang lnga brgya sa la 'gyel nas srog dang bral bar gyur to/_/de nas de rnams kyis mi 'di ni srin po yin no snyam nas skrag ste bros so/_/yangs pa can du lhags nas gros bya bar brtsams pa/_shes ldan dag bdag cag gi dgra 'di la gzugs can snying po'i bu 
[\[54b.6\]]rnams lan glon du gzhug gis glegs bu la yi ger bris te sgrom bur bcug nas rgya skyegs la rgyas btab nas gzhag go zhes de rnams kyis de bzhin du byas nas bzhag go/_/sa skyong yang rim gyis rgyal po'i khab tu phyin nas smras pa/_nye gos can bobs shig_/des smras pa/_khu 
[\[54b.7\]]gu bdag ni nye gos can ma lags te/_bdag ni gos can lags so/_/khyod kyis ci'i phyir bdag la ma smras/_de cang mi smra bar 'dug go/_/de nas de sdug bsngal zhing yid mi bde bas rgyal po'i drung du song ba rgyal pos mthong nas smras pa/_sa skyong 'ongs sam 'ongs pa legs so/_/
[\[55a\]]
[\[55a.1\]]lha bdag mchis lags so/_/nye gos can khrid de 'ongs sam/_lha khrid de mchis kyang mchis la khrid de ma mchis kyang ma mchis so/_/ci zhig zer/_nye gos can lags snyam nas gos can khrid de mchis so/_/bltas khrid de shog shig_/de nang du khrid pa dang rgyal 
[\[55a.2\]]pos lhag par gzugs dang lang tsho phun sum tshogs pa mthong nas bud med kyi yul gyis phrogs pas mthong ma thag kho nar rgyal po chags par gyur nas smras pa/_shes ldan dag bu pha gsod pa gang yin pa de ni rgyal srid kyi phyir yin pas gal te nga la bu yod par gyur na de btsas ma thag 
[\[55a.3\]]tu ngas cod pan gyis bcing bar bya'o/_/de nas de dpal gyi 'byor pa chen pos bag mar blangs te/_yul lus 'phags nas 'ongs pas na lus 'phags ma zhes bya bar grags so/_/de de dang lhan cig rtse bar byed/_dga' bar byed/_dga' mgur spyod par byed do/_/re zhig dus gzhan 
[\[55a.4\]]zhig na rgyal po gzugs can snying po [{]ri dgas [,]ri dwags [}]kyi phyir byung ba na bsti gnas shig na drang srong mngon par shes pa lnga dang ldan pa zhig gnas so/_/ji tsam na [{]ri dgas [,]ri dwags [}]mda'i long la btags pas skrag pa zhig drang srong de'i bsti gnas su zhugs shing byung ba rgyal po'i mdas gnad du bsnun to/_/de 
[\[55a.5\]]nas drang srong de khros nas smras pa/_'thab krol can gyi rgyal po bdag gi bsti gnas gcan gzan gdug pas kyang gzem par bya bar [{]ri dgas [,]ri dwags [}]skyabs su 'ongs pa khyod kyis gsod dam zhes drang srong de rgyal po la de skad du kha zer ba dang /_dpung gi tshogs 'ongs nas smras pa/_lha 'di su la g.yar mchi 
[\[55a.6\]]rgyal pos smras pa/_nga la yin na/_shes ldan dag rgyal po la kha tshas zer ba gang yin pa de la chad pa ci yod/_lha de'i chad pa dgum pa lags so/_/gal te de lta na ngas drang srong 'di yongs su spangs so/_/de gsad par brtsams te de gsod pa na smon lam log par btab pa/_rgyal po 
[\[55a.7\]]'thab krol can 'dis bdag nyes pa med cing gnod pa mi byed pa gsad par bkris/_gang du skyes pa der 'di srog dang bral bar byed par gyur cig_/yang bsams pa/_rgyal po 'di dag ni shin tu sbas pa/_shin tu bsrungs pa/_shin tu btsas pa yin pas gal te gzhan du skye ba blangs 
[\[55b\]]
[\[55b.1\]]na lan 'ga' yang skabs rnyed par mi 'gyur gyis/_rnam pa thams cad du bdag 'di'i btsun mo dam pa'i mngal du skye bar gyur cig ces byas so/_/de smon lam log par btab pas gos can gyi mngal du skyes so/_/gang gi tshe nyi ma kho na la nying mtshams sbyor ba blangs pa de nyid kyi nyi ma la 
[\[55b.2\]]khrag gi char bab bo/_/gos can 'dod pa skyes pa/_e ma'o bdag gis lha'i rgyab kyi sha bcad cing bcad cing zos kyang ci ma rung snyam mo/_/de ltar gyur pa rgyal po la smras pa dang /_rgyal pos ltas mkhan rnams bkug nas smras pa las/_de rnams kyis smras pa/_lha 'di ni btsun mo'i 
[\[55b.3\]]rum du sems can zhig zhugs pa gang lags pa de'i mthu lags so/_/rgyal po sems khong du chud cing 'dug nas/_'di'i 'dod pa ci zhig gis sel bar 'gyur snyam mo/_/mkhas pa'i rang bzhin can gzhan dag gis smras pa/_lha ras kyi bar stsang shas bltams par bgyis te 
[\[55b.4\]]gsol la nyid btsun mo la stobs mdzod cig_/de nas rgyal pos ras kyi bar shas gang bar byas pa bgos nas bdag nyid gos can la bstabs pa dang /_des rgyab kyi sha yin no snyam nas zos so/_/de nas de'i 'dod pa gang yin pa de dang bral bar gyur to/_/yang de'i 'dod pa skyes pa/_
[\[55b.5\]]kye ma'o bdag gis lha'i khrag kho na 'thungs kyang ci ma rung snyam pa de yang rgyal po la smras pa dang /_de nas rgyal pos yan lag lnga'i rtswa gtar nas khrag blud pas de 'dod pa de dang bral bar gyur to/_/ji tsam na zla ba dgu tshang ba dang /_khye'u gzugs bzang ba/_mdzes pa blta na sdug pa zhig 
[\[55b.6\]]btsas so/_/btsas te gang gi nyi ma la btsas pa de nyid kyi nyi ma la yang khrag gi char bab bo/_/rgyal pos yang ltas mkhan rnams bkug nas rmas pa dang /_de rnams kyis smras pa/_lha bstan bcos las ji ltar gda' ba ltar na gdon mi 'tshal bar khye'u 'dis lha sku tshe dang phral nas rang nyid cod 
[\[55b.7\]]pan bcings te rgyal srid bgyid par 'gyur ro/_/rgyal pos bsams pa/_rnam pa thams cad du rgyal srid kyi ched du 'dis srog dang bral bar byed kyis 'di la bdag nyid kyis rgyal srid byin na ci'i phyir bdag srog dang bral bar byed snyam mo de'i tshe yangs pa can na lits+tsha bI ming chen zhes bya ba 
[\[56a\]]
[\[56a.1\]]zhig gnas te/_de'i skyed mos tshal na a mra'i tshal yod pa las der glo bur du chu shing gi sdong po zhig skyes pa kun dga'i ra ba srung bas mthong ngo /_/de ma thag kho nar me tog chags pa dang /_de ngo mtshar skyes nas ming chen la smras pa dang /_des ltas mkhan rnams bkug 
[\[56a.2\]]nas dris pa dang de rnams kyis smras pa/_lha de srung du gsol cig dang dgung bdun gyi nyin par gas par 'gyur te/_de'i nang nas bu mo zhig 'byung bar 'gyur ro/_/khyim bdag ming chen gyis thos nas lhag par yang ngo mtshar skyes par gyur te/_skyed mos tshal der kun nas srung ma'i mi 
[\[56a.3\]]rnams bkod nas nyi ma bgrang ba la zhugs so/_/ji tsam na zhag bdun lon pa dang skyed mos tshal de rdo ba dang /_gseg ma dang /_gyo mo rnams bsal nas tsan dan gyi chus chag chag btab/_shin tu dri zhim po'i pog por dag bshams/_dar gyi chun 'phyang mang po bres/_me tog sil 
[\[56a.4\]]mas bkram/_glu dang rol mo'i sgra rnam pa du ma dag dang /_mdza' bo dang /_gnyen bshes kyi skye bos yongs su bskor nas dpal gyi 'byor pa chen pos chung ma dang lhan cig byung nas skyed mos tshal de na de rtse bar byed/_dga' bar byed dga' mgur spyod par byed pa las chu shing gi sdong po gas 
[\[56a.5\]]nas bu mo gzugs bzang ba/_mdzes pa blta na sdug pa yan lag thams cad dang ldan pa zhig byung ngo /_/de nas ming chen gyis chung ma dam pa la gtad pa dang /_des smras pa/_lha 'di'i ming gdags su gsol/_ming chen gyis smras pa/_bu mo 'di ni a mra'i tshal nas rnyed pa 
[\[56a.6\]]yin pas 'di'i ming a mra skyong ma zhes bya'o/_/ji tsam na khyim bdag ming chen skyed mos tshal nas rang gi khyim du song ste bu mo a mra skyong ma bskyed bsrings te zhes bya ba nas chen mor gyur to/_/zhes bya ba'i bar gong ma bzhin du'o/_/de slong ba'i phyir yul krung krung pa rnams dang /_shAkya 
[\[56a.7\]]rnams dang /_gzhan yang yul sna tshogs na gnas pa'i rgyal po'i bu dang /_blon po'i bu dang /_tshong pa dang /_tshong dpon dang /_ded dpon du ma dag 'ongs pa dang /_khyim bdag ming chen gyis bsams pa gang kho na la ma byin pa de dag kho na sdang bar 'gyur na 'on kyang tshogs kyis khrims 
[\[56b\]]
[\[56b.1\]]su bcas pas re zhig tshogs la brtag go snyam nas/_des yangs pa can gyi tshogs bsdus te/_shes ldan bram ze dang khyim bdag rnams nyon cig_/bdag gis skyed mos tshal nas bu mo zhig rnyed pa de bdag gis bsnun bsnyod de bskyed nas/_de bdag gis rang gi rigs rgyud dang 'tsham par 
[\[56b.2\]]'ga' zhig la chung mar byin na tshogs kyis ltos shig_/de rnams kyis smras pa/_khyim bdag sngon tshogs kho nas khrims su bcas pa/_bud med rin po che ni mi gtang ste tshogs kyis spyad do/_/zhes bcas pa yin gyis re zhig bu mo de ci 'dra ba zhig bltas khrid de shog shig_/des de tshogs 
[\[56b.3\]]kyi nang du khrid de 'ongs pa dang /_gzugs dang lang tsho phun sum tshogs pa mthong nas tshogs thams cad ngo mtshar du gyur pa'i mig bgrad de kun tu brtags par brtsams nas smras pa/_khyim bdag 'di ni bud med rin po che yin pas tshogs kyis spyad kyis su la yang mi sbyin no/_/de nas khyim bdag 
[\[56b.4\]]ming chen yid mi bde zhing rang gi khyim du song nas de 'gram pa la lag pa gtad nas sems khong du chud cing 'dug pa a mra skyong mas mthong nas dris pa/_yab ci'i slad du thugs mi dgyes/_bu mo khyod bud med rin po che yin no zhes tshogs kyis spyad par gyur te/_bdag gi yid la re ba ma rdzogs 
[\[56b.5\]]so/_/yab ci khyod gzhan gyi dbang du gyur tam/_bu mo sngon tshogs kyis khrims su bcas pa bud med rin po che ni tshogs kyis spyad do zhes bcas la/_khyod kyang bud med rin po che yin pas de'i phyir bdag la dbang med do/_/des smras pa/_dam zhig bca' ste gal te bdag la tshogs 
[\[56b.6\]]kyi dam pa lnga zhig stsal na/_bdag tshogs kyis spyad par bgyi ste/_ris dang po'i khang pa stsal ba dang /_skyes pa gcig nang du zhugs pa na cig shos nang du mi 'jug pa dang /_nang du 'jug pa gang yin pa de yang kAr ShA pa Na lnga brgya 'tshal te mchi ba dang /_gang gi tshe khyim nyul ba de'i tshe bdag 
[\[56b.7\]]gi khyim zhag bdun na byul ba dang /_bdag gi khyim du mchi ba rnams kyi phyir 'byung ba dang /_nang du 'jug pa la mi brtag pa'o/_/ming chen gyis a mra skyong ma'i spring ba bzlas pa dang /_tshogs kyis smras pa/_de bzhin du byas te/_ris dang po'i khang pa zhes gang smras pa la ris dang po'i khang 
[\[57a\]]
[\[57a.1\]]pa ni bud med rin po che 'di kho na la 'os so/_/gcig nang du zhugs pa na cig shos nang du mi 'jug par bya'o zhes gang smra ba de yang bden te sha kho na rnams las ni 'di lta ste/_bud med kyi sha kho na tha chad yin pas gal te gcig nang du zhugs pa na cig shos kyang nang du zhugs na 
[\[57a.2\]]gdon ma zos par gcig la gcig gsod par 'gyur ro/_/nang du 'jug pa des kAr ShA pa Na lnga brgya thogs te nang du 'jug par bya'o zhes gang smras pa de yang bden te/_gdon mi za bar de'i gos dang rgyan du dgos so/_/zhag bdun lon pa na khang pa byul bar bya'o zhes gang smras pa de yang 
[\[57a.3\]]bden te/_sngar ram phyis byas kyang rung de la 'gal ba ci zhig yod/_skyes pa rnams kyi phyir 'byung ba dang nang du 'jug pa la mi brtag go zhes gang smras pa de yang bden te/_'di smad 'tshong ma yin pas gal te mi rnams kyi phyir 'byung ba dang nang du 'jug pa brtags na su zhig de'i khyim du 
[\[57a.4\]]'jug_/de nas tshogs kyis de la mchog lnga byin nas tshogs kyis spyad par gyur to/_/yangs pa can gyi lits+tsha bI rnams kyis dga' mgur spyad pa'i phyir de'i khyim du 'jug par brtsams pa las/_de na kha cig ni yul la chags ches pa'i phyir mthong ma thag kho nar 'dod chags dang bral 
[\[57a.5\]]bar gyur to/_/kha cig gis ni reg pa kho nas te/_de la 'gas kyang skyes pa'i bya ba ma byas so/_/des bsams pa/_'di dag ni skyes pa ma yin gyis thabs shig bshams par bya'o snyam nas/_des yul sna tshogs na gnas pa'i ri mo mkhan rnams bkug nas smras pa/_shes ldan dag 
[\[57a.6\]]gang na rgyal po'am blon po'am phyug po'am/_tshong dpon nam/_tshong pa'am/_ded dpon ci 'dra ba zhig mthong ba de 'dra ba dag rtsig pa la bris shig_/de rnams kyis ji ltar mthong ba bzhin bris pa dang /_de nas a mra skyong ma rgyan sna tshogs kyis brgyan nas ri mo'i las rnams la so sor brtags 
[\[57a.7\]]te dris pa/_shes ldan dag 'di gang zhig 'di ni rgyal po rab snang ngo /_/gzhan 'di gang zhig_/ko sa la'i rgyal po gsal rgyal lo/_/gzhan 'di gang zhig bad sa la'i rgyal po 'char byed do/_/gzhan 'di gang zhig_/ma ga d+hA'i rgyal po bzo sbyangs gzugs can snying po'o/_/des de 
[\[57b\]]
[\[57b.1\]]bzhin du dris pa dang de rnams kyis kyang thams cad smras so/_/de nas des thams cad la brtags pa dang gzugs can snying po la mig chags nas des bsams pa/_skyes bu 'di ltar chu zheng gab pas ni bdag dang lhan cig dga' mgur spyad par nus so snyam mo/_/ji tsam dus gzhan zhig 
[\[57b.2\]]na ma ga d+hA'i rgyal po bzo sbyangs gzugs can snying po steng gi khang [{]bzangs kyi [,]bzang gi [}]gzhir song nas blon po'i tshogs kyis yongs su bskor te 'dug nas tshul ma yin pa'i gtam smras pa/_shes ldan dag sus smad 'tshong ma ji lta bu mthong /_sa skyong gis smras pa/_lha re zhig gzhan lta zhog_/yangs pa 
[\[57b.3\]]can na smad 'tshong ma a mra skyong ma zhes bgyi ba shin tu gzugs dang lang tsho phun sum tshogs pa sgyu rtsal drug bcu rtsa bzhi 'tshal ba lha kho nas spyad du rung ba zhig mchis so/_/des smras pa/_sa skyong gal te de lta na yangs pa can du 'dong /_de dang lhan cig dga' mgur spyad do/_/des smras 
[\[57b.4\]]pa/_yangs pa can gyi lits+tsha bI rnams ni yun ring po nas gnod pa bgyid pa slar rgol ba dgra bo lags pas khyod la gnod pa bgyid du mchi'o/_/rgyal pos smras pa/_shes ldan dag mi rnams ni skyes bu'i dpa' snying can yin pas 'dong ngo /_/des smras pa/_lha gal te don ma mchis 
[\[57b.5\]]pa la gtsigs che bar mdzad na gshegs mod/_de shing rtar zhugs nas sa skyong dang lhan cig yangs pa can du chas te/_rim gyis yangs pa can du phyin nas sa skyong ni skyed mos tshal na sdod do/_/rgyal po ni a mra skyong ma'i khyim du zhugs pa dang /_ji tsam na dril gyi sgra byung ngo /_/yangs 
[\[57b.6\]]pa can gyi lits+tsha bI rnams rod rod por gyur nas shes ldan dag bdag cag gi mi mdza' ba zhig nang du zhugs pas dril 'khrol lo zhes sgra gsal ba dang /_sgra chen po byung ba dang /_rgyal po gzugs can snying pos a mra skyong ma la dris pa/_bzang mo 'di ci zhig yin/_lha sdum pa nyul bar bgyid do/_/
[\[57b.7\]]ci zhig gi phyir/_lha'i slad du'o/_/ji ltar bya/_ci 'bros sam/_lha mi dgyes pa ma mdzad cig_/lha dgung bdun lon pa dang bdag gi sdum pa nyul bar bgyid pas re zhig dgung bdun du rol pas dgyes par mdzod/_dgyes dgur mdzod la dgung bdun lags dang dus mkhyen par bgyi'o/_/
[\[58a\]]
[\[58a.1\]]de de dang lhan cig rtse bar byed/_dga' bar byed/_dga' mgur spyod par byed pa las ji tsam na a mra skyong ma sems can dang ldan par gyur nas des rgyal po gzugs can snying po la smras pa/_lha bdag la sems can zhugs lags so/_/des de la seng ras shig dang sor gdub 
[\[58a.2\]]rgya byin nas smras pa/_gal te bu mo zhig yin na khyod nyid kyi yin no/_/'on te khye'u yin na seng ras 'di skon la sor gdub kyi rgya mgul tu thogs te nga'i drung du bkri shig_/de byung ste shing rtar zhugs te sa skyong dang lhan cig chas pa dang dril bu 'khrol bar 'dug go/_/de rnams kyis smras pa/_
[\[58a.3\]]shes ldan dag dgra bo byung gis rjes bzhin du btsal lo zhes lits+tsha bI skyin gor gyi mda' rtsibs can lnga brgyas rgyal po gzugs can snying po'i phyi bzhin bsnyags pa dang sa skyong gis mthong nas des smras pa/_lha yangs pa can gyi lits+tsha bI rnams mchi na/_lha ci 'di dag dang lhan cig 'thab mo bgyi'am/_
[\[58a.4\]]'on te shing rta bda'/_des smras pa/_nga ni dub pas shing rta ded kyis khyod kho nas 'di dag dang lhan cig 'thab mo khyes shig_/des de rnams dang lhan cig 'thab mo 'gyed par brtsams pa las yangs pa can rnams kyis ngo shes nas de rnams kyis smras pa/_shes ldan dag mi'i srin po de nyid 'di 
[\[58a.5\]]yin gyis slar ldog go/_/de rnams slar log nas yangs pa can du 'ongs te 'dus nas yang khrims su bcas pa/_shes ldan dag bdag cag gi dgra 'di la yang gzugs can snying po'i bu rnams sha glon du gzhug go zhes bcas so/_/ji tsam na zla ba dgu 'das pa dang a mra skyong ma la khye'u 
[\[58a.6\]]gzugs bzang la mdzes pa blta na sdug pa zhig btsas so/_/btsas nas zhes bya ba nas bsrings bskyed de chen por gyur to zhes bya ba'i bar du'o/_/de yangs pa can pa'i lits+tsha bI'i khye'u rnams dang lhan cig rtse bar byed pa las/_de rnams kyis mi dga' ba'i tshig gis smras pa/_bran mo'i 
[\[58a.7\]]bu khyod brgya stong phrag du ma zhig las ni skyes na pha su yin/_de ngus nas ma'i drung du song ba dang des smras pa/_bu ci'i phyir du ngu /_des thams cad rgyas par smras pa dang /_des smras pa/_bu gal te yang 'dri ba dang nga'i pha lta bu ni khyed cag gcig la yang med do zhes smros shig_/gal te 
[\[58b\]]
[\[58b.1\]]su yin zhes smra dang /_rgyal po gzugs can snying po yin no zhes smros shig_/ji tsam na de de rnams dang lhan cig yang rtse bar byed pa las de rnams kyis de la de bzhin du smras pa dang /_des smras pa/_nga'i pha lta bu ni khyed cag gcig la yang med do/_/su yin/_rgyal po gzugs can snying 
[\[58b.2\]]po yin no/_/de rnams kyis shes ldan dag bdag cag gi dgra gang yin pa de ni 'di'i pha yin no zhes lhag par yang brdegs so/_/des ngus nas ji ltar gyur pa rnams ma la smras pa dang /_des bsams pa/_yangs pa can gyi lits+tsha bI rnams ni gdug pa rtsal po che yin te/_gal te 
[\[58b.3\]]'di bsad par 'gyur ba'i gnas de yod do snyam mo/_/de de lta bu sems shing 'dug pa dang tshong pa rab tu mang po zong thogs nas rgyal po'i khab tu 'dong ba de dag des mthong nas smras pa/_sor gdub kyi rgya 'dis snod rgyas thob la deng shig dang sho gam mi gcod par 'gyur ro/_/khye'u 'di yang 
[\[58b.4\]]rgyal po'i pho brang du khrid la sor gdub kyi rgya 'di 'di'i mgul du thogs te rgyal po'i khab kyi sgor zhog cig_/de rnams kyis kyang de bzhin du bya'o zhes khas blangs so/_/bu la yang mu tig gi do shal cig byin nas smras pa/_bu rgyal po dgos pa'i ched du 'dus dang mu tig gi do shal rkang 
[\[58b.5\]]pa'i steng du zhog la 'dzegs te pang du 'dug shig_/gal te 'ga' zhig khye'u 'di 'jigs mi shes pa zhig go zhes smra dang de la yang bu phas 'jigs pa 'ga' yod dam zhes smros shig_/de tshong pa rnams dang lhan cig tu rim gyis rgyal po'i khab tu phyin nas/_de rnams kyis khrus 
[\[58b.6\]]byas te sor gdub kyi rgya btags nas rgyal po'i pho brang gi sgor bzhag pa dang /_de rgyal po gang na ba der song ste phyin nas mu tig gi do shal rkang pa la bzhag nas 'dzegs te pang du 'dug go/_/rgyal pos smras pa/_shes ldan dag khye'u 'di ni 'jigs mi shes pa zhig go/_/des 
[\[58b.7\]]smras pa/_yab bu phas 'jigs pa 'ga' mchis lags sam/_de nas rgyal pos 'jigs pa med pa'i sgra kun tu smras pas rgyal bu gzhon nu 'jigs med rgyal bu gzhon nu 'jigs med ces bya bar grags so//_//'dul ba gzhi/_bam po drug 
[\[59a\]]
[\[59a.1\]]bcu gcig pa/_rgyal po gzugs can snying po gzhan gyi bud med la lhag par chags pas glang po che la zhon nas grong khyer gyi srang rnams su song nas mig phan tshun du lta zhing 'khyam par byed do/_/de'i tshe rgyal po'i khab na tshong dpon phyug pa nor mang ba longs spyod che ba 
[\[59a.2\]]zhig yod pa des rigs mnyam pa las chung ma blangs nas zhes bya ba nas dga' mgur spyod par byed do zhes bya ba'i bar gong ma bzhin du'o/_/de dus gzhan zhig na chung ma la smras pa/_bzang mo zong thogs nas yul gzhan du 'gro'o/_/des smras pa/_rje'i sras de bzhin du mdzod cig_/
[\[59a.3\]]de zong thogs te yul gyi mthar song ngo /_/de yang kha zas zhim po dang gos kyis nyon mongs pas gdungs par gyur pa las/_rgyal po gzugs can snying po glang po che la zhon nas de'i khyim drung nas song ba dang /_des kyang skar khung du 'dug nas rgyal po la me tog gi phreng ba bor ro/_/de nas rgyal 
[\[59a.4\]]pos mthong nas smras pa/_mar shog_/des smras pa/_lha g.yar tsha lags kyis khyod nyid nang du gshegs shig_/de nas rgyal po nang du zhugs nas de de dang lhan cig dga' mgur spyod par byed pa las/_de yang de'i tshe rung zhing zla mtshan dang ldan pas sems can chags par gyur nas des 
[\[59a.5\]]rgyal po la smras pa/_lha bdag ni sems can dang ldan par gyur to/_/de nas rgyal pos de la yang sor gdub kyi rgya dang seng ras khra bo byin nas smras pa/_gal te re zhig khye'ur gyur na seng ras 'di skon la sor gdub kyi rgya yang mgul du thogs te nga'i drung du bkri shig_/'on te bu mo yin 
[\[59a.6\]]na ni khyod nyid kyi yin no zhes smras nas rgyal po song ngo /_/ji tsam na ded dpon de don rnams grub ste rgyal po'i khab dang nye ba zhig tu phyin nas/_des chung ma la bzang mo dga' ba skyed cig_/kho bo don grub nas bde bar 'ongs te/_zhag 'di tsam kho na na phyin par 'ong ngo /_/spring ba des thos 
[\[59a.7\]]nas bdag gis ni bya ba ma yin pa 'di lta bu byas la/_de yang 'ong na de la ji ltar bsgrub par bya snyam du phongs par gyur nas/_des de ltar gyur pa rnams rgyal po la rig par byas pa dang /_de nas rgyal pos slar spring ba/_bag ma tsha bar 'dug shig ci nas kyang myur du mi 'ong ba de ltar 
[\[59b\]]
[\[59b.1\]]ngas bya'o/_/rgyal pos de la pho nya btang ba/_ded dpon nga la rin po che che ge mo dang che ge mo dag cig dgos kyis de med par khyod 'dir ma 'ongs shig_/de rin po che de rnams kyi phyir lam ring por song ngo /_/de yang zla ba dgu 'das nas btsas pa dang khye'u gzugs bzang ba mdzes pa/_blta 
[\[59b.2\]]na sdug pa zhig btsas so/_/ma bslabs kyang bud med la shes nyen yod pas des mar dang sbrang rtsis de 'grangs par bsnyod nas sor gdub kyi rgya mgul du btags te seng ras kyis bkris nas sgrom bu'i nang du bcug ste bu mo mngag gzhug ma la bsgo ba/_song la sgrom bu 'di khyer te 
[\[59b.3\]]rgyal po'i pho brang gi sgor khyod kyi dkyil 'khor byos la me mar bus te phyogs gcig tu ji srid 'ga' zhig gis blangs kyi bar du sdod cig_/des de bzhin byas pa dang ji tsam na rgyal po steng gi khang [{]bzangs kyi [,]bzang gi [}]gzhir song nas rgyal po gzhon nu 'jigs med dang lhan cig 'dug pa las/_
[\[59b.4\]]des rgyal po'i pho brang gi sgo na mar me mthong ngo /_/de nas zho shas 'tsho ba rnams la bsgo ba/_shes ldan dag rgyal po'i pho brang gi sgo na mar me 'bar ba'o ni ci yin ltos shig_/de dag gis bltas nas smras pa/_lha sgrom bu zhig mchis so/_/des smras pa/_long shig_/rgyal bu 
[\[59b.5\]]gzhon nu 'jigs med kyis smras pa/_lha sgrom bu de na ci mchis pa de bdag la stsal bar ci gnang /_rgyal pos de bzhin bya'o zhes khas blangs so/_/ji tsam na sgrom bu blangs nas rgyal po la phul ba dang /_rgyal pos smras pa/_kha phye shig_/kha phye ba las khye'u zhig byung ngo /_/rgyal 
[\[59b.6\]]pos smras pa/_'di ci gson nam/_'on te shi ba zhig_/de rnams kyis smras pa/_lha gson lags so/_/de nas rgyal pos sor gdub kyi rgya dang seng ras ngo shes nas rgyal bu gzhon nu 'jigs med la byin pa dang /_des de bsnun bsnyod bskyed de rgyal pos gson nam zhes tshig 
[\[59b.7\]]tu byung ba dang /_rgyal bu gzhon nu 'jigs med kyis gsos pas/_'tsho byed gzhon nus gsol zhes bya bar grags so/_/ji tsam dus gzhan zhig na 'tsho byed gzhon nus gsos chen por gyur to/_/de 'jigs med dang lhan cig bre mo gtam zer zhing 'khod pa/_'jigs med 
[\[60a\]]
[\[60a.1\]]gzhon nu ma skyes dgra ni ma btsas pa kho na nas rgyal po nyid du lung bstan gyis bdag cag gis bzo cung zad bslabs te/_des na bdag cag gi phyi dus kyis 'tsho bar 'gyur ro/_/de gnyis kyis de ltar gros byas pa las/_shing rta mkhan gos dkar po gon pa mi gos dkar po 
[\[60a.2\]]gon pa rnams kyis yongs su bskor nas rgyal po'i pho brang du zhugs pa dang /_de rgyal bu 'jigs med gzhon nus mthong nas/_des rgyal po'i mi gzhan dag la dris pa/_'di su zhig yin/_de rnams kyis smras pa/_shing rta mkhan lags so/_/'dis ci 'thob/_'tsho ba'o/_/des bsams 
[\[60a.3\]]pa/_bdag gis kyang lha la brtags nas shing rta mkhan bslab bo snyam nas/_de rgyal po'i drung du song nas smras pa/_lha bdag kyang shing rta mkhan bslab bo/_/rgyal pos smras pa/_bu khyod ci 'dis 'tsho bar 'gyur ram/_yab rgyal po'i bus ni bzo thams cad la bslab par bgyi ba lags 
[\[60a.4\]]so/_bu gal te de lta na khyod shing rta mkhan slobs shig_/des bslab par brtsams so/_/'tsho byed kyis kyang sman pa gos dkar po gon pa mi gos dkar po gon pa rnams kyis yongs su bskor nas rgyal po'i pho brang du zhugs pa mthong nas/_des gzhan dag la dris pa/_'di su zhig 
[\[60a.5\]]yin/_de dag gis smras pa/_sman pa lags so/_/'di ci zhig byed/_dpyad bgyid do/_/ci thob/_gal te nad pa zhig sos na rngan pa thob bo/_/'on te gum na mi 'tshol mi 'dri'o/_/des bsams pa/_sman dpyad bslab bo snyam nas/_de pha'i gan du song ste smras pa/_lha gnang bar 
[\[60a.6\]]mdzod cig_/sman dpyad bslab lags so/_/bu khyod rgyal po'i sras yin no/_/khyod la sman dpyad kyis ci bya/_lha rgyal po'i bus ni bzo thams cad la bslab par bgyi ba lags so/_/bu gal te de lta na slobs shig_/des sman dpyad bslab par brtsams pa dang /_des sman dpyad 
[\[60a.7\]]ni lobs na des klad pa'i thod pa dbye ba'i dpyad ma shes nas/_des rdo 'jog na sman pa'i rgyal po rgyun shes kyi bu zhes bya ba yod de/_des klad pa'i thod pa 'byed pa'i dpyad shes so zhes thos nas/_de rgyal po'i drung du song ste smras pa/_lha rdo 'jog tu mchi'o/_/ci zhig gi phyir de na 
[\[60b\]]
[\[60b.1\]]sman pa'i rgyal po rgyun shes kyi bu zhes bgyi ba mchis te/_de klad pa'i thod pa 'byed pa'i dpyad 'tshal bas de slob tu mchi'o/_/bu khyod 'dis mtsho'am/_lha yang na ni dpyad mi bslab/_yang na ni legs par bslab par bgyi'o/_/bu gal te de lta na song shig_/des rgyal po pad ma'i 
[\[60b.2\]]snying po la spring ba/_bdag gi bu 'di sman dpyad slob tu rgyun shes kyi bu'i drung du 'ong gis/_'di'i dgos pa thams cad khyod kyis sbyor cig_/de rim gyis rdo 'jog tu phyin pa dang /_pad ma'i snying pos kyang spring yig bklags te rgyun shes kyi bu la gtad nas rgyal po'i bu 'di khyod kyi drung du 
[\[60b.3\]]ched du 'ongs kyis 'di la sman dpyad slobs shig_/rgyun shes kyi bus de la ston par byed pa na/_des nyung zad bstan pa dang 'tsho byed kyis khyad par dang bcas pa lobs so/_/rgyun shes kyi bu'i kun tu spyod pa ni gang gi tshe nad pa la ltar 'gro ba'i tshe bram ze'i khye'u zhig khrid de 'gro ba 
[\[60b.4\]]yin pas de dus gzhan zhig na 'tsho byed khrid de song nas des nad pa'i sman bstan pa 'di dang 'di dag ni byin cig ces smras nas byung ngo /_/'tsho byed kyis bsams pa/_'di ni mkhan pos nyes te/_gal te 'dis sman 'di zos na 'di deng nyid 'chi bar 'gyur te/_mkhan pos bstan pa 
[\[60b.5\]]ni legs pa ma yin gyis thabs shig bya'o snyam nas de rgyun shes kyi bu dang lhan cig tu byung nas slar nang du zhugs te smras pa/_mkhan po 'di skad ces gsung ngo /_/kho bos sman bstan pa gang yin pa de ma sbyin par 'di dang 'di dag byin cig ces zer ro/_/des de bzhin du byas pas sos 
[\[60b.6\]]par gyur to/_/ji tsam nyi ma gzhan zhig la rgyun shes kyi bu yang de'i drung du song nas dris pa/_na ba ji lta sos par gyur to/_/sang yang de nyid byin cig_/ci snga ma lags sam/_'on te slad kyis bstan pa lags/_ci bdag gis sngar bstan tam/_'on te phyis bstan/_de 
[\[60b.7\]]dag gis smras pa/_'di dag ni khyod kyis mngon sum du bstan to/_/'di ni 'tsho byed la phrin du spring ba yin no/_/des bsams pa/_bdag gis nyes kyis 'tsho byed ni shes rab can yin no snyam bsams nas smras pa/_'tsho byed kyis bstan pa gang yin pa de byin cig_/rgyun 
[\[61a\]]
[\[61a.1\]]shes kyi bu 'tsho byed la dga' ba skyes pas de gang du 'gro bar der 'tsho byed 'khrid do/_/bram ze'i khye'u gzhan rnams kyis smras pa/_mkhan po khyod rgyal po'i bu'o snyam nas 'di la ni spro bas ston par mdzad kyi/_bdag cag la ni mi mdzad do/_/des smras pa/_'tsho byed 
[\[61a.2\]]ni shes rab can yin pas ngas bstan pa gang yin pa de rang gis rnam par 'byed nus kyi khyed kyis ni de lta ma yin no/_/de rnams kyis smras pa/_mkhan pos ji ltar mkhyen/_gal te de lta na ngas khyed cag gi mngon sum du bya'o/_/des bram ze'i khye'u rnams la khyod kyis ni rdzas che ge 
[\[61a.3\]]mo zhig gi rin dris shig_/khyod kyis kyang che ge mo zhig gi'o zhes thams cad tshong dus su btang ngo /_/'tsho byed kyang khyod kyis kyang che ge mo zhig gi'o zhes bsgo'o/_/bram ze'i khye'u rnams kyis ji skad bstan pa kho na bzhin byas so/_/'tsho byed kyis kyang ji skad bstan pa bzhin 
[\[61a.4\]]byas nas bsams pa/_gal te mkhan po rdzas gzhan gyi rin 'dri bar byed na bdag gis ji skad brjod par byas/_thams cad du rdzas thams cad kyi rin dri'o snyam mo/_/de dag thams cad mkhan po'i drung du song nas ji skad bstan pa de bzhin smras so/_/rgyun shes kyi bus ma bstan 
[\[61a.5\]]pa'i rdzas kyi rin dri bar brtsams te/_bram ze'i khye'u rdzas che ge mo zhig gi rin ji tsam/_des smras pa/_ma 'tshal to/_/gzhan dag la dris pa dang /_smras pa/_ma 'tshal lags so/_/'tsho byed la dris pa dang des rdzas thams cad kyi rin smras so/_/rgyun shes kyi bus smras pa/_
[\[61a.6\]]bram ze'i khye'u dag khyed kyis thos sam/_thos lags so/_/ngas 'tsho byed ni shes rab can yin te/_cung zad bstan na yang de la rang gis rnam par 'byed nus so zhes smras pa ni don de yin no/_/gzhan yang mngon sum du bya'o zhes de rnams la smras pa/_thang shing can gyi ri la deng 
[\[61a.7\]]la sman ma yin pa dag khyer te shog shig_/de dag dong nas de dag las gang zhig gis gang sman ma yin par shes pa de de dag gis blangs so/_/'tsho byed kyis bsams pa/_sman ma yin pa ni cung zad kyang med do snyam nas/_des 'dam bu mda' rgyu'i rtsa ba dang /_rdo ba'i dum bu zhig 
[\[61b\]]
[\[61b.1\]]blangs so/_/ji tsam na 'tsho byed kyis lam gyi phyed na phyugs rdzi mo zhig zho'i bum pa dang phrum tshud khyer nas rgyun shes kyi bu'i drung du song ba las de shin tu mig na ba des mthong nas des dris pa gang du 'gro/_des smras pa/_des de la gnas de nyid kyi drung na yod pa'i sman zhig bstan pa las 
[\[61b.2\]]des byas pa dang mod la sos par gyur to/_/de dga' ba skyes nas smras pa/_zho'i bum pa dang phrum tshud 'di khyod snoms shig_/des phrum tshud blangs te/_zho'i bum pa ni de nyid la byin nas de phrum tshud khyer te song ba las/_ji tsam na bram ze'i khye'u rnams kyis lam gyi dbus na glang po 
[\[61b.3\]]che'i rjes zhig mthong nas/_de rnams kyis de la brtag par brtsams pa dang 'tsho byed kyang 'ongs nas des smras pa/_'di ci yin/_glang po che'i rjes so/_/'di ni glang po che'i rjes ma yin gyi/_'di ni bal glang mo'i rjes yin te/_de yang mig g.yas pa zhar ba de ring kho nar glang po che'i phrug 
[\[61b.4\]]gu 'byung bar 'gyur ba zhig yin la/_de la zhon pa ni bud med yin la/_de yang mig g.yas pa zhar ba sbrum pa de ring nyid du bu pho btsa' bar 'gyur ba zhig yin no/_/ji tsam na rgyun shes kyi bu'i drung du 'ongs nas gang gis gang khyer te 'ongs pa des de bstan to/_/rgyun shes kyi bus smras pa/_
[\[61b.5\]]bram ze'i khye'u dag 'di thams cad ni sman yin te/_re zhig 'di ni che ge mo zhig gis nad che ge mo zhig yin la de bzhin du gzhan yang gzhan dag kyang yin no/_/'tsho byed la dris pa khyod kyis ci khyer te 'ongs/_des smras pa/_mkhan po thams cad sman lags te/_sman ma 
[\[61b.6\]]lags pa ni ci yang ma mchis so/_/'on kyang bdag gis 'dam bu mda' rgyu'i rtsa ba dang /_rdo'i dum bu dang /_phrum tshud cig 'tshal te mchis so/_/'di dag ci dgos sdig pas zin pa las 'dam bu mda' rgyu'i rtsa ba'i dud pas bdug go/_/phrum tshud kyis ni glan par bgyi'o/_/rdo'i 
[\[61b.7\]]dum bus ni ston ka'i dus na zho'i bum pa 'chag par 'gyur ro/_/rgyun shes kyi bus 'dzum phyung ba dang /_bram ze'i khye'u rnams kyis bsams pa/_mkhan po ni 'di la khros so snyam nas de rnams kyis smras pa/_mkhan po 'di gcig pur bas snyam mam/_bdag cag mchi ba na lam gyi dbus 
[\[62a\]]
[\[62a.1\]]su glang po che'i rjes shig mthong ba na 'di'i mchid nas 'di ni bal glang mo'i rjes yin te/_de yang mig g.yas pa zhar ba sbrum pa de ring kho nar glang po che phrug gu 'byung bar 'gyur ba zhig yin la/_de la zhon pa ni bud med yin la de yang mig g.yas pa zhar ba sbrum pa de ring nyid 
[\[62a.2\]]du bu pho btsa' bar 'gyur ro zhes mchi'o/_/rgyun shes kyi bus dris pa/_'tsho byed bden nam/_mkhan po mad do/_/de glang po che'i rjes sam/_bal glang mo'i rjes yin pa ji ltar shes/_des smras pa/_mkhan po bdag ni rgyal po'i rigs las chen por gyur pa lags na ci ste ma 'tshal/_
[\[62a.3\]]glang po che'i rjes ni zlum mo/_/bal glang mo'i rjes ni chur ring ngo /_/mig g.yas pa zhar bar ji ltar shes/_g.yon phyogs su ran 'tshal zhing mchis pa las so/_/sbrum par ji ltar shes/_rkang pa gnyis gnon cing mchi ba las so/_/deng kho nar 'brang bar 'gyur bar ji ltar shes/_gcin 
[\[62a.4\]]be'u snabs dang bcas par 'byung bas so/_/glang po che'i phrug gu phor 'brang bar 'gyur bar ji ltar shes/_rkang pa g.yas pa lhag par gnon cing mchi bas so/_/de la bud med zhon par ji ltar shes/_babs nas rkang pa'i bar du gcis pa las so/_/de yang mig g.yas pa zhar bar ji 
[\[62a.5\]]ltar shes/_g.yon phyogs su me tog thu zhing mchi bas so/_/de yang sbrum par ji ltar shes/_de'i rkang pa'i rting pa phal cher gnon cing mchis pas so/_/deng kho nar btsa' bar 'gyur bar ji ltar shes/_gcin ljan ljin dang bcas te 'byung ba las so/_/de lta lags kyis kyang 
[\[62a.6\]]gal te mkhan po thugs mi ches na 'gron pa gnas pa'i phyogs der bram ze'i khye'u 'ga' zhig mngag tu gsol/_des bram ze'i khye'u zhig btang ba dang /_'tsho byed kyis ji skad smras pa de thams cad de bzhin du gyur to/_/rgyun shes kyi bus bram ze'i khye'u rnams la smras pa/_bram ze'i 
[\[62a.7\]]khye'u dag khyed kyis thos sam/_'tsho byed ni de 'dra bar shes rab can no/_/'tsho byed kyis klad pa'i thod pa 'byed pa'i dpyad ma gtogs pa thams cad bslabs so/_/ji tsam na mi zhig klad nad kyis thebs nas rgyun shes kyi bu'i drung du song ste smras pa/_rgyun shes kyi bu bdag la dpyad 
[\[62b\]]
[\[62b.1\]]mdzod cig_/des smras pa/_kye nang rje re zhig de ring dong rkos la lci ba dag sta gon gyis shig dang sang bdag gis khyod kyi dpyad bya'o/_/'tsho byed kyis thos nas de de'i phyi bzhin song ste/_kye nang rje bdag gis cung zad bslabs pa gang yin pa de thams cad ni sems can la phan pa'i 
[\[62b.2\]]phyir yin na/_bdag gis klad pa'i thod pa dbye ba ma bslabs kyis/_khyod kyis bdag dben par zhog zhig dang /_khyed kyi las ji ltar byed pa blta'o/_/des smras pa/_de bzhin du bgyi'o/_/des de phyogs dben pa zhig tu bzhag go/_/de nas rgyun shes kyi bu 'ongs nas mi de dong du 
[\[62b.3\]]bcug ste thod pa dbye ba'i dpyad kyis thod pa phye nas de skam pas srog chags de blang bar brtsams pa dang 'tsho byed kyis smras pa/_mkhan po gzu lums su ma blangs shig_/rigs kyi bu 'di deng nyid 'gum par 'gyur ro/_/des smras pa/_'tsho byed 'ongs sam/_smras pa/_mkhan 
[\[62b.4\]]po bdag mchis so/_/kho bos srog chags 'di ji ltar blang bar bya/_mkhan po skam pa tsha bar mdzod de rgyab tu reg nas rkang lag 'khums par gyur pa dang de nas 'or cig_/des de bzhin du byas nas sos par gyur to/_/rgyun shes kyi bus smras pa/_'tsho byed kho bo shin tu mgu bar gyur 
[\[62b.5\]]gyis khyod khrus byos la shog shig dang klad pa'i thod pa 'byed pa'i dpyad sbyin no/_/des khrus byas nas/_'ongs pa dang des de la klad pa'i thod pa dbye ba'i dpyad byin nas smras pa/_'tsho byed bdag cag ni 'dis 'tsho ba yin gyis/_yul 'dir khyod kyis ma bya zhig_/mkhan po de 
[\[62b.6\]]bzhin bgyi'o zhes 'tsho byed kyis rgyun shes kyi bu la phyag byas nas rgyal po pad ma'i snying po'i drung du song ste phyag byas nas/_bdag gis sman dpyad bslabs lags kyis mchi'o/_/de'i tshe rgyal po pad ma'i snying po dang mi mthun pa mtha' 'khob pa skya bseng zhes bya ba dag cig yod de/_des 
[\[62b.7\]]smras pa/_'tsho byed bdag dang mi mthun pa mtha' 'khob pa skya bseng zhes bya ba dag cig yod kyis 'di ltar khyod ni shes rab can nus pa yin pas re zhig de phob la phyis song shig dang /_de lta na bdag cag gis 'jig rten gyi tshul byas par 'gyur ro/_/des de la khas blangs pa dang de 
[\[63a\]]
[\[63a.1\]]nas des dpung gi tshogs yan lag bzhi pa bsdus te btang ba las des mtha' 'khob pa skya bseng de rnams phab nas gte'u bzung dpya blangs te slar bde bar 'ongs nas khyer te 'ongs pa de bzhin du rgyal po la phul ba dang /_de shin tu dga' nas de nyid la rjes su yi rangs 
[\[63a.2\]]nas des kyang rgyun shes kyi bu la byin no/_/de nas 'tsho byed rim gyis grong khyer bzang byed du phyin nas de nyid du dbyar gnas te/_de nas des 'byung po thams cad kyi skad ces bya ba'i bstan bcos bslabs nas grong khyer bzang byed nas chas pa dang mi zhig shing khur khyer nas grong khyer 
[\[63a.3\]]du 'jug pa/_rus pa dang pags pa'i lhag ma lus pa/_lus kun nas 'dzag pa 'tsho byed kyis mthong nas/_de la smras pa/_kye nang rje ci zhig gis gnas skabs 'di lta bur gyur/_des smras pa/_bdag gis kyang mi shes na 'on kyang bdag gis shing khur 'di khyer 
[\[63a.4\]]nas bdag kyang 'di 'dra ba'i gnas skabs su gyur to/_/de shing brtag pa la byang ba yin pas smras pa/_kye nang rje ci shing khur 'di 'tshong ngam/_'tshong ngo /_/rin ji tsam/_kAr ShA pa Na lnga brgya'o/_/des de nyos nas de nas bltas na 'byung po thams cad dad par byed pa zhes bya 
[\[63a.5\]]ba'i nor bu mthong nas de'i mthu ni 'di 'dra ste/_gang gi tshe nad pa'i mdun du bzhag pa de'i tshe mar mes khyim na yod pa'i rdzas bzhin du nad ji lta ba bzhin du snang ngo /_/de rim gyis yul u dum bA rar phyin pa dang /_de na mi bres 'jal ba zhig yod pa des bre bos gzhal nas bre mgo 
[\[63a.6\]]la snun pa 'tsho byed kyis mthong nas smras pa/_kye nang rje ci'i phyir de ltar byed/_bdag gi klad pa lhag par g.ya'o/_/tshur shog blta'o zhes des de bsnyal nas klad pa bltas te/_de nas 'tsho byed kyis 'byung po thams cad dad par byed pa'i nor bu de'i klad pa'i steng du gzhag pa dang /_
[\[63a.7\]]ji tsam na srin gyi med cig snang ngo /_/de nas des smras pa/_kye nang rje khyod kyi klad pa la srin gyi med yod do/_/des rkang pa gnyis la gtugs te smras pa/_bdag la dpyad mdzod cig_/des khas blangs so/_/'tsho byed kyis bsams pa/_mkhan pos ji skad bstan pa de bzhin du 
[\[63b\]]
[\[63b.1\]]'di'i dpyad bya'o snyam nas/_des de la smras pa/_kye nang rje re zhig de ring dong rkos la lci ba dag sta gon byos shig dang sang dpyad bya'o/_/des rkang pa gnyis la gtugs nas song ngo /_/'tsho byed kyis de'i phyi de nyin 'ongs nas de dong du bcug ste klad pa'i thod pa 'byed pa'i dpyad kyis 
[\[63b.2\]]klad pa'i thod pa phye nas skam pa tsha bas srin gyi med kyi rgyab la reg pa byas te des rkang lag 'khums pa dang /_de nas des skam pas blangs te bor bas sos par gyur to/_/des de la kAr ShA pa Na lnga brgya byin pa dang des kyang rgyun shes kyi bu la bskur ro/_/de nas 'tsho byed yul ro hi ta ka 
[\[63b.3\]]zhes bya bar phyin pa dang /_yul ro hi ta ka na khyim bdag cig la skyed mos tshal me tog dang /_'bras bu dang /_chu phun sum tshogs pa zhig yod de/_de de la lhag par chags pa las shi nas de nyid du mi ma yin rnams su skyes so/_/de'i bu ni khyim gyi dpon por gyur nas des skyed 
[\[63b.4\]]mos tshal der srung ma'i mi bzhag pa dang /_de mi ma yin pa des bsad do/_/gnyis pa bzhag pa dang /_de yang bsad nas khyim bdag gi bu des skyed mos tshal de bor ro/_/ji tsam na mi dmu chus gang ba sman pa thams cad kyis spangs pa zhig skyed mos tshal der song nas nub 
[\[63b.5\]]mo 'brang btab ste 'dug nas/_kye ma'o bdag ni mi ma yin pas bsad kyang ci ma rung snyam mo/_/de nyid du 'tsho byed kyang nub mo 'brang btab ste 'dug go/_/ji tsam na mi ma yin pa des dmu chu can de bsdigs par brtsams pa dang /_dmu chu'i nad de byung nas smras pa/_'di 
[\[63b.6\]]bdag gis sngar bzung na ci'i phyir 'di bsdigs/_khyod la ra spu'i dud pas bdug pa 'ga' yang med pa lta/_des ni khyod dpag tshad bcu gnyis su 'bros par 'gyur ro/_/des kyang smras pa/_khyod la yang la phug gi sa bon mar phyung ba'i dar ba dang btags te sbyin pa 'ga' yang 
[\[63b.7\]]med pa lta/_des ni khyod dum bu dum bur 'dzag par 'gyur ro/_/thams cad 'tsho byed kyis thos nas de nang par sngar langs te khyim bdag de'i drung du song nas des smras pa/_khyim bdag skyed mos tshal me tog dang /_'bras bu dang /_chu phun sum tshogs pa ci'i phyir dor/_khyim 
[\[64a\]]
[\[64a.1\]]bdag gis de la ji ltar gyur pa rnams smras pa dang /_des smras pa/_khyim bdag ra spu'i dud pas bdugs shig dang /_mi ma yin pa dpag tshad bcu gnyis su 'bros par 'gyur ro/_/khyim bdag gis ra spu'i dud pas bdugs pa dang mi ma yin pa de dpag 
[\[64a.2\]]tshad bcu gnyis su bros par gyur to/_/khyim bdag des kyang 'tsho byed la kAr ShA pa Na lnga brgya byin pa dang /_des de yang rgyun shes kyi bu la bskur ro/_/de nas 'tsho byed kyis dmu chu can la dris pa/_nang rje khyod ci'i phyir mi ma yin pas gnas btab pa'i skyed mos tshal du 'dug_/des 
[\[64a.3\]]de la ji ltar gyur pa dag smras pa dang /_'tsho byed kyis smras pa/_la phug gi sa bon mar phyung ba'i dar ba dang btags pa 'thung shig dang sos par 'gyur ro/_/des 'thungs nas sos par gyur te/_mi des kyang 'tsho byed la kAr ShA pa Na lnga brgya byin pa dang /_des kyang rgyun shes kyi bu la 
[\[64a.4\]]bskur ro/_/de nas 'tsho byed rim gyis bcom brlag tu phyin nas bcom brlag gi phyi rol na shing zhig gi drung du ngal so zhing 'dug go/_/ji tsam na gyad kyis gyad gcig brdabs pas de'i nang grol rnams 'khrugs nas de shi'o zhes phyi rol tu phyung ngo /_/shing de la yang bya rgod mo phrug gu 
[\[64a.5\]]dang bcas pa zhig 'dug pa las de la phrug gu de rnams kyis smras pa/_ma sha byin cig_/des smras pa/_bu sha ga la yod/_de rnams kyis smras pa/_ma gyad kyis gyad 'di brdabs te shi nas phyung ba yin no/_/bu 'dir sman pa'i rgyal po 'tsho byed 'ongs nas des 'di sos par byed 
[\[64a.6\]]pa'i gnas de yod do/_/ma 'di ci zhig gis sos par 'gyur/_gal te de'i nang grol rnams phye mas reg par byas na'o/_/de thams cad 'tsho byed kyis thos so/_/de nas de langs te ro'i drung du song nas dris pa shes ldan dag 'di ci zhig_/de rnams kyis smras pa/_gyad kyis gyad 
[\[64a.7\]]brdabs pas shi ba yin no/_/'tsho byed kyis smras pa/_zhog zhig dang blta'o/_/de rnams kyis bzhag pa dang de nas 'tsho byed kyis 'byung po thams cad dang bar byed pa'i nor bu klad par bzhag nas brtags na/_ji tsam na nang grol rnams 'khrugs par byas pa mthong nas des smyug 
[\[64b\]]
[\[64b.1\]]ma'i sbubs su phye ma blugs te khas bus pa dang phye mas nang grol rnams la reg nas sos par gyur to/_/des kyang 'tsho byed la kAr ShA pa Na lnga brgya byin pa dang /_des kyang de rgyun shes kyi bu la bskur ro/_/bcom brlag na khyim bdag cig yod pa de'i chung ma gzugs dang lang tsho phun 
[\[64b.2\]]sum tshogs pa yin pas de de la lhag par chags shing 'dug pa las shi nas de nyid kyi mo mtshan gyi srin bur skyes par gyur te/_de gang dang lhan cig dga' mgur spyod pa de shi bar byed do/_/de nas de dang 'ga' yang lhan cig dga' mgur spyod par mi byed do/_/des sman pa 'tsho 
[\[64b.3\]]byed der 'ongs so zhes thos nas de de'i drung du song ste smras pa/_'tsho byed bdag la bro nad mchis kyis dpyad mdzod cig_/'tsho byed kyis de mthong zhing smra ba'i tshig thos nas chags pas smras pa/_dam zhig bca' ste/_gal te bdag dang lhan cig dga' mgur spyad pa lta na dpyad 
[\[64b.4\]]bya'o/_/des smras pa/_g.yar tsha lags so/_/des smras pa/_khyod kyis dpyad gzhan ni med do/_/bdag las phangs pa gzhan med pas des khas blangs so/_/de nas des sgren mor phyung ste bzo bcos byas nas mo mtshan gyi sgor sha'i dum bu zhig bzhag pa las/_de nas 
[\[64b.5\]]srin bu de de la chags pa dang des de blangs nas bor te sos par gyur to/_de 'dod pa'i 'dod chags la lhag par zhen pas brda zhig byas pa dang des rna ba gnyis bkag ste smras pa/_khyod kho bo'i sring mo dang 'dra ste khyod kyi dpyad de yin pas kho bos de ltar byas par zad do/_/des 
[\[64b.6\]]kyang de la kAr ShA pa Na lnga brgya byin pa dang /_des de yang rgyun shes kyi bu la bskur ro/_/de nas 'tsho byed rim gyis chu bo ya mu na'i 'gram du phyin pa dang /_des de na mi ro zhig yod pa de'i bting ba'i phyogs na rgyus pa'i breng yod pa nya rnams kyis drangs pa las de'i mig 'byed pa 
[\[64b.7\]]dang 'dzums pa mthong nas/_'tsho byed kyis de thams cad brtags te/_ji ltar rgyus pa dang long mo la sogs pa'i tshigs kyi 'brel thabs ni de kho na ltar 'dug go snyam nas/_de rim gyis yangs pa can du phyin pa dang /_ji tsam na gyad kyis gyad gcig thal mos bsnun pas 
[\[65a\]]
[\[65a.1\]]mig gi 'bras bu 'phags pa dang /_'tsho byed de'i drung du song nas/_des rting ba'i rgyus pa'i breng nas drangs pa dang slar tshud par gyur to/_/des de la kAr ShA pa Na lnga brgya byin pa dang /_des 'jigs med kyi ma la byin no/_/yangs pa can na mi zhig yod pa de'i rna bar srin gyi 
[\[65a.2\]]med zhugs te/_der de las phrug gu bdun brgya byung bas de rna ba'i nad kyis nyen par gyur nas 'tsho byed kyi drung du song ste smras pa/_dpyad mdzod cig_/'tsho byed kyis bsams pa/_sngar ni bdag gis mkhan pos bstan pas las byas kyis da ni rang gi blos las bya'o snyam nas/_des mi 
[\[65a.3\]]de la bsgo ba/_kye nang rje song la lo ma'i spyil bo byos te ras sngon pos g.yogs la de'i 'og tu rnga zhig zhog ste sa yang dron por gyis shig_/des ji skad bstan pa bzhin du thams cad byas so/_/de nas 'tsho byed kyis mi de sa la bsnyal nas sa de chus chag chag btab nas de nas rnga brdungs pa dang srin 
[\[65a.4\]]gyi med kyis dbyar gyi dus la bab bo snyam nas phyir byung ngo /_/de nas 'tsho byed kyis rna ba'i drung du sha'i dum bu cig bzhag pa dang /_de yang slar zhugs te phrug gu rnams khrid de byung nas phrug gu rnams dang lhan cig sha'i dum bu la chags pa dang /_de nas 'tsho byed kyis de'i mod la sha'i 
[\[65a.5\]]dum bu bor ba dang mi de sos par gyur to/_/des kAr ShA pa Na lnga brgya byin pa dang des 'jigs med kyi ma la byin no/_/de rim gyis rgyal po'i khab tu phyin pa dang /_rgyal po gzugs can snying pos 'tsho byed ji ltar 'ongs pa thos nas/_des gzhon nu ma skyes dgra la bsgo ba/_bu khyod kyi phu 
[\[65a.6\]]bo 'ongs kyis bsur song shig_/de bsur song ba dang 'tsho byed kyis gzhon nu ma skyes dgra ji ltar bsur 'ong ba thos nas des bsams pa/_gal te bdag gis des bsu ba rang gir byas pa ni nam rgyal por gyur pa de'i tshe bdag la gnod pa byed par 'gyur ro snyam nas/_de slar log ste 
[\[65a.7\]]sgo gzhan zhig nas zhugs so/_/dus gzhan zhig na 'tsho byed skye bo'i tshogs chen pos yongs su bskor te sems g.yeng zhing song ba dang /_ji tsam na bram ze zhig mig nad kyis thebs nas 'tsho byed kyi drung du song ste bdag la sman ston cig_/tshig pa zos nas smras pa/_thal bas thob cig_/
[\[65b\]]
[\[65b.1\]]de drang po zhig pas thal bas btab pa dang sos par gyur to/_/mig nad kyis thebs pa gzhan zhig yod pa de yang 'tsho byed kyi drung du song ba de bram ze des mthong nas dris pa/_kye nang rje gang du 'gro/_/des ji ltar gyur pa smras pa dang des smras pa/_khyod la 'tsho byed ci dgos/_des 
[\[65b.2\]]kho bo la gang bstan pa de byos shig_/de yid ches par gyur nas des thal bas btab pa dang long bar gyur to/_/dus gzhan zhig na rgyal po gzugs can snying po'i spyi bor phol mig byung ngo /_/des blon po rnams la bsgo ba/_shes ldan dag sman pa rnams khug shig_/blon po 
[\[65b.3\]]rnams kyis sman pa rnams bkug pa dang /_rgyal pos smras pa/_shes ldan dag nga'i spyi bor phol mig byung gis dpyad byos shig_/de rnams kyis smras pa/_lha sman pa chen po 'tsho byed mchis na bdag cag gis bgyi ba ci 'tshal/_rgyal pos smras pa/_shes ldan dag 'tsho 
[\[65b.4\]]byed khug shig_/de rnams kyis bkug pa dang /_rgyal pos smras pa/_'tsho byed dpyad byos shig_/'tsho byed kyis smras pa/_lha dam zhig bca' ste/_gal te lha la bdag nyid kyis khrus bgyid du gnang na bgyi'o/_/de bzhin gyis shig_/de nas 'tsho byed kyis skyu ru ras 
[\[65b.5\]]bskus shing smin par 'gyur ba'i rdzas dag btab nas smin par 'gyur ba'i rdzas rnams dang bsres pa'i chu bum pa lnga brgya blugs pa dang /_gang gi tshe smin pa de'i tshe na ma tshor bar spu gris reg par byas pa dang rdol to/_/de nas 'tsho bar 'gyur ba'i rdzas dag btab ste 'tsho bar 'gyur 
[\[65b.6\]]ba'i rdzas rnams dang bsres pa'i chu bum pa lnga brgya blugs pa dang /_rma de sos shing pags pa dang 'dra ba dang skra yang mnyam par gyur to/_/rgyal pos khrus byas ma thag tu smras pa/_'tsho byed dpyad byos shig_/des smras pa/_lha re zhig bshos gsol cig_/rgyal pos 
[\[65b.7\]]zan zos nas 'tsho byed dpyad byos shig lha bgyis lags so/_/de yid ma ches nas lag pas byugs na phyogs gang na rma yod par ma shes so/_/me long blangs te bltas na 'on kyang ma mthong ngo /_/btsun mo la dris na des kyang phyogs gang na rma yod par ma shes so/_/
[\[66a\]]
[\[66a.1\]]rgyal po mchog tu ngo mtshar skyes nas blon po rnams la smras pa/_shes ldan dag 'tsho byed sman pa'i rgyal por dbang skur cig_/mi long ba des smras pa/_lha ci sras la byams pas sam/_'on te sman mkhas pas dbang bskur bar mdzad/_rgyal pos smras pa/_
[\[66a.2\]]sman mkhas pas so/_/des smras pa/_gal te de lta lags na 'dis bdag ni sos par ma bgyis so/_/'tsho byed kyis smras pa/_kye nang rje bdag gis khyod mthong yang ma mthong na sos par lta ga la byas/_des smras pa/_de ni mad na 'on kyang khyod kyis gang la bstan pa des 
[\[66a.3\]]bdag la bstan to/_/ci zhig bstan/_che ge mo zhig go/_/'tsho byed kyis smras pa/_de'i khams kyang gzhan la khyod kyi khams kyang gzhan yin gyis/_da 'di dang 'di dag byos shig dang sos par 'gyur ro/_/des byas nas sos par gyur pa dang smras pa/_lha 'di 
[\[66a.4\]]sman pa'i rgyal por dbang bskur bar mdzad du gsol/_de glang po che la bskyon nas dpal gyi 'byor pa chen pos sman pa'i rgyal por dbang bskur to/_/rgyal po'i khab na khyim bdag cig yod pa skran nad kyis thebs nas/_sman pa thams cad kyis spangs pa dang /_des bsams pa/_
[\[66a.5\]]'tsho byed kyi drung du 'gro'o/_/gal te dpyad cig byas na ni de lta na legs/_gal te ma byas na bdag nyid 'chi bar bya'o snyam nas/_de 'tsho byed kyi drung du song nas 'tsho byed bdag gi dpyad mdzod cig_/des smras pa/_kye nang rje khyod kyi sman 'di ni rnyed par dka'o/_/des 
[\[66a.6\]]bsams pa/_'tsho byed kyis kyang bdag spangs na 'di la ci byar yod/_dus la bab kyis bdag ni 'chi'o snyam nas de dur khrod du song ngo /_/de na ro sreg pa'i me 'bar bar ne'u le gdug pa zhig dang srog chags go d+hA tsan dan zhes bya ba 'thabs te lhung ba dang de bkres pas 
[\[66a.7\]]nyen pas de gnyis ka zos te/_lhas dur khrod du char phab pa'i 'od pa'i chu de la 'thungs nas dur khrod dang ha cang yang mi ring ba zhig na gnag lhas yod pa der song ste/_ko dra'i chan dang mar phyung ba'i zho 'thungs pas skran rdol te yar slon mar 'khrus nas sngon ji lta ba bzhin du 
[\[66b\]]
[\[66b.1\]]gyur to/_/dus gzhan zhig na lus 'phags mo'i mdoms kyi phyogs su phol mig byung ngo /_/des rgyal po la smras pa dang rgyal pos 'tsho byed la bsgo ba/_ma yar mo'i dpyad byos shig_/des khas blangs so/_/de nas zan byas te ma ma la byin nas khyod kyis 'di'i steng du 
[\[66b.2\]]'dug tu chug cig_/des de 'dug tu bcug pa'i zan 'tsho byed kyis mthong nas bsams pa/_phyogs che ge mo zhig na'o snyam mo/_/de nas smin par 'gyur ba'i rdzas dag btab ste/_smin par shes nas zan gyi nang du gtsags bu sbas te ma ma la bsgo ba/_khyod kyis de 'di la 
[\[66b.3\]]'dug tu chug la btsun mo 'dug nas slar slong shig_/des de bzhin byas pa las gtsags bus reg ma thag tu phol mig rdol bar gyur to/_/de nas 'tsho bar 'gyur ba'i rdzas dang bsres pa bska ba'i chus bkrus te 'tsho bar 'gyur ba'i rdzas rnams btab pas sos par gyur 
[\[66b.4\]]to/_/'tsho byed rgyal po'i drung du song ba dang rgyal pos smras pa/_'tsho byed khyod kyis ma yar mo'i dpyad byas sam/_lha bgyis so/_/khyod kyis sgren mor phud de ma bltas grang /_lham bltas so/_/ji ltar byas/_des ji ltar gyur pa rnams smras pa dang rgyal po mchog tu ngo 
[\[66b.5\]]mtshar skyes nas/_des blon po rnams la smras pa/_'tsho byed la lan gnyis su sman pa'i rgyal por dbang skur cig_/mi skran can la 'tsho byed kyis sman rnyed par dka'o zhes smras pa gang yin pa des smras pa/_lha ci sras la sdug pas sam/_'on te sman mkhas pas 
[\[66b.6\]]dbang bskur bar mdzad/_rgyal pos smras pa/_sman mkhas pas so/_/gal te de lta lags na 'dis bdag ni sos par ma bgyis so/_/'tsho byed kyis smras pa/_kye nang rje ngas khyod la dpyad ni ma byas kyi/_'on kyang ngas khyod kyi sman ni rnyed par dka'o zhes smras so/_/
[\[66b.7\]]des smras pa/_bdag gi sman ji lta bu dag yin/_'tsho byed kyis smras pa/_gal te zla ba mar gyi ngo tshes bcu bzhi la mi ser skya zhig shi nas de dur khrod du sreg pa na ne'u le gdug pa dang srog chags go d+hA tsan dan 'thabs nas mer lhung ba dang de gnyis khyod kyis zos la/_
[\[67a\]]
[\[67a.1\]]dbang phyug chen po'i lhas dur khrod du char phab pa'i 'od pa'i chu de la 'thungs la/_ko dra'i chan zos shing mar phyung ba'i zho 'thungs na de lta na khyod sos par 'gyur te/_bdag gis de las bsams nas sman rnyed par dka'o zhes smras pa yin no/_/des smras pa/_shin 
[\[67a.2\]]tu legs par shes te/_de bzhin du bdag gis zos so/_/de nas dga' bar gyur nas smras pa/_lha 'dis sman pa'i rgyal po'i rngo thog gi dbang bskur bas dbang bskur du gsol/_lan gnyis su yang sman pa'i rgyal por dbang bskur to/_/gang gi tshe mi dge ba'i grogs po lhas 
[\[67a.3\]]byin gyis ma skyes dgra bslus nas pha chos kyi rgyal po chos dang ldan pa srog dang phral ba de'i tshe de la skran gyi nad kyis thebs par gyur to/_/des sman pa rnams la smras pa/_nga la dpyad gyis shig_/de rnams kyis smras pa/_lha lha'i gcen sman pa'i rgyal po bla na med pa 'tsho byed 'di na mchis 
[\[67a.4\]]bzhin du bdag cag gis dpyad bgyid rngo ga la thog_/des blon po rnams la smras pa/_shes ldan dag 'tsho byed khug shig_/de rnams kyis bkug pa dang /_'tsho byed nga la skran nad byung gis dpyad byos shig_/lha bgyi'o/_/des bsams pa/_rgyu gnyis kyis skran rdol bar 'gyur te/_
[\[67a.5\]]lhag par dga' ba'am/_lhag par khros pas yin na sems can sdig pa byed pa 'di lhag par dga' bar ga la 'gyur gyis/_rnam pa thams cad du khros par bya'o snyam du bsams nas smras pa/_lha dam zhig bca' ste/_gal te gzhon nu 'char byed bzang po'i sha gsol blta na 
[\[67a.6\]]dpyad bgyi'o/_/rgyal pos thos nas khros te smras pa/_legs so ngas ni pha srog dang phral/_khyod kyis kyang 'char byed bzang po srog dang phrol/_nga yang rang nyid nad kyis shi nas khyod ni rgyal por 'gyur mod des smras pa/_lha dpyad ni 'di lags te/_gzhan gyis sos par rngo mi 
[\[67a.7\]]thog lags so/_/bdag dang 'dra ba'i phangs pa med pas des khas blangs so/_/de nas 'tsho byed kyis gzhon nu 'char byed bzang po rgyan thams cad kyis brgyan nas rgyal po la phul te/_lha gzhon nu 'char byed bzang po la legs par gzigs pa de ltar mdzad du gsol/_/phyis 
[\[67b\]]
[\[67b.1\]]gzigs par mi 'gyur ro/_/de nas des bstan nas khyim du khrid nas bzhag go/_/de nas 'tsho byed sha'i don du bsil ba'i tshal gyi dur khrod du song ba las bsil ba'i tshal gyi dur khrod ni shi ba'i ros stong pa ma yin pas de nas ro'i sha blangs te yo byad kyi khyad par dag dang g.yos byas nas 
[\[67b.2\]]rgyal po'i dro la bab pa'i dus su bstabs so/_/de nas rgyal po ma skyes dgras sha khu'i phor ba blangs nas za bar gzas pa dang 'tsho byed kyis phrogs nas klad du bsnun te sdig pa byed pa khyod kyis pha chos dang ldan pa chos kyi rgyal po srog dang phral la bu'i sha yang za bar byed dam/_des 
[\[67b.3\]]rngams nas smras pa/_gal te de lta na ci'i phyir gsad ces mi bzod pa skyes pas de'i skran rdol nas yar slon mar 'khrus te/_kha nas khrag dang bcas par byung ba de mthong nas brgyal te sa la 'gyel to/_/de nas chu gtor nas dbugs slar byung ba dang khrus byas te 'phrod pa'i 
[\[67b.4\]]zas byin pas sngon gyi ji lta ba bzhin gyur to/_/de nas 'tsho byed kyis gzhon nu 'char byed bzang po rgyan thams cad kyis brgyan nas khrid de rgyal po'i drung du song nas rkang pa gnyis la gtugs te smras pa/_lha gzhon nu 'char byed bzang po 'di lags te/_bdag srog chags 
[\[67b.5\]]grog sbur yang srog dang 'bral bar bgyid mi phod na gzhon nu lta smos kyang ci 'tshal/_'on kyang thabs 'dis lha 'tsho bar 'gyur bas bdag gis thabs bshams par bgyis par bas so/_/rgyal po mchog tu ngo mtshar skyes nas des blon po rnams la bsgo ba/_'tsho byed sman pa'i 
[\[67b.6\]]rgyal por dbang skur cig_/blon po rnams kyis glang po che la bskyon nas dpal gyi 'byor pa chen pos lan gsum du yang sman pa'i rgyal por dbang bskur bas dbang bskur to/_/de nas 'tsho byed dregs pa skyes nas bdag dang mnyam pa'i sman pa 'ga' yang yod pa ma yin te/_bdag 
[\[67b.7\]]ni lus kyi dpyad byed pa rnams kyi mchog yin la/_bcom ldan 'das ni sems kyi dpyad mdzad pa rnams kyi mchog yin no snyam mo/_/des dus gzhan zhig na bcom ldan 'das kyi spyan sngar song ba las de dregs pa'i snyems pas bden pa rnams ma mthong ngo /_/bcom ldan 
[\[68a\]]
[\[68a.1\]]'das kyis dgongs pa/_sman pa'i rgyal po 'tsho byed kyis dge ba'i rtsa ba bskyed na ci'i phyir bden pa rnams ma mthong bar gyur snyam na/_dregs pa'i snyems pa las gyur par gzigs nas de'i dregs pa spang bar bya'o snyam nas/_de nas bcom ldan 'das kyis sman pa'i 
[\[68a.2\]]rgyal po 'tsho byed la bka' stsal pa/_'tsho byed khyod kyis ri'i rgyal po gangs can mthong ngam/_btsun pa ma mthong lags so/_/de bzhin gshegs pa'i na bza' chos gos kyi mtha' nas zung shig_/des bzung ba dang de nas bcom ldan 'das kyis sman pa'i rgyal po 'tsho byed khrid nas 
[\[68a.3\]]ri'i rgyal po gangs can gang na ba der gshegs pa dang de na sman rnam pa sna tshogs sgron ma bzhin 'bar ro/_/bcom ldan 'das kyis sman pa'i rgyal po 'tsho byed la 'di skad ces bka' stsal to/_/'tsho byed sman ji tsam 'dod pa long shig_/bcom ldan 'das 'jigs lags so/_/de nas 
[\[68a.4\]]bcom ldan 'das kyis gnod sbyin lag na rdo rje la bka' stsal pa/_lag na rdo rje song la 'tsho byed la bsrung ba byos shig_/de dang song nas sman rnam pa sna tshogs dag blangs nas/_bcom ldan 'das kyis bka' stsal pa/_'tsho byed sman 'di'i ming ci yin/_des gsol pa/_bcom ldan 
[\[68a.5\]]'das che ge mo lags te/_cho ga 'dis nad che ge mo zhig zhi bar 'gyur ro/_/'di ni che ge mo zhig lags te nad che ge mo zhig rab tu zhi bar 'gyur ro/_/gzhan rnams kyi ni ming yang mi shes so/_/ma shes pa gang yin pa de dag bcom ldan 'das kyis bka' stsal pa/_'tsho byed 'di 
[\[68a.6\]]ni che ge mo ste cho ga che ge mos nad che ge mo zhig rab tu zhi bar 'gyur ro/_/'di yang che ge mo zhig ces bya'o/_/'tsho byed kyis gsol pa/_bcom ldan 'das kyis sman dpyad kyang mkhyen pa lta/_de nas bcom ldan 'das kyis sman pa'i rgyal po 'tsho byed la bka' stsal pa/_'tsho 
[\[68a.7\]]byed sman pa zug rngu 'byin pa yan lag bzhi dang ldan pa ni rgyal po la 'os pa/_rgyal po la mkho ba/_rgyal po'i yan lag gi grangs su 'gro'o//_//'dul ba gzhi/_bam po drug bcu gnyis pa/_bzhi gang dag ce na/_'di la sman pa zug rngu 'byin pa nad la mkhas pa 
[\[68b\]]
[\[68b.1\]]yin/_nad kun nas slong ba la mkhas pa yin/_nad byung ba spong ba la mkhas pa yin/_spangs pa phyis mi 'byung ba la mkhas pa yin te/_nad la mkhas pa ji lta bu zhe na/_'di la sman pa zug rngu 'byin pa nad shes shing nad 'di ni 'di lta bu dang 'di lta bu yin no zhes de ltar nad la 
[\[68b.2\]]mkhas pa yin no/_/nad kun nas slong ba la mkhas pa ji lta bu zhe na/_'di la sman pa zug rngu 'byin pa nad shes shing nad 'di ni rlung gis kun nas bslang ba'am/_mkhris pas kun nas bslang ba'am/_bad kan gyis kun nas bslang ba'am/_bdag las gyur pa'am/_gzhan las 
[\[68b.3\]]gyur pa'am/_'dus pa las gyur pa'o zhes de ltar nad kun nas slong ba la mkhas pa yin no/_/nad byung ba spong ba la mkhas pa ji lta bu zhe na/_'di la sman pa zug rngu 'byin pa nad shes shing nad 'di ni mig sman nam/_sku mnye'am/_skyug sman nam/_bkru sman nam/_snar blugs 
[\[68b.4\]]pa'am/_du bas bdug pa'am/_nan rtsi'i las kyis spang bar 'gyur ro zhes de ltar nad byung ba spong ba la mkhas pa yin no/_/nad spangs pa phyis mi 'byung ba la mkhas pa ji lta bu zhe na/_'di la sman pa zug rngu 'byin pa nad shes shing nad 'di ni 'phrod pa'i cho ga 'di lta bu dang 'di lta bu 
[\[68b.5\]]dag byas te spangs na phyis mi 'byung ngo zhes de ltar nad spangs pa phyis mi 'byung ba la mkhas pa yin te/_de ltar na sman pa zug rngu 'byin pa yan lag bzhi dang ldan pa rgyal po la 'os pa yin/_rgyal po la mkho ba yin/_rgyal po'i yan lag gi grangs su 'gro ba yin no/_/de bzhin 
[\[68b.6\]]du de bzhin gshegs pa dgra bcom pa yang dag par rdzogs pa'i sangs rgyas yan lag bzhi dang ldan pa yang sman pa zug rngu 'byin pa bla na med pa zhes bya'o/_/'tsho byed bzhi gang dag ce na/_'di la de bzhin gshegs pa dgra bcom pa yang dag par rdzogs pa'i sangs rgyas ni 
[\[68b.7\]]'di ni sdug bsngal 'phags pa'i bden pa'o zhes yang dag pa ji lta ba bzhin du rab tu mkhyen to/_/'di ni sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam 'phags pa'i bden pa'o zhes yang dag pa ji lta ba 
[\[69a\]]
[\[69a.1\]]bzhin du rab tu mkhyen to/_/'tsho byed sman pa zug rngu 'byin pas ni skye ba'i rtsa ba can gyi sdug bsngal rnams spang ba'i sman mi shes so/_/rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug 
[\[69a.2\]]pa'i rtsa ba can gyi sdug bsngal rnams spang ba'i sman mi shes so/_/'tsho byed de bzhin gshegs pas ni skye ba'i rtsa ba can gyi sdug bsngal rnams spang ba'i sman mkhyen to/_/rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi 
[\[69a.3\]]bde ba dang /_'khrug pa'i rtsa ba can gyi sdug bsngal rnams spang ba'i sman mkhyen to/_/de lta bas na de bzhin gshegs pa dgra bcom pa yang dag par rdzogs pa'i sangs rgyas ni sman pa zug rngu 'byin pa bla na med pa zhes bya'o/_/chos kyi rnam grangs 'di bshad pa na 'tsho byed gzhon 
[\[69a.4\]]nus bskyed chos rnams la chos kyi mig rdul med cing dri ma dang bral ba skyes so/_/de nas 'tsho byed gzhon nus bskyed kyis chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tshom las rgal ba dang /_gzhan gyi 
[\[69a.5\]]dring mi 'jog pa dang /_gzhan gyis mi bkri ba dang /_ston pas bstan pa'i chos rnams la mi 'jigs pa thob nas stan las langs nas bla gos phrag pa gcig tu gzar nas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol 
[\[69a.6\]]to/_/btsun pa bdag ni 'phags so/_/mngon par 'phags so/_/bcom ldan 'das dang /_chos dang /_dge slong gi dge 'dun la skyabs su mchi na/_bdag dge bsnyen du gzung du gsol/_deng slan chad ji srid 'tsho ba'i bar du srog dang bsdos te skyabs su mchi bar 
[\[69a.7\]]mngon par dad lags so/_/de nas sman pa'i rgyal po 'tsho byed kyis bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas song ngo /_/ri'i rgyal po gangs can kha bas yog ste rtag tu lhags pa che bas bcom ldan 'das grang nad kyi snyun 
[\[69b\]]
[\[69b.1\]]gyis thebs pa dang sman pa'i rgyal po 'tsho byed kyis bsams pa/_dper na 'khor los sgyur ba'i rgyal po la bya ba bzhin bdag nyid kho nas bcom ldan 'das la rim gro bya'o snyam mo/_/de nas 'tsho byed kyis me tog ut+pa la sum bcu rtsa gnyis dang bkru sman gyi rdzas dang sbyar 
[\[69b.2\]]nas/_bcom ldan 'das la phul te/_bcom ldan 'das 'di rnams shangs kyis bsnam du gsol/_bcom ldan 'das kyis bsnams pa las thang sum bcu rtsa gnyis kho na 'khrus par gyur to/_/de nas bcom ldan 'das la zhus pa/_bcom ldan 'das ci ga legs 
[\[69b.3\]]par 'khrus lags sam/_bcom ldan 'das kyis bka' stsal pa/_'tsho byed skyon gang dag g.yos la ma 'khrus pa de dag kyang yod/_'khrus la ma g.yos pa yang yod/_'khrus la g.yos pa yang yod/_ma 'khrus la ma g.yos pa yang yod do/_/'tsho byed kyis 
[\[69b.4\]]gsol pa/_bcom ldan 'das gal te de lta na bu ram dang a ru ra gsol la khu ba'i rim pa yang mdzod cig_/bcom ldan 'das kyis de bzhin du mdzad nas snyun gdangs par gyur to/_/'tsho byed kyi kun tu spyod pa ni rgyal po'am/_blon po gang su'i dpyad byas kyang rung ste/_des 
[\[69b.5\]]de la grong ngam/_grong mchog sbyin par byed pa yin no/_/ji tsam dus gzhan zhig na 'tsho byed kyis lus 'phags kyi rgyal po la dpyad byas pa las des de la brgya stong ri ba'i gos be'u ras yug po che zhig byin pa dang /_des de blangs nas bcom ldan 'das gang na der song ste phyin 
[\[69b.6\]]pa dang bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas 'tsho byed gzhon nus bskyed kyis bcom ldan 'das la 'di skad ces gsol to/_/btsun pa bdag gi kun tu spyod pa ni rgyal po'am/_blon po gang su'i 
[\[69b.7\]]dpyad bgyis kyang rung ste/_des bdag la grong ngam/_grong mchog stsol ba lags pas bdag gis lus 'phags kyi rgyal po la dpyad bgyis pa dang des bdag la brgya stong ri ba'i ras zhig stsal ba 'di bcom ldan 'das la bdag 'bul zhing mchis na/_bcom ldan 'das kyis 
[\[70a\]]
[\[70a.1\]]thugs brtse ba nye bar bzung ste 'di bzhes su gsol/_bcom ldan 'das kyis 'tsho byed gzhon nus bskyed las brgya stong ri ba'i gos be'u ras yug po che bzhes so/_/de'i tshe tshe dang ldan pa kun dga' bo bcom ldan 'das kyi snam logs na bsil yab thogs te 
[\[70a.2\]]bcom ldan 'das la g.yob cing 'dug go/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo brgya stong ri ba'i gos be'u ras yug po che long la nga'i ched du gris dros shig_/de nas tshe dang ldan pa kun dga' bos blangs te sa phyogs gsal la 
[\[70a.3\]]yangs par song nas gzhal bar brtsams pa las chos gos mang du ldang bar mthong ngo /_/de nas des bcom ldan 'das kyi na bza' chos gos gsum dang bdag nyid kyi bla gos mthang gos dang bcas pa dang /_tshe dang ldan pa sgra can zin gyi ral chung dpung chad cig byas so/_/bcom 
[\[70a.4\]]ldan 'das kyis dbyar gyi gnas der ras lnga brgya brnyes shing dge slong gi dge 'dun gyis kyang du ma zhig rnyed na dge slong rnams kyis ji ltar bsgrub par bya ba ma shes pa'i skabs de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_de'i 
[\[70a.5\]]phyir rjes su gnang ste/_dge slong rnams kyis khyim pa'i gos gris dras te kha dog ngan par byas pa bcang bar bya'o/_/rgyal po gzugs can snying po'i kun tu spyod pa ni dge slong ngam dge slong ma mthong na glang po che las babs nas rkang pa la phyag byed pa yin no/_/de dus gzhan 
[\[70a.6\]]zhig na glang po che la zhon nas bcom ldan 'das kyi zhabs gnyis la mgo bos phyag byas te/_phyogs gcig tu song ba las/_ji tsam na lam gyi dbus nas 'tsho ba pa zhig mthong nas de de la gus pa bskyed de glang po che la babs nas rkang pa gnyis la gtugs so/_/de na ma dad 
[\[70a.7\]]pa gang yin pa de dag gis bsams pa/_lha ni dge slong 'ba' zhig la mngon par dad pa ma yin no/_/dad pa can gang yin pa de dag gis bsams pa ni gdon mi za bar lhas dge slong yin snyam ste/_de gus pas glang po che las babs nas rkang pa gnyis la gtugs so 
[\[70b\]]
[\[70b.1\]]snyam nas de rnams yid gnyis su gyur te rgyal po la smras pa/_lha su la phyag bgyis/_bcom ldan 'das kyi nyan thos la'o/_/lha de ni bcom ldan 'das kyi nyan thos ma lags te/_'tsho ba pa lags so/_/de nas rgyal po gzugs can snying pos 'di snyam du sems te/_bdag 
[\[70b.2\]]gi don 'di kho na gsol lo snyam nas/_bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas ma ga d+hA'i rgyal po bzo sbyangs gzugs can snying pos 
[\[70b.3\]]bcom ldan 'das la 'di skad ces gsol to/_/btsun pa bdag gi kun tu spyod pa ni dge slong ngam dge slong ma mthong na glang po che la babs nas de'i rkang pa la phyag bgyid pa lags pas/_de ring bdag gus pa skyes nas glang po che las babs te dge slong lags snyam nas 'tsho ba 
[\[70b.4\]]pa'i rkang pa la gtugs lags kyis/_kye ma'o bcom ldan 'das kyis thugs brtse ba nye bar bzung ste/_'phags pa rnams kyi chos gos rnams la mtshan ma cung zad cig gdab tu gsol/_bcom ldan 'das kyis rgyal po gzugs can snying po la cang mi gsung bas gnang ngo /_/de 
[\[70b.5\]]nas rgyal po gzugs can snying pos bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te song ngo /_/de na bcom ldan 'das kyis dge slong rnams la bka' stsal pa/_dge slong dag 'tsho ba pa gang gis bden pa mthong ba 
[\[70b.6\]]las phyag bdag gir byas pa ni nyams te ma rung ngo /_/de'i tshe tshe dang ldan pa kun dga' bo bcom ldan 'das kyi snam logs na bsil yab thogs te/_bcom ldan 'das la g.yob cing 'dug go/_/de nas bcom ldan 'das kyis tshe dang ldan pa kun dga' bo la bka' stsal pa/_kun 
[\[70b.7\]]dga' bo khyod kyis lus 'phags kyi ri bo mthong ngam/_btsun pa ma mthong lags so/_/de bzhin gshegs pa'i na bza' chos gos kyi mtha' nas zung shig_/des bzung ba dang /_de nas bcom ldan 'das kyis rgyal po'i khab nas mi snang bar mdzad pas de nyid nas rdzu 'phrul gyis 
[\[71a\]]
[\[71a.1\]]steng gi nam mkha' las gshegs nas lus 'phags kyi ri bo la bzhugs so/_/de'i tshe ma ga d+hA'i mi rnams kyi zhing mnyam zhing nye 'khor mnyam pa rnang gi khyad par sna tshogs dag rnang sgal gyis 'brel cing mdzes pa dag gzigs nas tshe dang ldan pa kun dga' 
[\[71a.2\]]bo la bka' stsal pa/_kun dga' bo khyod kyis zhing mnyam zhing nye 'khor mnyam la rnang gi khyad par sna tshogs pa dag rnang sgal gyis 'brel bar mdzes pa de dag mthong ngam/_btsun pa mthong lags so/_/kun dga' bo de lta bas na dge slong rnams kyis 'di lta bur chos gos 
[\[71a.3\]]dag dras te drub par bya'o/_/gnas brtan kun dga' bos dge slong rnams la smras pa/_khyed kyis 'di lta bur chos gos rnams dros la drubs shig_/dge slong rnams kyis chos gos dag dras te drub par brtsams pa na snam bu rnams kha phyogs gcig tu bstan pas mi mdzes nas tshe 
[\[71a.4\]]dang ldan pa kun dga' bos bsams pa/_bcom ldan 'das kyis bka' ma stsal mod kyi/_'di kho nas rkyen byas nas gnang bar 'gyur ba'i gnas de yod do snyam nas des snam bu rnams kha phyogs gnyis kar bstan na 'on kyang mtha' skor med pas mdzes par ma gyur nas mtha' 
[\[71a.5\]]skor byas so/_/de nas byas shing zin pa dang bcom ldan 'das la phul lo/_/bcom ldan 'das kyis bka' stsal pa/_kun dga' bo legs so legs so/_/ngas gang gi phyir bka' stsal pa/_de khyod kyis shes te/_de lta bas na dge slong rnams kyis 'di lta bur chos gos 
[\[71a.6\]]rnams dras la drub par bya'o/_/dge slong rnams kyis chos gos dras shing drubs pa re re bcangs nas lhag ma ni ma dras so/_/de nas bcom ldan 'das yul ma ga d+hA'i ljongs rgyu zhing gshegs te/_'brog gnas su byon nas 'brog gnas na 'brog gnas kyi tshal na bzhugs so/_/
[\[71a.7\]]'brog gnas 'bab chu dang nye bar grang zhing rlung ldang bar gyur nas/_bcom ldan 'das kyis thun dang po la mthang gos gsol to/_/thun par pa la bla gos gsol to/_/thun tha ma la tshe dang ldan pa kun dga' bo la bka' stsal pa/_kun dga' bo nga la snam sbyar gyis g.yogs shig_/
[\[71b\]]
[\[71b.1\]]de nas tshe dang ldan pa kun dga' bos lag pa gnyis bkrus nas snam sbyar gyis bcom ldan 'das kyi steng du g.yogs te/_bcom ldan 'das kyis na bza' chos gos gsum gyis mtshan mo de 'das par mdzad do/_/de nas nam nangs nas dgongs pa 'jig rten na shin tu skyid pa 
[\[71b.2\]]bde ba 'dod pa gang yin pa su yang rung de rnams kyi mchog ni nga yin te/_nga yang chos gos gsum gyis 'tsho bar spyad na nga'i nyan thos rnams lta smos kyang ci dgos snyam du dgongs nas dge slong rnams la bka' stsal pa/_dge slong dag de lta bas na dge slong rnams kyis dras pa'i 
[\[71b.3\]]chos gos gsum bcang bar bya'o/_/bcom ldan 'das kyis dras pa'i chos gos gsum bcang bar bya'o zhes bka' stsal na/_dge slong zhig la chos gos gsum pa med nas des phying ba zhig rnyed nas des de dra bar brtsams so/_/bcom ldan 'das kyang phyogs der gshegs nas 
[\[71b.4\]]smras pa/_dge slong 'di ci yin/_btsun pa bcom ldan 'das kyis dge slong rnams kyis dras pa'i chos gos gsum bcang bar bya'o zhes bka' stsal na/_bdag la chos gos gsum pa ma mchis nas btsal ba las/_bdag gis phying ba 'di rnyed de dras nas chos gos bgyi'o/_/
[\[71b.5\]]dge slong 'di ni dra ba'i 'os ma yin no/_/'on kyang lhan thabs kyis glan pa'i 'os yin pas lhan thabs kyis glan nas bcang bar bya'o zhes bka' stsal nas gshegs te/_dge slong gi dge 'dun bsdus nas dge slong gi dge 'dun gyi gung la gdan bshams pa nyid la bzhugs 
[\[71b.6\]]so/_/bzhugs nas bcom ldan 'das kyis dge slong rnams la bka' stsal pa/_dge slong dag dge slong che ge mo zhes bya ba la chos gos med nas phying ba la 'dra bar byed kyis/_dge slong dag de lta bas na mi dra ba ni lnga ste/_phying pa thams cad dang /_snam bu thams 
[\[71b.7\]]cad dang /_be'u ras thams cad dang /_seng ras thams cad dang /_klam thams cad de/_lhan thabs kyis glan nas bcang bar bya'o/_/gleng gzhi ni mnyan yod na'o/_/ko sa la'i rgyal po gsal rgyal gyi blon po'i mchog [{]ri dgas [,]ri dwags [}]'dzin ces bya ba des rigs 
[\[72a\]]
[\[72a.1\]]mnyam pa las chung ma blangs te de de dang lhan cig rtse bar byed/_dga' bar byed/_dga' mgur spyod par byed de/_de rtse bar byed dga' bar byed dga' mgur spyod par byed pa las khye'u zhig btsas so zhes bya ba nas de bzhin du khye'u bdun btsas te/_de la drug gi 
[\[72a.2\]]ming ni ci dga' bar btags so/_/tha [{]chungs [,]chung [}]gang yin pa de'i ming ni sa ga zhes bya bar btags so/_/ji tsam na [{]ri dgas [,]ri dwags [}]'dzin gyi chung ma shi nas/_des bu drug gi khyim phub pa dang de rnams rang rang gi chung ma rnams dang lhan cig byi dor lhur len cing khyim gyi 'tsho nam mi sems 
[\[72a.3\]]par 'dug go/_/khyim bdag [{]ri dgas [,]ri dwags [}]'dzin 'gram pa la lag pa gtad nas sems khong du chud cing 'dug go/_/de'i grogs bshes bram ze zhig yod pa de 'ongs nas des de sems khong du chud pa mthong nas smras pa/_khyim bdag ci'i phyir sems khong du chud/_bdag gi 
[\[72a.4\]]bu 'di dag rang rang gi chung ma dang lhan cig byi dor lhur len cing khyim gyi 'tsho nam mi sems par 'dug pas khyim zhig par 'gyur ro/_/des smras pa/_ci'i phyir sa ga la khyim mi dbub gal te na yang lhag par phung krol byed kyang sus shes/_gal te na 'di lhag par legs par 
[\[72a.5\]]byed kyang sus shes/_gal te khyod dad na bu mo zhig btsal lo/_/de bzhin du gyis shig_/de tshol zhing rim gyis yul tsam par phyin to/_/tsam pa na khyim bdag stobs kyi bshes gnyen zhes bya ba yod de/_de'i bu mo sa ga ma zhes bya ba gzugs bzang ba/_dar la bab pa/_
[\[72a.6\]]tshul dang dul ba dang ldan pa/_mkhas pa/_g.yer ba zhig yod pa de bu mo yid 'phrog ma gang 'dod pa rnams dang lhan cig tu skyed mos tshal gyi gzhir chas pa dang bram ze de yang phyogs der phyin te/_des bu mo rnams mthong nas des bsams pa/_'di rnams kho na la re zhig 
[\[72a.7\]]brtag par bya'o snyam nas de brtag pa lhur len cing dal bus 'dab cing de rnams kyi phyi bzhin du song ngo /_/bud med ni phal cher yang ba'i rang bzhin can yin pas de rnams las kha cig ni bang rgyug_/kha cig ni mchong bar byed/_kha cig ni 'gre/_kha cig ni dgod/_kha cig 
[\[72b\]]
[\[72b.1\]]ni lus sgyur bar byed/_kha cig ni glu len par byed/_'di dag dang gzhan yang spyod tshul ngan pa dag byed do/_/dul ba phun sum tshogs pa de ni gom pa dal gyis de dag dang lhan cig 'gro'o/_/ji tsam na skyed mos tshal du phyin pa dang bu mo de rnams ni rdzing gi 'gram du gos 
[\[72b.2\]]rnams bzhag nas mod la zhugs te rtse bar brtsams so/_/de ni ji tsam ji tsam chur nub pa de tsam de tsam du gos dag rje zhing 'jug la/_ji tsam ji tsam ldang ba de tsam de tsam du gos dag 'bebs shing ldang ste/_de lta bur spyod lam zhi ba yin no/_/de nas khrus kyi brtson pa 
[\[72b.3\]]byas nas gnas gcig tu 'dug pa dang /_bu mo de rnams ni thog mar rang zas zos nas de'i 'og tu 'khor gyi skye bo la sbyin par rtsom mo/_/de ni 'khor gyi skye bo la sngar byin nas de'i 'og tu rang za bar rtsom mo/_/de nas zos shing 'thungs nas skyed mos tshal gyi bde ba nyams 
[\[72b.4\]]su myong bar byas nas dong ngo /_/ji tsam na lam kar chu rgal bar byed pa na bu mo de rnams ni mchil lham phud nas rgal lo/_/de ni mchil lham dang bcas pas dong ngo /_/yang dong ste/_de dag kun dga'i ra bar zhugs pa dang des ni gdugs thogs te a mra'i tshal nas 
[\[72b.5\]]byung ngo /_/gzhan dag gis gdugs rnams bor ro/_/de nas rlung dang char pa bab nas de'i tshe bu mo rnams lha khang du zhugs nas 'dug go/_/de ni bla gab med pa na'o/_/bram ze de yang de'i rjes bzhin du song ba las des de'i mtshan nyid dang spyod tshul de lta bu mthong nas/_de 
[\[72b.6\]]nas ngo mtshar skyes te bu mo de la dri bar brtsams pa/_bu mo khyod su'i stobs kyi bshes gnyen gyi bu mo'o/_/bu mo khyod la cung zad cig dris ma khro zhig_/des 'dzum pa sngon du btang nas smras pa/_khu gu 'di la khror ci mchis dris shig_/bu mo 'di dag thams 
[\[72b.7\]]cad ni rgyug pa dang /_mchong ba dang /_'gre ba dang /_lus sgyur bar byed pa dang /_glu len par byed cing 'di dag dang gzhan yang spyod tshul ngan pa byed cing 'gro na/_khyod ni tshul dang dul ba phun sum tshogs pas dal bus rgyu zhing de rnams dang lhan cig skyed mos tshal du 
[\[73a\]]
[\[73a.1\]]'gro bar byed do/_/des smras pa bu mo thams cad ni pha dang mas btsong ba'i rdzas yin na/_gal te bdag gis mchongs sam 'gres nas rkang pa'am lag pa chag par gyur na/_bdag la su zhig slong bar 'gyur te/_nges par bdag ji srid 'tsho ba'i bar du pha 
[\[73a.2\]]dang ma kho na'i gson mar 'gyur ro/_/bu mo legs te/_de ni khong du chud do/_/gzhan yang 'di dri ste/_bu mo 'di dag ni gos rnams mtha' gcig tu bzhag nas gos gcig kyang med par mod la zhugs nas rtse bar rtsom la/_khyod ni ji tsam ji tsam du chur nub pa de tsam de 
[\[73a.3\]]de tsam de tsam du gos rdze bar byed do/_/khu gu bud med ni ngo tsha shes pa dang khrel yod pa dang ldan par bya dgos pas gal te bdag gi gos phud pa 'ga' zhig gis mthong na/_mi rigs par 'gyur ro/_/bu mo khyod la de na su zhig lta/_khu gu re zhig khyod kho nas kyang bdag mthong 
[\[73a.4\]]bar 'gyur ro/_/bu mo legs te/_de yang khong du chud do/_/gzhan yang 'di dri ste/_bu mo 'di dag ni rang sngar zos nas de'i 'og tu 'khor gyi skye bo la zan sbyin par byed la/_khyod ni 'khor gyi skye bo la sngar zan byin nas de'i 'og tu rang za bar byed do/_/khu gu bdag cag ni 
[\[73a.5\]]bsod nams kyi 'bras bus 'tsho bas bdag cag la rtag tu dus ston mchis la/_'di dag ni tshegs 'byung ba'i 'bras bus 'tsho ba lags/_brgya lam na lan 'ga' rgya chen por 'thob pa'i phyir ro/_/bu mo legs te de yang khong du chud do/_/gzhan yang 'di dri ste/_'jig 
[\[73a.6\]]rten thams cad ni skam la mchil lham gyon la khyod ni chu la gyon pa de ci/_khu gu 'jig rten blun mod/_chu kho na la mchil lham bgo 'tshal te/_ci'i slad du zhe na/_thang la ni sdong dum dang /_tsher ma dang /_rdo ba dang /_zug rdo dang /_nya phyis kyi dum bu dang /_srin kog gi 
[\[73a.7\]]dum bu rnams mngon la/_chu la ni de dag mi mngon pas des na chu kho na la mchil lham bgo bar bgyi'i thang la ni ma lags so/_/bu mo legs te de yang khong du chud do/_/gzhan yang 'di dri ste/_bu mo de dag ni nyi ma la gdugs thogs na/_khyod ni kun dga'i ra ba'i shing gi 
[\[73b\]]
[\[73b.1\]]grib ma la thogs par byed na/_'di la rigs pa ci zhig yod/_khu gu 'jig rten blun mod kun dga' ra ba kho nar gdugs bcang 'tshal te/_de ci'i slad du zhe na/_kun dga' ra ba ni rtag tu spre'u dang bya rnams kyis gang bas bya rnams ni gcin rtug 'thor zhing rus pa'i 
[\[73b.2\]]dum bu dag 'thor ro/_/spre'u rnams kyang bshang ba dang gci ba byed cing 'bras bu'i za 'phro dag 'thor bar byed la/_rang bzhin gyis rgod bag can yin pas phan tshun yal ga gzhan du 'gro bar byed pa na shing dum dag lhung bar byed do/_/bla gab ma mchis pa la ni de dag 
[\[73b.3\]]ma mchis so/_/brgya la mchis na yang de res 'ga' zhig 'bab par bas te/_des na kun dga' ra ba kho nar gdugs bcang bar bgyi'i/_bla gab ma mchis par ni ma lags so/_/bu mo legs te de yang khong du chud do/_/gzhan yang 'di dri ste bu mo 'di dag ni rlung 
[\[73b.4\]]dang char pa byung na lha khang du 'jug na khyod ni bla gab med par 'dug go/_/khu gu bla gab ma mchis pa kho nar gnas par bgyi'i/_lha khang du 'jug par ni ma lags so/_/bu mo 'di la rigs pa ci yod/_khu gu lha khang stong pa 'di dag ni rtag tu dwa dang /_nal phrug dang /_
[\[73b.5\]]g.yon can rnams kyis mi stong lags te/_gal te bdag zhugs pa'i yan lag dang nying lag dag la 'ga' zhig gis reg na/_de lta na bdag gi pha ma dag la mi snyan par mi 'gyur ram/_nyis na bla gab med par srog dang phral ba ni bla'i/_lha khang stong par ni mi 'jug 
[\[73b.6\]]go/_/de nas bram ze de de'i spyod tshul gyis rangs shing yid bde ba skyes nas khyim bdag stobs kyi bshes gnyen gyi khyim du zhugs te bu mo thob par 'dod pa'i spro ba dang bcas pas bde legs su gyur cig_/bde legs su gyur cig ces smras pa dang /_khyim 'khor gyi skye 
[\[73b.7\]]bos smras pa/_bram ze re zhig bslang ba'i dus ni ma yin na/_ci zhig slong /_bu mo slong ngo /_/su zhig gi ched du/_mnyan yod na blon po'i mchog [{]ri dgas [,]ri dwags [}]'dzin ces bya ba de'i bu sa ga zhes bya ba'i 'o/_/de rnams kyis smras pa/_de dang bdag cag ni rigs mnyam 
[\[74a\]]
[\[74a.1\]]pa yin na/_'on kyang yul ha cang yang thag ring ches so/_/des smras pa/_ring po kho na la bu mo sbyin par bya'o/_/ci'i phyir zhe na/_nye na re zhig gal te bde bar gyur pa thos na dga' ba skyed par zad/_nye na sdug bsngal bar gyur na sbyin pa dang mchod pa dang /_
[\[74a.2\]]bkur sti bya bas dub par 'gyur zhing nor 'ged par yang 'gyur ro/_/de rnams kyis smras pa/_gal te de lta na sbyin no/_/de nas bram ze de bde legs su gyur cig ces smras nas song ste rim gyis mnyan yod du phyin nas lam gyis dub pa bsal te blon po'i mchog [{]ri dgas [,]ri dwags [}]'dzin 
[\[74a.3\]]gyi drung du song nas/_de nas bu mo'i za ba dang /_gnas pa'i spyod tshul dang /_gzugs bzang zhing dar la bab pa dang /_mdzes pa dang mkhas pa dag ji lta ba bzhin du bsnyad nas smras pa/_bdag gi nyon mongs pa chen pos yul dang tshong rdal sna tshogs su brgyus pas sdug bsngal 
[\[74a.4\]]gyis de rnyed kyis da ni song la long shig_/de nas blon po'i mchog [{]ri dgas [,]ri dwags [}]'dzin gyis nyi ma dang tshes grangs dang /_yud tsam dang rgyu skar dag bstun nas tsam par 'ongs te/_dpal gyi 'byor pa chen pos sa ga'i chung ma blangs so/_/de mi yul du 'gro ba'i tshe mas bslabs pa/_
[\[74a.5\]]bu mo khyod kyis nyi ma dang zla ba gnyis la rtag tu phyag bya/_me la bsnyen bkur bya/_me long dri ma phyi bar bya/_gos dkar po bgo bar bya/_blang bar bya'i sbyin par mi bya/_tshig bsrung bar bya/_langs nas su la yang stan bstab par mi bya/_zhim po bza' bar bya/_bde bar 
[\[74a.6\]]nyal bar bya/_them skas gzugs par bya'o/_/de nas [{]ri dgas [,]ri dwags [}]'dzin gyis thos nas des bsams pa/_bu mo 'di lta ba log par 'dzin du bcug ste/_bdag gis 'di lta ba log pa dang phral la yang dag pa'i lta ba 'dzin du gzhug go snyam du bsams nas de blangs te chas 
[\[74a.7\]]so/_/de nas de'i ma sdug pas snying dkrugs shing mig mchi mas gang bas mgul nas 'khyud nas ngu bzhin gyi nga ros smras pa/_bu mo khyod mthong ba'i tha ma ni 'di yin no/_/des de la shes par bya ba'i phyir smras pa/_yum re zhig khyod 'dir 'khrungs sam/_'on te nye du'i 
[\[74b\]]
[\[74b.1\]]khyim du bu mo nye du'i khyim du'o/_/khyod kyis khang pa de yin nam/_'on te 'di yin 'di yin no/_/bdag kyang 'dir skyes la der bdag gnas par bsal 'du ba mchis na gdon mi za bar mthar 'bral bar 'gyur na/_bshums su ci mchis cang ma gsung shig_/de nas ri 
[\[74b.2\]]dgas 'dzin ni thang la song ngo /_/sa ga ma ni khyim thab dang /_rang gi khyim nas thob pa'i 'khor gyi skye bo dang lhan cig tu grur dong ba las de na rta rgod ma rte'u smad byung nas ring po ma lon pa zhig grur gzhug par byas pa dang /_rte'u thang la mi dga'o snyam nas bsgrims kyang 'jug tu ma 
[\[74b.3\]]btub pa dang ku co byung bas sa ga mas thos nas des smras pa/_ci'i phyir ku co 'di byung de rnams kyis ji ltar gyur pa rnams smras pa dang /_sa ga mas smras pa rte'u sngar chug cig dang rang nyid 'jug par 'gyur ro/_/de rnams kyis de bzhin byas pa dang zhugs so/_/de nas [{]ri dgas [,]ri dwags [}]
[\[74b.4\]]'dzin gyis de rnams la dris pa/_ci'i phyir khyed cag ring zhig lon nas 'ongs/_rta rgod ma grur mchong du ma btub lags so/_/'o na ji ltar mchongs/_tsam pa mos thabs bshams pa zhig bstan te/_rte'u sngar bcug pas so/_/tsam pa mo ni mkhas pa yin no/_/ji tsam na 
[\[74b.5\]]'gron pa rnams lam kar nub mo 'brang btab ste gnas pa las [{]ri dgas [,]ri dwags [}]'dzin gyi mal bya skyibs shig tu bcas pa sa ga mas mthong nas dris pa/_'di su'i mal/[ {]ri dgas [,]ri dwags [}]'dzin gyi'o/_/spos shig_/ci'i phyir gal te gnyid kyis log pa la bya skyibs steng du rdib na gdon mi 
[\[74b.6\]]za bar non pas 'chi bar 'gyur te/_bdag la gang zhig blangs na gyos po khyim du ma phyin par lam kar shi ba 'di lta bu'i bu mo bag mar blangs zhes ji srid 'tsho ba'i bar du mi snyan pa 'byung bar 'gyur ro/_/mal de yang spos pa las gad pa zhig pa dang /_skye bo'i tshogs chen pos 
[\[74b.7\]]khyim bdag non to zhes kun brgyugs pa dang khyim bdag gis smras pa/_shes ldan dag bdag 'di na 'dug gis ma skrag par mal rtogs shig_/mal spos so/_/sus/_sa ga mas so/_/tsam pa mo ni mkhas pa yin no/_/yang skyed mos tshal rnying pa zhig tu nub mo 'brang 
[\[75a\]]
[\[75a.1\]]btab ste 'khod pa las [{]ri dgas [,]ri dwags [}]'dzin gyi mal lha khang stong pa zhig tu bcas pa dang sa ga mas mthong nas dris pa/_'di su'i mal/_dpon po'i'o/_/spos shig_/ci'i phyir gal te lha khang rdib ste/_des non na shi bar 'gyur te/_bdag la zhes bya ba nas mi snyan 
[\[75a.2\]]pa 'byung bar 'gyur ro zhes bya ba'i bar gong ma bzhin du'o/_/mal de yang spos pa las lha khang zhig pa dang skye bo'i tshogs chen pos brgyugs pa dang zhes bya ba nas tsam pa mo ni mkhas pa yin no zhes bya ba'i bar gong ma bzhin du'o/_/ji tsam na rim gyis mnyan yod du phyin nas lam 
[\[75a.3\]]gyis dub pa bsal te mdza' bshes dang /_nye du dang gnyen gyi skye bo spras nas sa ga ma rang gi rigs dang 'tsham pa'i khyim gyi las dag byed do/_/[{]ri dgas [,]ri dwags [}]'dzin gyi mna' ma drug gis re mo re mos khyim mi'i zan sbyor ba las sa ga ma la yang de bzhin du bsgo ste/_khyod kyis res 
[\[75a.4\]]kyang zhag bdun pa la sbyor cig_/de'i res la bab tu nye ba dang /_gyos po dang /_sgyug mo dang /_khyim bdag rnams kyi dri'i lhag ma gang yin pa de dag ril bur byas nas nyi ma re re zhing skems so/_/nyi ma re re zhing nod pa'i phye gang yin pa de las kyang bre kha phri ste bzhag la/_
[\[75a.5\]]lhag ma mar dang bsres pas de dang tshad mnyam par gyur to/_/sang lta bu res bab pa na chang btung la rag par bya ba dang /_khyim thab dang rang gi me tog gi phreng ba rnying pa gang yin pa de dag bsil bar bzhag nas/_ji tsam na nam nangs pa dang /_las byed pa rnams la skyur rtsi 
[\[75a.6\]]dang /_dri dang /_me tog dang /_zas dang /_chang dag byin no/_/de rnams shin tu mgu nas bdag cag ring zhig lon nas khyim bdag gi chung ma rnying pas bzhin bltas so zhes de rnams kyis de'i nyin par las nyis 'gyur du byas so/_/ji tsam na [{]ri dgas [,]ri dwags [}]'dzin gyis phyi dro'i 
[\[75a.7\]]dus su las kyi mtha' la bltas pa na las mang du zin pa mthong nas des dris pa/_ci khyed cag gis gla mi gzhan dag cig bkug gam/_sus kyang ma bkug go/_/gang gis na las nyis 'gyur du byas pa 'di la rgyu ci zhig yod/_de rnams kyis smras pa/_dpon po 
[\[75b\]]
[\[75b.1\]]zas ci 'dra ba de 'dra ba'i las bgyid do/_/de ji lta bu yin/_de rnams kyis ji ltar gyur pa rgya cher smras pa dang /[ {]ri dgas [,]ri dwags [}]'dzin gyi bu rnams kyis rang rang gi chung ma la smras pa las de rnams kyis smras pa/_sa ga mas ji ltar bgyis pa bzhin du gal te bdag cag 
[\[75b.2\]]gis kyang khyim nas brkus la gla mi rnams dga' bar bgyis pa dang /_bdag la yang jo bo dang khyed gla mi rnams dga' bar 'gyur ro/_/de nas [{]ri dgas [,]ri dwags [}]'dzin gyis sa ga ma la dris pa/_bu mo khyod kyis kha zas rnams ji ltar bshams/_des rgyas par smras pa dang ri 
[\[75b.3\]]dgas 'dzin mgu nas des de kho na khyim gyi bya ba rnams byed du bcug ste/_nang mi thams cad la smras pa/_khyed cag las gang zhig sa ga mas byin pas mgu ba ni des gnas par bgyis la de dang rjes su mthun par yang gyis shig_/ji tsam na de khyim gyi dpon mor gyur nas 
[\[75b.4\]]spyod tshul dang /_gnas pa dang /_des pas nang mi thams cad dga' bar gyur to/_/ji tsam dus gzhan zhig na sa ga ma'i khyim steng nas ngang pa rnams kyis byang gi sgra mi snyan gyi gling nas ma rmos ma btab pa'i 'bras sA lu dag khyer nas dong ba las rgyal po'i khab na 'dug pa'i 
[\[75b.5\]]ngang pa des de dag mthong nas skad phyung ba dang de rnams kyis kyang skye gnas mthun pa'i gcugs pas mnags ma thub ste skad phyung ba dang rgyal po'i khab kyi khang thog tu 'bras kyi snye ma rnams lhung bar gyur to/_/de nas rgyal pos blon po rnams la re re byin pa dang [{]ri dgas [,]ri dwags [}]'dzin 
[\[75b.6\]]gyis rang gi skal ba sa ga ma la byin no/_/des za ma tog gi nang du bcug ste zhing pa rnams la bsgo ba dang /_de rnams kyang shin tu mgu ste/_de rnams kyis zhing chung ngu zhig legs par bstan nas dus shes par byas te btab pa las lhas dus bzhin du char phab pas sa bon 
[\[75b.7\]]dang mthun par phun sum tshogs par skyes so/_/phyi de lo la ni rab tu mang por skyes par gyur to/_/yang phyi de lo la ni de bas kyang mang por gyur te/_de bzhin du ji tsam na bang ba thams cad ngang pas khyer te 'ongs pa'i 'bras sA lus gang bar gyur to/_/ji tsam na ko 
[\[76a\]]
[\[76a.1\]]sa la'i rgyal po gsal rgyal nad kyis thebs nas des sman pa rnams bkug ste dris pa dang /_de rnams kyis smras pa/_lha gal te ngang pas 'tshal te mchis pa'i sA lu brnyes na de la/_'jams bsgral nas gsol cig dang /_sos par 'gyur lags so/_/
[\[76a.2\]]rgyal pos blon po rnams bkug nas smras pa/_shes ldan dag khyed la ngang pas khyer te 'ongs pa'i sA lu'i snye ma byin pa de dag khyed kyis cir byas/_de nas kha cig gis smras pa/_lha bdag cag gis ni lha khang du phul lo/_/gzhan dag gis smras pa/_bdag cag gis me'i 
[\[76a.3\]]nang du stsal to/_/gzhan dag gis smras pa/_bdag gis sgo khang du btags so/_/[{]ri dgas [,]ri dwags [}]'dzin gyis smras pa/_lha bdag gis sa ga ma la stsal na re zhig des cir bgyis rma bar 'tshal lo/_/des sa ga ma la dris pa dang /_des smras pa/_jo bo ci ngang pas 'tshal te mchis 
[\[76a.4\]]pa'i sA lu 'tshal ba zhig mchis sam/_rgyal po snyun gyis thebs pa la sman pa rnams kyis ngang pas khyer te 'ongs pa'i sA lu bstan to/_/de nas sa ga mas gser snod kyi nang du ngang pas khyer te 'ongs pa'i 'bras kyis bkang nas rgyal po la bskur ba las rgyal pos zos nas sos 
[\[76a.5\]]par gyur to/_/dus gzhan zhig na rgyal po la ljongs kyi mi rnams kyis rta rgod ma smad gnyis shig phul ba las de la ma ni gang yin/_rte'u ni gang yin pa 'gas kyang ma shes nas rgyal pos blon po rnams la bsgo ba/_shes ldan dag legs par rtogs la nga la gsol cig_/
[\[76a.6\]]blon po rnams kyis nyin thog thag tu dpyad na dub ste gtan la ma phebs so/_/[{]ri dgas [,]ri dwags [}]'dzin phyi dro khyim du song ba dang sa ga mas rkang pa gnyis la gtugs nas smras pa/_jo bo ji ste de ring ring zhig lon nas gshegs/_des ji ltar gyur pa rnams rgyas par smras pa dang sa ga 
[\[76a.7\]]mas smras pa/_jo bo 'di la dpyad du ci zhig mchis/_de gnyis chas mnyam par stsal dang bu gang lags pa de ni myur du 'tshal nas ma'i skal ba la 'tshal lo/_/ma gang lags pa de ni mi 'tshal bar mgo ste ga ge mchis te/_rtags ni de lags so/_/[{]ri dgas [,]ri dwags [}]'dzin gyis blon po 
[\[76b\]]
[\[76b.1\]]rnams la smras nas de rnams kyis kyang ji skad bstan pa bzhin brtags nas de nas nam nangs pa dang rgyal po la smras pa/_lha 'di ni ma lags so/_/'di ni bu lags so/_/rgyal pos smras pa/_khyed cag gis ji ltar shes/_lha 'di lta bu dang 'di lta bu lags so/_/khar rtsang ci 
[\[76b.2\]]ste ma shes/_lha bdag cag gis 'tshal bar rngo ga la thog_/sa ga mas de skad bstan lags mod/_rgyal pos smras pa/_tsam pa mo ni mkhas pa yin no/_/mi zhig chu 'gram du lham bzhag nas khrus byed pa dang /_mi gzhan zhig 'ongs nas des lham des mgo la dkris nas de nyid 
[\[76b.3\]]na khrus bya bar brtsams so/_/mi de khrus byas nas langs nas lham de ma mthong ngo /_/mi des smras pa/_kye nang rje ci tshol lham mo/_/khyod kyi lham ga la yod/_gal te khyod la lham yod par gyur na/_ji ltar ngas mgo la dkris nas zhugs pa de bzhin du khyod kyis kyang lham 
[\[76b.4\]]gyis mgo la dkris nas zhugs par 'gyur ro/_/des smras pa/_'o ni nyid kho bo'i lham yin no/_/de gnyis khyod kyi nga'i zhes rtsod par gyur nas/_de gnyis rgyal po'i drung du song ngo /_/rgyal pos blon po rnams la bsgo ba/_shes ldan dag legs par rtogs la gang gi 
[\[76b.5\]]yin pa de la byin cig_/de rnams kyis brtag par brtsams nas gcig la dris pa dang /_des smras pa/_bdag gi lags so/_/cig shos la yang dris pa dang /_des smras pa/_bdag gi lags so/_/zhes khyod kyi dang nga'i zhes pa la nyi ma 'das te blon po rnams dub 
[\[76b.6\]]nas dgongs ka gtan la ma phebs pa bzhin du khyim du dong ngo /_/sa ga mas [{]ri dgas [,]ri dwags [}]'dzin gyi zhes bya ba nas dris te zhes bya ba'i bar gong ma bzhin du ste/_des ji ltar gyur pa rnams smras pa dang /_sa ga mas smras pa/_jo bo 'di la dpyad du ci zhig mchis/_de gnyis la 
[\[76b.7\]]gcig kyang phyed khyer cig_/cig shos kyang phyed khyer cig ces gsung shig dang /_gang gi lags pa de'i mchid nas ni ci'i phyir bdag gi lham dral zhes mchi'o/_/gang ma lags pa de'i glo ba ni re zhig bdag gis phyed thob na yang der zad 'dir bdag la ci zhig 'ged 
[\[77a\]]
[\[77a.1\]]snyam ste de ltar brtag par bgyi'o/_/[{]ri dgas [,]ri dwags [}]'dzin song nas blon po rnams la smras nas zhes bya ba nas rgyal pos smras pa/_tsam pa mo ni mkhas pa yin no zhes bya ba'i bar gong ma bzhin du'o/_/rgyal po la tshong pa gru pas tsan+dan gyi sdong dum zhig skyes 
[\[77a.2\]]su phul ba dang /_de'i mgo gang yin mjug gang yin pa ma shes nas rgyal pos blon po rnams la bsgo ba ji lta bu yin rtogs shig_/de rnams kyis nyin thog thag dpyad na ma shes nas dgongs ka khyim du dong ngo /_/sa ga mas zhes bya ba nas [{]ri dgas [,]ri dwags [}]'dzin gyis dris pa zhes bya 
[\[77a.3\]]ba'i bar gong ma bzhin du'o/_/des ji ltar gyur pa rnams rgya cher smras pa dang /_sa ga mas smras pa/_jo bo 'di la dpyad du ci mchis chab tu 'or cig dang rtsa ba gang yin pa de ni 'bying bar 'gyur ro/_/thor to gang lags pa ni steng du 'byung bar 'gyur ro/_/de la brtag pa ni 
[\[77a.4\]]de lags so/_/[{]ri dgas [,]ri dwags [}]'dzin gyis blon po rnams la smras nas zhes bya ba nas rgyal pos smras pa/_tsam pa mo ni mkhas pa yin no zhes bya ba'i bar gong ma bzhin du'o/_/ri 'or na khyim bdag cig yod pa des de dang rigs mnyam pa las chung ma blangs pa las de la bu pho 
[\[77a.5\]]yang med/_bu mo yang med/_de bu mngon par 'dod pas chun ma zhig blangs pa dang /_de la chung ma chen mo shos rang bzhin gyis phrag dog can zhig pas de'i mngal ma rung bar bya ba'i sbyor ba zhig byas pa las de'i mngal shin tu rnam par dag pas sems can dang ldan par 
[\[77a.6\]]gyur nas ji tsam na zla ba dgu 'das pa dang /_khye'u zhig btsas so/_/des bsams pa/_sha khon rnams la ni 'di lta ste/_chen chun 'di tha chad yin pas gdon mi za bar ma yar mos thabs gang yang rung ba zhig gis gsod par 'gyur na/_bdag gi khyim thab 
[\[77a.7\]]bam/_bdag gis ci byar yod/_bdag gis nam du ni srung ye de kho na la sbyin par bya'o snyam nas de dang khyim thab lhan cig gros byas te rung nas chen ma shos la smras pa/_che zhe bdag gi bu 'di khyod la byin gyis gsos shig_/des bsams pa khyim ni gang la bu yod 
[\[77b\]]
[\[77b.1\]]pa de kho na'i yin par zad pas khyim gyi bdag mor gyur pas gso'o snyam nas/_des de gsos pa las de'i pha yang shi bar gyur to/_/de gnyis khyim gyi phyir rtsod par gyur nas gcig gis smras pa/_'di kho mo'i bu yin no/_/cig shos kyis smras pa/_'di ni kho mo'i bu 
[\[77b.2\]]yin no/_/rgyal po'i drung du song ba dang /_rgyal pos blon po rnams la bsgo ba shes ldan dag deng la gang yin pa rtogs shig_/de rnams kyis dpyad pa las nyi ma 'das kyang gtan la ma phebs nas/_dgongs ka khyim du dong ba dang /_sa ga mas [{]ri dgas [,]ri dwags [}]'dzin la dris te zhes 
[\[77b.3\]]bya ba nas 'di la dpyad du ci mchis zhes bya ba'i bar gong ma bzhin du ste/_de gnyis la kho bo cag gis gang gi bu yin pa mi shes kyis/_khyed cag gnyis las gang stobs che ba de khyer la song shig ces gsung shig dang /_lag pa gnyis nas bzung nas 'dren par bgyid de/_
[\[77b.4\]]de sdug bsngal gyis ngu bar gyur pa dang de'i ma gang lags pa de ni brtse ba mchis pas 'di gson na nam zhig na mthong bar 'gyur grang snyam nas gtong bar bgyid do/_/cig shos ni brtse ba ma mchis pas gang gi tshe mi gtong ba de'i tshe de la lcag gis gzhus shig dang ji ltar 
[\[77b.5\]]gyur pa smra bar 'gyur te/_'di la brtag pa ni 'di lags so/_/[{]ri dgas [,]ri dwags [}]'dzin gyis blon po rnams la smras pa dang zhes bya ba nas rgyal pos smras pa/_tsam pa mo ni mkhas pa yin no zhes bya ba'i bar gong ma bzhin du'o/_/dus gzhan zhig na [{]ri dgas [,]ri dwags [}]'dzin nad kyis thebs 
[\[77b.6\]]nas de la sman pas nyi ma gcig sman byin pa las theg gi bar gyur to/_/phyi de nyin par sman ma yin pa byin pas nad la bab par gyur to/_/sa ga mas bsams pa/_jo bo ji'i slad du nyin gcig ni theg gi bar gyur la/_nyin gcig ni na bar gyur snyam nas des sman gang dag gis 
[\[77b.7\]]theg gi bar gyur pa'i rtags de dag bzung nas/_de nas des sman pa rnams sgo nas slar bzlog nas rang nyid kyis dpyad pa las sos par gyur to/_/[{]ri dgas [,]ri dwags [}]'dzin gyis bsams pa/_gang gis na bdag nyin gcig ni theg gi nyin gcig ni na ba las gang gi tshe sman pa mi 'ong ba de'i 
[\[78a\]]
[\[78a.1\]]theg gi ba 'di la rgyu ci zhig yod snyam ste/_des sa ga ma la dris pa zhes bya ba nas tsam pa mo ni mkhas pa yin no zhes bya ba'i bar gong ma bzhin du'o/_/ko sa la'i rgyal po gsal rgyal gyi glang po che'i bla dpal skyed ces bya ba de la dus gzhan zhig na rgyal po gshe bar gyur to/_/
[\[78a.2\]]zhes sa ga mas thos nas des [{]ri dgas [,]ri dwags [}]'dzin la smras pa/_jo bo blon po thams cad la mthar gyis bka' bab par 'gyur gyis/_dpal skyed la lha bzod pa mdzad du stsal ba'i rigs so/_/des smras pa/_bu mo bzod pa byed du gzhug go/_/de nas des rgyal po la smras pa/_lha dpal 
[\[78a.3\]]skyed ni lha la glo ba nye ba lags na de la bzod pa mdzad du gsol/_rgyal pos smras pa/_bzod par bya'o/_/lha gal te bzod par mdzad na de'i dbang thang de dag stsal du gsol/_/de bzhin du sbyin no/_/dpal skyed kyis ji ltar sa ga mas bdag la rgyal po bzod pa byed du bcug 
[\[78a.4\]]pa shes nas de de la lan glan pa'i bsam pas gnas so/_/dus gzhan zhig na [{]ri dgas [,]ri dwags [}]'dzin pho mtshan la nad byung ste/_de'i rim gro sa ga ma byed pa las de 'dzem par gyur to/_/des smras pa/_jo bo 'di la 'dzem du ci mchis/_ci pha'i rim gro bu mo mi bgyid dam/_'on kyang de 
[\[78a.5\]]'dzem par gyur to/_/des bsams pa 'di bdag gis rim gro byar ni mi btub pas de'i chung ma zhig blang ngo snyam pa nas de dpal skyed kyi khyim du song ba dang /_des 'ongs pa legs so zhes bya ba'i tshig smras nas stan bstabs te 'dug go/_/dpal skyed la bu mo zhig yod pa de des de 
[\[78a.6\]]la smras pa/_bu mo sa ga ma'i rkang pa gnyis la zung shig_/sa ga mas smras pa/_bdag gis 'di'i rkang pa la gzung bar 'gyur ba'i gnas gang lags pa de ni mchis so zhes smras nas yang smras pa/_bkra shis par gyur cig_/bkra shis par gyur cig_/dpal skyed kyis 
[\[78a.7\]]smras pa/_ci zhig slong /_bu mo slong ngo /_/su zhig gi ched du/_des smras pa/_gyos po'i ched du'o/_/de cang mi smra bar 'dug go/_/dpal skyed kyi chung mas smras pa/_dgog cig na de la ci ste sbyin/_sa ga mas smras pa/_mi rnams kyi lang tsho ni nor yin pas dpyad du ci yod 
[\[78b\]]
[\[78b.1\]]byin cig_/dpal skyed kyis smras pa/_bzang mo bdag cag la sa ga mas phan btags kyis byin cig_/gal te de lta na sbyin par bya'o/_/de nas [{]ri dgas [,]ri dwags [}]'dzin gyis dpal gyi 'byor pa chen pos bag mar blangs nas/_de de'i rim gro byed par gyur te sa ga ma ni de ltar mi byed do/_/
[\[78b.2\]{]ri dgas [,]ri dwags [}]'dzin gyis smras pa/_bu mo bdag la tshig byin cig_/des smras pa/_jo bo cung zad nyams par ma gyur tam/_bu mo khyod la mas bslabs pa gang yin pa de cung zad blangs te mi gnas sam/_jo bo thams cad blangs lags te/_nyi ma dang zla ba gnyis la phyag byos shig 
[\[78b.3\]]ces mchi ba gang lags pa ni mna' ma'i nyi ma dang zla ba lta bu ni gyos sgyug lags pas re zhig bdag gis phyag bgyis lags so/_/me la bkur sti bya'o zhes mchi ba gang lags pa ni bud med kyi khyim thab ni me lta bu lags te/_khyim thab la ha cang bsnyen par mi bgyi/_ha cang bsring 
[\[78b.4\]]bar yang mi bgyi ste bdag ni khyim thab la me lta bur bsnyen bkur bgyid do/_/me long phyi bar bya'o zhes mchi ba gang lags pa ni sdum pa ni me long lta bu lags pas rtag tu zhal zhal bgyi zhing phyag dar bgyi ba lags te/_sdum pa de la bdag gdugs gcig bzhin du byi dor 
[\[78b.5\]]bgyid lags so/_/gos dkar po bgo bar bya'o zhes mchi ba gang lags pa ni khyim gyi las bgyid pa na gos gzhan dag kho nas so/_/lha mchod pa dang khyim thab kyi drung du mchi ba na ni gos dkar po rnams bgo bar bgyi ba ste/_de yang bdag bgyid lags so/_/blang bar 
[\[78b.6\]]bya'i sbyin par mi bya'o zhes mchi ba gang lags pa la ci zhig blang bar bgyi zhe na/_'jig rten las tshig ngan pa smras pa'o/_/tshig ngan pa ni su la yang smra bar mi bgyi ba ste/_de yang bdag gis yang dag par blangs te gnas lags so/_/tshig bsrung bar bya'o zhes mchi ba gang 
[\[78b.7\]]lags pa ni gsang ba'i tshig mi 'phel bar bgyi pa ste/_bdag la ngag bsdam pa mchis lags so/_/langs nas su la yang stan bstab par mi bya'o zhes mchi ba gang lags pa ni de 'di skad ces khyod rigs kyi mna' ma yin pas khyod gnas dben pa na 'dug par bya'o zhes 
[\[79a\]]
[\[79a.1\]]mchi ba lags te/_bdag dben pa kho na na mchis lags so/_/zhim po bza' bar bya'o zhes mchi ba gang lags pa ni shin tu bkres nas bza' bar bgyi ba ste/_bdag ni rtag tu khyim gyi skye bo zas 'tshal ba'i 'og tu 'tshal lo/_/bde bar nyal bar bya zhes mchi ba 
[\[79a.2\]]gang lags pa ni mtshan mo khyim gyi dgos pa thams cad bgyis nas snod brtul te ci nas kyang ldang mi dgos par khyod nyal bar bya'o zhes bgyi ba lags te/_'di ni legs par bzhag pa'o/_/'di ni nyes par bzhag pa'o zhes bdag de kho na bzhin du bgyid do/_/them skas bca' 
[\[79a.3\]]bar bya'o zhes mchi ba gang lags pa ni 'di skad ces khyod sngon dge ba bcu'i las kyi lam dang ldan pa des lha'i 'gro ba thob nas 'dir mi'i 'jig rten du skyes pa 'di ni las kyis yin pas 'dir yang khyod kyis sbyin pa dag byin/_bsod nams dag byas te sdig pa mi bya'o/_/'di ni 
[\[79a.4\]]dbyig gi ya gad mtho ris kyi them skas lta bu yin no zhes bgyi ba lags te de yang bdag rngo ci thog gis bgyid do/_/sa ga ma legs so legs so/_/khyod kyi ma mkhas pa yin na/_gang gi phyir mas ldem por smras pa rtogs pas na/_khyod ni lhag par yang mkhas pa 
[\[79a.5\]]yin no//_//'dul ba gzhi/_bam po drug bcu gsum pa/_de nas [{]ri dgas [,]ri dwags [}]'dzin 'di snyam du sems te/_gal te bcom ldan 'das kyis gnang na sa ga ma la bdag gis ma zhes bod do snyam nas/_bcom ldan 'das gang na ba der song ste phyin pa dang /_
[\[79a.6\]]bcom ldan 'das kyi zhabs gnyis la mgo bos phyag byas nas bcom ldan 'das la 'di skad ces gsol to/_/btsun pa mna' ma la ma zhes bod du rung lags sam/_bcom ldan 'das kyis bka' stsal pa/_gal te chos lnga dang ldan na ste/_lnga gang zhe na nad g.yog 
[\[79a.7\]]byed pa dang /_thab rir bab pa'i chung ma len pa dang /_srog gi skyabs byed pa dang /_nor srung ba dang /_shes rab kyi bgo bsha' byed pa'o//_//bar sdom la/_nad g.yog dang ni chung ma dang /_/srog dang nor ni sbyin pa dang /_/shes rab sgrub par byed pa dang /_/lnga po 'di 
[\[79b\]]
[\[79b.1\]]dag mar bshad do/_/de nas [{]ri dgas [,]ri dwags [}]'dzin ko sa la'i rgyal po gsal rgyal gang na ba der song ste phyin pa dang /_rgyal po gsal rgyal la 'di skad ces smras so/_/lha bdag ni sa ga ma la ma zhes bod par 'tshal lo/_/rgyal pos smras pa/_sa ga mas nga la yang rim 
[\[79b.2\]]gro byas pas/_phyi mo la dris la ngas kyang de la sring mo zhes bod do/_/des phyi mo la dris pa dang /_des smras pa/_khyod kyis bos kyang rung ma bos kyang rung /_de ni khyod kyi sring mo kho na yin no/_/ring du 'phur tshangs sbyin mngag gzhug ma'i bu mo dang 'dus pa las de las bu pho zhig 
[\[79b.3\]]btsas te de'i ming stobs kyi bshes gnyen du btags pa las de rgyal po mes kyis nyes pa 'ga' zhig gi phyir spyugs pa las tsam par song nas gnas pa de'i bu mo ni 'di yin pas des na khyod kyi sring mor 'ong ngo /_/de nas rgyal pos glang po che la zhon nas dril sgrogs su bcug pa/_sa ga 
[\[79b.4\]]ma 'di [{]ri dgas [,]ri dwags [}]'dzin gyi ni ma rgyal po gsal rgyal gyi ni sring mo yin no/_/des sngon gyi kun dga' ra bar gtsug lag khang brtsigs nas phyogs bzhi'i dge slong gi dge 'dun la phul ba dang /_de bzhin du gnas brtan rnams kyis kyang mdo sde'i nang du sangs rgyas bcom ldan 'das mnyan 
[\[79b.5\]]yod na [{]ri dgas [,]ri dwags [}]'dzin gyi ma sa ga ma'i sngon gyi kun dga' ra ba'i khang [{]bzangs [,]bzang [}]na bzhugs so zhes gdags pa byas so/_/dus gzhan zhig na sa ga ma las sgo nga sum bcu rtsa gnyis byung ngo /_/zhes [{]ri dgas [,]ri dwags [}]'dzin gyis thos nas lag pa 'gram pa la gtad nas sems khong du chud 
[\[79b.6\]]cing 'dug ste/_yul gyi bzang mo la phung ba ci 'dra ba dag byung bar gyur snyam nas [{]ri dgas [,]ri dwags [}]'dzin gyis dor bar brtsams pa dang /_sa ga mas smras pa/_jo bo ma dor bar bcom ldan 'das la zhus shig_/de nas bcom ldan 'das la gsol pa dang /_bcom ldan 'das kyis 
[\[79b.7\]]bka' stsal pa/_ma dor bar gzeb sum bcu rtsa gnyis gyis la shing bal gyis khong ste/_gzeb bu rnams kyi nang du sgo nga re re zhog la sa ga mas dus gsum du lag pas byugs shig ces sgo zhig dang /_de nas nyi ma bdun pa lags nas gzhon nu sum bcu rtsa gnyis 'byung bar 
[\[80a\]]
[\[80a.1\]]'gyur ro/_/des de bzhin du byas pa las nyi ma bdun pa lags pa dang /_gzhon nu sum bcu rtsa gnyis byung nas bsrings bskyed de nar son pa dang rtsal po che thub rlag pa sha stag tu gyur to/_/dus gzhan zhig na de rnams shing rtar zhugs te phyir byung nas slar 'jug 
[\[80a.2\]]pa dang /_mdun na 'don gyi bu shing rtar zhugs nas phyir 'byung ba dang ji tsam na phan tshun shing rta'i mda' gnyis thug pa dang /_mdun na 'don gyi bus smras pa/_zur cig_/de rnams kyis smras pa/_khyod nyid zur cig_/mdun na 'don gyi bus mjal to zhes byas nas tshig 
[\[80a.3\]]rtsub po smra bar brtsams pa dang /_de nas sa ga ma'i bu rnams kyis shing rta'i mda' nas bzung ste 'phangs pas phyag dar gyi phung po'i steng du brdab bsnun to/_/de de nas gos kyis mgo bsgyur te pha'i drung du song nas mig mchi mas gang bas smras pa/_yab sa ga ma'i bu rnams 
[\[80a.4\]]kyis bdag 'di 'dra ba'i gnas skabs su bgyis so/_/bu ci'i phyir/_des rgyas par smras pa dang /_des smras pa/_bu gal te de lta na thabs shig bsham par byas la de rnams mthar gyis kha gdag gis mya ngan ma byed cig_/de de rnams la klan ka tshol ba lhur len cing gnas 
[\[80a.5\]]so/_/dus gzhan zhig na ko sa la'i rgyal po gsal rgyal la ri 'or ba log par gyur nas/_rgyal pos de la dmag kha chen cig bkye ba las rdugs rab tu rdugs nas slar log go/_/de bzhin du lan bdun gyi bar du dmag kha chen po bkye ba las rdugs rab tu rdugs te slar log 
[\[80a.6\]]nas rgyal po rang nyid dpung gi tshogs yan lag bzhi dang byung ba dang sa ga ma'i bu nang du 'jug pa de rnams kyis de mthong nas smras pa/_lha gang du gshegs ri 'or ba rnams 'bebs su'o/_/lha bzhugs shig bdag cag mchi'o/_/de bzhin du gyis shig_/des de rnams 
[\[80a.7\]]la dpung gi tshogs yan lag bzhi pa gtad nas de rnams dong ste ri 'or ba rnams phab nas gte'u bzung dpya blangs te/_slar 'ongs pa dang mdun na 'don gyis smras pa/_lha 'di dag ni 'phags par rtsal po che dag cig ste/_re zhig lha'i dka' bas bsgrub pa gang lags pa 
[\[80b\]]
[\[80b.1\]]de ni 'di dag gis 'bring gis bsgrubs kyis lhas 'di la dgongs shig_/rgyal po rnams ni khu ma phrig can yin pas snying la bzhag ste slar mdun na 'don la dris pa de la ji ltar bsgrub par bya/_des smras pa/_lha de la ji ltar bsgrub par bgyi/_gal te de dag 'tshal bar 
[\[80b.2\]]gyur na/_lha rgyal srid nas phyung nas rang nyid rgyal srid bgyid par 'gyur ro/_/rgyal po je mi dga' nas bsams pa/_de ltar 'gyur srid kyis ji ltar gsad par bya zhe na/_thabs bsham pa sems shing gsang 'phel du dogs pas su la yang mi 'dri bar de bdag nyid kyis 
[\[80b.3\]]dpyad pa las blo skyes pa 'di kho nar mgron du bos la bstungs te gtang ngo snyam nas des sa ga ma la spring ba/_che zhe'i bu rnams sang 'dir zan zo shig_/des bsams pa/_sang ni bu rnams zhang po'i der za bar 'gyur gyis/_bdag gis kyang sangs rgyas la sogs pa dge 
[\[80b.4\]]slong gi dge 'dun gdugs tshod gsol lo snyam du bsams nas/_bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas nas phyogs gcig tu 'dug go/_/phyogs gcig tu 'dug pa dang bcom ldan 'das kyis ri 
[\[80b.5\]]dgas 'dzin gyi ma sa ga ma la chos dang ldan pa'i gtam gyis zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas [{]ri dgas [,]ri dwags [}]'dzin gyi ma sa ga ma stan las langs te/_bcom ldan 'das ga la ba de logs su 
[\[80b.6\]]thal mo sbyar ba btud nas bcom ldan 'das la 'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis cang mi gsung bas [{]ri dgas [,]ri dwags [}]
[\[80b.7\]]'dzin gyi ma sa ga ma la gnang ngo zhes bya ba nas dge slong gi dge 'dun gyi gung la gdan bshams pa nyid la bzhugs so zhes bya ba'i bar gong ma bzhin du'o/_/rgyal po'i pho nya de rnams kyis drung du 'ongs nas khye'u shog shig ces bos so/_/de nas rgyal pos dug ha la ha la dang 
[\[81a\]]
[\[81a.1\]]zas su sbyar bas rmongs par byas nas mgo rnams bcad de/_de nas gzeb bkang nas steng du phu bo shos kyi mgo bzhag ste rgya skyegs la rgyas btab nas sa ga ma la bskur ba dang sa ga mas bsams pa/_gdon mi za bar lhas sring mo'i bu rnams la bgo ba zhig bskur 
[\[81a.2\]]ba yin gyis/_bdag gis kyang sangs rgyas la sogs pa dge slong gi dge 'dun la bgo bar dbul lo snyam nas/_de nas sangs rgyas la sogs pa dge slong gi dge 'dun rnams bde bar bzhugs par rig nas gtsang zhing bsod pa'i bza' ba dang bca' ba rnams kyis zhes bya ba 
[\[81a.3\]]nas/_bcom ldan 'das kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o/_/gzeb kha dbye bar brtsams pa dang bcom ldan 'das kyis dgongs pa/_gal te sa ga mas bden pa ma mthong bar bu bsad pa mthong na 
[\[81a.4\]]bden pa rnams kyi snod du mi 'gyur ba'i gnas gang yin pa de yod do snyam du dgongs nas sa ga ma la bka' stsal pa/_re zhig 'dug la chos nyon la phyis ci dga' ba gyis shig_/des bcom ldan 'das kyi zhabs gnyis la mgo bos phyag byas nas chos mnyan pa'i phyir spyan sngar 'dug 
[\[81a.5\]]go/_/de nas bcom ldan 'das kyis de'i bsam pa dang /_bag la nyal ba dang khams dang rang bzhin mkhyen nas zhes bya ba nas bden pa mthong bar mdzad do zhes bya ba'i bar gong ma bzhin du'o/_/de nas bden pa mthong nas gzeb kha phye ba dang bu'i mgo rnams mthong nas/_de nas 
[\[81a.6\]]gsol pa/_bcom ldan 'das 'du byed thams cad ni 'di ltar mi rtag pa lags so/_/de nas bcom ldan 'das kyis dge slong rnams la bka' stsal pa/_dge slong dag ko sa la'i rgyal po gsal rgyal gyis sa ga ma'i bu rnams bstungs pa ni nyes so/_/gal te ma bstungs par 
[\[81a.7\]]gyur na 'di rnams kho nas grogs byas pas de'i lag mthil du sa mtha' dag 'jog par 'gyur ba zhig_/de nas ko sa la'i rgyal po gsal rgyal lus rdul gyis yog cing bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas 
[\[81b\]]
[\[81b.1\]]nas phyogs gcig tu 'dug go/_/phyogs gcig tu 'dug pa dang bcom ldan 'das kyis ko sa la'i rgyal po gsal rgyal la 'di skad ces bka' stsal to/_/rgyal po chen po khyod lus rdul gyis yog cing gang nas 'dir 'ongs/_btsun pa rgyal po rgyal rigs spyi bo nas dbang 
[\[81b.2\]]bskur ba yul gyi dbang phyug dang mthu dang /_brtson 'grus thob pa/_sa'i dkyil 'khor chen po legs par phab ste gnas pa rnams kyis rgyal po'i bgyi ba dang /_rgyal po'i sgrub pa tha dad pa gang dag lags pa de dag bdag gis bgyis te/_yongs su rdzogs nas 
[\[81b.3\]]lus rdul gyis yog cing nga mchis pa lags so/_/rgyal po chen po de'i phyir khyod nyid la dri bar byas/_khyod kyis ji ltar bzod pa de lan thob cig_/rgyal po chen po dper na khyod la 'dir shar phyogs nas mi yid ches pa yid brtan du rung ba/_brtan pa/_'jig rten la mi slu 
[\[81b.4\]]ba zhig 'ongs nas/_de 'di skad ces lha bdag da gzod 'di nas shar phyogs su mchi mchi na/_de nas bdag gis ri brag chen po ma chag pa/_ser ka ma mchis pa/_phrag ma mchis pa/_shin tu mkhregs pa/_gcig tu sdug pa zhig sa'i bar dang nam mkha'i bar 
[\[81b.5\]]gyi sems can thams cad dang /_srog chags thams cad dang /_'byung po thams cad dang /_rtswa dang /_shing dang /_yal ga dang /_lo ma dang /_'dab ma ji snyed pa thams cad phye mar rlog cing mchi ba mthong gis lha khyod kyi bgyi ba'am/_bsgrub pa gang lags pa de mdzod 
[\[81b.6\]]cig ces zer la de bzhin du lho phyogs dang /_nub phyogs dang /_byang phyogs nas mi zhig 'ongs te zhes bya ba nas bgyi ba'am bsgrub pa de mdzod cig ces zer te/_rgyal po chen po 'jigs pa chen po'i yang chen po mi bzad par byed pa mi bzad pa de lta bu nye bar gnas na mi 
[\[81b.7\]]nyid thob pa ni rnyed par dka' na/_khyod kyis ci zhig bya/_btsun pa 'jigs pa chen po'i yang chen po mi bas par bgyid pa mi bzad pa de lta bu nye bar gnas na mi nyid thob pa rnyed par dka' ba lags pas don spyod pa dang /_chos spyad pa dang /_bsod nams spyad pa dang /_
[\[82a\]]
[\[82a.1\]]dge ba spyad pa dang /_bzang po spyad pa dang /_sangs rgyas rnams kyi bstan pa la brtson par bgyi ba ma lags par gzhan ci zhig bgyir mchis/_rgyal po chen po khyod ci'i phyir 'di skad ces btsun pa 'jigs pa chen po'i yang chen po de lta bu zhes bya ba nas sangs 
[\[82a.2\]]rgyas rnams kyi bstan pa la brtson par bgyi zhes bya ba'i bar gong ma bzhin du'o/_/btsun pa rgyal po rgyal rigs spyi bo nas dbang bskur ba zhes bya ba'i bar gong ma bzhin du ste/_sa'i dkyil 'khor chen po legs par phab ste gnas pa de rnams kyis glang po che rnams dang glang po cher 
[\[82a.3\]]'gyed pa dang /_rta pa rnams dang rta par 'gyed pa dang /_shing rta ba rnams dang shing rta par 'gyed pa dang /_dpung bu chung rnams dang dpung bu chung du 'gyed pa dang /_gsang tshig mkhan rnams dang gsang tshig mkhan du 'gyed pa dang /_nor rnams kyis nor du rgyal ba tha dad pa gang dag lags pa de dag 
[\[82a.4\]]thams cad de'i tshe 'gyed pa'i mthu ma mchis pa dang stobs ma mchis pa dang /_pha rol gnon pa ma mchis pa lags pas de'i slad du bdag 'di skad ces btsun pa 'jigs pa chen po'i yang chen po de lta bu nye bar gnas na zhes bya ba nas sangs rgyas rnams kyi bstan pa la brtson 
[\[82a.5\]]par bgyi ba ma lags par gzhan ci zhig bgyir mchis zhes bya ba'i bar gong ma bzhin du'o/_/rgyal po chen po de bzhin du srog chags 'di dag kyang rtag tu rgyun mi 'chad par rga ba dang /_'chi bas 'joms pa yin no/_/rgyal po chen po de ltar rga ba dang 'chi bas 'joms pa na 
[\[82a.6\]]skyes pa gang dag gis don spyad pa dang zhes bya ba nas/_sangs rgyas rnams kyi bstan pa la brtson par bya ba ma yin par gzhan ci zhig byar yod ces bya ba'i bar gong ma bzhin du'o/_/de nas bcom ldan 'das kyis de'i tshe tshigs su bcad pas bka' stsal pa/_ji ltar che zhing rgya che 
[\[82a.7\]]ba'i/_/ri bo nam mkha' las 'ong ba/_/kun nas yang dag 'ong ba yis/_/sa ni phye mar rlog pa na/_/de la glang po ches mi rdzi/_/dpung bu chung dang shing rta dang /_/rtas min gsang tshig mkhan dang ni/_/nor gyis 'gyed pas rgyal mi 'thob/_/de bzhin rga dang 'chi ba yis/_/
[\[82b\]]
[\[82b.1\]]mi rnams 'joms par byed pa na/_/rgyal rigs bram ze rje'u rigs dang /_/dmangs rigs gdol pa g.yung po dang /_/tshul khrims 'chal dang tshul khrims ldan/_/khyim pa de bzhin brtul zhugs can/_/lang tsho nyid dang rgan po dang /_/de bzhin bar ma'i mi rnams la/_/cung zad 
[\[82b.2\]]kyang ni 'dzem med par/_/thams cad mngon du 'joms par byed/_/de lta bas na mkhas pa'i mi/_/bdag gi don la blta ba yis/_/sangs rgyas chos dang dge 'dun ni/_/bla med dag la dad bya zhing /_/lus dang ngag dang yid dag gis/_/dam pa'i chos ni spyad byas na/_/'di 
[\[82b.3\]]na smad par mi 'gyur zhing /_/mtho ris song nas dga' bar 'gyur/_/de nas ko sa la'i rgyal po gsal rgyal bcom ldan 'das kyis bka' stsal pa la mngon par dga' ste rjes su yi rangs nas/_bcom ldan 'das kyi zhabs gnyis la mgo bos phyag byas te stan las langs nas 
[\[82b.4\]]song ngo /_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa [{]ri dgas [,]ri dwags [}]'dzin gyi ma sa ga mas las ci zhig bgyis na/_las de'i rnam par smin pas sgo nga sum bcu rtsa gnyis byung ba de rnams las kyang bu pho sum bcu 
[\[82b.5\]]rtsa gnyis byung ste rtsal po che thub rlag pa sha stag tu gyur lags/_bcom ldan 'das kyis bka' stsal pa/_smon lam gyi dbang gis so/_/gang du smon lam btab lags/_dge slong dag sngon byung ba bA rA Na sI'i grong khyer du khyim bdag cig gi bu shi nas de'i chung ma de rtag 
[\[82b.6\]]tu bu mngon par 'dod par gyur to/_/gang gi tshe yang dag par rdzogs pa'i sangs rgyas 'od srung gis sangs rgyas kyi mdzad pa mtha' dag mdzad nas shing zad pa'i me bzhin du phung po lhag ma med pa'i mya ngan las 'das pa'i dbyings su yongs su mya ngan las 'das pa de'i tshe bA rA Na 
[\[82b.7\]]sIr rgyal po kr-i kI zhes bya ba byung ste/_des yang dag par rdzogs pa'i sangs rgyas 'od srung gi mchod rten rin po che sna bzhi las brtsigs so/_/de nas bud med bu med pa bu mngon par 'dod pa gang yin pa de yang rgas par gyur nas mchod rten de la byi dor byas nas 'dug go/_/
[\[83a\]]
[\[83a.1\]]des 'dun pa'i slong mo byas nas mchod rten de la mchod par byas te smon lam btab pa/_bdag gis yang dag par rdzogs pa'i sangs rgyas 'od srung gi mchod rten la bya ba byas pa gang yin pa'i dge ba'i rtsa ba des bdag bu mang por gyur cig ces byas te song nas grong 
[\[83a.2\]]khyer du zhugs so/_/de na bud med cig bu nad kyi sdug bsngal gyi tshor bas nyen nas ngu ba dang des gzhan zhig la dris pa/_ci'i phyir 'di ngu bar gyur des ji ltar gyur pa rnams smras pa dang des bsams pa/_gal te bdag kyang bu byung bar gyur na/_bdag kyang sdug bsngal 'di lta bu 
[\[83a.3\]]nyams su myong bar 'gyur ro snyam pa las/_ci tsam na sum bcu rtsa gnyis kyi dga' 'dun gyis mchod rten de la mchod pa byed pa na bud med de yang de dang ha cang mi ring ba zhig na 'dug go/_/de rnams kyis mchod pa byas nas smon lam btab pa/_dge ba'i rtsa ba 'dis bdag 
[\[83a.4\]]cag tshan po che chen po'i stobs dang ldan par gyur cig ces byas so/_/des de rnams la dris pa bu dag khyed kyis smon lam ci zhig btab/_de rnams kyis smras pa/_yum 'di dang 'di dag go/_/des smras pa/_bu dag gal te de ltar na khyed cag gi mar bdag kho na gyur 
[\[83a.5\]]cig_/yum de bzhin du gyur cig ces smras nas de rnams dong ngo /_/des bsams pa/_re zhig bud med de lan gcig btsa' na yang sdug bsngal gyi tshor bas nyen nas de ltar ngu na/_bdag la lan sum bcu rtsa gnyis btsa' na ji ltar bya zhes de de ltar rnam par rtog pa na/_
[\[83a.6\]]mchod rten dang nye ba na bya gag mo zhig yod pa sgo nga 'byung bar de de thang cig tsam gyis sgo nga sum bcu rtsa gnyis byung la smre sngags kyang mi 'don to/_/des bsams pa/_'byung ba'i thabs 'di ni rung ba yin no snyam du rig nas mchod rten de la dad pa drag pos smon lam gdab par brtsams 
[\[83a.7\]]pa/_ji ltar bya gag mo 'di thang cig tsam gyis sgo nga sum bcu rtsa gnyis byung ba de bzhin du bdag gi bu sum bcu rtsa gnyis kyang cig car sgo ngar 'byung bar gyur cig ces byas so/_/dge slong dag ji snyam du sems/_de'i tshe de'i dus kyi bud med rgan mo gang yin pa de ni sa ga ma 'di nyid 
[\[83b\]]
[\[83b.1\]]yin no/_/sum bcu rtsa gnyis kyi dga' 'dun gang yin pa de ni sa ga ma'i bu 'di rnams kho na yin te/_'dis de na smon lam btab pa gang yin pa de'i las kyi rnam par smin pas sgo nga sum bcu rtsa gnyis byung ngo /_/btsun pa/_sa ga ma'i bu rnams kyis las ci zhig bgyis na las 
[\[83b.2\]]de'i rnam par smin pas nongs pa ma bgyis shing skyon ma mchis par rgyal po gsal rgyal gyis bkum nas de rnams kyi mgos gzeb bkang ste sa ga ma la bskur lags/_bcom ldan 'das kyis bka' stsal pa/_dge slong dag 'di dag kho nas las rnams byas shing bsags 
[\[83b.3\]]pa dag ni zhes bya ba nas lus can rnams la 'bras bur 'gyur zhes bya ba'i bar gong ma bzhin du'o/_/dge slong dag sngon byung ba ri 'or zhig na chang 'tshong zhig gnas so/_/chom rkun pa rab tu mang po chang tshol zhing de'i drung du 'ongs nas dris pa/_chang yod dam/_chang 'tshong gi 
[\[83b.4\]]chung mas smras pa/_yod do zhes de rnams la chang blud na 'dzar ba med nas des glang zhig bstan de 'di sod cig_/de rnams kyis smras pa/_mtshon cha med do/_/des gta' blangs nas mtshon cha byin pa dang /_de rnams kyis de bsad par brtsams so/_/de gsod pa na sems 
[\[83b.5\]]la bdag gsod pa gang yin pa 'di dag thams cad ni chang 'tshong gi chung ma 'di yin gyis/_bdag gang du 'di rnams kyi mgo bcad nas gzeb bkang ste 'di la bskur bar 'gyur ba der skye bar gyur cig ces bsams so/_/dge slong dag ji snyam du sems/_de'i tshe de'i 
[\[83b.6\]]dus kyi glang gang yin pa de ni ko sa la'i rgyal po gsal rgyal 'di nyid yin no/_/chom rkun pa gang yin pa de rnams ni sa ga ma'i bu 'di dag nyid yin no/_/de'i tshe de'i dus kyi chang 'tshong gi chung ma gang yin pa de ni sa ga ma 'di nyid yin no zhes rgyas par bya'o/_/sangs rgyas 
[\[83b.7\]]bcom ldan 'das rgyal po'i khab na 'od ma'i tshal bya ka lan da ka'i gnas na bzhugs so/_/de'i tshe drang srong mngon par shes pa lnga dang ldan pa'i bsti gnas shig yod de/_de de na 'chag pa las bsti gnas dang ha cang yang mi ring ba'i sa rdzab can gyi phyogs shig tu gcin khu 
[\[84a\]]
[\[84a.1\]]chu dang bcas pa zhig gcis so/_/glo bur du [{]ri dgas [,]ri dwags [}]mo skom pas nyen pa zhig phyogs der 'ongs te/_de skom pas nyen pas de 'thungs nas mo'i dbang po la bsnams so/_/sems can rnams kyi las kyi rnam par smin pa ni bsam gyis mi khyab pas sems 
[\[84a.2\]]can dang ldan par gyur to/_/ji tsam na dus gzhan zhig na phyogs de nyid du 'ongs nas khye'u zhig byung ba dang /_des de bsnams na skal ba mi mthun pa'i sems can yin nas bor te song ngo /_/ji tsam na drang srong de bsti gnas de na 'chag pa las khye'u de mthong nas/_'di 
[\[84a.3\]]su'i bu yin zhes de bsam pa la zhugs pa las/_ji tsam na bdag gi yin par mthong nas des de bsti gnas su bzhag ste bsnun bsnyod bskyed nas de'i mgo [{]ri dgas [,]ri dwags [}]kyi 'dra bas [{]ri dgas [,]ri dwags [}]mgo [{]ri dgas [,]ri dwags [}]mgo zhes bya bar grags so/_/dus gzhan zhig na drang srong shi 
[\[84a.4\]]nas [{]ri dgas [,]ri dwags [}]mgos klad pa'i thod pa rdob pa'i rig pa bslabs te/_des thod pa brdabs nas thams cad lung ston par byed do/_/gal te re zhig sgra drag por gyur na gyen du 'gro ba lhar skye bar 'gyur bar lung ston par byed do/_/'on te 'bring du gyur na gyen du 'gro ba mir skye 
[\[84a.5\]]bar 'gyur bar lung ston par byed de/_de ni bde 'gro'i rtags so/_/ngan 'gro'i rtags ni gal te re zhig sgra mi gsal bar gyur na 'og tu 'gro ba sems can dmyal bar skye bar 'gyur bar lung ston par byed do/_/'on te sgra 'bring du gyur na 'og tu 'gro ba dud 'gror skye bar 'gyur 
[\[84a.6\]]bar lung ston par byed do/_/'on te sgra chung bar gyur na 'og tu 'gro ba [{]yi dgas [,]yi dwags [}]su skye bar lung ston par byed do/_/de nas bcom ldan 'das kyis de'i 'dul ba'i dus mkhyen nas tshe dang ldan pa kun dga' bo la bka' stsal pa/_kun dga' bo song la rgyun du zhugs pa dang /_lan 
[\[84a.7\]]gcig phyir 'ong ba dang /_phyir mi 'ong ba dang /_dgra bcom pa'i mgo bzhi khyer cig_/btsun pa bka' bzhin 'tshal zhes tshe dang ldan pa kun dga' bos bcom ldan 'das las mnyan nas mgo bzhi khyer te drang srong de'i drung du song nas khyod kyis lung ston cig_/des rgyun du 
[\[84b\]]
[\[84b.1\]]zhugs pa'i thod pa la brdabs nas smras pa/_'di ni lha rnams su skyes so/_/lan gcig phyir 'ong ba yang de bzhin no/_/phyir mi 'ong ba'i yang de bzhin no/_/dgra bcom pa'i thod pa la brdabs na ma shes rnam par ma shes nas ngo tsha bas de 'di snyam du sems te/_gang phyir 
[\[84b.2\]]'di yi 'gro ba ma shes pa/_/bdag ci bstan pa de las nyams gyur tam/_/'on te slob dpon rigs las ma skyes sam/_/'on te rtags rnams de 'dra ma yin nam/_/tshe dang ldan pa kun dga' bos smras pa/_gang phyir 'di yi 'gro ba ma shes pa/_/khyod kyis rig pa kun legs 
[\[84b.3\]]goms ma byas/_/re zhig rig pa mtha' dag rtogs byos la/_/khyod kyis phyi nas 'jig rten lung ston cig_/[{]ri dgas [,]ri dwags [}]mgos smras pa/_khyod kyis rig pa thams cad la byang ba 'ga' mthong ngam mthong ba yod dam/_des smras pa/_de bzhin gshegs pa dgra bcom pa 
[\[84b.4\]]yang dag par rdzogs pa'i sangs rgyas rig pa thams cad kyi pha rol tu phyin pa yod do/_/de nas [{]ri dgas [,]ri dwags [}]mgo bcom ldan 'das gang na ba der song nas phyin pa dang bcom ldan 'das la 'di skad ces gsol to/_/dud 'gro [{]yi dgas [,]yi dwags [}]dmyal ba lha mi skye bo'i 'gro 'tshal na/_/
[\[84b.5\]]rig pa'i skyon gyis sems can spyod pa drug pa ma 'tshal gyis/_/gtso bo srid pa gsum gyi mtsho chen pha rol byon pa po/_/pha rol smra kun las rgyal drug pa ma 'tshal de ci gsungs/_/bcom ldan 'das kyis bka' stsal pa/_mer bsregs pa yi lcags kyi me/_/lcags 
[\[84b.6\]]kyi tho bas brdungs byas nas/_/rim gyis nye bar zhi ba yi/_/'gro ba ji ltar mi mngon pa/_/de bzhin 'dod pa'i 'dam tshogs las/_/gal te yang dag rnam grol ba/_/mi g.yo go 'phang thob rnams kyi/_/'gro ba gdags su yod ma yin/_/de skad ces bka' stsal 
[\[84b.7\]]pa dang /_bcom ldan 'das la [{]ri dgas [,]ri dwags [}]ma gos 'di skad ces gsol to/_/btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po thob pa lta na/_bdag bcom ldan 'das kyi spyan sngar tshangs par spyod 
[\[85a\]]
[\[85a.1\]]pa spyad par bgyi'o/_/de nas bcom ldan 'das kyis rab tu phyung bsnyen par rdzogs par mdzad de/_de rab tu phyung zhing bsnyen par rdzogs par mdzad nas rgyal po'i khab tu ji tsam bzhed kyi bar du bzhugs nas mnyan yod gang na ba der rgyu zhing gshegs te/_
[\[85a.2\]]rim gyis rgyu zhing gshegs pa dang mnyan yod du byon nas mnyan yod kyi [{]ri dgas [,]ri dwags [}]'dzin gyi ma'i sngon gyi kun dga' ra ba'i khang [{]bzangs [,]bzang [}]na bzhugs so/_/de nas bcom ldan 'das bla gab med pa na 'chag cing rgyu skar rnams gyur pa gzigs so/_/gzigs nas tshe dang ldan pa 
[\[85a.3\]{]ri dgas [,]ri dwags [}]mgo la bka' stsal pa/[ {]ri dgas [,]ri dwags [}]mgo ji srid cig na lhas char 'bebs par 'gyur soms shig_/des bsams nas btsun pa 'jig rten 'di ma rung 'di rab tu ma rung lags te/_rgyu skar rnams ji ltar gnas pa dang sbyar na lo bcu gnyis su char mi 'bab 
[\[85a.4\]]lags so/_/bcom ldan 'das kyis rgyu skar rnams mthun par byin gyis brlabs nas bka' stsal pa/_yang shes par gyis shig_/des gsol pa/_lo drug tu lags so/_/de bzhin du bcom ldan 'das kyis yang smras pa dang /_gsol pa/_lo lngar lags so/_/
[\[85a.5\]]de bzhin du zhag bdun gyi bar du'o/_/de nas bcom ldan 'das kyis dge slong rnams la bka' stsal pa/_dge slong dag gnas mal rnams skyabs yod par spos shig_/de ring kho nar lhas phye ma'i tshogs lta bu'i char 'bebs par 'gyur te/_de la khrus byed pa gang 
[\[85a.6\]]yin pa de rnams la 'bras dang phol mig 'byung bar mi 'gyur ro/_/[{]ri dgas [,]ri dwags [}]mgo de ltar na rgyu skar rnams ni 'gyur ba g.yo ba mi brtan pa yin te/_srog kyang g.yo ba mi brtan pa yin no/_/bcom ldan 'das kyis de skad ces bka' stsal pa dang /[ {]ri dgas [,]ri dwags [}]mgo 
[\[85a.7\]]mngon par dad par gyur to/_/de ltar mngon par dad par gyur pas dgra bcom pa mngon sum du byas so/_/de nas rnam par grol ba'i dga' ba rab tu myong nas tshigs su bcad pas smras pa/[ {]ri dgas [,]ri dwags [}]rnams ni nags khrod rten/_/'dab chags rnams ni mkha' la 
[\[85b\]]
[\[85b.1\]]rten/_/rnam par sgom pa chos la rten/_/dgra bcom mya ngan 'das la rten/_/[{]ri dgas [,]ri dwags [}]'dzin gyi ma sa ga mas/_bcom ldan 'das ko sa la'i ljongs rgyu zhing gshegs te mnyan yod du byon nas mnyan yod na bdag kho na'i kun dga' ra ba na bzhugs so zhes thos so/_/thos nas 
[\[85b.2\]]kyang bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_bcom ldan 'das kyis [{]ri dgas [,]ri dwags [}]'dzin gyi ma sa ga ma la chos dang ldan pa'i gtam gyis 
[\[85b.3\]]yang dag par bstan ces bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/_/de nas [{]ri dgas [,]ri dwags [}]'dzin gyi ma sa ga ma stan las langs te/_bcom ldan 'das gang na ba de logs su thal mo sbyar ba btud nas bcom ldan 'das la 
[\[85b.4\]]'di skad ces gsol to/_/bcom ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis sa ga ma la cang mi gsung bas gnang ngo zhes bya ba nas nor bu'i chu snod 
[\[85b.5\]]bzhag ste/_bcom ldan 'das la bu mo mngag gzhug ma dus tshod gsol ba dus tshod gsol du bcug go/_/ji tsam na bu mo mngag gzhug ma de sngon gyi kun dga' ra bar song nas sgo gseb nas bltas na dge slong rnams sgren mor khrus byed pa mthong ngo /_/mthong nas 
[\[85b.6\]]kyang bsams pa/_gdon mi za bar 'phags pa rnams ni bzhud la/_'tsho ba ba nal phrug 'di dag gis gtsug lag khang 'dir btab bo snyam nas/_de rings pa rings pas 'ongs te smras pa/_jo mo mkhyen par mdzod cig_/'phags pa rnams ni bzhud la 'tsho ba pa nal 
[\[85b.7\]]phrug rnams kyis gtsug lag khang 'dir btab lags so/_/sa ga mas bsams pa/_bcom ldan 'das kyis gnang nas/_gdugs tshod ma gsol bar bzhud par gyur pa gang yin pa de ni gnas ma yin zhing skabs med de/_gdon mi za bar 'dis dge slong sgren mo 
[\[86a\]]
[\[86a.1\]]rnams mthong ngo snyam nas/_des dus tshod gsol ba'i skyes pa gzhan zhig btang ste/_des btsun pa gdugs tshod lags shing mchis na/_bcom ldan 'das da de'i dus la bab par mkhyen par mdzad du gsol zhes bya ba nas/_bcom ldan 'das 
[\[86a.2\]]kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du ste/_rgan pa'i mthar 'dug nas bcom ldan 'das la 'di skad ces gsol to/_/btsun pa bdag ni sbyin pa chen po brgyad bca' bar 'tshal te/_glo bur pa la stsal ba dang /_
[\[86a.3\]]'chi bar chas pa la stsal ba dang /_bro 'tshal ba la stsal ba dang /_bro g.yog la stsal pa dang /_stsang nas kyi 'jams nar ma dang /_sman nar ma dang /_dge slong rnams la dbyar gyi gos ras chen dang /_dge slong ma rnams la khrus ras so/_/bcom ldan 'das kyis bka' 
[\[86a.4\]]stsal pa/_sa ga ma khyod kyis yon tan ci zhig mthong na glo bur du 'ongs pa la sbyin pa sbyin/_btsun pa glo bur du mchis pa'i dge slong ni spyod yul mi mkhas pa dang /_lam srang mi mkhas pa lags pas des bdag gi bsod snyoms la longs spyad na spyod yul la mkhas 
[\[86a.5\]]pa dang /_lam srang la mkhas par 'gyur lags so/_/sa ga ma de thugs su chud de legs so legs so/_/don gyi dbang ci zhig mthong na 'gro bar chas pa la sbyin pa sbyin/_btsun pa dge slong mchi bar chas pa bsod snyoms tshol du mchis na 'gron pa rnams dang bral 
[\[86a.6\]]bar 'gyur zhing tshogs dang bral na phongs par 'gyur bas des bdag gi bsod snyoms la longs spyad na tshogs dang 'bral bar mi 'gyur lags so/_/sa ga ma de yang thugs su chud de legs so legs so/_/don gyi dbang ci zhig mthong na nad pa la sbyin pa sbyin/_btsun 
[\[86a.7\]]pa dge slong bro 'tshal ba bsod snyoms tshol du mchis na nyon mongs pa'am 'gum par 'gyur bas des bdag gi bsod snyoms la longs spyod na bro nad las ldang ba dang bde ba la reg par gnas par 'gyur lags so/_/sa ga ma de yang thugs su chud de legs so legs 
[\[86b\]]
[\[86b.1\]]so/_/don gyi dbang ci zhig mthong na nad g.yog la sbyin pa sbyin/_btsun pa dge slong bro g.yog bgyid pa rang gi ched du bsod snyoms tshol du mchis na bro 'tshal ba'i bgyi ba nyams par 'gyur bas des bdag gi bsod snyoms la longs spyad na 'grub par 'gyur lags so/_/sa 
[\[86b.2\]]ga ma de yang thugs su chud de legs so legs so/_/don gyi dbang ci zhig mthong na dge 'dun la nas thug nar ma sbyin/_btsun pa bcom ldan 'das kyi nyan thos rnams la drod chung ba yang mchis/_drod che ba yang mchis te/_de la re zhig drod chung ba gang lags pa de rnams 
[\[86b.3\]]ni nas thug 'tshal na drod skye bar 'gyur la/_drod che ba gang lags pa de rnams ni nyam skye bar 'gyur lags so/_/sa ga ma de yang thugs su chud de legs so legs so/_/don gyi dbang ci zhig mthong na dge 'dun la sman nar ma sbyin/_btsun pa bcom ldan 'das kyi nyan 
[\[86b.4\]]thos rnams las bro nad mang ba dang bro nad nyung ba mchis te/_de la bro nad mang po gang lags pa de rnams la ni re zhig 'tshal ches/_bro nad nyung ba gang lags pa de rnams kyis longs spyad na lhag par yang bde ba la reg par gnas par 'gyur lags so/_/sa ga ma de yang 
[\[86b.5\]]thugs su chud de legs so legs so/_/don gyi dbang ci zhig mthong na/_dge slong rnams la dbyar gyi gos ras chen sbyin/_btsun pa de ring kho na bdag gis bu mo mngag gzhug bgyid pa dus tshod gsol bar btang ba las/_des dge slong rnams sgren mor khrus 
[\[86b.6\]]byas pa mthong nas/_de slar mchis te bdag la 'phags pa rnams ni bzhud la 'tsho ba pa nal phrug rnams kyis gtsug lag khang du btab bo zhes mchi bas de rnams dbyar gyi gos ras chen gyis bkab par 'gyur lags so/_/sa ga ma de yang thugs su chud de legs 
[\[86b.7\]]so legs so/_/don gyi dbang ci zhig mthong na dge slong ma rnams la khrus ras sbyin/_btsun pa dus 'di gcig na khyim pa mo rab tu mang po dag dge slong ma rab tu mang po rnams chu bo gnas ldan la sgren mor khrus bgyid pa las khyim pa mo de rnams kyis bgad cing 
[\[87a\]]
[\[87a.1\]]bgad nas mdzub ker gyis dge slong ma rnams kyi mdoms nye bar ston te/_de dag gis nye bar bstan pa rnams bag 'khums par gyur pas de rnams bdag gi khrus ras kyis bkab nas khrus bgyid par 'gyur lags so/_/sa ga ma legs so legs 
[\[87a.2\]]so/_/khyod kyis bsod nams bya ba'i dngos po brgyad smras pa gang yin pa de dag ni rdzas las byung ba'i bsod nams bya ba'i dngos po bdun rnams la yang dag par snang zhing 'di dag ni rdzas las byung ba'i bsod nams bya ba'i dngos po bdun po gang dag la bsod nams 
[\[87a.3\]]sam/_bsod nams kyi 'bras bu'am/_bsod nams kyi 'bras bu rnam par smin pa 'di tsam mo zhes tshad gzung bar mi nus kyi 'on kyang bsod nams mang ba'i phyir bsod nams kyi phung po chen po zhes bya ba'i grangs su 'gro ba rnams kyi nang du 'dus so/_/btsun pa 
[\[87a.4\]]bdag gis 'di skad ces bcom ldan 'das kyis dge slong che ge mo de snga nas dge slong 'di yang kun tu sbyor ba gsum spangs nas rgyun du zhugs pa rnam par mi ltung ba'i chos can rdzogs pa'i byang chub tu nges par gzhol ba/_re ltar thogs na srid pa lan bdun par 'gyur te/_
[\[87a.5\]]lha dang mi rnams kyi nang du lan bdun du nying mtshams sbyor zhing 'khor nas sdug bsngal gyi mthar byed par 'gyur ro zhes lung bstan pa thos te/_de mnyan yod du res 'ga' mchi zhing slar yang mchi bar 'gyur la/_des bdag gi glo bur du mchi ba'i zas zhes bya ba nas/_dbyar 
[\[87a.6\]]gyi gos ras chen dang /_dge slong mas khrus ras longs spyod par 'gyur lags so zhes bya ba'i bar de thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags so/_/bcom ldan 'das kyis dge slong che ge mo de dge slong 
[\[87a.7\]]'di ni kun tu sbyor ba gsum spangs nas 'dod chags dang /_zhe sdang dang /_gti mug bsrabs pa'i phyir lan gcig phyir 'ong bar 'gyur te/_'jig rten 'dir lan gcig 'ongs nas sdug bsngal gyi mthar byed par 'gyur ro zhes lung bstan pa de yang mnyan yod du res 'ga' 
[\[87b\]]
[\[87b.1\]]mchi zhing slar mchi la/_des bdag gi glo bur ba'i zas zhes bya ba nas dbyar gyi gos ras chen dang /_dge slong mas khrus ras zhes bya ba'i bar gong ma bzhin te/_thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags 
[\[87b.2\]]so/_/bcom ldan 'das kyis dge slong che ge mo de dge slong 'di ni tha ma'i cha dang mthun pa'i kun tu sbyor ba lnga spangs pas phyir mi 'ong bar 'gyur te/_'jig rten 'dir phyir mi 'ong bar 'gyur ro zhes lung bstan pa de yang res 'ga' mnyan yod du mchi zhing slar mchi la/_des 
[\[87b.3\]]bdag gi glo bur ba'i zas zhes bya ba nas dbyar gyi gos ras chen dang /_dge slong mas khrus ras zhes bya ba'i bar gong ma bzhin du ste/_thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags so/_/bcom ldan 
[\[87b.4\]]'das kyis dge slong che ge mo de dge slong 'di ni nyon mongs pa thams cad spangs te dgra bcom pa mngon sum du byas nas phung po lhag ma med pa'i mya ngan las 'das pa'i dbyings su 'jug par 'gyur ro zhes lung bstan pa de yang res 'ga' mnyan yod du mchi zhing slar yang 
[\[87b.5\]]mchi la/_des bdag gi glo bur ba'i zas zhes bya ba nas dbyar gyi gos ras chen dang /_dge slong mas khrus ras zhes bya ba'i bar gong ma bzhin du ste/_thos nas kyang dga' ba dang rab tu dga' ba rgya chen po dge ba nges par 'byung ba dang ldan pa thob par 'gyur lags 
[\[87b.6\]]so/_/de nas bcom ldan 'das kyis [{]ri dgas [,]ri dwags [}]'dzin gyi ma sa ga ma la chos dang ldan pa'i gtam gyis yang dag par bstan yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/
[\[87b.7\]]de nas bcom ldan 'das mnyan yod du ji tsam bzhed kyi bar du bzhugs nas yangs pa can gang na ba der rgyu zhing gshegs te/_rim gyis rgyu zhing gshegs pa na yangs pa can du byon nas yangs pa can gyi spre'u rdzing gi 'gram gyi khang pa brtsegs pa na bzhugs so/_/de nas 
[\[88a\]]
[\[88a.1\]]bcom ldan 'das snga dro na bza' sham thabs mnabs chos gos dang lhung bzed bsnams nas yangs pa can du bsod snyoms la zhugs so/_/de'i tshe dge slong rab tu mang po kun dga' ra ba'i sgo na gnas mal mi gtsang bas gos pa rnams 'khru ba dang /_skems 
[\[88a.2\]]pa dang /_'dings par byed do/_/bcom ldan 'das kyis dge slong rab tu mang po kun dga' ra ba'i sgo na gnas mal mi gtsang bas gos pa rnams 'khru ba dang /_skems pa dang /_'dings par byed pa gzigs so/_/gzigs nas kyang yang 'di snyam du dgongs te/_
[\[88a.3\]]bram ze dang khyim bdag dad pa can dag pags pa dang /_sha dang /_khrag zad zad du sbyin pa btang zhing bsod nams byas pa gang yin pa de la dge slong rnams bag med cing ma brtags par spyod par byed do snyam du dgongs nas yangs pa can du bsod snyoms spyad de/_zhal 
[\[88a.4\]]zas kyi bya ba mdzad nas zas phyi ma'i bsod snyoms spangs shing lhung bzed dang na bza' chos gos mkhos su phab nas zhabs bsil te nang du yang dag 'jog la gtsug lag khang du zhugs so/_/de nas bcom ldan 'das dgongs ka nang du yang dag 'jog las bzhengs nas dge 
[\[88a.5\]]slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong dag 'dir nga snga dro sham thabs bgos lhung bzed dang chos gos thogs te yangs pa can du bsod snyoms la 
[\[88a.6\]]zhugs pa las ngas dge slong rab tu mang po dag kun dga' ra ba'i sgo na gnas mal mi gtsang bas gos pa rnams 'khru ba dang /_skems pa dang /_'dings par byed pa mthong ngo /_/mthong nas kyang 'di snyam du dgongs te/_bram ze dang khyim bdag dad pa can dag pags 
[\[88a.7\]]pa dang /_sha dang khrag zad zad du sbyin pa btang zhing bsod nams byas pa gang yin pa de la dge slong rnams bag med cing ma brtags par spyod par byed do/_/dge slong dag dad pas byin pa la bag yod pas spyod pa dang /_dus su spyod pa dang /_skabs skabs su spyod 
[\[88b\]]
[\[88b.1\]]pa dang /_brtags te spyod pa dang /_cung zad spyod pa ni legs so legs so/_/de nas bcom ldan 'das kyis dad pas byin pa la bag yod pas spyad par bya ba'i bsngags pa gsungs nas dge slong rnams la bka' stsal pa/_dge slong dag de lta bas na dge 'dun gyi gnas mal la gding 
[\[88b.2\]]ba med par longs spyad par mi bya'o/_/gnas mal mi gtsang bas gos na de'i mod kho na la bkru bar bya ste/_gzhan du na 'gal tshabs can du 'gyur ro/_/de nas bcom ldan 'das snga dro na bza' sham thabs mnabs lhung bzed dang chos gos bsnams nas zhabs 'bring byed pa'i 
[\[88b.3\]]dge slong tshe dang ldan pa kun dga' bo dang /_yangs pa can du bsod snyoms la zhugs pa las/_bcom ldan 'das kyis mi rgyab nag por gyur pa zhig rgyang ring po kho na nas gzigs so/_/gzigs nas kyang tshe dang ldan pa kun dga' bo la bka' stsal pa/_kun dga' bo 
[\[88b.4\]]khyod kyis mi rgyab nag po pha bi mthong ngam/_btsun pa mthong lags so/_/kun dga' bo mi pha bi ni yang dag par rdzogs pa'i sangs rgyas 'od srung gi gsung rab la rab tu byung bar gyur te/_de nas 'dis dge 'dun gyi gnas mal la ming tsam gyi gding ba dang /_dri ma can gyi 
[\[88b.5\]]gding ba dang /_shur bu dang /_rgya cang dang /_lcug gu'i gding bas bting nas longs spyad pa de'i las kyi rnam par smin pas tshe rabs lnga brgyar rgyab nag por gyur to/_/da dung yang rgyab nag por gyur to zhes rig par mdzad nas yangs pa can du bsod snyoms mdzad do zhes bya ba 
[\[88b.6\]]nas nang du yang dag 'jog las bzhengs nas zhes bya ba'i bar gong ma bzhin du'o/_/dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong dag de ring nga snga dro sham 
[\[88b.7\]]thabs bgos lhung bzed dang chos gos thogs te yangs pa can du bsod snyoms la zhugs pa las/_de na ngas mi rgyab nag por 'dug pa zhig mthong ste/_de ni yang dag par rdzogs pa'i sangs rgyas 'od srung gi gsung rab la dge slong du gyur pa las de na des dge 'dun gyi 
[\[89a\]]
[\[89a.1\]]gnas mal la ming tsam gyi gding ba dang zhes bya ba nas tshe rabs lnga brgya'i bar du rgyab nag por gyur to zhes bya ba'i bar gong ma bzhin du'o/_/dge slong dag de lta bas na dge slong rnams kyis deng phyin chad ming tsam gyi gding ba dang /_dri ma can gyi gding bas dge 
[\[89a.2\]]'dun gyi gnas mal la longs spyad par mi bya'o/_/longs spyad na 'gal tshabs can du 'gyur ro/_/'on kyang gding ba gnyis kyis longs spyad par bya ste/_stug na ni rim gcig gis so/_/seng ba zhig na rim gnyis kyis so/_/dge slong rnams gding ba bkra zhing bkra ba kha 
[\[89a.3\]]tshar ma bcad pa dag 'chang bar byed pa bram ze dang khyim bdag rnams kyis mthong nas smod par byed/_gzhogs 'phyas byed/_kha zer bar byed nas bcom ldan 'das kyis bka' stsal pa/_sngon po'am/_'dam ka'am/_kha bsgyur ba'i gding ba gris dras pa bcang bar bya ste/_
[\[89a.4\]]gzhan du na 'gal tshabs can du 'gyur ro/_/dge slong zhig g.yan pa'i nad kyis nyen pas de'i chos gos rnams rnag dang khrag gis reg nas dri mi zhim la sbrang ma rnams 'du zhing de bsod snyoms la zhugs pa de bram ze dang khyim bdag rnams kyis mthong nas smod par byed gzhogs 
[\[89a.5\]]'phyas byed/_kha zer bar byed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de lta bas na rjes su gnang ste g.yan pa dgab pa bcang bar bya ste/_zhag lnga'am/_drug lon nas bkru bar bya'o/_/gzhan 
[\[89a.6\]]du na 'gal tshabs can du 'gyur ro/_/dge slong mdze'i nad kyis nyen pa dag dge 'dun gyi gnas mal dang /_khyams dang /_rdzing dang /_sgo khang dang /_bang rim dang /_'chag sa rnams dang /_shing drung gi gnas rnams na dri mi zhim pa dang /_sbrang ma rnams 'khor bas 
[\[89a.7\]]gnas shing longs spyad par byed pa de dag bram ze dang khyim bdag rnams kyis mthong nas smod par byed/_gzhogs 'phyas byed/_kha zer bar byed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge 
[\[89b\]]
[\[89b.1\]]slong dag dge slong mdze nad kyis thebs pa rnams kyi phyir ngas kun tu spyod pa'i chos dag bca' bar bya ste/_dge slong mdze nad kyis thebs pas dge 'dun gyi gnas mal dang /_gnas khang la longs spyad par mi bya/_khyams rnams dang /_ji skad du bsgrags pa'i khyams la 
[\[89b.2\]]sogs par gnas par mi bya/_dge 'dun gyi chab khung dang /_snam phyi sar 'jug par mi bya ste/_dge 'dun gyis de la gnas dben pa byin nas rim gro bya'o/_/dge slong mdze nad kyis thebs pas kun tu spyod pa'i chos ji ltar bcas pa bzhin yang dag par blangs te 
[\[89b.3\]]'jug par mi byed na 'gal tshabs can du 'gyur ro//_//'dul ba gzhi/_bam po drug bcu bzhi pa/_sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa bde bar gshegs pa'i na bza' chos gos lhag par bcang du rung 
[\[89b.4\]]lags sam/_nye ba 'khor mi rung ngo /_/btsun pa mon dar gyi chos gos la chos gos gsum du byin gyis brlabs nas chos gos lhag par byin gyis brlabs te bcang du rung lags sam/_nye ba 'khor ci dgar zad de/_de bzhin du 'dod pa bzhin du bal dang sha na'i ras la yang 
[\[89b.5\]]rung ngo //_//sdom la/_gso ma skra yi chos gos dang /_/gcer bu skra 'bal lo ma'i gos/_/mthang gos can dang g.yang gzhi dang /_/gso ras seng ras pa char sngo/_/gleng gzhi ni mnyan yod na'o/_/dge slong zhig bcom ldan 'das gang na ba der song ste phyin pa dang 
[\[89b.6\]]bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 'das la dge slong des 'di skad ces gsol to/_/btsun pa bdag gso ma'i chos gos 'chang bar 'tshal lo/_/bcom ldan 'das kyis 
[\[89b.7\]]bka' stsal pa/_skyes bu gti mug 'di lta ste/_gso ma'i chos gos 'di ni mu stegs pa'i rtags yin no/_/de lta bas na dge slong gis gso ma'i chos gos bcang bar mi bya'o/_/bcangs na 'gal tshabs can du 'gyur ro/_/yang dge slong zhig 'ongs nas bcom ldan 
[\[90a\]]
[\[90a.1\]]'das la 'di skad ces gsol to/_/bcom ldan 'das bdag skra'i chos gos bcang bar 'tshal lo/_/bcom ldan 'das kyis bka' stsal pa/_skyes bu gti mug 'di ni mu stegs pa'i rtags so zhes bya ba nas 'gal tshabs can du 'gyur ro zhes bya ba'i bar 
[\[90a.2\]]gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun pa bdag gcer bu bgyid par 'tshal lo/_/bcom ldan 'das kyis bka' stsal pa/_skyes bu gti mug 'di lta ste/_gcer bu 'di ni mu stegs pa'i rtags 
[\[90a.3\]]yin no/_/gzhan yang ngas chos gos gsum rjes su gnang na ci'i phyir khyod gcer bu byed/_de lta bas na dge slong gis gcer bu mi bya'o/_/byas na nyes pa sbom por 'gyur ro/_/de nas dge slong de gcer bu ma gnang ba dang bslab pa rnams spangs te nyams 
[\[90a.4\]]par gyur to/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa dge slong 'di gcer bu ma gnang ba dang bslab pa rnams spangs te nyams par gyur pa la gzigs/_bcom ldan 'das kyis bka' 
[\[90a.5\]]stsal pa/_dge slong dag da ltar 'ba' zhig tu ma zad de/_ji ltar 'das pa'i dus na yang 'di nyid ngo tsha med pa'i skyon gyis chung ma ma thob pa de nyon cig_/dge slong dag sngon byung ba ngang pa'i rgyal po yul 'khor skyong zhes bya ba byung ste/_de'i bu mo rang khyim thab tshol lo zhes 
[\[90a.6\]]yul phyogs sna tshogs na gnas pa'i bya rnams kyis thos nas 'dus par gyur te so so nas bsams pa/_de'i khyim thab tu bdag 'gyur ro snyam mo/_/des rma bya zhig mthong nas des smras pa/_'di ni bdag gi khyim thab tu 'gyur ro/_/de la gzhan dag gis 'dis khyod 
[\[90a.7\]]khyim thab tu bdams so zhes smras pa dang /_des mjug ma bsgrengs nas gar byed par brtsams pa de yul 'khor skyong gis mthong nas smras pa/_'di ci zhig gi phyir gar byed/_gzhan dag gis smras pa/_khyod kyi bu mo'i khyim thab tu gyur pas so/_/des smras pa/_ngo tsha dang 
[\[90b\]]
[\[90b.1\]]khrel dang mi ldan pas 'di la bdag gi bu mo mi sbyin no zhes pa rma bya des thos nas yul 'khor skyong gi drung du song ste tshigs su bcad pas smras pa/_dbyangs snyan yid 'ong kha dog mdzes pa dang /_/'dab ma 'dom gang tshad ldan mgrin pa ni/_/nor bu bai DUr+ya dang 'dra gyur na/_/ci slad khyod kyi 
[\[90b.2\]]sras mo bdag mi stsal/_/yul 'khor skyong gis smras pa/_dbyangs snyan yid 'ong kha dog mdzes pa dang /_/'dab ma 'dom gang tshad ldan mgrin pa ni/_/nor bu bai DUr+ya dang 'dra gyur kyang /_/'dzem med skyon gyis khyod la mi sbyin no/_/dge slong dag ji snyam du sems/_de'i tshe de'i dus 
[\[90b.3\]]kyi rma bya gang yin pa de ni dge slong 'di nyid de/_de na yang 'di ngo tsha med pa'i skyon gyis chung ma ma thob nas sdug bsngal zhing yid mi bde nas bya'i tshogs kyi nang nas byung ngo /_/da ltar yang 'dis gcer bu ma gnang nas sdug bsngal zhing yid mi bde bas dge slong gi tshogs kyi nang nas byung 
[\[90b.4\]]ngo /_/yang dge slong zhig gis bcom ldan 'das la 'di skad ces gsol to/_/btsun pa bdag skra 'bal bar 'tshal lo/_/bcom ldan 'das kyis bka' stsal pa/_ngas 'dreg par rjes su gnang na ci'i phyir khyod skra 'bal/_skyes bu gti mug 'di lta ste/_skra 'bal ba 'di 
[\[90b.5\]]ni mu stegs pa'i brtul zhugs yin no/_/de lta bas na dge slong gis skra 'bal bar mi bya'o/_/'bal na 'gal tshabs can du 'gyur ro/_/yang dge slong zhig gis bcom ldan 'das la 'di skad ces gsol to/_/btsun pa bdag lo ma'i bgo ba 'chang bar 'tshal lo/_/
[\[90b.6\]]bcom ldan 'das kyis bka' stsal pa/_skyes bu gti mug 'di ni mu stegs pa'i brtul zhugs yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun 
[\[90b.7\]]pa bdag bla gos mthang gos dang bcas pas 'tsho bar 'tshal lo/_/bcom ldan 'das kyis bka' stsal pa/_skyes bu gti mug ngas chos gos gsum rjes su gnang na ci'i phyir khyod bla gos mthang gos dang bcas pas 'tsho bar byed/_de lta bas na dge slong gis bla gos mthang 
[\[91a\]]
[\[91a.1\]]gos dang bcas pa'i chos gos kyis 'tsho bar mi bya'o/_/'tsho bar byed na 'gal tshabs can du 'gyur ro/_/yang dge slong zhig gis bcom ldan 'das la 'di skad ces gsol to/_/btsun pa bdag g.yang gzhi 'chang bar 'tshal lo/_/bcom ldan 'das 
[\[91a.2\]]kyis bka' stsal pa/_gti mug 'di ni mu stegs pa'i rgyal mtshan yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun pa bdag gso ma'i seng ras kyi 
[\[91a.3\]]chos gos 'chang bar 'tshal lo/_/bcom ldan 'das kyis bka' stsal pa/_'di ni mu stegs kyi rgyal mtshan yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di skad ces gsol to/_/
[\[91a.4\]]btsun pa bdag pa char 'chang bar 'tshal lo/_/bcom ldan 'das kyis bka' stsal pa/_skyes bu gti mug 'di lta ste/_pa char 'di ni khyim pa'i chos yin te zhes bya ba nas 'gal tshabs can du 'gyur ro/_/zhes bya ba'i bar gong ma bzhin du'o/_/yang dge slong zhig 
[\[91a.5\]]gis bcom ldan 'das la 'di skad ces gsol to/_/btsun pa bdag chos gos thams cad sngon por 'chang bar 'tshal lo/_/bcom ldan 'das kyis bka' stsal pa/_'di ni khyim pa 'chang bar byed do/_/de lta bas na dge slong gis chos gos thams cad sngon por bcang 
[\[91a.6\]]bar mi bya'o zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/de bzhin du thams cad ser ba'am/_thams cad dmar ba'am/_dkar ba ni rung ba ma yin pa nyid do//_//sdom la/_kha tshar ring dang gdengs ka dang /_/ral ka gtsug 
[\[91a.7\]]tor thod dang ni/_/ra bal gos dang rnga bal klam/_/mchin nad kun dga' mthang gos bcas/_/yang dge slong zhig gis bcom ldan 'das la 'di skad ces gsol to/_/btsun pa bdag kha tshar ring po'i chos gos 'chang bar 'tshal lo/_/bcom ldan 'das 
[\[91b\]]
[\[91b.1\]]kyis bka' stsal pa/_'di ni mu stegs pa'i rtags yin no/_/zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun pa bdag kha tshar gdengs ka lta bu'i 
[\[91b.2\]]chos gos 'chang bar 'tshal lo/_/bcom ldan 'das kyis bka' stsal pa/_skyes bu gti mug 'di ni mu stegs pa'i rtags yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di 
[\[91b.3\]]skad ces gsol to/_/btsun pa bdag ral ka 'chang bar 'tshal lo/_/bcom ldan 'das kyis bka' stsal pa/_skyes bu gti mug 'di ni khyim pa'i rtags yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong 
[\[91b.4\]]zhig gis bcom ldan 'das la 'di skad ces gsol to/_/btsun pa bdag gtsug tor bgyid par 'tshal lo/_/bcom ldan 'das kyis bka' stsal pa/_skyes bu gti mug 'di ni khyim pa'i rtags yin no zhes bya ba nas 'gal tshabs can du 'gyur ro zhes bya ba'i bar 
[\[91b.5\]]gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun pa bdag thod 'ching bar 'tshal lo/_/bcom ldan 'das kyis bka' stsal pa/_skyes bu gti mug 'di ni khyim pa'i rtags yin no zhes bya ba nas 'gal tshabs can du 
[\[91b.6\]]'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun pa bdag ra bal gyi gos bcang bar 'tshal lo/_/bcom ldan 'das kyis bka' stsal pa/_skyes bu gti mug 'di ni khyim pa'i rtags yin 
[\[91b.7\]]no/_/zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/yang dge slong zhig gis bcom ldan 'das la 'di skad ces gsol to/_/btsun pa bdag rnga bal gyi klam 'chang bar 'tshal lo/_/bcom ldan 'das kyis bka' stsal pa/_skyes bu 
[\[92a\]]
[\[92a.1\]]gti mug 'di ni khyim pa'i rtags yin no zhes bya ba nas 'gal tshabs can du 'gyur ro zhes bya ba'i bar gong ma bzhin du'o/_/tshe dang ldan pa kun dga' mchin nad can dge slong med pa'i gnas sgo 'phar med pa zhig tu dbyar gnas par dam bcas te snam sbyar med par 
[\[92a.2\]]de phyi rol du byung ba dang /_de'i snam sbyar rkun pos khyer ro zhes bya ba'i bar du ste/_de'i phyir bcom ldan 'das kyis bka' stsal pa/_dge slong gis dge slong med pa'i gnas sgo 'phar med par dbyar gnas par dam mi bca' zhing snam sbyar med par gar du yang 'gro bar mi bya'o/_/
[\[92a.3\]]song na 'gal tshabs can du 'gyur ro/_/tshe dang ldan pa kun dga' bo mchin nad can na ba de'i nad g.yog tshe dang ldan pa kun dga' bo byed pa las char bab pa dang de snam sbyar gyon te 'gro ba'i spro ba med nas/_bcom ldan 'das kyis bka' stsal pa/_mthang gos dang bla gos su 
[\[92a.4\]]bcas pas 'gro bar bya'o/_/gzhan yang snam sbyar gzhag tu rung ba ni lnga ste/_dge slong dang bcas pa'i gnas sgo 'phar dang bcas pa dang /_char bab pa dang /_char 'bab tu dogs pa dang /_'bab chu'i pha rol tu 'gro bar 'dod pa dang /_sra brkyang bting ba'i gnas 
[\[92a.5\]]dang /_dge 'dun gyis gnang ba byin par gyur pa'o//_//bar sdom gyi tshigs su bcad pa/_dbyar dang dge tshul nyid dag gi/_/byung ba gnyis po dag dang ni/_/rnyed pa chung dang 'gyod pa dang /_/dge 'dun rnyed dang de de'i yin/_/bcom ldan 'das kyis dge slong rnams 
[\[92a.6\]]kyi chos gos kyi rnyed pa sbyin par bya'o zhes gsungs na/_dge slong rnams kyis dag gi dbye byas pa'i mod kho na la ljongs rgyur dang ba dang de rnams kyi rnyed pa sus kyang ma blangs nas/_bcom ldan 'das kyis bka' stsal pa/_de'i rnyed pa len du gzhug pa'i phyir dge slong la 
[\[92a.7\]]bcol nas 'gro bar bya'o/_/ma bcol ba'i dge slong gzhan dag gis blangs pa dang /_dge slong rnams phan tshun rtsod par gyur nas/_bcom ldan 'das kyis bka' stsal pa/_ma bcol ba'i dge slong gis rnyed pa blang bar mi bya'o/_/blangs na 'gal tshabs can du 'gyur 
[\[92b\]]
[\[92b.1\]]ro/_/bcol ba'i dge slong gzhan dag gis ma blangs nas/_bcom ldan 'das kyis bka' stsal pa/_de rnams kyis thams cad mnod par bya'o/_/dge tshul rnams dong nas sus kyang rnyed pa ma blangs so/_/bcom ldan 'das kyis bka' stsal pa/_de rnams kyi mkhan 
[\[92b.2\]]po dang slob dpon dag gis blang bar bya'o/_/dge slong dag rnyed pa chung ngu dag 'gyed par byed pa na rnyed pa chung ngu yin no snyam nas/_dong ba rnams kyi ma byin pa dang /_bcom ldan 'das kyis bka' stsal pa/_gang la bcol ba de rnams kyis blang bar bya'o/_/gzhan dag 
[\[92b.3\]]gis ma bcol bar dong ba dang de rnams kyi sus kyang ma blangs la/_dge slong rnams kyis kyang 'gyod pas ma blangs pa dang /_bcom ldan 'das kyis bka' stsal pa/_blang bar bya ste/_de la 'gyod par mi bya'o/_/rnyed pa chung ngu gzhan dag bgor mchog nas/_bcom 
[\[92b.4\]]ldan 'das kyis bka' stsal pa/_gzhan dag dang bsres la gtsug lag khang na gnas pa rnams kyis bgo bar bya ste/_de la 'gyod par mi bya'o/_/bcol bas rnyed pa chung ngu ma blangs na ma sha ka lnga'i rin yan chad ni nges par bda' bar bya'o/_/ri 'or zhig na khyim bdag 
[\[92b.5\]]cig yod pa des gtsug lag khang zhig brtsigs nas/_de na gal te dge slong brgya gnas na ras yug brgya 'bul lo/_/de bzhin du dge slong gcig gnas na yang ras yug brgya kho na 'bul lo zhes bya ba'i bar du'o/_/ji tsam dus gzhan zhig na gtsug lag khang de 
[\[92b.6\]]nyid du rgan zhugs gnyis shig dbyar gnas pa las khyim bdag des ras yug brgya bskur ba de gnyis kyis blangs nas phan tshun dpyad nas gcig gis smras pa/_rnyed pa 'di ni dge 'dun gyir 'gyur ro/_/cig shos kyis smras pa/_bdag cag kho na yir 'gyur ro/_/gal 
[\[92b.7\]]te de lta na long shig_/des smras pa/_phan tshun rtsod par mi 'gyur grang /_ji tsam na gcig gis kyang ma blangs nas de gnyis kyis yang dpyad pa/_de la ji ltar bsgrub par bya/_gcig gis smras pa/_dge slong rnams bos la de rnams dang lhan cig bgo'o/_/cig 
[\[93a\]]
[\[93a.1\]]shos kyis smras pa/_de bzhin du bya na su 'gro/_/gang gzhon pa'o/_/gos rnams sus bsrung gang gzhon pas so/_/de ltar mi nus kyis gang gzhon pa ni 'gro'o/_/gang rgan pa des ni gos rnams bsrung ngo /_/de bzhin du bya'o zhes gzhon 
[\[93a.2\]]pa shos dge slong rnams bod pa'i phyir mnyan yod du song ngo /_/drug sde rnams kyi kun tu spyod pa ni drug sde rnams kyis rgyal bu rgyal byed kyi tshal gyi sgo re mos re mos mi stong par byed pa yin pas nye dga' rgyal bu rgyal byed kyi tshal gyi sgo na 'dug pa des rgyang ring po kho na 
[\[93a.3\]]nas mgo spra ba'i me tog ltar skye ba smin ma 'phyang ba zhig mthong nas bsams pa/_dge slong gnas brtan 'di 'ga' zhig 'ong gis de bsur 'gro'o snyam nas gnas brtan byon pa legs so byon pa legs so/_/slob dpon phyag 'tshal lo/_/des bsams pa/_'di 
[\[93a.4\]]ni slob dpon yang mi shes/_mkhan po yang mi shes te/_'di ni rgan zhugs zhig yin no snyam du rig nas smras pa/_rgan zhugs khyod gang nas 'ongs/_ri 'or che ge mo zhig nas so/_/ci de na gtsug lag khang yod dam/_gtsug lag khang yod do/_/ci de gtsug lag 
[\[93a.5\]]khang yin nam/_'on te phongs pa yin/_des ji ltar gyur pa rgyas par smras pa dang /_khyod don ci zhig la 'ongs/_dge slong rnams dang bgo ba'i phyir ro/_/gal te de lta na nga kho nas khyod la snying brtse ba'i phyir 'gro bar bya'o/_/slob dpon legs so/_/nye [{]dga'as [,]dgas [}]
[\[93a.6\]]bsams pa/_gal te 'di bdag gi thad nas gzhan du song na skye bo'i tshogs chen pos shes par 'gyur gyis/_legs par bdag gis bsrung bar bya'o snyam nas/_des de ngal sor bcug ste/_dus ma yin pa'i btung ba dag blud nas ci nas kyang bre mo gtam gyis 
[\[93a.7\]]nam sros kyi bar du brongs nas mal bzang po bshams te rkang pa bkru ba dang /_rkang pa bsku ba byin nas ji tsam gnyid log par gyur pa de srid du bsdad do/_/de nas nye dga' gsang 'phel bar mi 'gyur grang snyam pa'i 'tsher bas mtshan mo de 'das par byas so/_/de nas 
[\[93b\]]
[\[93b.1\]]de nang par sngar langs te/_rgan zhugs de khrid nas rings pa rings par song ste/_rim gyis ri 'or du phyin pa dang /_de nas gtsug lag khang na gnas pa'i rgan zhugs cig shos des 'ongs pa legs so zhes kun dga' bar gyur pa'i tshig smras nas de gnyis ngal sos pa 
[\[93b.2\]]dang khong gsum char yang gnas gcig tu 'tshogs nas/_nye [{]dga'as [,]dgas [}]smras pa/_rnyed pa bgos shig_/gnas brtan bgo'o/_/nye [{]dga'as [,]dgas [}]rgan zhugs gcig la smras pa/_rgan zhugs khyod kyis bgos shig_/gnas brtan bdag ni mi 'gyed de/_de ci'i phyir zhe na/_
[\[93b.3\]]bdag la nyes pa byung na mi rung ngo /_/cig shos la yang smras pa/_rgan zhugs khyod kyis bgos shig_/des kyang de bzhin du smras pa dang /_nye [{]dga'as [,]dgas [}]smras pa/_khyed ni nyes pa byung bas 'jigs kyi/_nye dga' ni spyi'u tshugs su sems can dmyal bar 'gro bar 'gyur 
[\[93b.4\]]bar 'dod dam ci/_nye [{]dga'as [,]dgas [}]bsams pa/_rgan zhugs 'di gnyis bsdong gis dbyen bya'o snyam nas de nas de gnyis kyi rgyun du rung ba'i las byed pa'i g.yog po mthong nas gcig gi drung du song ste dris pa/_rgan zhugs khyod kyis 'dir ci dag byas/_gnas brtan 
[\[93b.5\]]bdag gis gtsug lag khang du rtag par chag chag dang /_phyag dar dang /_ba'i lci ba 'jam pos byug pa byas so/_/rgan zhugs gal te chag chag dang phyag dar byas pa kho nas rnyed pa thob pa na lta nye [{]dga'as [,]dgas [}]gtsug lag khang thams cad chag chag dang phyag dar bya'o/_/
[\[93b.6\]]'on kyang 'dir rnyed pa byung ba gang yin pa de ni rgan zhugs cig shos de'i mthu yin te/_de gtsug lag khang du dus dus su chos 'don pa'i sbyin pa byed pas chos 'don pa don du gnyer ba'i lha spro ba dang ldan par gyur te/_des na rnyed pa rnyed par gyur gyis/_'dis ci byin pa 
[\[93b.7\]]de blang bar bya ste 'khang bar mi bya'o/_/des de gnad la phab pas skyengs nas cang mi smra bar 'dug go/_/de nas cig shos kyi drung du song nas smras pa/_rgan zhugs khyod kyis 'dir ci dag byas/_gnas brtan bdag gis 'dir dus dus su chos bsgrags pa'i sbyin 
[\[94a\]]
[\[94a.1\]]pa byas so/_/rgan zhugs gal te chos bsgrags pas rnyed pa thob na lta nye [{]dga'as [,]dgas [}]'greng ba dang /_'gro ba dang /_'dug pa dang /_nyal bas dus thams cad du chos bshad do/_/rnyed pa gang [{]chung zad [,]cung zad [}]grub pa de thams cad ni rgan zhugs cig shos de'i mthus 
[\[94a.2\]]yin te/_des gtsug lag khang 'dir chag chag dang /_phyag dar dang /_ba'i lci ba 'jam pos byug pa byas pas so/_/bcom ldan 'das kyis phyag dar byed pa la yon tan lnga yod de/_lnga gang zhe na/_bdag nyid kyi sems dang bar 'gyur ba dang /_gzhan gyi sems 
[\[94a.3\]]dang bar 'gyur ba dang /_lha rnams yid dga' bar 'gyur ba dang /_mdzes par 'gyur ba'i dge ba'i rtsa ba sogs par 'gyur ba dang /_lus zhig nas bde 'gro mtho ris kyi 'jig rten gyi lha rnams su skye bar 'gyur ro zhes bka' stsal to/_/de lta bas na gtsug lag khang 
[\[94a.4\]]phyag dar byas pas yon bdag mngon par dad par gyur la/_lha yid dga' bar gyur te/_des na der rnyed pa byung bar gyur to/_/de bas na de'i mthus 'dir rnyed pa byung bas des ci byin pa de blang bar bya ste 'khang bar mi bya'o/_/de yang gnad la phab pas skyengs nas cang 
[\[94a.5\]]mi smra bar 'dug go/_/de gnyis spobs pa med par byas nas smras pa/_rgan zhugs dag bcom ldan 'das kyis gsol ba'i las mi 'khrugs pa gsungs pa'i thabs gzhan yod pas gsol ba byas la bgo'o/_/de gnyis kyis sngar sma phab pas smras pa gnas 
[\[94a.6\]]brtan ci dgyes pa de bzhin du mdzod cig_/de nas nye [{]dga'as [,]dgas [}]cha gsum du byas te/_cha gnyis kyi bar du ni rang nyid 'dug go/_/de gnyis kyi bar du ni cha gcig bzhag nas gsol bar bya bar brtsams pa/_rgan zhugs khyed nyon cig_/khyed gnyis dang 'di gcig_/
[\[94a.7\]]'di gnyis dang kho bo gcig ste/_de ltar na gsum gsum mo/_/'di ni gsol ba'o/_/de nas cha gnyis ni bdag nyid kyis blangs so/_/cha gcig ni de gnyis la byin pa dang de gnyis kyis smras pa/_gnas brtan 'di kho na las bdag cag gnyis rtsod par 'gyur 
[\[94b\]]
[\[94b.1\]]gyis/_khyod kho nas bdag cag la bgos shig_/des bgo bar brtsams nas de nas ras yug gcig kha khyer du 'dug pa de yang blangs nas ras rnams bam por bcings te song ngo /_/de nas rim gyis mnyan yod du phyin pa dang de dge slong rnams kyis mthong nas smras 
[\[94b.2\]]pa/_btsun pa nye dga' khyod kyis su zhig shi ba mthong /_des ji ltar gyur pa rgyas par smras pa dang de rnams kyis smras pa/_khyod de ltar byed pa brtags pa yin nam/_mi mdza' ba rnams kyi mgrin pa rdog pas mnan nas so/_/skabs de dge slong rnams kyis bcom ldan 
[\[94b.3\]]'das la gsol pa dang /_bcom ldan 'das kyis dgongs pa/_nyes dmigs gang ci byung ba ni dge slong rnams gzhan gyi rnyed pa la thob rgyal byed pa las gyur gyis/_de lta bas na dge slong gis gzhan gyi rnyed pa la thob rgyal mi bya'o/_/thob rgyal byed na 'gal tshabs can du 
[\[94b.4\]]'gyur ro/_/dge slong rnams the tshom skyes nas/_the tshom thams cad gcod pa sangs rgyas bcom ldan 'das la zhus pa/_btsun pa tshe dang ldan pa nye [{]dga'as [,]dgas [}]rgan zhugs de gnyis chos kyi sgo nas bslus pa la gzigs/_bcom ldan 'das kyis bka' stsal pa/_dge slong dag 
[\[94b.5\]]da ltar 'ba' zhig tu ma zad de/_'das pa'i dus na ji ltar 'dis rgan zhugs gnyis bslus pa de nyid nyon cig_/dge slong dag sngon byung ba 'bab chu'i ngogs shig na sram gnyis shig gnas pa las de gnyis gang gi tshe chu'i nang du zhugs pa na nya skam la thon par 'gyur zhing gang 
[\[94b.6\]]gi tshe skam la dong ba de'i tshe chu'i nang du dong nas cung zad kyang ma rnyed do/_/de nas de gnyis kyis gros byas pa/_bdag cag las gcig ni chu'i nang du 'gro'o/_/cig shos kyis ni skam la ste/_rnyed pa gang yin pa de ni spyir bya'o/_/de na gcig ni chur song ngo /_/cig shos 
[\[94b.7\]]kyis ni skam la ste/_de la chur zhugs pa gang yin pas nya rnams bskrogs te skam la bton nas de rnams skam la gnas pas bsad do/_/chu la gnas pa ni chu la gnas pa nyid kyis so/_/ji tsam na nya'i phung po chen por gyur pa dang gcig gis smras pa/_khyod kyis bgos 
[\[95a\]]
[\[95a.1\]]shig_/cig shos kyis smras pa/_bdag mi bgod do/_/ci'i phyir bdag la nyes pa byung na mi rung ngo /_/des kyang smras pa/_gal te de lta na bdag la yang nyes pa 'di nyid yin no/_/de gnyis sems khong du chud cing 'dug pa las/_ji tsam na wa bzhin rgyas 
[\[95a.2\]]zhes bya ba de gnyis kyi drung du 'ongs nas des smras pa tsha bo dag ci ste sems khong du chud cing 'dug_/zhang po bdag cag ni nya rnyed pas so/_/ci ste mi 'gyed/_zhang po nyes pas 'jigs so/_/khyod ni nyes pas 'jigs pa bzhin rgyas ni rkang pa spyi'u tshugs su sems can dmyal 
[\[95a.3\]]bar 'gro bar 'gyur bar 'dod dam ci/_bzhin rgyas kyis bsams pa/_'di gnyis bsdong gis dbye bar bya'o snyam nas/_de nas de gnyis kyi rtag tu g.yog byed pa rus sbal zhig mthong nas gcig gi drung du song ste dris pa/_tsha bo khyod kyis 'dir ci dag byas/_zhang po bdag 
[\[95a.4\]]chur zhugs te/_bdag chur zhugs nas nya rnams bskrogs te skam la 'thon pa dang 'dis bsad do/_/tsha bo gal te chur zhugs pas cung zad thob na lta bzhin rgyas rtag tu chu'i nang du 'gro'o/_/skam la 'gro ba de ni sdong dum gyis 'jigs pa dang /_tsher mas 'jigs pa 
[\[95a.5\]]dang /_gcan gzan gyis 'jigs pa dang /_me'i 'jigs pa dang /_ngam grog gi 'jigs pa yod do/_/gzhan yang gal te des ma bsad na/_khyod kyis bskrogs kyang ci phan/_mdor na 'dis nya rnyed pa gang yin pa de rnams ni de'i mthu yin pas 'dis ci byin pa de blang bar bya 
[\[95a.6\]]ste 'khang bar mi bya'o/_/de des gnad la phab pas skyengs nas cang mi smra bar 'dug go/_/de nas cig shos kyi drung du song nas smras pa/_tsha bo khyod kyis 'dir ci dag byas/_zhang po bdag gis skam la song ste bdag gis skam la thon pa'i nya rnams bsad do/_/tsha bo gal 
[\[95a.7\]]te skam la song bas cung zad thob na lta bzhin rgyas rtag tu skam la 'gro'o/_/chur 'gro ba de ni dba' glong gis 'jigs pa dang /_rus sbal gyis 'jigs pa dang /_chu srin byis pa gsod kyis 'jigs pa dang /_chu srin ku ma bi ra'i 'jigs pa dang /_chu'i 'jigs pa yod 
[\[95b\]]
[\[95b.1\]]do/_/gzhan yang gal te des ma bskrogs na khyod kyis ji ltar gsad/_mdor na 'dir nya rnyed pa gang yin pa de rnams ni de'i mthu yin pas des ci byin pa de blang bar bya ste 'khang bar mi bya'o/_/de des gnad la phab pas skyengs nas cang mi smra bar 'dug go/_/bzhin rgyas 
[\[95b.2\]]kyis smras pa/_tsha bo dag 'di la tshigs su bcad pa'i dbyangs kyis mi g.yo bar bgo ba'i thabs yod do/_/de sngar sma phab pas smras pa/_zhang po ci dgyes pa bzhin du mdzod cig_/bzhin rgyas kyis cha gsum du bgos te/_nya'i mjug ma rnams gcig tu byas/_
[\[95b.3\]]mgo bo rnams gcig tu byas/_bar gyi cha rnams gcig tu byas nas tshigs su bcad de smras pa/_thang la rgyu bas mjug ma ste/_gting du rgyu bas mgo bo'o/_/bar gyi lus ni gang yin pa/_/de ni chos la gnas pas bkur/_/bzhin rgyas kyis bsams pa/_
[\[95b.4\]]'di gnyis bslus pas bdag rnyed pa dang ldan no snyam nas/_des nya chen po zhig gi rked pa khyer te ma'i drung du song ba dang /_de nas de'i ma mgu nas tshigs su bcad pa'i dbyangs kyis dris pa/_bzhin rgyas khyod ni gang nas 'ongs/_/mgo yang med cing mjug med 
[\[95b.5\]]pa'i/_/nya bo che zhig thogs nas ni/_/shin tu don grub ga las 'ongs/_/des smras pa/_gang phyir blun po rtsod gyur cing /_/chos dang chos min mi shes pa'i/_/rgyal po'i mdzod ni 'phel ba ltar/_/des ni chog shes 'tsho bar 'gyur/_/des kyang tshigs su bcad pas smras pa/_
[\[95b.6\]]rgyas pa blta na sdug pa khyod/_/pha rol mnan pa shin tu legs/_/de gnyis kyang ni mgu gyur la/_/khyod kyang rnyed pa phun sum tshogs/_/dge slong dag ji snyam du sems de'i tshe de'i dus kyi wa bzhin rgyas gang yin pa de ni nye dga' 'di nyid yin no/_/sram gnyis po gang yin pa de ni 
[\[95b.7\]]rgan zhugs 'di gnyis yin te/_de na yang de gnyis 'dis bslus la da ltar yang de gnyis bslus so/_/gleng gzhi ni mnyan yod na'o/_/ri 'or zhig na khyim bdag cig yod pa des gtsug lag khang zhig brtsigs nas der dge slong brgya dbyar gnas par dam bcas so/_/
[\[96a\]]
[\[96a.1\]]khyim bdag de'i blo skyes pa/_ras yug brgya bsgrubs te dge slong gi dge 'dun gdugs tshod gsol nas/_dge slong re re la yang ras yug re re bskon no snyam mo/_/ji tsam na nye [{]dga'as [,]dgas [}]khyim bdag che ge mo zhig gis dge slong gi dge 'dun gdugs tshod gsol te/_re re 
[\[96a.2\]]la yang ras yug re re bskon no zhes thos so/_/thos nas kyang bsams pa/_gal te de las ras yug gcig ma grub na bdag nye dga' ma yin no snyam nas de mgron du ma bos bzhin du song ngo /_/khyim bdag gis dge slong gi dge 'dun gdugs tshod gsol nas ras rnams 
[\[96a.3\]]'brim pa na/_nye [{]dga'as [,]dgas [}]ras yug gcig blangs nas myur ba myur bar song ngo /_/ji tsam na dge slong gcig gi ras chad do/_/khyim bdag gis smras pa/_'phags pa bdag gis ras brgya legs par bgrangs te 'tshal te mchis na 'phags pa 'ga' zhig gis ras yug gnyis 
[\[96a.4\]]bsnams par ma gyur grang /_dge slong rnams kyis smras pa/_khyim bdag de lta su zhig byed/_'on kyang btsun pa nye dga' khyod kyis spyan drangs sam/_'phags pa dag bdag gis spyan ma drangs so/_/des ras de khyer nas song ngo /_/de nas khyim bdag de smod par brtsams 
[\[96a.5\]]pa'i skabs de dge slong rnams kyis bcom ldan 'das la gsol pa dang /_bcom ldan 'das kyis dgongs pa/_nyes dmigs gang ci byung ba ni dge slong dag mgron du ma bos par gzhan gyi rnyed pa la thob rgyal byed pa las gyur gyis/_de lta bas na dge slong gis mgron du ma 
[\[96a.6\]]bos par gzhan gyi rnyed pa la thob rgyal mi bya'o/_/thob rgyal byed na 'gal tshabs can du 'gyur ro/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa tshe dang ldan pa nye dga' g.yar ma drangs par gzhan gyi 
[\[96a.7\]]rnyed pa la thob rgyal bgyid pa la gzigs/_bcom ldan 'das kyis bka' stsal pa/_dge slong dag da ltar 'ba' zhig tu ma zad de/_ji ltar 'das pa'i dus na yang nye [{]dga'as [,]dgas [}]mgron du ma bos par gzhan gyi rnyed pa la thob rgyal byas pa de nyon cig_/dge slong dag sngon 
[\[96b\]]
[\[96b.1\]]byung ba ri 'or zhig na bram ze 'khor la dbang sgyur ba zhig yod de/_des bram ze'i khye'u brgya zla ba gsum mgron du bos te zan byin nas de'i blo skyes pa/_bram ze'i khye'u re re la yang ras yug re re bskon no snyam mo/_/de dang ha cang yang mi ring ba zhig na bram ze rgan po zhig yod 
[\[96b.2\]]pa des thos nas de rgan pa'i mthar 'dug ste/_thog mar zos nas ras yug gcig khyer nas song ngo /_/bram zes ras rnams 'brim par byed pa na/_ji tsam na bram ze'i khye'u gcig gi ras chad nas des dris pa/_shes ldan dag bdag gis ras yug brgya legs par bgrangs 
[\[96b.3\]]te 'ongs na bram ze'i khye'u 'ga' zhig gis ras yug gnyis blangs par ma gyur grang /_de rnams kyis smras pa/_de ltar su zhig bgyid/_'on kyang khyod kyis bram ze rgan po mgron du bos sam/_bdag gis mgron du ma bos so/_/des ras yug de thog mar blangs nas song 
[\[96b.4\]]ngo /_/bram ze des smad par brtsams so/_/dge slong dag ji snyam du sems/_de'i tshe de'i dus na bram ze rgan po gang yin pa de ni nye dga' 'di nyid yin te/_de na yang de mgron du ma bos so/_/da lta na yang ngo /_/gleng gzhi ni mnyan yod na'o/_/ri 'or zhig na khyim bdag 
[\[96b.5\]]cig yod pa des gtsug lag khang zhig brtsigs nas der dge slong gcig dbyar gnas par dam bcas pa las de ldang ba phun sum tshogs pa zhig pas/_des nyi ma re re zhing gtsug lag khang byug pa dang phyag dar byed do/_/gtsug lag khang de ni sa phyogs dben zhing 
[\[96b.6\]]bzang ba'i phyogs su brtsigs la/_shing sna tshogs kyis mdzes par byas pa/_ngang pa dang /_khrung khrung dang /_rma bya dang /_ne tso dang /_ri skegs dang /_khu byug rnams skad 'byin pa/_me tog dang 'bras bu sna tshogs kyis mdzes par byas pa yin no/_/ji tsam 
[\[96b.7\]]na ded dpon 'byor pa rgya chen po dang ldan pa zhig gtsug lag khang der dgongs btab pa las/_des gtsug lag khang de mdzes pa dang /_nye ba'i tshal mdzes pa dag mthong nas mngon par dad par gyur te/_dge slong gi dge 'dun ma mthong yang de'i ched du rnyed pa phal mo che zhig 
[\[97a\]]
[\[97a.1\]]bskur nas de nang par sngar langs te song ngo /_/dge slong de 'dzem bag can zhig pas rnyed pa 'di ni dge 'dun gyi yin no zhes 'gyod pas ma blangs par bgo ba'i phyir dge slong rnams tshol bar byed pa'i skabs de dge slong rnams kyis bcom ldan 'das la gsol pa dang /_bcom 
[\[97a.2\]]ldan 'das kyis bka' stsal pa/_gal te dge slong gis ba'i lci ba'i khang par dbyar gnas par dam bcas par gyur kyang /_der gal te bram ze dang khyim bdag rnams kyis dge 'dun gyi ched du rnyed pa nyung ngu'am phal mo cher phul na/_de na gnas pa gcig gam/_gnyis sam/_
[\[97a.3\]]rab tu mang po gang yin pa de rnams kho na'i ste de la 'gyod par mi bya'o//_//sdom la/_bye ba rnams la skal ba ni/_/sbyin dang drang srong rgyu ba las/_/dge 'dun gyi ni chos gos kyi/_/rnyed pa brgyad du bya ba'o/_/gleng gzhi ni mnyan yod na'o/_/sangs rgyas bcom ldan 'das 
[\[97a.4\]]la tshe dang ldan pa nye ba 'khor gyis zhus pa/_btsun pa dbyar gyi nang logs su dge 'dun bye bar gyur na rnyed pa stsal bar bgyi'am mi stsal bar bgyi/_bcom ldan 'das kyis bka' stsal pa/_nye ba 'khor kha cig la ni sbyin no/_/kha cig la ni mi sbyin no/_/gang la stsal bar bgyi/_
[\[97a.5\]]chos dang mthun pa'i phyogs la'o/_/btsun pa dbyar gyi nang logs su dge slong gis bslab pa phul te nyams par gyur na rnyed pa stsal bar bgyi'am/_mi stsal bar bgyi/_nye ba 'khor kha cig la ni sbyin no/_/kha cig la ni mi sbyin no/_/gang la stsal bar bgyi/_
[\[97a.6\]]gang yun ring du gnas pa la'o/_/btsun pa dbyar gyi nang logs su dge slong gum par gyur na rnyed pa stsal bar bgyi'am/_rnyed pa stsal bar mi bgyi/_nye ba 'khor kha cig la ni sbyin no/_/kha cig la ni mi sbyin no/_/gang la stsal bar bgyi/_gang yun ring du gnas pa la'o/_/
[\[97a.7\]]ri 'or zhig na khyim bdag cig yod pa des yo byad thams cad dang ldan pa'i gtsug lag khang zhig brtsigs so/_/tshe dang ldan pa shA ri'i bu ljongs rgyu zhing song ba las gtsug lag khang der phyin pa dang khyim bdag des zas byin nas ras yug lnga brgya byin pa dang /_des ras 
[\[97b\]]
[\[97b.1\]]yug lnga brgya po de rnams gtsug lag khang de nyid du phul nas song ngo /_/ji tsam na de'i lhan cig gnas pa drang srong len dang /_drang srong byin gnyis ljongs rgyu zhing song ba las ri 'or de nyid du phyin nas khyim bdag des de gnyis kyang zan byin nas ras yug lnga brgya byin no/_/dge slong 
[\[97b.2\]]rnams kyis smras pa/_tshe dang ldan pa dag khyed kyi mkhan pos khyim bdag de las ras yug lnga brgya thob pa de rnams bdag cag kho na la bgos kyis de ring gi rnyed pa 'di rnams bdag cag kho nas thob par 'gyur ro/_/de gnyis kyis smras pa/_mkhan po ni bsod nams 
[\[97b.3\]]che ba shes rab dang ldan pa yin te/_des lan 'ga' khyed cag la byin par zad do/_/de rnams kyis slar lan glan par brtsams pa'i skabs de dge slong rnams kyis/_bcom ldan 'das la gsol pa dang /_bcom ldan 'das kyis bka' stsal pa/_dge slong dag rnyed pa 
[\[97b.4\]]brgyad po 'di dag ste/_brgyad gang zhe na/_mtshams kyis thob pa'i rnyed pa dang /_khrims kyis thob pa'i rnyed pa dang /_rten gyis thob pa dang /_dge 'dun gyir brtags pa dang /_dge slong gir brtags pa dang /_dbyar gyi dang /_mngon sum dang /_so sor bstan pa'o/_/
[\[97b.5\]]mtshams kyis thob pa'i rnyed pa gang zhe na/_'di lta ste/_gnas gnyis la gso sbyong gcig pa ste/_gtsug lag khang de gnyis kyi rnyed pa gang yin pa de ni gtsug lag khang de gnyis ka'i gnyug mar gnas pa'i dge slong rnams kyi yin no/_/de la gnyug mar gnas 
[\[97b.6\]]pa'i dge slong rnams kyis brgya la gso sbyong tha dad par dbyar gnas par dam bcas na de la rnyed pa grub pa gang yin pa de ni gtsug lag khang de nyid du sbyin no/_/gso sbyong tha dad pa nyid kyis de'i gnyug mar gnas pa'i dge slong rnams kyis longs spyad par bya ste/_'di ni 
[\[97b.7\]]mtshams kyis thob pa'i rnyed pa zhes bya'o/_/khrims kyis thob pa'i rnyed pa gang zhe na/_'di lta ste/_dge slong rnams kyis 'di lta bu'i khrims su bca' ba khyed kyi ni khyim che ge mo zhig go/_/kho bo cag gi ni khyim che ge mo zhig go/_/lam chen po dang /_tshong dus dang /_
[\[98a\]]
[\[98a.1\]]bzhi mdo dang /_sum mdo ni spyi'i yin no/_/zhes bya ba nas dbyar gnas par dam bcas pa las gal te bram ze dang khyim bdag de rnams kyis dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas dam bcas 
[\[98a.2\]]pa rnams la rnyed pa phul la dam ma bcas pa rnams la chu drangs na/_rnyed pa gang dbang bar 'gyur zhe na dam bcas pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas dam bcas pa rnams la chu drangs la/_
[\[98a.3\]]dam ma bcas pa rnams la rnyed pa phul na rnyed pa gang dbang bar 'gyur zhe na/_dam bcas pa rnams kho na'o//_//'dul ba gzhi/_bam po drug bcu lnga pa/_dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas dam 
[\[98a.4\]]bcas pa rnams la rnyed pa phul la/_dam ma bcas pa nyid la chu drangs na rnyed pa gang dbang bar 'gyur zhe na/_dam bcas pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas rgan pa'i mthar rnyed pa phul 
[\[98a.5\]]la/_dam bcas pa rnams la chu drangs na rnyed pa gang dbang bar 'gyur zhe na/_dam bcas pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas dam bcas pa rnams la rnyed pa phul la/_rgan pa'i mthar 
[\[98a.6\]]chu drangs na rnyed pa gang dbang bar 'gyur zhe na/_dam bcas pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas rgan pa'i mthar rnyed pa phul la/_dam ma bcas pa rnams la chu drangs na rnyed pa gang dbang 
[\[98a.7\]]bar 'gyur zhe na/_dam bcas pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas rgan pa'i mthar 'dug la/_dam bcas pa rnams la rnyed pa phul la/_dam ma bcas pa rnams la chu drangs na rnyed pa 
[\[98b\]]
[\[98b.1\]]gang dbang bar 'gyur zhe na/_dam bcas pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas dam ma bcas pa rnams la rnyed pa phul la rgan pa'i mthar chu drangs na rnyed pa gang dbang bar 'gyur zhe na/_dam bcas 
[\[98b.2\]]pa rnams kho na'o/_/dam bcas pa rnams kyi gnas su dam bcas pa dang /_dam ma bcas pa'i dge slong rnams zan byin nas rgan pa'i mthar rnyed pa phul la/_rgan pa'i mthar chu drangs na rnyed pa gang dbang bar 'gyur zhe na/_dam bcas pa rnams kho na'o/_/ji ltar dam bcas 
[\[98b.3\]]pa rnams kyi gnas su dam bcas pa dang /_dam ma bcas pa'i dge slong rnams zan byin nas zhes bya ba rnam grangs dgu yin pa de bzhin du dam ma bcas pa rnams kyi gnas su dam bcas pa'i dge slong rnams zan byin nas zhes bya ba rnam grangs dgu'o/_/gal te bram ze dang 
[\[98b.4\]]khyim bdag de rnams kyis lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas dam bcas pa rnams la rnyed pa phul la/_dam bcas pa rnams kho na la chu drangs na rnyed pa gang dbang bar 
[\[98b.5\]]'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas dam bcas pa rnams la rnyed pa phul la/_dam ma bcas pa rnams la chu drangs na rnyed pa gang dbang 
[\[98b.6\]]bar 'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas dam ma bcas pa rnams la rnyed pa phul la/_dam bcas pa rnams la chu drangs na rnyed pa gang dbang 
[\[98b.7\]]bar 'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas dam ma bcas pa rnams la rnyed pa phul la/_dam bcas pa rnams kho na la chu drangs na rnyed pa gang dbang 
[\[99a\]]
[\[99a.1\]]bar 'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas rgan pa'i mthar rnyed pa phul la/_dam bcas pa rnams la chu drangs na rnyed pa gang 
[\[99a.2\]]dbang bar 'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas dam bcas pa rnams la rnyed pa phul la/_rgan pa'i mthar chu drangs na rnyed pa gang dbang bar 
[\[99a.3\]]'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas rgan pa'i mtha' logs su rnyed pa phul la/_dam ma bcas pa rnams la chu drangs na rnyed pa gang dbang 
[\[99a.4\]]bar 'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su dam bcas pa dang /_dam ma bcas pa'i dge slong rnams zan byin nas/_dam ma bcas pa rnams la rnyed pa phul la/_rgan pa'i mthar chu drangs na rnyed pa gang 
[\[99a.5\]]dbang bar 'gyur zhe na/_gnyi ga'o/_/lam po che dang /_tshong dus dang /_bzhi mdo dang /_sum mdo rnams su khas dam bcas pa dang /_dam ma bcas pa'i dge slong rnams zan byin nas rgan pa'i mthar rnyed pa phul la/_rgan pa'i mtha' nyid du chu drangs na rnyed pa gang 
[\[99a.6\]]dbang bar 'gyur zhe na/_gnyi ga'o/_/ji ltar dam bcas pa rnams la rnam pa dgu yin pa de bzhin du dam ma bcas pa rnams la yang brjod par bya ste/_'di ni khrims kyis thob pa'i rnyed pa zhes bya'o/_/rten gyis rnyed pa gang zhe na/_dge slong skyes pa'am/_bud med 
[\[99a.7\]]dam/_ma ning gang la brten te dbyar gnas par dam bcas pa des rnyed pa byin pa gang yin pa de ni de kho na'i yin te/_'di ni rten gyis thob pa'i rnyed pa zhes bya'o/_/dge 'dun gyir brtags pa'i rnyed pa gang zhe na/_rnyed pa gang zhig nges la dmigs kyis phye ba ste/_'di ni 
[\[99b\]]
[\[99b.1\]]dge 'dun gyir brtags pa'i rnyed pa zhes bya'o/_/dge slong gir brtags pa'i rnyed pa gang zhe na/_rnyed pa gang zhig nges la dmigs kyis phye nas gnas khang pa'i'o/_/yang thog pa'i'o/_/khang pa brtsegs pa'i'o zhes brtags pa ni de na dge slong gnas pa gang yin pa de 
[\[99b.2\]]kho na'i ste/_'di ni dge slong gir brtags pa'i rnyed pa zhes bya'o/_/dbyar gyi rnyed pa gang zhe na/_rnyed pa gang zhig dbyar gnas pa'i dge slong gi dge 'dun la sbyin bdag rnams kyis bcas pa ste/_'di ni dbyar gyi rnyed pa zhes bya'o/_/mngon sum gyi rnyed pa gang zhe na/_rnyed pa gang 
[\[99b.3\]]zhig ma nges la dmigs kyis ma phye ba ste/_'di ni mngon sum gyi rnyed pa zhes bya'o/_/so sor bstan pa'i rnyed pa gang zhe na/_rnyed pa gang zhig bltams pa dang /_byang chub pa dang /_chos kyi 'khor lo dang /_yongs su mya ngan las 'das pa la phul ba ste/_gal te mchod rten 
[\[99b.4\]]chen po bzhir khyer mi nus na mchod rten gcig kho na la dbul gyi gzhan la ni ma yin pa ste/_'di ni so sor bstan pa'i rnyed pa zhes bya'o//_//sdom la/_gnas nas phyung dang shi ba dang /_/bgo ba dang ni bsre ba dang /_/gnas nas phyung dang dge tshul dang /_/dbyung ba gsol dang 
[\[99b.5\]]shi ba'o/_/gleng gzhi ni mnyan yod na'o/_/sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa 'di ltar gnas gcig na gnas nas phyung ba rab tu mang po dang /_rang bzhin du gnas pa rab tu mang po mchis pa la/_de rnams las gnas nas phyung 
[\[99b.6\]]ba zhig gum pa de'i yo byad gang dbang bar 'gyur lags/_nye ba 'khor rang bzhin du gnas pa rnams so/_/btsun pa gnas nas phyung ba ni gnyis mchis la rang bzhin du gnas pa ni rab tu mang po lags na/_gnas nas phyung ba zhig gum na rnyed pa gang dbang bar 'gyur lags/_rang 
[\[99b.7\]]bzhin du gnas pa rnams kho na'o/_/gnas nas phyung ba ni rab tu mang po zhig mchis la/_rang bzhin du gnas pa ni nyung ba las gnas nas phyung ba zhig gum lags na rnyed pa gang dbang bar 'gyur lags/_rang bzhin du gnas pa rnams kho na'o/_/btsun pa 'di ltar gnas 
[\[100a\]]
[\[100a.1\]]gcig na gnas nas phyung ba rab tu mang po dang rang bzhin du gnas pa rab tu mang po mchis pa la/_de rnams las rang bzhin du gnas pa zhig gum lags na rnyed pa gang dbang bar 'gyur lags/_rang bzhin du gnas pa rnams so/_/gnas nas phyung ba rab tu mang 
[\[100a.2\]]po zhig mchis la rang bzhin du gnas pa gnyis mchis pa las/_rang bzhin du gnas pa zhig gum lags na gum pa de'i yo byad gang dbang bar 'gyur lags/_rang bzhin du gnas pa cig shos so/_/gnas nas phyung ba ni rab tu mang la rang bzhin du gnas pa ni gcig mchis pa 
[\[100a.3\]]gum na rnyed pa gang dbang bar 'gyur lags/_gnas nas phyung ba rnams las thog mar sdig pa'i lta bar song ba spangs pa gang yin pa'o/_/dam bcas pa rnams kyi gnas su dam ma bcas pa'i dge tshul 'ongs nas shi na dam bcas pa rnams kyis dam ma bcas pa rnams 
[\[100a.4\]]la khyed kyi dge tshul shi yis de'i chos gos dang lhung bzed long shig ces pho nya gtang bar bya'o/_/dam bcas pa rnams 'ged par byed na ma bgos pa nyes par bgos pa yin no/_/dam ma bcas pa rnams 'ged par byed na bgos pa legs par bgos pa yin no/_/bsres 
[\[100a.5\]]nas 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la sngo ba byed na legs par bsngos pa yin no/_/dam bcas pa rnams kyi gnas su dam ma bcas pa'i dge tshul 'ongs nas 'di skad ces tshe dang ldan pa dag bdag drang du 
[\[100a.6\]]gsol/_dam bca' bar bgyi'o zhes smra ba las de yang ma phyung bar shi nas dam bcas pa rnams kyis dam ma bcas pa rnams la khyed kyi dge tshul shi yis de'i chos gos dang lhung bzed long shig ces pho nya gtang bar bya'o/_/dam bcas pa rnams 'ged par byed na ma bgos pa 
[\[100a.7\]]nyes par bgos pa yin no/_/dam ma bcas pa rnams 'ged par byed na bgos pa legs par bgos pa yin no/_/bsres te 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la sngo bar byed na legs par bsngos pa yin no/_/
[\[100b\]]
[\[100b.1\]]dam bcas pa rnams kyi gnas su dam ma bcas pa'i dge slong zhig 'ongs nas shi na dam bcas pa rnams kyis dam ma bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang bar bya'o/_/khas blangs pa rnams 
[\[100b.2\]]'ged par byed na ma bgos pa nyes par bgos pa yin no/_/dam ma bcas pa rnams 'ged par byed na bgos pa legs par bgos pa yin no/_/bsres te 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la sngo bar byed 
[\[100b.3\]]na legs par bsngos pa yin no/_/dam bcas pa rnams kyi gnas su dam ma bcas pa'i dge slong 'ongs nas 'di skad ces tshe dang ldan pa dag bdag drang du gsol/_dam bca' bar bgyi'o zhes zer ba las de yang ma byung ba nyid du shi na dam bcas pa rnams kyis dam ma 
[\[100b.4\]]bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang bar bya'o/_/khas blangs pa rnams 'ged par byed na ma bgos pa nyes par bgos pa yin no/_/dam ma bcas pa rnams 'ged par byed na bgos 
[\[100b.5\]]pa legs par bgos pa yin no/_/bsres nas 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la sngo bar byed na legs par bsngos pa yin no/_/dam ma bcas pa rnams kyi gnas su dam bcas pa'i dge tshul 'ongs nas shi na 
[\[100b.6\]]dam ma bcas pa rnams kyis dam bcas pa rnams la khyed kyi dge tshul shi yis de'i lhung bzed dang chos gos long shig ces pho nya gtang bar bya'o/_/dam ma bcas pa rnams 'ged par byed na ma bgos pa nyes par bgos pa yin no/_/dam bcas pa rnams 'ged par byed na 
[\[100b.7\]]bgos pa legs par bgos pa yin no/_/bsres te 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la sngo bar byed na legs par bsngos pa yin no/_/dam ma bcas pa rnams kyi gnas su dam bcas pa'i dge tshul 'ongs 
[\[101a\]]
[\[101a.1\]]nas 'di skad ces tshe dang ldan pa dag bdag drang du gsol/_dam ma bcas par bgyi'o zhes zer ba las de yang ma phyung bar shi na dam ma bcas pa rnams kyis dam bcas pa rnams la khyed kyi dge tshul shi yis de'i lhung bzed dang chos gos long shig ces pho nya gtang bar bya'o/_/
[\[101a.2\]]dam ma bcas pa rnams 'ged par byed na ma bgos pa nyes par bgos pa yin no/_/dam bcas pa rnams 'ged par byed na bgos pa legs par bgos pa yin no/_/bsres te 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la 
[\[101a.3\]]sngo bar byed na legs par bsngos pa yin no/_/dam ma bcas pa rnams kyi gnas su dam bcas pa'i dge slong 'ongs nas shin dam ma bcas pa rnams kyis dam bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang 
[\[101a.4\]]bar bya'o/_/dam ma bcas pa rnams 'ged par byed na ma bgos pa nyes par bgos pa yin no/_/dam bcas pa rnams 'ged par byed na bgos pa legs par bgos pa yin no/_/bsres te 'ged par byed na ma bgos pa nyes par bgos pa yin no/_/phyogs bzhi'i dge slong 
[\[101a.5\]]gi dge 'dun la sngo bar byed na legs par bsngos pa yin no/_/dam ma bcas pa rnams kyi gnas su dam bcas pa'i dge slong 'ongs na 'di skad ces tshe dang ldan pa dag bdag drang du gsol/_dam ma bcas par bgyi'o zhes smra ba las de yang ma phyung bar shin dam ma bcas pa 
[\[101a.6\]]rnams kyis dam bcas pa rnams la khyed kyi tshangs pa mtshungs par spyod pa shi yis de'i lhung bzed dang chos gos long shig ces pho nya gtang bar bya'o/_/dam ma bcas pa rnams 'ged par byed na ma bgos pa nyes par bgos pa yin no/_/dam bcas pa rnams 'ged par byed 
[\[101a.7\]]na bgos pa legs par bgos pa yin no/_/bsres te 'ged par byed na ma bgos pa nyes par bgos pa yin no/_/phyogs bzhi'i dge slong gi dge 'dun la sngo bar byed na legs par bsngos pa yin no//_//sdom ni/_nye dga' dang ni byin gyis brlabs/_/bar ma sbyin dang blang bya dang /_/
[\[101b\]]
[\[101b.1\]]bdag shi sbyin pa med pa dang /_/spang ba dang ni mi gsum mo/_/gleng gzhi ni mnyan yod na'o/_/nye dga'i spyi bor phol mig cig byung nas de sman pa'i gan du song nas bzhin [{]bzangs [,]bzang [}]kho bo la sman ston cig_/des smras pa/_'phags pa mar khu gsol cig dang sos par 
[\[101b.2\]]'gyur ro/_/nye [{]dga'as [,]dgas [}]bsams pa/_gal te de ring kho na 'thungs na de ring nyid du sos par 'gyur na/_sang mar dang gos bslang bar ji ltar rung bar 'gyur gyis/_re zhig bslangs la phyi nas btung bar bya'o snyam du shes nas/_bsod nams chen po dang ldan pa des lhan 
[\[101b.3\]]cig gnas pa dang nye gnas rnams kun tu mngags pa dang /_de rnams kyis mar gyi bum pa dang rma g.yogs pa'i gos phal mo che bslangs so/_/phyi de nyin par sman pas dris pa/_'phags pa khyod snyun gdangs sam/_khyod kyis mar gsol tam/_bzhin [{]bzangs [,]bzang [}]
[\[101b.4\]]ma 'thungs so/_/'phags pa ma legs pa zhig bgyis kyis deng nyis 'gyur du gsol cig_/des lhan cig gnas pa dang nye gnas rnams la smras pa/_sman pas ji skad smras pa thos sam/_mkhan po thos lags so/_/kho bo'i nad 'di ni cher skyes par gyur te/_
[\[101b.5\]]mar dang rma g.yogs pa'i gos mang du dgos kyis slongs shig_/de rnams kyis mar dang gos phal mo che bslangs so/_/de sang gi thabs la chags par gyur pas nyi ma de la yang ma 'thungs pas de'i nad rab tu skyes par gyur to/_/ji tsam na yang sman pa 'ongs nas dris 
[\[101b.6\]]pa/_'phags pa mar gsol tam/_bzhin [{]bzangs [,]bzang [}]ma 'thungs so/_/'phags pa ma legs pa zhig bgyis so/_/des smras pa/_bzhin [{]bzangs [,]bzang [}]de ring ni sum 'gyur tu btung ngo /_/sman pas smras pa/_'phags pa gal te mar gyi sgrom gyi nang du nub par 
[\[101b.7\]]gyur kyang da ni khyod la srog ma mchis so/_/des smras pa/_gshin rje'i g.yog 'dra ba khyod kyi mgul pa rdog pas mnan la mar 'thungs dang sos par 'gyur ro/_/sman pa des mjal to zhes byas nas khros te song ngo /_/de nas nye [{]dga'as [,]dgas [}]mar khus lhung bzed bkang 
[\[102a\]]
[\[102a.1\]]ste 'thungs pa las ma zhu nas shi'o/_/de la gser mang du yod de/_cha gcig ni chos gos las so/_/cha gnyis pa ni nad kyi rkyen sman las so/_/cha gsum pa ni rdungs su byas pa dang ma byas pa las te/_gser srang sum khri byung ngo zhes blon po rnams kyis 
[\[102a.2\]]thos nas rgyal po la smras pa/_lha 'phags pa nye dga' gum pa las de la gser mang du byung ste/_gser srang sum khri mchis kyis de la bka' stsal pa'i rigs so/_/rgyal pos smras pa/_gal te de lta na deng la de'i gnas khang rgyas thob shig_/dge slong rnams de khyer te 
[\[102a.3\]]sreg tu dong ngo /_/de rnams kyang lhags nas gnas khang rgyas btab bo/_/dge slong rnams kyis de dur khrod du bsregs nas gtsug lag khang du 'ongs pa na gnas khang rgyal po'i rgyas btab pa mthong nas/_skabs de dge slong rnams kyis bcom ldan 'das la gsol pa dang /_
[\[102a.4\]]de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo song la nga'i tshig gis rgyal po gsal rgyal la nad med par gyur cig ces byos la/_'di skad ces rgyal po chen po gang gi tshe khyod rgyal po'i bya ba byed pa de'i tshe khyod kyis dge slong nye dga' 
[\[102a.5\]]la bltas sam/_'on te gang gi tshe khyod bag ma gtong ba'am bag ma len pa de'i tshe nye dga' la lan 'ga' khyod kyis ji srid 'tsho ba'i chos gos dang bsod snyoms dang gnas mal dang /_na ba'i rkyen rtsi dang /_yo byad rnams kyis bstabs sam/_'on te na ba la rim gro byas 
[\[102a.6\]]sam zhes gyis shig gal te ma bgyis so zhes smra na/_de la rgyal po chen po khyim pa rnams kyi khyim gyi bya ba dang /_rab tu byung ba rnams kyi tha dad pas sems las chung ngus gnas par gyis shig_/rnyed pa 'di ni tshangs pa mtshungs par spyod pa rnams dbang bar 'gyur bas 
[\[102a.7\]]gtogs 'dod thong shig ces smros shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas ko sa la'i rgyal po gsal rgyal gang na ba der song ste phyin nas/_ji skad bka' stsal pa bzhin smras pa dang /_rgyal pos smras pa/_
[\[102b\]]
[\[102b.1\]]btsun pa kun dga' bo bcom ldan 'das kyis bka' ji skad stsal pa de bzhin du bgyi ste/_bdag gtogs 'dod mi bgyid do/_/de nas tshe dang ldan pa kun dga' bos rgyal pos lan gsol pa/_bcom ldan 'das la gsol to/_/de nas bcom ldan 'das kyis dge slong rnams 
[\[102b.2\]]la bka' stsal pa/_dge slong dag khyed kyis dge slong nye dga' shi ba'i yo byad bgos shig_/dge slong rnams kyis dge 'dun gyi dbus su phyung ste bsgyur nas bgos so/_/gnas bcas kyi dge slong rnams kyis nye dga' shi nas de la gser mang du byung ste/_gser srang sum khri 
[\[102b.3\]]dge slong rnams kyis bgos so zhes thos nas de rnams myur bar mnyan yod du lhags nas smras pa/_bdag cag kyang btsun pa nye dga'i tshangs pa mtshungs par spyod pa yin pas bdag cag kyang de'i rnyed pa la dbang bar 'gyur ro/_/dge slong rnams kyis bsdus te de dag dang lhan 
[\[102b.4\]]cig yang bgos so/_/yangs pa can pa dang /_bA rA Na sI ba dang /_rgyal po'i khab pa dang /_tsam pa pa'i dge slong rnams kyis kyang yang dang yang bsdus nas bgos te/_de ltar grong khyer chen po drug na gnas pa'i dge slong rnams 'dus so/_/dge slong rnams sdud cing 'ged pa 
[\[102b.5\]]na lung nod pa dang /_klog pa dang /_'don pa dang /_yid la byed pa bor ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_rnyed pa bgo ba'i rgyu ni lnga ste/_lnga gang zhe na/_gaN+DI dang /_rgyud chags gsum 
[\[102b.6\]]dang /_mchod rten dang /_tshul shing dang /_lnga pa ni gsol ba'o/_/shi ba'i gaN+DI rdung ba na 'ongs pa gang yin pa de la rnyed pa sbyin te/_rgyud chags gsum 'don pa dang /_mchod rten la phyag byed pa dang /_tshul shing 'brim pa dang /_gsol ba byed pa na yang de bzhin no/_/
[\[102b.7\]]dge slong dag de lta bas na shi ba'i yo byad thams cad gsol bar byas te bgos na mi 'khrug par 'gyur ro/_/'di ltar yang bya ste/_gnas mal bshams la zhes bya ba nas dge 'dun thams cad tshogs shing mthun par gyur pa dang zhes bya ba'i bar gong ma bzhin no/_/shi 
[\[103a\]]
[\[103a.1\]]ba'i yo byad rgan pa'i mthar bzhag ste/_dge slong gcig gis rgan pa'i mthar 'dug la gsol ba bya'o/_/dge 'dun btsun pa rnams gsan du gsol/_gnas 'dir dge slong nye dga' gum ste/_gum pa de'i yo byad gda' ba dang mi gda' ba mchis pa 
[\[103a.2\]]'di lags te/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis dge slong nye dga' gum pa'i yo byad kyi rdzas gda' ba dang mi gda' ba la gum pa'i yo byad du byin gyis brlab bo/_/'di ni gsol ba'o/_/dge 
[\[103a.3\]]slong dag 'di ni shi ba'i yo byad bgos zin pa ste/_'di lta ste gsol ba'o/_/gsol ba byas nas dge slong 'ongs pa gang yin pa de la ni rnyed pa mi sbyin no/_/tshe dang ldan pa nye ba 'khor gyis sangs rgyas bcom ldan 'das la zhus pa/_btsun pa gang na dge 'dun mi mthun 
[\[103a.4\]]pas gsol ba bgyid pa ma mchis pa der gum pa'i yo byad bgo bar bgyi'am/_bgo bar mi bgyi lags/_nye ba 'khor thog ma dang tha ma byas nas bgo bar bya'o/_/dge slong rnams kyis thog ma dang tha ma ma shes nas bcom ldan 'das kyis bka' stsal pa/_yo 
[\[103a.5\]]byad gcig bsgyur te de las cung zhig dge 'dun gyi rgan pa dang /_dge 'dun gyi gzhon pa la byin nas ci dga' bar bgo bar bya ste/_de la 'gyod par mi bya'o/_/gsol ba'am thog ma dang tha ma ma byas pa'i shi ba'i yo byad kyi rnyed pa ni sangs rgyas kyi slob ma thams cad dbang bar 'gyur 
[\[103a.6\]]ro/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa tshe dang ldan pa nye dga' ma 'os pa'i chags pas gum par gyur pa la gzigs/_bcom ldan 'das kyis bka' stsal pa/_dge slong dag da ltar 'ba' zhig 
[\[103a.7\]]tu ma zad de/_ji ltar 'das pa'i dus na yang ma 'os par chags pas shi ba de nyon cig_/dge slong dag sngon byung ba rngon pa zhig gis mda' dug can gyis glang po che'i gnad du bsnun pa dang /_de nas de gnad la bab pa'i tshor bas nyen cing mda'i phyi rjes bzhin du song nas rngon pas 
[\[103b\]]
[\[103b.1\]]de srog dang phral lo/_/ji tsam na ma stes te chom rkun pa lnga brgya ri 'or zhig bcom nas phyogs der phyin pa dang /_de rnams kyis glang po che de mthong ngo /_/mu ge dang bcas pa'i dus byung bas de rnams kyis smras pa/_shes ldan dag sha 'di rnyed kyis nyis brgya lnga bcus ni glang po che'i 
[\[103b.2\]]sha bcad la btso'o/_/nyis brgya lnga bcus ni chu blang ngo /_/de na glang po che'i sha gcod cing 'tshed pa gang yin pa de rnams 'di snyam du sems te/_shes ldan dag bdag cag 'di 'dra ba'i las byas pas rkun rdzas rab tu mang po 'di grub kyis de dag la ci'i phyir sbyin/_sha las ci 
[\[103b.3\]]yog pa zos la lhag ma dug gis gdab bo/_/de dag gis sha dug can zos pa dang 'chi bas rkun rdzas bdag gir 'gyur ro zhes de rnams kyis ci yog pa'i sha zos nas lhag ma dug gis btab bo/_/gang dag chu la dong pa de rnams kyis kyang de bzhin du dpyad nas chu ci yog pa 'thungs 
[\[103b.4\]]nas lhag ma dug blugs te 'ongs nas gang dag gis ni sha zos pa de rnams kyis kyang chu 'thungs la/_gang dag chu 'thungs pa de dag gis kyang sha zos nas thams cad shi bar gyur to/_/ji tsam na wa zhig dus kyi zhags pas bcings nas phyogs der 'ongs nas des ro de dag thams 
[\[103b.5\]]cad mthong ngo /_/de nas chags pas bskyed pa'i yid bde bas bsams pa/_bdag la rnyed pa phal mo che yod kyis rim bzhin du bya'o snyam nas/_des gzhu mchog khar bcug ste gzhu rgyud kyi rtod pa rgyus pa bca' bar brtsams te/_de nas rgyus pa chod pa dang mchog mas 
[\[103b.6\]]rkan la zug nas shi bar gyur to/_/lhas tshigs su bcad pas smras pa/_bsags par yang ni bya ba ste/_/lhag par bsags par mi bya'o/_/sogs la chags pa'i wa long ba/_/gzhu yis bsad par gyur la ltos/_/dge slong dag ji snyam du sems/_de'i tshe de'i 
[\[103b.7\]]dus kyi wa gang yin pa de ni nye dga' 'di nyid yin te/_de na yang 'di lhag par chags pas shi'o/_/da ltar yang 'di lhag par chags pas shi bar gyur to/_/gleng gzhi ni mnyan yod na'o/_/de'i tshe dge slong nad kyis thebs pa sdug bsngal ba nad tshabs che ba zhig yod pa de 
[\[104a\]]
[\[104a.1\]]dge slong gis rim gro byas na 'on kyang shi bar gyur nas de'i lhung bzed dang chos gos rgan pa'i mthar khyer ba dang /_de nas chos gos gcig bshang gci dag gis 'bags shing sbrang ma rnams 'du bar gyur to/_/de nas gos 'ged pas rim gro byed pa de la smras pa/_
[\[104a.2\]]tshe dang ldan pa khyod kyis rgyud ngan pa byas te chos gos ma bkrus kyis khrus shig_/des smras pa/_yo byad ni khyod 'ged na kho bo 'khru'am/_khyod nyid kyis khrus shig_/skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_
[\[104a.3\]]nad g.yog la yo byad drug byin la lhag ma dge slong gis bgo bar bya'o/_/gal te nad g.yog mang bar gyur na thams cad kyi spyir yo byad drug bgo bar bya'o/_/dge slong shes nyen dang bsod nams chen po dang ldan pa gzhan dag cig shi nas de rnams kyi yo byad dang /_dge tshul gyi yo 
[\[104a.4\]]byad dang 'tsho ba'i yo byad mang po rgan pa'i mthar spungs pa dang /_bcom ldan 'das kyis nad g.yog gis yo byad drug bkur bar bya'o zhes bka' stsal to zhes des bdams shing bdams shing bzang po rnams blangs so/_/bcom ldan 'das kyis bka' stsal pa/_bzang po rnams 
[\[104a.5\]]las sbyin par mi bya'o/_/dge slong rnams kyis ngan pa las byin nas bcom ldan 'das kyis bka' stsal pa/_ngan pa rnams las sbyin par mi bya ste/_'on kyang bar ma rnams las sbyin par bya'o/_/nad pa ma tshor bar dge 'dun gyi gnas mal kho na la shi bar gyur nas bcom ldan 
[\[104a.6\]]'das kyis bka' stsal pa/_nad g.yog gis nad pa'i rtags la mkhas par bya ste/_myur ba myur bar brtag par bya'o/_/de'i bya ba nyams par mi bya ste/_lus kyi gnas skabs shes nas gang zag gi gnas mal la bsnyal bar bya'o/_/gleng gzhi ni mnyan yod na'o/_/dge slong 
[\[104a.7\]]nad pa zhig yod pa des lus kyi gnas skabs la brtags nas dge slong zhig la smras pa/_re zhig kho bo ji tsam 'tsho'i bar du rim gro gyis shig_/kho bo'i lhung bzed dang chos gos ni kho bo shi nas khyod ci bder gyis shig_/des de'i rim gro bya bar brtsams pa las ji tsam na dge 
[\[104b\]]
[\[104b.1\]]slong de shi'o/_/de nas gos 'ged pas de la smras pa/_dge slong de'i lhung bzed dang chos gos bgo dgos kyis phul cig_/des smras pa/_des kho bo la ci bder byed du bcug go zhes pa'i skabs de dge slong rnams kyis bcom ldan 'das la gsol pa dang /_bcom ldan 'das 
[\[104b.2\]]kyis bka' stsal pa/_dge slong dag de gson pa'i tshe nyid na ma byin na shi nas sbyin pa lta smos kyang ci dgos/_bdag shi nas 'di'i yin no zhes bya ba'i sbyin pa 'di ni med pa yin pas blangs te bgos la dge slong de'i rang gi skal ba sbyin par bya'o/_/de'i tshe dge slong nad kyis thebs 
[\[104b.3\]]pa sdug bsngal ba nad tshabs che ba zhig yod pa de shes pa chung bas de'i sman med nas des lus kyi gnas la brtags te rim gro byed pa la smras pa/_bdag la ci yang med kyis bdag gi ched du mchod pa gyis shig_/des khas blangs pa las de shi nas ngan song rnams su skyes so/_/
[\[104b.4\]]de nas bcom ldan 'das kyis dge slong rnams la bka' stsal pa/_dge slong dag dge slong shi ba gang yin pa des rim gro byed pa la ji skad smras/_de rnams kyis ji ltar gyur pa gsol pa dang /_dge slong dag dge slong de log par ltung ngo /_/gal te tshangs pa mtshungs 
[\[104b.5\]]par spyod pa rnams kyis de'i ched du dkon mchog gsum la mchod par byas par gyur dang dad pa skyes pas log par lhung bar mi 'gyur ba zhig_/de lta bas na dge slong gis tshangs pa mtshungs par spyod pa na ba yal bar mi bzhag ste/_nad g.yog sbyin par bya'o/_/des de la 
[\[104b.6\]]dris te/_gal te de la sman med na yon bdag la bslang bar bya'o/_/gal te grub na de lta na legs/_ji ste ma grub na dge 'dun gyi las sbyin no/_/ji ste de yang ma grub na de bzhin gshegs pa'i mchod rten nam/_dri gtsang khang gi gdugs sam/_rgyal mtshan nam/_
[\[104b.7\]]rgyan gang yin pa de dge 'dun gyis phog la sbyin par bya zhing rim gro byed pas bsgyur nas rim gro dang ston pa mchod par bya'o/_/sos par gyur na de la 'di ni sangs rgyas kyi yin te khyod kyi yo byad du spyad do zhes brjod par bya'o/_/gal te de la 'byor pa yod na des 'bad de 
[\[105a\]]
[\[105a.1\]]bsab par bya'o/_/gal te med na de ni spyad pa legs par spyad pa yin te/_pha'i la bu bzhin du rigs pa yin pas de la 'gyod par mi bya'o/_/gleng gzhi ni mnyan yod na'o/_/dge slong nad kyis thebs pa sdug bsngal ba nad tshabs che ba tshor bas nyen pa zhig 
[\[105a.2\]]yod pa de la lhung bzed bzang po zhig yod de/_de de la lhag par chags nas rim gro byed pa la smras pa/_kho bo'i lhung bzed 'on cig_/des ma byin pa dang de de la ngan sems skyes shing lhung bzed la lhag par chags pas shi nas de lhung bzed de nyid du sbrul zhig tu skyes so/_/
[\[105a.3\]]dge slong rnams kyis de sreg tu khyer nas bsregs te gtsug lag khang du lhags nas dge slong gi dge 'dun 'dus so/_/gos 'ged pas shi ba'i yo byad rgan pa'i mthar spungs so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' 
[\[105a.4\]]bo song la dge slong rnams la dge slong sus kyang de'i lhung bzed gzhag pa'i snod ma dbye zhig_/de bzhin gshegs pa nyid kyis 'byed par 'gyur ro zhes sgo zhig_/tshe dang ldan pa kun dga' bos dge slong rnams la bsgo'o/_/de nas bcom ldan 'das nyid kyis phye ba dang sbrul 
[\[105a.5\]]zhig mgo'i gdengs ka cher byas nas 'dug go/_/de nas bcom ldan 'das kyis se gol gyi sgras bslang nas bka' stsal pa/_mi gti mug can lhung bzed 'di spongs la song shig_/dge slong rnams kyis 'ged par 'gyur ro/_/de 'khrugs nas ci dga' ba'i spyod lam 
[\[105a.6\]]gyis song ste nags stug po zhig tu zhugs nas/_des der khros pa'i me sbar bas nags de rab tu 'bar te de nyid du tshig nas dge slong rnams la ngan sems skyes pas dmyal ba rnams su skyes so/_/de nas bcom ldan 'das kyis dge slong rnams la bka' stsal pa/_dge 
[\[105a.7\]]slong dag srid pa thams cad la skrag par gyis shig_/srid pa'i yo byad gang gi phyir sems can gcig gi lus de gnas gsum po nags stug por bros pa'i me dang /_dmyal bar sems can dmyal ba'i dang /_dur khrod du me phal pas sreg par 'gyur ba thams 
[\[105b\]]
[\[105b.1\]]cad las yid byung bar bya'o/_/de lta bas na dge slong gis yo byad la lhag par chags pa bskyed par mi bya zhing gang la skye ba de yongs su spang bar bya'o/_/ma spangs na 'gal tshabs can du 'gyur ro/_/gzhan yang gal te nad pa rang gi yo byad slong na rim gro byed pas myur ba myur bar 
[\[105b.2\]]sbyin par bya'o/_/ma byin na 'gal tshabs can du 'gyur ro/_/gleng gzhi ni mnyan yod na'o/_/de'i tshe dge slong nad pa zhig gnas khang du shi nas mi ma yin pa rnams kyi nang du skyes so/_/gos 'ged pas lhung bzed dang chos gos bgo'o zhes dge slong de'i gnas khang du 'jug 
[\[105b.3\]]par brtsams pa las/_de kun nas dkris pa drag pos dbyug pa blangs te langs nas des smras pa/_re zhig kho bo dur khrod du yang ma phyung bar lhung bzed dang chos gos 'ged par byed dam/_de sngangs nas bros pa'i skabs de dge slong rnams kyis bcom ldan 'das la gsol pa 
[\[105b.4\]]dang /_bcom ldan 'das kyis bka' stsal pa/_re zhig thog mar dge slong gi ro phyung nas phyi nas de'i lhung bzed dang chos gos bgo bar bya'o/_/gleng gzhi ni mnyan yod na'o/_/de'i tshe dge slong zhig shi nas dge slong rnams kyis de phyung ste/_dur khrod du de bzhin du bor nas gtsug 
[\[105b.5\]]lag khang du lhags te/_gos 'ged pas chos gos dang lhung bzed bgo'o zhes de'i gnas khang du zhugs pa dang de mi ma yin pa rnams su skyes pas dbyug pa blangs te langs nas/_des smras pa/_re zhig kho bo'i rol mchod pa yang ma byas par chos gos dang lhung bzed 'ged 
[\[105b.6\]]par byed dam zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong rnams kyis sngar de'i rol mchod pa byas la de'i 'og tu lhung bzed dang chos gos bgos dang nyes dmigs 'dir mi 'gyur ro/_/
[\[105b.7\]]gleng gzhi ni mnyan yod na'o/_/de'i tshe dge slong nad pa zhig gnas khang du shi nas de dge slong rnams kyis dur khrod du khyer te ro la mchod pa byas bsregs nas de nas gtsug lag khang du lhags pa dang /_gos 'ged pas de'i gnas khang du zhugs pa las des dbyug pa blangs 
[\[106a\]]
[\[106a.1\]]te langs nas re zhig bdag gi ched du chos bsgrags pa ma byas par chos gos rnams 'ged par byed dam zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de'i ched du chos bsgrags pa 
[\[106a.2\]]dang /_de'i ched du yon bsngo ba byas nas chos gos rnams bgo bar bya'o//_//sdom la/_nad pa dang ni tshong dpon dang /_/dngos po'i skyin pa lag gi bla/_/mtshams bzhi dag tu bya ba dang /_/pho nya brgyad du bya ba'o/_/gleng gzhi ni mnyan yod na'o/_/de'i tshe khyim bdag 
[\[106a.3\]]cig gis sangs rgyas la sogs pa dge slong gi dge 'dun khyim du gdugs tshod la spyan drangs pa las dge slong gi dge 'dun ni lhags so/_/bcom ldan 'das ni rdzas kyis bsgrubs pa na bzhugs nas bsod snyoms kyi sku skal bzhes so/_/sangs rgyas bcom ldan 'das 
[\[106a.4\]]rnams ni rgyu lngas rdzas kyis bsgrubs pa na bzhugs nas bsod snyoms kyi sku skal bzhes te lnga po gang gis zhe na/_nang du yang dag 'jog par bzhed pa dang /_lha rnams la chos 'chad par bzhed pa dang /_gnas mal la gzigs par bzhed pa dang /_nad pa la gzigs 
[\[106a.5\]]par bzhed pa dang /_nyan thos rnams 'dul ba la bslab pa'i gzhi bca' bar bzhed pa ste/_skabs 'dir ni nad pa la gzigs pa dang /_bslab pa'i gzhi bca' bar bzhed nas/_sangs rgyas bcom ldan 'das rdzas kyis bsgrubs pa na bzhugs nas bsod snyoms kyi sku 
[\[106a.6\]]skal bzhes so/_/de nas bcom ldan 'das kyis dge slong gi dge 'dun dong nas ring po ma lon par mkhyen nas lde mig bsnams te kun dga' ra ba nas kun dga' ra ba dang /_gtsug lag khang nas gtsug lag khang dang /_spyil bo nas spyil bo dang /_'chag sa nas 'chag sa 
[\[106a.7\]]rnams su 'chag cing gshegs pa na gtsug lag khang chen po gang na ba der byon pa dang /_de na dge slong nad tshabs che ba shes pa chung ba rang gi gcin dang ngan skyugs kyi nang du nub pa zhig gis bcom ldan 'das mthong nas bcom ldan 'das bdag la mgon ma mchis so/_/
[\[106b\]]
[\[106b.1\]]bde bar gshegs pa bdag la mgon ma mchis so/_/zhes skad ngan bton pa dang /_bcom ldan 'das kyis bka' stsal pa/_dge slong nga khams gsum gyi mgon po'i rjes su khyod rab tu byung na ci'i phyir de skad du bcom ldan 'das bdag la mgon ma mchis so/_/bde bar 
[\[106b.2\]]gshegs pa bdag la mgon ma mchis so zhes ngu skad 'don/_btsun pa bdag la tshangs pa mtshungs par spyod pa 'ga' yang rim gro bgyid pa'am lta ba ma mchis so/_/dge slong khyod kyis tshangs pa mtshungs par spyod pa 'ga' la rim gro dang lta ba byas pa yod dam/_btsun pa ma 
[\[106b.3\]]mchis lags so/_/de bas na khyod gnas skabs 'di lta bur gyur to/_/bcom ldan 'das kyis kye ma'o lha rnams kyi dbang po brgya byin gyis mtsho chen po ma dros pa nas chu khyer te 'ong zhing ri spos kyi ngad ldang las sa khyer te 'ong bar gyur cig ces 'jig rten pa'i thugs bskyed pa mdzad 
[\[106b.4\]]do/_/chos nyid kyis gang gi tshe bcom ldan 'das kyis 'jig rten pa'i thugs bskyed par mdzad pa de'i tshe brgya byin dang tshangs pa la sogs te lha rnams kyis kyang bcom ldan 'das kyi thugs sems kyis shes so/_/de nas lha rnams kyi dbang po brgya byin gyis mtsho chen po ma dros 
[\[106b.5\]]pa nas yan lag brgyad dang ldan pa'i chus gser gyi ril ba bkang ste ri spos kyi ngad ldang las sa blangs nas myur ba myur bar bcom ldan 'das kyi spyan sngar 'ongs te 'dug nas 'di skad ces gsol to/_/bcom ldan 'das bzhugs shig dang de'i rim gro bdag gis bgyi'o/_/
[\[106b.6\]]bcom ldan 'das kyis bka' stsal pa/_kau shi ka 'di khyod kyi phyir rab tu byung ba ma yin gyi/_'on kyang nga'i phyir yin no/_/gzhan yang khyod kyis 'di sngon ma mthong la lha rnams ni gtsang sbra la dga' ba yin pas 'dug cig_/ngas ni 'di'i rim gro bya'o/_/de nas bcom 
[\[106b.7\]]ldan 'das kyis na bza' chos gos brdzes nas phyag 'khor lo dang /_bkra shis dang /_g.yung drung 'khyil pa can bsod nams brgya phrag du mas bsgrubs pa/_skrag pa rnams la dbugs 'byin par mdzad pas dge slong de bzung ste gcin dang ngan skyugs nas phyung nas 
[\[107a\]]
[\[107a.1\]]mtha' gcig tu bzhag ste/_smyug gi tshal pas bzhar nas sa dkar pos dril phyis byas te bkrus so/_/de nas skyil mo krung 'char bcug ste/_de'i chos gos rnams bkrus te/_phyogs de yang ba'i lci ba 'jam pos byug pa mdzad do/_/de nas phyag dang zhabs 
[\[107a.2\]]bsil nas lha rnams kyi dbang po brgya byin la nad pa la rim gro bya ba sngon du 'gro ba'i chos bshad pas yang dag par bstan/_yang dag par 'dzin du bcug nas gtsug lag khang du zhugs so/_/tshe dang ldan pa kun dga' bos bsod snyoms kyi sku skal gyi bsod snyoms khyer te bcom ldan 'das kyi 
[\[107a.3\]]spyan sngar song ngo /_/chos nyid kyis sangs rgyas bcom ldan 'das rnams ni bsod snyoms nod nas khyer te 'ong ba'i dge slong la so so yang dag par dga' bar mdzad pa 'dis so so yang dag par dga' bar mdzad de/_dge slong ci ga dge slong gi dge 'dun kha zas bsod pas legs par 
[\[107a.4\]]tshim par byas sam zhes yang dag par rab tu dga' bar mdzad pa yin pas bcom ldan 'das kyis tshe dang ldan pa kun dga' bo la bka' stsal pa/_kun dga' bo ci ga dge slong gi dge 'dun kha zas bsod pas legs par tshim par byas sam/_btsun pa de bzhin du zhal zas 
[\[107a.5\]]bsod pas dge slong gi dge 'dun legs par tshim par bgyis lags so/_/de nas bcom ldan 'das kyis bsod snyoms kyi phyed bzhes te tshe dang ldan pa kun dga' bo la bka' stsal pa/_kun dga' bo song la gtsug lag khang che ge mo zhig na dge slong nad tshabs che ba 
[\[107a.6\]]zhig yod pa de la bsod snyoms phyed po 'di khyer la zos nas 'di skad ces tshe dang ldan pa khyod kyi rim gro ston pa nyid kyis mdzad de/_bsod snyoms phyed kyi bgo bsha' yang mdzad do zhes gyis shig_/btsun pa bka' bzhin 'tshal zhes tshe dang ldan pa kun dga' bos bcom ldan 'das 
[\[107a.7\]]kyi ltar mnyan nas bsod snyoms kyi phyed khyer te/_de la bsod snyoms byin nas ji skad bka' stsal pa yang smras so//_//'dul ba gzhi/_bam po drug bcu drug pa/_de nas dge slong de 'di snyam du sems te/_bdag ni khams gsum gyi bla ma nyid kyis rim gro 
[\[107b\]]
[\[107b.1\]]mdzad de/_bsod snyoms kyi phyed kyang gnang gis bdag dad pas byin pa longs spyad nas le los dus 'das par byed pa ni bdag la rigs pa ma yin pas/_ma la bdag nam gyi cha stod dang cha smad la mi nyal bar sbyor ba la brtson par gnas par bya'o snyam nas/_des nam gyi cha 
[\[107b.2\]]stod dang cha smad la mi nyal bar sbyor ba la brtson par gnas pa na 'khor ba'i 'khor lo cha lnga pa g.yo ba dang mi g.yo ba 'di nyid rig ste/_'du byed kyi rnam pa thams cad nyams pa dang /_ltung ba dang /_rnam par 'thor ba dang /_rnam par 'jig pa'i chos nyid du zil gyis mnan nas nyon 
[\[107b.3\]]mongs pa thams cad spangs te dgra bcom par gyur to/_/dgra bcom par gyur nas khams gsum gyi 'dod chags dang bral ba/_bong ba dang gser du mnyam pa/_nam mkha' dang lag mthil du mtshungs pa'i sems tsan dan dang ste'ur mnyam pa/_ma rig pa'i sgo nga'i sbubs 
[\[107b.4\]]dral bar gyur cing rig pa dang /_mngon par shes pa dang /_so so yang dag par rig pa thob pa/_srid pa dang /_'dod pa'i rnyed pa dang bkur sti la rgyab kyis phyogs pa dang /_dbang po dang nye ba'i dbang po dang bcas pa'i lha rnams kyis mchod par bya ba dang /_rjed par bya ba 
[\[107b.5\]]dang /_mngon du smra bar bya bar gyur to/_/de nas bcom ldan 'das kyis dge slong rnams la bka' stsal pa/_dge slong dag nad pa 'di dag la ni tshangs pa mtshungs par spyod pa khyed cag kho na ma gtogs par ma med/_pha med/_rtsa lag gzhan med do/_/de lta bas na tshangs 
[\[107b.6\]]pa mtshungs par spyod pa rnams kyis phan tshun du rim gro bya ste/_mkhan pos ni lhan cig gnas pa'i'o/_/lhan cig gnas pas ni mkhan po'i'o/_/slob dpon gyis ni nye gnas kyi'o/_/nye gnas kyis ni slob dpon gyi'o/_/mkhan po gcig pas ni mkhan po gcig 
[\[107b.7\]]pa'i'o/_/slob dpon gcig pas ni slob dpon gcig pa'i'o/_/gtam 'dres pas ni gtam 'dres pa'i'o/_/phebs par smra bas ni phebs par smra ba'i'o/_/smos 'drin gyis ni smos 'drin gyi'o/_/'khor dang bral ba shes pa chung ba gang yin pa de ni dge 'dun 
[\[108a\]]
[\[108a.1\]]gyis nad kyi gnas skabs la brtags nas rim gro ba gcig gam/_gnyis sam/_mang po sbyin te mthar na dge 'dun kun gyis kyang rim gro bya'o/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun 
[\[108a.2\]]pa bcom ldan 'das nyid kyis dge slong de'i lus kyi rim gro mdzad nas des dgra bcom pa mngon sum du bgyis pa la gzigs/_bcom ldan 'das kyis bka' stsal pa/_dge slong dag da ltar 'ba' zhig tu ma zad de/_ji ltar 'das pa'i dus na yang ngas 'di'i rim gro byas nas des 
[\[108a.3\]]mngon par shes pa lnga mngon sum du byas pa de nyon cig_/dge slong dag sngon byung ba bsti gnas me tog dang /_'bras bu dang /_chu phun sum tshogs pa/_shing sna tshogs kyis mdzes par byas pa zhig na drang srong mngon par shes pa lnga dang ldan pa zhig gnas so/_/des slob ma'i 
[\[108a.4\]]rim gro byas nas sos pa dang /_de nas des mngon par shes pa lnga mngon sum du byas so/_/dge slong dag ji snyam du sems/_de'i tshe de'i dus kyi drang srong gang yin pa de ni nga nyid yin no/_/drang srong de'i slob ma gang yin pa de ni dge slong 'di nyid yin te/_de na yang ngas de'i rim 
[\[108a.5\]]gro byas so/_/da ltar yang byas so/_/gzhan yang dge slong rnams kyis bcom ldan 'das la zhus pa/_btsun pa bcom ldan 'das lhag par yang nad pa rnams la byams par mdzad pa la gzigs/_bcom ldan 'das kyis bka' stsal pa/_dge slong dag da ltar 'ba' zhig tu ma 
[\[108a.6\]]zad de/_ji ltar 'das pa'i dus na yang nga lhag par nad pa rnams la byams par byed pa de nyon cig_/dge slong dag sngon byung ba yul shi bi'i dbyangs kyi rgyal po'i pho brang na rgyal po shi bi zhes bya ba 'byor pa dang /_rgyas pa dang bde ba dang lo legs pa skye bo dang mi mang pos rab tu gang ba na rgyal 
[\[108a.7\]]srid byed du 'jug ste/_de slong ba pa rnams la mi gtong ba cung zad kyang med de/_nad pa rnams la ni khyad par du byed do/_/ji tsam na khyim bdag nad pa sman pa thams cad kyis spangs pa zhig rgyal po'i drung du song nas lha bdag la dpyad mdzod cig_/rgyal pos sman pa rnams 
[\[108b\]]
[\[108b.1\]]la bsgo ba/_shes ldan dag dpyad byos shig_/de rnams kyis smras pa/_lha 'di'i sman ni dkon lags so/_/rgyal pos smras pa/_dkon pa de dag ci 'dra ba zhig yin/_lha gang zhig btsas tshun chad sngon lan 'ga' yang su la yang khro ma myong ba de'i khrag las nas 
[\[108b.2\]]thug bgyis te zla ba drug tu stsal na de lta na 'di sos par 'gyur lags kyi gzhan gyis ma lags so/_/rgyal pos smras pa/_de'i sman dkon pa ni bden no/_/de nas bdag nyid kyi spyod pa la brtag par brtsams na bdag nyid kyi spyod pa la brtag par dka' bar gyur nas des ma 
[\[108b.3\]]ma la dri bar brtsams pa/_ma ma nga dus 'di srid kyi bar du sngon lan 'ga' yang khros pa yod dam gzhon nu khyod gang gi tshe bdag gi pang du byon pa de nas bdag kyang sngon su la yang lan 'ga' yang khro ma myong na/_khyod lta smos kyang ci 'tshal/_de nas ma'i drung du song nas smras 
[\[108b.4\]]pa/_yum bdag dus 'di srid kyi bar du sngon su la yang 'ga' la khros pa mchis sam/_gzhon nu khyod gang gi tshe bdag gi rum du zhugs pa de nas bdag kyang su la yang khro ma myong na khyod lta smos kyang ci dgos/_des bsams pa/_sman rnyed do snyam du rig nas des sman pa 
[\[108b.5\]]rnams la bsgo ba/_shes ldan dag ngas rang la brtags na nga sngon su la yang khro ma myong bas nga'i yan lag lnga'i rtsa gtor cig_/lha bdag cag ni mi phal pa zhig gi don du lha'i sku la mtshon mi 'debs so/_/byang chub sems dpa' rnams ni bzo'i gnas dang las kyi gnas 
[\[108b.6\]]de dang de rnams la mkhas pa yin pas rgyal po rang nyid kyis rtsa gtar te/_khrag des zla ba drug tu nyi ma re re zhing de la nas thug blud pas sos par gyur to/_/dge slong dag ji snyam du sems/_de'i tshe de'i dus na rgyal po gang yin pa de ni nga nyid yin te/_de na yang nga nad pa 
[\[108b.7\]]rnams la byams par byed na/_da lta lta zhig smos kyang ci dgos/_gzhan yang shi bi'i bu gzhogs phyed skams par gyur nas rgyal pos sman pa rnams la bsgo ba/_shes ldan dag gzhon nu'i dpyad gyis shig_/de rnams kyis smras pa/_lha bcud thams cad mar dang sgrol 
[\[109a\]]
[\[109a.1\]]cig_/lo bcu gnyis su bcud thams cad bsogs na 'di'i yang shang shang te'u'i sham rnyed do/_/sman pa rnams kyis bya ba rnams la bsgo ba/_shes ldan dag me long dang bya gag khyer te rgya mtsho'i 'gram du deng la der rnyi tshugs te bya gag gi mdun du me long 
[\[109a.2\]]zhog cig dang /_bya gag rang gi gzugs brnyan mthong nas 'di bya gag yin no snyam ste/_skad phyung ba dang /_shang shang te'u yis bya gag gi skad thos nas ngo mtshar che bas bya gag gi drung du 'ong bar 'gyur te/_de bzung ba'i thabs ni 'di yin no/_/de rnams kyis de bzhin du byas 
[\[109a.3\]]pa las ji tsam na las kyi zhags pas zin pa'i srog chags shang shang te'u thogs nas de rnams kyis de khyer te dong ngo /_/'di ni chos nyid yin te/_'jig rten gnas pa chags nas ring po ma lon pa'i tshe dud 'gro rnams kyang smra shes pas srog chags shang shang te'u yis smras pa/_bdag 
[\[109a.4\]]gar bkri/_de rnams kyis ji ltar gyur pa smras pa dang /_des smras pa/_thong shig_/thong shig_/sha'i mthu yod par byed pa zhes bya ba'i sman dang rin po che rnams smra'o/_/de rnams kyis smras pa/_re zhig khyod kyis sman de dag ci 'dra ba bltas ston cig_/des smras pa/_
[\[109a.5\]]bdag gi khrus byas pa'i chu ni sha'i mthu yod pa yin gyis de khyer la dengs shig rin po che 'di dag yin no/_/de dag rgyal pos 'jigs pas rin po che rnams bor te shang shang te'u de nyid khyer te dong ba las rim gyis yul shi bi'i dbyangs kyi rgyal po'i pho brang du phyin nas de rnams kyis srog 
[\[109a.6\]]chags shang shang te'u rgyal po la phul te/_des bstan pa'i sman gang yin pa de yang smras so/_/de nas rgyal pos shang shang te'u la dris pa dang smras pa/_lha bdag bkrus pa'i chab sha stobs can du bgyid pa lags so/_/rgyal pos chu snod bdun chu bzang pos bkang bar 
[\[109a.7\]]bzhag go/_/ji tsam na de de dag tu ji srid legs par ngal sos pas de srid du khrus byas nas/_de nas lus kyi stobs shes pa dang mod la 'phur te khang pa'i steng du 'dug nas 'jigs pa dang bag tsha ba dang bral nas tshigs su bcad pas smras pa/_re zhig thog ma bdag blun te/_/
[\[109b\]]
[\[109b.1\]]phyi nas bya ba 'di dag go/_/de nas rgyal po blun pa ste/_/blun po'i dkyil 'khor legs par rdzogs/_/zhes smras nas song ngo /_/de nas rgyal pos sman pa rnams bkug ste dris pa/_shes ldan dag shang shang te'u'i khrus byas pa'i chu de sha'i mthu yod par byed pa bden nam/_de 
[\[109b.2\]]rnams kyis smras pa/_lha mad lags kyis mar dang sgrol cig_/de rnams kyis bcud thams cad mar dang btsos te rgyal po'i bu la blud par zhugs so/_/ji tsam na gangs ri'i sul zhig na rang sangs rgyas lnga brgya gnas pa las de na gcig gzhogs phyed skams par gyur te/_de la rang 
[\[109b.3\]]sangs rgyas de rnams kyis smras pa/_tshe dang ldan pa ljongs su song la sman pa la smos te sman sten cig dang sos par 'gyur ro/_/des smras pa/_tshe dang ldan pa dag skye bo mang po la mi sdug pa/_skye bo mang po mi 'dod pa/_skye bo mang po mi dga' ba/_skye bo mang po'i yid du mi 'ong ba 
[\[109b.4\]]sems can thams cad kyi thun mong gi chos 'di lta ste/_'chi ba zhes bya ba gang yin pa de 'ong ste/_bdag nad dang bcas te khyer bar gyur na ci'i phyir grong khyer gyi mthar 'gro de rnams kyis smras pa/_tshe dang ldan pa de lta mod kyi 'on kyang ji tsam du skyes bu gang zag tshul khrims dang ldan 
[\[109b.5\]]pa yun ring du 'tsho ba de tsam du bsod nams mang po sogs so/_/ji tsam du bsod nams mang po bsags pa de tsam du mtho ris su yun ring du dga' bar 'gyur ro zhes de de rnams kyis skul ma btab nas ljongs su babs te/_rim gyis yul shi bi'i dbyangs kyi rgyal po'i pho brang du 
[\[109b.6\]]phyin to/_/de nas lam gyis dub pa ngal sos nas sman pa'i drung du song ste/_bzhin [{]bzangs [,]bzang [}]kho bo 'di 'dra ba'i nad kyis thebs kyis sman ston cig_/des smras pa/_'phags pa khyod kyi snyun nad 'di ci 'dra ba kho na rgyal po'i sras kyi yang de kho na 'dra nas lo bcu gnyis kyis bcud 
[\[109b.7\]]thams cad mar dang btsos pa mchis kyis bzhud la slongs shig dang /_gal te skal ba'i khyad par can gyis bcud de thob na des na khyod 'tsho bar 'gyur ro/_/de rgyal po'i pho brang du song nas sgo kar bsdad de/_rgyal po de'i kun tu spyod pa ni slong ba po'i skye bo sbron du gzhug pa'i 
[\[110a\]]
[\[110a.1\]]phyir sgor rgyun du dril 'dogs te/_gang gi tshe slong ba po sgo na 'dug pa de'i tshe de dkrol bar byed do/_/ci tsam na rang sangs rgyas 'ongs nas dril te dkrol to/_/de nas rgyal po'i bus pha dang ma la smras pa/_yab yum slong ba po zhig mchis kyis ci zhig slong smros 
[\[110a.2\]]shig_/de gnyis kyis smras pa/_bu bdag cag gis lo bcu gnyis su rdzas rnams bsogs te btsos nas byas pa'i bcud 'di re zhig 'thung shig dang /_phyi nas slong ba po nang du bkug la ci slong ba smra'o/_/de ngo mtshar dang bkra shis dang bde legs su gyur pa dag byas nas 
[\[110a.3\]]mar 'thung bar 'dod na slong ba po'i skye bo'i re bas lus kyi gnad du phog nas mar de ma 'thungs par smras pa/_yab yum re zhig slong ba po nang du ma bkug gi bar du mi 'tshal lo/_/rgyal pos sgo ba la bsgo ba/_slong ba po nang du thong shig_/de nang du zhugs pa dang rgyal po'i 
[\[110a.4\]]bus lus mdzes pa dang /_sems dad pa dang /_spyod lam zhi bas zhugs pa mthong nas des smras pa/_'phags pa ci zhig bzhed/_des rgyas par smras pa dang /_des smras pa/_'phags pa bcud ni khyod kho na la 'os kyi bdag la ma lags kyi dbul gyis bzhes shig_/
[\[110a.5\]]des lhung bzed bzed pa dang /_rgyal po'i bu bsam pa drag pos lhung bzed der bcud blugs so/_/bdag nyid chen po des kyang rgyal po'i bu la sems can thams cad la phan pa dang ldan pa'i sems bskyed pa dang /_tshul khrims dang ldan pa'i smon lam ni 'grub par 'gyur la/_de 
[\[110a.6\]]yang tshul khrims rnams rnam par dag pa'i phyir gnyis ka yang sos par gyur to/_/dge slong dag ji snyam du sems/_de'i tshe de'i dus kyi rgyal bu gzhon nu gang yin pa de ni nga nyid yin te/_de na yang nga nad pa rnams la byams par byed na da lta lta smos kyang ci dgos/_btsun pa rgyal 
[\[110a.7\]]bu dang rang sangs rgyas des las ci zhig bgyis na/_des na gnyis ka mnyam du bros thebs la mnyam du sos par gyur lags/_bcom ldan 'das kyis bka' stsal pa/_dge slong dag 'di gnyis kho nas sngon gyi tshe rabs gzhan rnams su las tshogs rnyed pa/_rkyen yongs su bsgyur ba/_
[\[110b\]]
[\[110b.1\]]'od pa bzhin du nye bar gnas pa gdon mi za bar gnas pa 'byung bar 'gyur ba'i las dag byas shing bsags pas 'di gnyis nyid kyis las byas shing bsags pa gzhan su zhig gis so sor myong bar 'gyur/_dge slong dag las byas shing bsags pa dag ni phyi rol gyi sa'i khams la rnam 
[\[110b.2\]]par smin par mi 'gyur/_chu'i khams la mi 'gyur/_me'i khams la mi 'gyur/_rlung gi khams la mi 'gyur gyi/_'di ltar las dge ba dang mi dge ba byas shing bsags pa dag ni zin pa'i phung po dang /_khams dang /_skye mched rnams la rnam par smin par 'gyur te/_las rnams 
[\[110b.3\]]bskal pa brgyar yang ni/_/chud mi za ba'ang tshogs dang dus/_/rnyed na lus can rnams la ni/_/'bras bu dag tu 'gyur ba nyid/_/dge slong dag sngon byung ba bA rA Na sI'i grong khyer du rgyal po tshangs byin zhes bya ba byung ste/_de la bu gnyis yod pa las nu bo shos gang yin pa de rgyal srid 
[\[110b.4\]]la dga' bar gyur to/_/mdun na 'don la yang bu gnyis yod pa las nu bo shos gang yin pa de mdun na 'don 'dod par gyur te/_sems can rnams ni khams kyi sgo nas shed 'phrod pa yin pas de gnyis phan tshun du yid gcugs par gyur nas rgyal bus smras pa/_thabs ci zhig byas na 
[\[110b.5\]]des na nga rgyal por 'gyur/_des smras pa/_khyod kyis gal te bdag mdun na 'don du gzhug na ni thabs mchis kyis snyan du gsol bar bgyi'o/_/des smras pa/_de ltar bya ste gzhug gis smros shig_/des smras pa/_bdag gis khyod kyi gcen zha bor bgyis dang khyod rgyal 
[\[110b.6\]]por 'gyur ro/_/des rjes su yi rang ngo /_/de nas des rgyal bu phu bo shos de sman ma yin pa byin nas zha bor gyur to/_/dus gzhan zhig na rgyal po shi nas blon po rnams kyis de ni zha bor gyur to snyam nas nu bo shos rgyal por dbang bskur to/_/des kyang mdun na 'don gyi nu bo shos 
[\[110b.7\]]gang yin pa de mdun na 'don du bcug go/_/ji tsam dus gzhan zhig na rgyal po mdun na 'don dang lhan cig tu bre mo gtam smra zhing 'dug pa las rgyal pos phu bo zha ba de mthong ngo /_/des de mthong nas 'gyod par gyur te/_bdag gis rgyal po'i srid kyi phyir phu bo zha bar byas 
[\[111a\]]
[\[111a.1\]]pa gang yin pa de ni ma legs pa zhig byas so/_/lha bdag kyang 'gyod par gyur gyis/_gal te lha dgyes na 'di phyir sngon gyi ji lta ba bzhin du bgyi'o/_/des smras pa/_gnang gis byos shig_/des de la sman byin nas sos par gyur to/_/de nas de gnyis 
[\[111a.2\]]kyis rang sangs rgyas shig la bya ba byas nas smon lam gdab par brtsams pa/_gang yang bdag cag gis yon gnas dam pa 'di lta bu la bya ba byas pa'i las 'di'i rnam par smin pas phyug cing nor mang la longs spyod che ba'i rigs su skye zhing zha bor byas pa'i sdig pa'i las 'di'i 
[\[111a.3\]]rnam par smin pa nyams su mi myong bar gyur cig byas so/_/dge slong dag ji snyam du sems/_de'i tshe de'i dus kyi rgyal po'i bu gang yin pa de ni nga nyid yin no/_/mdun na 'don gyi bu gang yin pa de ni rang sangs rgyas de nyid yin no/_/de gnyis kyis gros byas nas rgyal bu gzhon nu 
[\[111a.4\]]la sman ma yin pa byin pa gang yin pa des na mnyam du zha bor gyur to/_/yang 'gyod par gyur pas de gnyis kyis gros byas te slar sman byin pa gang yin pa des na mnyam du sos par gyur to/_/dge slong dag de lta bas na las gcig tu gnag pa rnams kyi rnam par smin pa ni 
[\[111a.5\]]gcig tu gnag pa yin la/_gcig tu dkar ba rnams kyi ni gcig tu dkar ba dang 'dren ma rnams kyi ni 'dren ma ste/_dge slong dag de lta bas na las gcig tu gnag pa rnams dang /_'dren ma rnams ni spangs la/_las gcig tu dkar ba rnams la brtsam par bya ste/_dge 
[\[111a.6\]]slong dag khyed kyis de lta bu la bslab par bya'o/_/gleng gzhi ni mnyan yod na'o/_/de'i tshe mnyan yod na khyim bdag tshong dpon zhes bya ba phyug cing nor mang ba longs spyod che ba yongs su bzung ba yangs shing rgya che ba rnam thos kyi bu'i nor dang ldan pa/_rnam thos kyi bu la nor gyis 
[\[111a.7\]]'gran pa zhig gnas so/_/des rigs mnyam pa las chung ma blangs nas de bu med cing bu mngon par 'dod pas zhi ba dang chu lha dang /_lus ngan dang /_brgya byin dang /_tshangs pa la sogs pa la gsol ba 'debs shing lha'i bye brag gzhan yang 'di lta ste/_kun dga' ra ba'i lha dag 
[\[111b\]]
[\[111b.1\]]dang /_tshal gyi lha dag dang /_bzhi mdo'i lha dag dang /_sum mdo'i lha dag dang /_gtor ma len pa'i lha dag dang /_lhan cig skyes pa dang /_chos mthun pa'i lha dag dang /_rtag tu rjes su 'brang ba'i lha dag la yang gsol ba 'debs so/_/'jig rten na gang dag gsol ba 'debs 
[\[111b.2\]]pa'i rgyu las bu pho dang bu mo dag skye'o zhes bya ba'i gtam de lta bu yod de/_de ni de lta ma yin te/_gal te de ltar gyur du zin na re re la yang 'di lta ste/_dper na 'khor los sgyur ba'i rgyal po bzhin du bu stong yod par 'gyur ro/_/'on kyang gnas gsum po dag mngon sum du gyur pa 
[\[111b.3\]]las bu pho dang bu mo dag skye bar 'gyur te/_gsum po de dag gang zhe na/_pha dang ma gnyis chags par gyur cing 'dus pa dang /_ma dus la bab cing zla mtshan dang ldan pa dang /_dri za nye bar gnas par gyur pa ste/_gnas gsum po de dag mngon sum du gyur pa las bu pho dang bu mo 
[\[111b.4\]]dag skye bar 'gyur ro/_/des gang gi tshe lha rnams la gsol ba byas kyang bu pho dang bu mo med pa de'i tshe lha thams cad spangs te bcom ldan 'das la mngon par dad par gyur to/_/ji tsam na dge slong zhig gi drung du song ste/_'phags pa legs par gsungs pa'i chos 'dul ba la 
[\[111b.5\]]bdag rab tu 'byung bar 'tshal lo/_/bzhin [{]bzangs [,]bzang [}]de bzhin du gyis shig ces des de rim gyis skra bregs nas bslab pa'i gzhi rnams sbyin par brtsams pa las rims chen pos thebs nas rab tu 'byung ba'i bar chad du gyur pa'i skabs de bcom ldan 'das la dge slong rnams kyis 
[\[111b.6\]]gsol pa dang /_bcom ldan 'das kyis bka' stsal pa/_re zhig sos kyi bar du bslab pa'i gzhi rnams mi sbyin zhing de'i rim gro bya'o/_/bcom ldan 'das kyis de'i rim gro bya'o zhes bka' stsal na/_dge slong rnams kyis sus bya ba ma shes nas/_bcom ldan 'das kyis 
[\[111b.7\]]bka' stsal pa/_dge slong rnams dang sman pas so/_/sman pa rnams kyis nyin par sman byas na mtshan mo nad la phan par gyur to/_/de rnams kyis smras pa/_'phags pa 'di'i dpyad bdag gis gdugs la bgyis na mtshan mo bro la phan par gyur gyis/_gal te 
[\[112a\]]
[\[112a.1\]]'di khyim du bskyal na bdag cag gis nyin mtshan du 'di'i dpyad bgyi'o zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_khyim du skyol la der yang de'i rim gro byed pa sbyin par bya'o/_/de'i nad de yun ring 
[\[112a.2\]]por gyur nas de'i skra ring po ring por skyes pas khyim bdag de khyim bdag mgo reg ces par grags so/_/de gang gi tshe rtsa ba dang /_sdong bu dang /_'dab ma dang /_me tog dang 'bras bu'i sman gyis bsnyen bkur byas pa las/_slar lan bar gyur pa de'i tshe des bdag ni 'chi'o zhes bya bar rang 
[\[112a.3\]]gi cha chod nas/_de na des 'chi ka'i tshe rang gi nor thams cad glegs bu la bris te rgyal bu rgyal byed kyi tshal du bskur ro/_/de ni shi'o/_/blon po rnams kyis ko sa la'i rgyal po gsal rgyal la smras pa/_lha khyim bdag mgo reg bu ma mchis par gum ste/_de la dbyig dang /_gser 
[\[112a.4\]]dang /_glang po che dang /_rta dang /_ba lang dang /_ma he dang /_go cha la sogs te phal mo che zhig mchis pa de thams cad glegs bu la bris nas rgyal bu rgyal byed kyi tshal du 'phags pa'i dge 'dun la phul lo/_/rgyal pos smras pa/_'phags pa nye dga' dbang ba glegs bu la ma bris pa 
[\[112a.5\]]yang ngas ma thob na glegs bu la bris pa lta smos kyang ci dgos/_'on kyang bcom ldan 'das kyis gnang ba gang yin pa de long shig pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag de la ci dag 
[\[112a.6\]]yod//_//bar sdom la/_gzhi dang gnas mal gos dang ni/_/lcags nag lcags dang lham mkhan dang /_/rdza mkhan 'dreg mkhan shing mkhan sogs/_/tshon rtsi mdung shing bar bur dang /_/rkang gnyis rnams dang rkang bzhi dang /_/zas dang btung ba sman dang ni/_/bran 
[\[112a.7\]]dang gding ba dpang rgya dag_/ci rigs par ni bgo bar bya/_/dbyig rnams dang ni gser rnams dang /_/gzhan yang rdungs byas rdungs ma byas/_/dge 'dun 'dus nas bgo'o zhes/_/drang srong chen pos bka' stsal to/_/dge slong rnams kyis gsol pa dang /_bcom ldan 
[\[112b\]]
[\[112b.1\]]'das kyis bka' stsal pa/_ci rigs par bgo bar bya ste/_de la zhing gi gzhi dang /_khyim gyi gzhi dang /_tshong khang gi gzhi dang /_gnas mal dang /_lcags nag gi mgar ba'i lag spyad dang /_lcags mgar gyi lag spyad dang /_rdza mkhan gyi lag spyad dang /_shing 
[\[112b.2\]]mkhan gyi lag spyad dang /_smyug ma mkhan gyi lag spyad dang /_bran pho dang /_bran mo dang /_las byed pa dang /_zho shas 'tsho ba dang /_kha zas dang /_btung ba dang /_'bru rnams ni mi bgo bar phyogs bzhi'i dge slong gi dge 'dun gyi phyir spyir gzhag par bya'o/_/ras 
[\[112b.3\]]yug dang /_ras yug chen dang /_ko sgro dang /_mchil lham dang /_'bru mar gyi snod dang /_ril ba dang /_bya ma bum rnams ni dge 'dun tshogs pas bgo bar bya'o/_/mdung shing ring po gang yin pa de dag ni 'dzam bu lta bu'i sku'i gzugs brnyan gyi rgyal mtshan gyi shing bya'o/_/
[\[112b.4\]]thung ngu gang yin pa de dag ni khar gsil gyi yu bar byas la dge slong rnams la sbyin par bya'o/_/khye'u dang bu mo ni dge 'dun gyis mi bsgyur te ci rigs pa zhig blangs nas ci bde bar gtang bar bya'o/_/rkang bzhi pa rnams las glang po che dang /_rta dang /_rnga mo dang /_bong bu dang /_dre'u 
[\[112b.5\]]rnams ni rgyal po la dbul bar bya'o/_/ba lang dang /_ma he dang /_ra dang /_lug rnams ni phyogs bzhi'i dge slong gi dge 'dun gyi phyir spyir gzhag ste mi bgo'o/_/'thab stan dang /_go cha dang /_gzhan yang rgyal po la 'os pa gang yin pa thams cad ni rgyal po la dbul bar bya'o/_/
[\[112b.6\]]mtshon cha rnams bzhag la de rnams gre'u dang /_khab dang /_khar gsil du brdungs te dge 'dun la brim par bya'o/_/tshon rnams las tshon rtsi chen po gang kus dang /_mtshal dang /_mthing shing la sogs pa gang yin pa de dag ni sku'i gzugs brnyan gyi phyir dri gtsang khang du gzhag 
[\[112b.7\]]par bya'o/_/thod lo kor dang /_btsag dang /_rams ni dge 'dun gyis bgo bar bya'o/_/chang ni yongs blugs las dong du gzhug par bya ste/_tshwar gyur na longs spyad par bya'o/_/tshwar ma gyur na dor bar bya'o/_/dge slong dag nga ston pa yin par khas len pa rnams kyis chang mi sbyin 
[\[113a\]]
[\[113a.1\]]zhing tha na rtswa mchog gis kyang mi btung ngo /_/sman rnams ni nad khang rung bar gzhag par bya zhing de nas dge slong nad pa rnams kyis longs spyad par bya'o/_/rin po che rnams las mu tig ma gtogs par nor bu dang /_bai DUr+ya dang /_dung g.yas su 'khyil pa la sogs pa ni cha 
[\[113a.2\]]gnyis su byas te/_gcig ni chos la'o/_/cig shos ni dge 'dun la'o/_/chos kyi gang yin pa des ni sangs rgyas kyi gsung bri bar bya'o/_/seng ge'i khri brgyan par bya'o/_/dge 'dun gyi gang yin pa de ni dge slong rnams kyis bgo bar bya'o/_/glegs bam rnams las sangs rgyas 
[\[113a.3\]]kyi gsung rab kyi glegs bam rnams ni mi bgo bar phyogs bzhi'i dge slong gi dge 'dun gyi ched du spyir mdzod du gzhug par bya'o/_/phyi rol pa'i bstan bcos kyi glegs bam rnams ni btsongs la bgo bar bya'o/_/chags rgya ni myur du 'grub par nus pa gang yin pa de ni rdzas 'ged pa'i tshe 
[\[113a.4\]]dge slong rnams kyis bgo bar bya'o/_/mi nus pa gang yin pa de ni phyogs bzhi'i dge slong gi dge 'dun gyi ched du spyir mdzod du gzhug par bya'o/_/gser dang /_dbyig dang /_gzhan yang rdungs su byas pa dang /_rdungs su ma byas pa gang yin pa de ni cha gsum du byas te/_gcig 
[\[113a.5\]]ni sangs rgyas la'o/_/gnyis pa ni chos la'o/_/gsum pa ni dge 'dun la'o/_/sangs rgyas kyi gang yin pa des ni dri gtsang khang dang dbu skra dang sen mo'i mchod rten gyi ral ba dang 'drums pa slar bcos par bya'o/_/chos kyi gang yin pa des ni sangs rgyas kyi gsung bri bar bya'o/_/
[\[113a.6\]]seng ge'i khri brgyan par bya'o/_/dge 'dun gyi gang yin pa de ni dge slong rnams kyis bgo bar bya'o/_/gleng gzhi ni mnyan yod na'o/_/gang gi tshe ko sa la'i rgyal po gsal rgyal gyis chu [{]bzangs kyi [,]bzang gi [}]dus ston btsugs pa de'i tshe de na/_dge slong dang /_dge slong ma dang /_dge bsnyen 
[\[113a.7\]]dang /_dge bsnyen ma rnams mang du tshogs par gyur to/_/de'i tshe dge slong khrums stod dge slong mas bkur ba yin pas chu [{]bzangs kyi [,]bzang gi [}]dus ston btsugs pa'i dge slong ma rab tu mang pos tshe dang ldan pa khrums stod la 'di skad ces smras so/_/'phags pa chu [{]bzangs kyi [,]bzang gi [}]dus ston 
[\[113b\]]
[\[113b.1\]]la spyan 'dren gyis gshegs so/_/des smras pa/_bdag gi chos gos dang lhung bzed phyir su la bcol/_dge slong ma bcu gnyis sde rnams kyis smras pa/_'phags pa thugs las chung ngur mdzod cig dang /_bdag cag gis gzhag par bgyi'o/_/des de rnams la gzhag 
[\[113b.2\]]pa dang de rnams kyis skye dgu'i bdag mo chen mo la gtad do/_/skye dgu'i bdag mo chen mos kyang tshe dang ldan pa kun dga' bo la'o/_/tshe dang ldan pa kun dga' bos kyang gtsug lag khang zhig tu gzhag go/_/de nas tshe dang ldan pa khrums stod chu [{]bzangs kyi [,]bzang gi [}]dus ston la 'ongs 
[\[113b.3\]]pa dang /_de na de dge slong ma rnams kyis mgron du bos pa yin pas gcig gis smras pa/_'phags pa deng bdag gis zhal tshus bgyi'o/_/gzhan dang gzhan dag gis kyang g.yar tshus la bos so/_/gzhan dag gis smras pa/_'phags pa bdag gi gdugs tshod gsol 
[\[113b.4\]]cig_/de bzhin du gzhan dang gzhan dag gis kyang smras so/_/gzhan zhig gis smras pa/_'phags pa bdag gi dus ma lags pa'i btung ba gsol cig_/de bzhin du gzhan dang gzhan dag gis kyang smras nas des de rnams kyi sems bsrung ba'i phyir g.yar tshus rnams 
[\[113b.5\]]las cung zad cung zad blangs de bzhin du dro yang zos/_dus ma yin pa'i btung ba blud pa yang 'thungs pa dang de tseg tseg pa yor langs nas/_de yang lam gyis dub pa des mang por zos pa des ma zhu bar gyur te gsud de shi'o/_/de dge slong rnams kyis dur khrod du bsregs 
[\[113b.6\]]nas chos bsgrags pa byas nas rim gyis gtsug lag khang du lhags so/_/gos 'ged pas nad g.yog la smras pa/_de'i lhung bzed dang chos gos 'on cig_/des smras pa/_des bcu gnyis sde rnams kyi lag tu bzhag go/_/de rnams la dris pa dang /_smras pa 
[\[113b.7\]]bdag cag gis skye dgu'i bdag mo chen mo'i lag tu bzhag go/_/de nas skye dgu'i bdag mo chen mos smras pa/_bdag gis 'phags pa kun dga' bo la gtad do/_/tshe dang ldan pa kun dga' bos smras pa/_bdag gis gtsug lag khang che ge mo zhig tu bzhag go zhes pa'i skabs 
[\[114a\]]
[\[114a.1\]]de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_shi ba'i yo byad kyi skyin par dge slong kun dga' bo byin gyis brlab par bya'o/_/byin gyis brlab pa yang 'di ltar bya ste/_gaN+DI brdungs la dge 'dun thams cad 
[\[114a.2\]]tshogs shing mthun par gyur pa dang /_dge slong gcig gis gsol bar bya'o/_/'di ltar bya ste/_gnas mal bsham par byas la gaN+DI brdungs te dris pa'i tshig gis dge slong rnams la yang dag par bgo la/_dge 'dun thams cad tshogs shing mthun par gyur ba dang dge slong gcig 
[\[114a.3\]]gis gsol ba byas te las bya'o/_/dge 'dun btsun pa rnams gsan du gsol/_gnas 'dir dge slong khrums stod gum na de'i lhung bzed dang chos gos/_gos dang gos kyi rin dang bcas pa kun dga' bo'i sug pa na mchis kyis gal te dge 'dun gyi dus la bab cing bzod na 
[\[114a.4\]]dge 'dun gyis gnang bar mdzod cig dang /_'di ltar dge 'dun gyis dge slong khrums stod gum pa'i yo byad lhung bzed dang chos gos dang gos kyi rin du bcas pa'i dngos po'i skyin par dge slong kun dga' bo byin gyis brlab par bgyi'o/_/'di ni gsol ba'o/_/sangs rgyas bcom 
[\[114a.5\]]ldan 'das la tshe dang ldan pa nye ba 'khor gyis zhus pa/_btsun pa dge slong yang gzhan du gum/_lhung bzed dang chos gos kyang gzhan na mchis/_dngos po'i skyin pa yang gzhan na mchis na de'i chos gos dang lhung bzed gang dbang bar 'gyur lags/_nye ba 'khor dngos po'i skyin 
[\[114a.6\]]pa'i dge slong ngam khyim gang na yod pa'o/_/gleng gzhi ni mnyan yod na'o/_/de'i tshe dge slong lag gi bla zhig shi'o/_/dge slong rnams de'i lhung bzed dang chos gos la 'gyod pas ma bgos pa'i skabs de bcom ldan 'das la dge slong rnams kyis gsol pa dang /_bcom ldan 'das 
[\[114a.7\]]kyis bka' stsal pa/_dge 'dun thams cad bsogs la ci 'dres sam ma 'dres par gyur pa de brtag par bya'o/_/gal te 'dres te dge 'dun gyi ni mchod rten gyir byas la/_mchod rten gyi ni dge 'dun gyir gyur na/_de lta bu chos dang mi mthun pa yin pas de'i lhung bzed dang 
[\[114b\]]
[\[114b.1\]]chos gos dang gos kyi rin dang bcas pa la cha gsum du byas te/_sangs rgyas dang chos dang dge 'dun no/_/dge 'dun gyi ni dge slong rnams kyis bgo bar bya'o/_/sangs rgyas kyi ni sangs rgyas la mchod pa dang /_dri gtsang khang dang mchod rten gyi lag gi bla'i sar spyad par bya'o/_/
[\[114b.2\]]dam pa'i chos kyi ni sangs rgyas kyi gsung bri bar bya'o/_/seng ge'i khri brgyan par bya'o/_/gal te 'dres par ma gyur na thams cad dge slong rnams kho nas bgo bar bya ste/_de la 'gyod par mi bya'o/_/gleng gzhi ni mnyan yod na'o/_/de'i tshe dge slong rab tu mang po dag ljongs rgyu 
[\[114b.3\]]zhing dong ba las rim gyis mnyan yod kyi grong khyer dang nye ba zhig tu phyin pa dang de rnams kyi nang nas dge slong cig shi'o/_/de rnams kyis bsams pa/_gtsug lag khang na 'dug pa'i tshangs pa mtshungs par spyod pa rnams kyang skal ba 'dod par 'gyur du 'ong gis/_/gtsug lag 
[\[114b.4\]]khang gi phyi rol tu bgo bar bya'o snyam pa las/_mnyan yod de na gnas pa'i ba lang rdzi dang /_phyugs rdzi dang /_rtswa thun dang /_shing thun dang /_lam gyis 'tsho ba dang /_lam gol bas 'tsho ba'i mi rnams kyis kun nas gang zhing de rnams gang dang gang du 'dug nas 'ged par byed 
[\[114b.5\]]pa de dang der skye bo'i tshogs chen pos yongs su bskor bar gyur nas de rnams kyis bsams pa/_gtsug lag khang dang nye ba zhig tu bgo'o snyam nas/_de rnams kyis gtsug lag khang dang nye ba zhig tu bgo bar brtsams pa dang dge skos kyis mthong nas smras pa/_tshe dang ldan pa 
[\[114b.6\]]dag ci zhig byed/_de rnams kyis ji ltar gyur pa bzhin smras pa dang /_des smras pa/_bdag kyang mtshams su 'ongs pa yin na zhes des 'khangs kyang de rnams kyis ma byin pa'i skabs de bcom ldan 'das la dge slong rnams kyis gsol pa dang /_bcom ldan 'das kyis 
[\[114b.7\]]bka' stsal pa/_mtshams kyi nang la mtshams kyi nang du 'du shes te shi ba'i yo byad 'ged par byed na ma bgos pa nyes par bgos pa yin te/_slar yang mtshams na 'dug pa rnams dang lhan cig bgo bar bya ste/_gzhan du na 'gal tshabs can du 'gyur ro/_/de bzhin du 
[\[115a\]]
[\[115a.1\]]mtshams kyi nang la yid gnyis kyis 'ged par byed na ma bgos pa nyes par bgos pa yin te/_slar yang mtshams na 'dug pa rnams dang lhan cig bgo bar bya ste/_gzhan du na 'gal tshabs can du 'gyur ro/_/mtshams kyi phyi rol la mtshams kyi nang gi 'du shes 
[\[115a.2\]]kyis 'ged par byed na ma bgos pa nyes par bgos pa yin te/_slar yang mtshams na 'dug pa rnams dang lhan cig bgo bar bya ste/_gzhan du na 'gal tshabs can du 'gyur ro/_/mtshams kyi phyi rol la yid gnyis kyis 'ged par byed na ma bgos pa nyes par bgos pa yin te/_slar yang mtshams na 
[\[115a.3\]]'dug pa rnams dang lhan cig bgo bar bya ste/_gzhan du na 'gal tshabs can du 'gyur ro/_/gleng gzhi ni mnyan yod na'o/_/de'i tshe dge slong gis dge slong la dge slong gi lag nas chos gos dag bskur ba na dge slong des gang gis bskur ba de la yid gcugs pas spyad pa'i skabs de 
[\[115a.4\]]bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_dge slong dag dge slong des yid gcugs par bya ba ma yin pa la yid gcugs par bskyed de/_'di ltar gang gis bskur ba de la yid gcugs pas spyad do/_/'on kyang dge slong 
[\[115a.5\]]gis dge slong la dge slong gi lag nas chos gos dag bskur ba na gang la bskur ba de la yid gcugs pas spyad na legs par spyad pa yin no/_/gang gis bskur ba de la yid gcugs pas spyad na nyes par spyad pa yin no/_/dge slong gis dge slong la chos gos dag skur bar byed na 
[\[115a.6\]]gang la bskur ba de ni shi la gang gis bskur ba de la yid gcugs pas spyad na nyes par spyad pa yin no/_/gang la bskur ba de'i shi ba'i yo byad du rung bar byin gyis rlob par byed na legs par byin gyis brlabs pa yin no/_/dge slong gis dge slong la chos gos dag skur bar byed pa 
[\[115a.7\]]na gang gis bskur ba de ni shi la gang gis bskur ba de'i shi ba'i yo byad du rung bar byin gyis rlob par byed na nyes par byin gyis brlabs pa yin no/_/dge slong gis dge slong la chos gos dag skur bar byed pa na/_gang la bskur ba des slar bzlog la/_gang gis bskur ba de la yid 
[\[115b\]]
[\[115b.1\]]gcugs pas spyad na legs par spyad pa yin no/_/gang la bskur ba de la yid gcugs pas spyad na nyes par spyad pa yin no/_/dge slong gis dge slong la chos gos dag skur ba na gang la bskur ba de ni shi la gang la bskur ba de'i shi ba'i yo byad du rung bar byin gyis rlob par byed na 
[\[115b.2\]]legs par byin gyis brlabs pa yin no/_/gang gis bskur ba de'i shi ba'i yo byad du byin gyis rlob par byed na nyes par byin gyis brlabs pa yin no/_/dge slong gis dge slong la chos gos dag skur bar byed pa na gang la bskur ba des slar bzlog la gang gis bskur ba de yang shi nas gang 
[\[115b.3\]]la bskur ba de la yid gcugs pas spyad na nyes par spyad pa yin no/_/gang la bskur ba de'i shi ba'i yo byad du rung bar byin gyis rlob par byed na legs par byin gyis brlabs pa yin no/_/dge slong gis dge slong la chos gos dag skur bar byed pa na gang la bskur ba des slar bzlog nas 
[\[115b.4\]]de shi la/_gang gis skur bar byed pa de yang shi na/_de shi ba'i yo byad du rung bar byin gyis rlob par byed na nyes par byin gyis brlabs pa yin no/_/gang gis bskur ba de'i shi ba'i yo byad du rung bar byin gyis rlob par byed na legs par byin gyis brlabs pa yin no/_/gos kyi gzhi rdzogs 
[\[115b.5\]]so//_//[{D1-8}]sra brkyang gi gzhi'i sdom ni/_gnas bcas pa dang kha cig dang /_/rdol ba dang ni blings pa dang /_/dus dang gang zag ma mo'i gzhi/_/nyi shu dag tu byas pa dang /_/dgos pa dag ni bcu gnyis te/_/gnas bcas dbyar gnas dam bcas pa/_/ston pa lta bar 
[\[115b.6\]]'dod pa na/_/'dam rdzab kyis ni ngal gyur pa/_/de la der ni chos gos gnang /_/sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra bar dbyar bzhugs par zhal gyis bzhes so/_/de'i tshe dge slong rab tu mang po dag gnas bcas su 
[\[115b.7\]]dbyar gnas par dam bcas te dbyar gyi zla ba gsum po dag 'das nas chos gos byas pa dang ldan chos gos zin pa dang ldan nas lhung bzed dang chos gos thogs te/_rtswa stug po dang rdzab chen por tsha bas ngal bar gyur cing rdul gyis lus yog bzhin mnyan yod gang na ba der rgyu zhing song 
[\[116a\]]
[\[116a.1\]]ste/_rim gyis rgyu zhing song ba dang mnyan yod du phyin to/_/de nas dge slong rab tu mang po dag gis chos gos dang lhung bzed mkhos su phab nas rkang pa bkrus te/_bcom ldan 'das gang na ba der dong nas lhags pa dang /_bcom ldan 'das kyi zhabs gnyis la 
[\[116a.2\]]mgo bos phyag 'tshal te phyogs gcig tu 'dug go/_/chos nyid kyis sangs rgyas bcom ldan 'das rnams ni glo bur du lhags pa'i dge slong rnams la so so yang dag par dga' bar mdzad pa 'dis so so yang dag par dga' bar mdzad de/_dge slong dag khyed da gzod gnas 
[\[116a.3\]]'ongs/_gnas gang du dbyar gnas gnas/_btsun pa bdag cag ni gnas bcas nas da gzod mchis lags te/_bdag cag gnas bcas na dbyar mchis lags so/_/dge slong dag khyed cag gnas bcas su ci ga bde ba la reg par dbyar gnas sam/_bsod snyoms 
[\[116a.4\]]kyis brel bar ma gyur mod/_btsun pa mad par gsol te/_bdag cag gnas bcas su bde ba la reg par dbyar gnas shing bdag cag bsod snyoms kyis kyang brel ba ma mchis lags so/_/'on kyang bdag cag lhung bzed dang chos gos thogs te/_rtswa stug po dang rdzab chen 
[\[116a.5\]]por tsha bas ngal bar gyur cing rdul gyis lus yog pas ljongs rgyu zhing mchis te/_rim gyis rgyu zhing mchi ba na tshegs chen pos 'dir mchis pa lags so//_//'dul ba gzhi/_bam po drug bcu bdun pa/_bcom ldan 'das kyis dgongs pa/_kye ma nga'i nyan thos rnams 
[\[116a.6\]]lhung bzed dang chos gos thogs te rtswa stug po dang rdzab chen por tsha bas ngal bar gyur cing /_lus rdul gyis yog pas ljongs rgyu zhing 'gro ba ni nyon mongs kyis/_ma la ngas dge slong rnams reg par gnas par bya ba'i phyir dang /_sbyin pa po rnams kyi sbyin pa'i chos longs spyad par bya 
[\[116a.7\]]ba'i phyir dge slong rnams la sra brkyang gnang bar bya'o/_/'di ltar sra brkyang bting na phan yon lnga yod de zhag bcu las thal na ma yin pa dang /_zla ba las thal na ma yin pa dang /_nub mo bral na ma yin pa dang /_bla gos mthang gos dang bcas pa'i chos gos kyis ljongs rgyur 'gro 
[\[116b\]]
[\[116b.1\]]ba dang /_chos gos rung ba ma yin pa ji tsam 'dod pa 'chang ba na ma yin pa'o/_/gzhan yang phan yon lnga yod de/_tshogs shing zan ma yin pa dang /_yang yang zan ma yin pa dang /_khyim rnams su mgron du ma bos par 'gro na ma yin pa dang /_ji tsam 'dod pa'i chos gos btsal 
[\[116b.2\]]ba dang /_ston zla 'bring po nas dpyid zla ra ba'i bar gyi nang der sra brkyang bting ba rnams kyi rnyed pa yin no snyam du dgongs nas/_dge slong rnams la bka' stsal pa/_dge slong dag de lta bas na ngas rjes su gnang ste/_dge slong rnams bde ba la reg par gnas par bya ba'i phyir dang /_sbyin 
[\[116b.3\]]pa po rnams kyi sbyin pa'i chos longs spyad par bya ba'i phyir dbyar gnas pa'i dge slong rnams kyis sra brkyang gding bar bya'o/_/'di ltar sra brkyang la phan yon lnga yod de/_zhag bcu thal na ma yin pa dang zhes bya ba nas sra brkyang bting ba rnams kyi rnyed pa yin no zhes bya ba'i bar gong ma 
[\[116b.4\]]bzhin du'o/_/bcom ldan 'das kyis sra brkyang gding bar bya'o zhes bka' stsal na/_dge slong rnams kyis sra brkyang ji ltar gding ba ma shes nas/_bcom ldan 'das kyis bka' stsal pa/_dbyar gnas pa'i dge 'dun gyi chos gos kyi rnyed pa yod pa gang yin pa de las gding bar 
[\[116b.5\]]bya'o/_/gding ba ni 'di ltar bya ste/_re zhig thog mar mthun pa'i go bar bya ste/_chos gos 'di ni dbyar gnas pa'i dge 'dun gyi chos gos kyi rnyed pa byung ba lags te/_gal te dge 'dun bzhed na chos gos 'dis dge 'dun gyi sra brkyang gding bar bgyi'o/_/de nas phyi de nyin 
[\[116b.6\]]gnas mal bshams nas gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong gcig gis gsol ba byas te las bya'o/_/dge 'dun btsun pa rnams gsan du gsol/_chos 
[\[116b.7\]]gos 'di ni dbyar gnas pa'i dge 'dun gyi chos gos kyi rnyed pa byung ba lags te/_dge 'dun gyi chos gos 'dis sra brkyang bgyis nas sra brkyang gding par bzhed na/_des na sra brkyang bting ba'i gnas nas chas pa la chos gos rnying pa rnams dang 'bral ba yang mi 'byung na/_
[\[117a\]]
[\[117a.1\]]gsar pa rnams dang lta smos kyang ci 'tshal bar gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis chos gos 'di sra brkyang du mdzad de/_chos gos 'dis dge 'dun gyi sra brkyang 'dings so/_/des na 
[\[117a.2\]]sra brkyang bting ba'i gnas nas chas pa la chos gos rnying pa rnams dang 'bral ba yang mi 'byung na/_gsar pa rnams dang lta smos kyang ci 'tshal/_'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_chos gos 'di ni dbyar gnas 
[\[117a.3\]]pa'i dge 'dun gyi rnyed pa byung ba lags la/_dge 'dun yang sra brkyang bgyi bar bzhed de/_dge 'dun gyis chos gos 'di sra brkyang du mdzad pas chos gos 'dis dge 'dun gyi sra brkyang 'dings so/_/des na sra brkyang bting ba'i gnas nas chas pa la chos gos rnying pa rnams 
[\[117a.4\]]dang 'bral ba yang mi 'byung na/_gsar pa rnams dang lta smos kyang ci 'tshal/_tshe dang ldan pa rnams las gang dag chos gos 'di sra brkyang du bgyi zhing chos gos 'dis dge 'dun gyi sra brkyang bting ste/_des na sra brkyang bting ba'i gnas nas chas pa las chos gos rnying pa 
[\[117a.5\]]rnams dang 'bral ba yang mi 'byung na/_gsar pa rnams dang lta smos kyang ci 'tshal bar bzod pa de dag ni cang ma gsung shig_/gang dag mi bzod pa de dag ni gsung shig_/dge 'dun gyis chos gos 'di sra brkyang du mdzad nas chos gos 'dis dge 'dun gyi sra brkyang 
[\[117a.6\]]'dings te/_des na sra brkyang bting ba'i gnas nas chas pa la chos gos rnying pa rnams dang 'bral ba yang mi 'byung na/_gsar pa rnams dang lta smos kyang ci 'tshal bar dge 'dun gyis bzod cing gnang nas 'di ltar cang mi gsung bas de de bzhin du 'dzin to/_/de'i 'og tu sra brkyang 
[\[117a.7\]]'dings pa'i dge slong bsko bar bya ste/_chos lnga dang ldan pa'i dge slong ni sra brkyang 'dings par ma bskos pa ni bsko bar mi bya zhing bskos ba ni dbyung bar bya'o/_/lnga gang zhe na/_dbyar gyi ma yin pa dang /_dbyar ral ba dang /_dbyar phyi mar gnas par dam bcas pa dang /_dbyar tha 
[\[117b\]]
[\[117b.1\]]dad par gnas pa dang /_bslab pa byin pa'o/_/gzhan yang chos lnga dang ldan na bsko bar mi bya ste/_spo ba pa dang /_gzhi nas spo ba pa dang /_mgu bar bya ba spyod pa dang /_gzhi nas mgu bar bya ba spyod pa dang /_gnas nas phyung ba'o/_/gzhan yang chos lnga dang ldan na bsko bar mi bya 
[\[117b.2\]]ste/_'dun pas 'gro ba dang /_zhe sdang gis 'gro ba dang /_gti mug gis 'gro ba dang /_'jigs pas 'gro ba dang /_sra brkyang bting ba dang ma bting ba mi shes pa'o/_/yang chos lnga dang ldan pa'i dge slong ni sra brkyang 'dings par ma bskos pa ni bsko bar bya zhing bskos pa ni dbyung 
[\[117b.3\]]bar mi bya'o/_/lnga gang zhe na/_'dun pas mi 'gro ba dang /_zhe sdang gis mi 'gro ba dang /_gti mug gis mi 'gro ba dang /_'jigs pas mi 'gro ba dang /_sra brkyang bting ba dang ma bting ba shes pa'o/_/bsko ba ni 'di ltar bya ste/_gnas mal bshams te zhes bya ba nas/_dge 
[\[117b.4\]]'dun thams cad tshogs shing mthun par gyur pa dang zhes bya ba'i bar gong ma bzhin du ste/_re zhig thog mar spro bar bya ste/_ming 'di zhes bya ba khyod dge 'dun gyi sra brkyang 'dings par spro'am/_gal te spro na des spro'o zhes brjod par bya'o/_/de'i 'og tu dge slong gcig gis gsol 
[\[117b.5\]]bar byas te las bya'o/_/dge 'dun btsun pa rnams gsan du gsol/_sra brkyang 'dings pa'i dge slong ming 'di zhes bgyi ba 'di dge 'dun gyi sra brkyang 'dings par spro na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar 
[\[117b.6\]]dge 'dun gyis dge slong ming 'di zhes bgyi ba sra brkyang 'dings par bskos te/_sra brkyang 'dings pa ming 'di zhes bgyi ba dge 'dun gyi sra brkyang 'dings par 'gyur ro/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_sra brkyang 
[\[117b.7\]]'dings pa ming 'di zhes bgyi ba 'di dge 'dun gyi sra brkyang 'dings par spro na/_de'i slad du dge 'dun gyis ming 'di zhes bgyi ba sra brkyang 'dings par bskos te/_sra brkyang 'dings pa ming 'di zhes bgyi bas dge 'dun gyi sra brkyang 'dings par 'gyur na/_tshe dang ldan pa rnams 
[\[118a\]]
[\[118a.1\]]las gang dag ming 'di zhes bgyi ba sra brkyang 'dings par bsko bar bzod pa de dag ni cang ma gsung shig_/gang dag mi bzod pa de dag ni gsung shig_/dge 'dun gyis bzod cing gnang nas dge 'dun gyis sra brkyang 'dings pa ming 'di zhes bgyi ba dge 'dun gyi sra 
[\[118a.2\]]brkyang 'dings par bskos te/_'di ltar cang mi gsung bas de de bzhin du 'dzin to/_/de nas gsol bas sra brkyang 'dings pa'i dge slong la sra brkyang sbyin par bya'o/_/dge 'dun btsun pa rnams gsan du gsol/_dge 'dun gyis chos gos 'di ni sra brkyang du mdzad lags la/_
[\[118a.3\]]dge slong ming 'di zhes bgyi ba 'di yang sra brkyang 'dings par bskos lags te/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis dge slong ming 'di zhes bgyi ba la chos gos 'di sra brkyang gi slad du stsal to/_/'di 
[\[118a.4\]]ni gsol ba'o/_/ngas dge slong sra brkyang 'dings pa'i kun tu spyod pa'i chos dag bca' bar bya ste/_dge slong sra brkyang 'dings pas sra brkyang la thams cad du thog mar 'gro bar bya ste/_bkru'o/_/brkyang ngo /_/dra'o/_/drub bo//_/kha bsgyur ro/_/chung ngu na khab kyis srubs 
[\[118a.5\]]gnyis sam/_gsum yang btsem par bya'o/_/lan gnyis sam gsum du sems bskyed par bya'o/_/de nas ston zla 'bring po zla ba yar gyi ngo'i tshes bco lnga la go bar bya ste/_tshe dang ldan pa dag sang kho bo sra brkyang 'dings kyis khyed cag so so'i chos gos sngags phyung shig_/de 
[\[118a.6\]]nas sra brkyang 'dings pa'i dge slong gis sra brkyang dri dang me tog gis gtor zhing dri zhim po'i bdug pas bdugs nas gnas mal bshams te gaN+DI brdungs nas dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang 
[\[118a.7\]]rgan pa'i mthar gzhag par bya'o/_/de nas rgan pa'i mthar 'dug nas sra brkyang blangs te/_dge 'dun btsun pa rnams gsan du gsol/_dge 'dun gyis chos gos 'di ni sra brkyang du mdzad la/_bdag dge slong ming 'di zhes bgyi ba yang sra brkyang 'dings par bskos te/_sra brkyang 
[\[118b\]]
[\[118b.1\]]'dings pa bdag ming 'di zhes bgyi bas chos gos 'dis dge 'dun gyi sra brkyang 'dings par 'gyur ro/_/gding ngo /_/bting ngo /_/de skad lan gnyis lan gsum du brjod par bya'o/_/de nas bting nas dge 'dun gyi gnas brtan gyi mdun du 'dug ste 'di skad ces gnas brtan 
[\[118b.2\]]dgongs su gsol/_chos gos 'di ni dge 'dun gyis sra brkyang du mdzad la/_bdag ming 'di zhes bgyi ba yang sra brkyang 'dings par bskos pa lags te/_bdag gis chos gos 'dis dge 'dun gyi sra brkyang bting lags so zhes brjod par bya'o/_/des legs par 
[\[118b.3\]]bting ngo /_/shin tu bting ste/_'di la rnyed pa dang phan yon yod pa gang yin pa de ni bdag cag gi yin no zhes brjod par bya zhing de bzhin du lan gnyis lan gsum du dge 'dun gsar bu'i bar du thams cad kyis legs par bting ngo /_/shin tu bting ste/_'di la rnyed 
[\[118b.4\]]pa dang phan yon yod pa gang yin pa de ni bdag cag gi yin no zhes brjod par bya'o/_/sra brkyang 'dings pa'i dge slong gis sra brkyang thogs te chab khung sar ma yin/_snams phyi sar ma yin te/_tshang bang du 'jug par mi bya'o/_/mtshams kyi phyi rol tu 'gro bar mi bya'o/_/
[\[118b.5\]]gal te song na der gnas par mi bya'o/_/sra brkyang 'dings pa'i dge slong gis kun tu spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro/_/de nas sra brkyang 'dings pa'i dge slong gis dpyid zla ra ba yar gyi ngo'i tshes 
[\[118b.6\]]bco lnga la yang go bar bya ste/_tshe dang ldan pa dag sang kho bo sra brkyang 'byin gyis khyed cag so so'i chos gos rnams byin gyis rlobs shig_/de la rnyed pa byung ba gang yin pa de ni dge 'dun gyis bgo bar bya'o/_/sangs rgyas bcom ldan 'das la tshe dang ldan pa nye ba 'khor 
[\[118b.7\]]gyis zhus pa/_btsun pa du zhig gi sra brkyang ma  bting lags/_nye ba 'khor lnga'i ste/_dbyar gyi ma yin pa dang /_dbyar ral ba dang /_dbyar phyi mar gnas par dam bcas pa dang /_dbyar tha dad par gnas par dam bcas pa dang /_sra brkyang de 'dings pa na mngon sum 
[\[119a\]]
[\[119a.1\]]du ma gyur pa'i'o/_/gzhan yang 'di lnga'i ma bting ba yin te/_spo ba pa dang /_spo ba spyad zin pa dang /_mgu bar bya ba spyod pa dang /_mgu bar bya ba spyad zin pa dang /_bslab pa byin pa'i'o/_/btsun pa du zhig gi rnyed pa mchis la phan yon ma mchis 
[\[119a.2\]]lags/_nye ba 'khor lnga'i ste/_dbyar gyi ma yin pa dang /_dbyar ral ba dang /_dbyar phyi mar gnas par dam bcas pa dang /_dbyar tha dad par gnas par dam bcas pa dang /_sra brkyang de 'dings pa na mngon sum du ma gyur pa'i'o/_/gzhan yang lnga po 'di dag gi ste/_
[\[119a.3\]]spo ba pa dang /_spo ba spyad zin pa dang /_mgu bar bya ba spyod pa dang /_mgu bar bya ba spyad zin pa dang /_bslab pa byin pa'i'o/_/btsun pa du zhig gi rnyed pa yang ma mchis la phan yon yang ma mchis lags/_nye ba 'khor lnga'i ste/_ma mthong bas gnas nas phyung ba dang /_phyir 
[\[119a.4\]]mi byed pas gnas nas phyung ba dang /_sdig pa'i lta bar song ba ma bor bas gnas nas phyung ba dang /_dbyar tha dad par gnas pa dang /_dge 'dun bye na chos ma yin pa'i phyogs pa'i'o/_/dge slong rab tu mang po dag ljongs rgyu zhing dong ba na chom rkun pa rnams kyis bcom 
[\[119a.5\]]nas de dag rim gyis mnyan yod du phyin pa dang /_dge slong rnams kyis mthong nas tshe dang ldan pa dag 'ongs pa legs so/_/'ongs pa legs so/_/ji ga bde bar spyad dam/_tshe dang ldan pa dag bde bar spyad pa ni ci 'dra ba zhig_/bdag cag ni chom rkun pa rnams kyis 
[\[119a.6\]]bcom mo/_/tshe dang ldan pa dag bdag cag la rnyed pa mang du byung ste/_gal te sra brkyang phyung na khyed la chos gos kyi bgo bsha' bya ba zhig ces pa'i skabs de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_de lta bas na ngas rjes 
[\[119a.7\]]su gnang ste/_chom rkun pa dag gis bcom pa'i dge slong rnams kyi phyir sra brkyang dbyung bar bya'o/_/dbyung ba ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par 
[\[119b\]]
[\[119b.1\]]gyur pa dang /_dge slong gcig gis gsol ba byas te las bya'o/_/dge 'dun btsun pa rnams gsan du gsol/_gnas 'dir dge 'dun mthun pas 'di srid du sra brkyang bting ba las/_dge slong rab tu mang po chom rkun pa dag gis bcom nas lhags na/_gal te dge 'dun 
[\[119b.2\]]gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis dge slong chom rkun gyis bcom pa rnams kyi slad du sra brkyang 'byin par mdzad do/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_
[\[119b.3\]]gnas 'dir dge 'dun mthun pas 'di srid du sra brkyang bting ba las/_dge slong rab tu mang po chom rkun pa dag gis bcom nas lhags te/_dge 'dun gyis dge slong chom rkun pa dag gis bcom pa rnams kyi slad du sra brkyang 'byin par mdzad na/_tshe dang ldan pa dag las 
[\[119b.4\]]gang dag dge slong chom rkun pa dag gis bcom pa rnams kyi phyir sra brkyang 'byin par bzod pa de dag ni cang ma gsung shig_/gang dag mi bzod pa de dag ni gsung shig_/dge 'dun gyis bzod cing gnang nas dge 'dun gyis dge slong chom rkun pa dag gis bcom pa 
[\[119b.5\]]rnams kyi slad du sra brkyang 'byin par mdzad de/_gang gi slad du mi gsung pas de de bzhin du 'dzin to/_/de nas rnyed pa byung ba gang yin pa de bgo bar bya ste/_bgos nas gang 'dod pa des rang gi skal ba las chom rkun pa dag gis bcom pa'i dge slong rnams la bgo bsha' 
[\[119b.6\]]bya'o//_//sdom la/_rdol ba dang ni sril zos dang /_/mtha' skor lhan rlo lhan [{]rings [,]ring [}]dang /_/gso ma'i seng ras zegs pa dang /_/rnyings dang spangs dang dengs pa'o/_/sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa chos gos 
[\[119b.7\]]rdol bas sra brkyang gding du rung lags sam/_nye ba 'khor mi rung ngo /_/btsun pa chos gos srog chags kyis 'tshal ba dang /_chos gos chag btab pa dang /_chos gos lhan pa rlo bos btab pa dang /_chos gos lhan [{]rings [,]ring [}]can dang /_gso ma'i seng ras kyi chos 
[\[120a\]]
[\[120a.1\]]gos dang /_chos gos zegs pa dang /_chos gos rnyings pa dang /_chos gos spangs pa dang /_chos gos dengs pas sra brkyang gding du rung lags sam/_nye ba 'khor mi rung ngo //_//sdom la/_blings dang dus ma yin pa dang /_/gang zag gi ni chos gos 
[\[120a.2\]]gsum/_/mi rung ba dang ma dras dang /_/khru lngar ma chog mi bya dang /_/blo mthun min dang mi gding dang /_/mtshams kyi phyi rol mi skye'o/_/sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa blings pa'i chos gos kyis sra brkyang gding du 
[\[120a.3\]]rung lags sam/_nye ba 'khor mi rung ngo /_/btsun pa dus ma lags pa'i chos gos dang /_gang zag gi snam sbyar dang /_bla gos dang mthang gos dang /_mi rung ba'i chos gos dang /_ma dras pa dang /_khru lngar ma mchis pa dang /_blo mthun par ma bgyis pa'i chos gos 
[\[120a.4\]]dang /_sra brkyang 'dings pa ma bskos pa dang /_mtshams kyi slad rol tu blo mthun par bgyis pa'i chos gos kyi sra brkyang dang /_mtshams kyi slad rol tu bskos pa'i sra brkyang 'dings pas sra brkyang gding du rung lags sam/_nye ba 'khor mi rung ngo //_//sdom la/_dus 
[\[120a.5\]]kyi nang ni zla ba gsum/_/gsar pa dang ni brtags pa nyid/_/phongs pa dang ni gso ma'i ras/_/gang zag gi ni chos gos gsum/_/btsun pa dus kyi chos gos kyis dge 'dun gyi sra brkyang gding du rung lags sam/_nye ba 'khor rung ngo /_/btsun pa dgung zla gsum 'das nas dge 
[\[120a.6\]]'dun gyi chos gos kyi rnyed pa gang lags pa des sra brkyang gding du rung lags sam/_nye ba 'khor rung ngo /_/chos gos sar pa rung ngo /_/sar pa brtags pa rung ngo /_/phongs pa'i chos gos rung ngo /_/gso ma'i seng ras snam sbyar mi rung ngo /_/btsun pa gang zag gi snam sbyar gyis sra brkyang 
[\[120a.7\]]gding du rung lags sam/_nye ba 'khor gal te dge 'dun la phul bar gyur na rung ngo /_/bla gos dang mthang gos kyang de bzhin no//_//sdom la/_gang zag gi dang khyim pa'i dang /_/khru lnga pa dang khru lnga'i lhag_/blo mthun byas pa'i gding ba dang /_/mtshams kyi nang nyid skye ba'o/_/btsun pa gang 
[\[120b\]]
[\[120b.1\]]zag gi chos gos kyis sra brkyang gding du rung lags sam/_mi rung ngo /_/gal te dge 'dun la phul bar gyur na'o/_/khyim pa'i gos kyis mi rung ngo /_/gal te dge 'dun la phul bar gyur na rung ngo /_/khru lnga pas rung ngo /_/khru lnga las lhag pa rung ngo /_/blo mthun par byas pa'i sra 
[\[120b.2\]]brkyang gi chos gos dang /_sra brkyang 'dings pas rung ngo /_/mtshams kyi nang du blo mthun par byas pa'i sra brkyang gi chos gos kyis rung ngo /_/mtshams kyi nang du sra brkyang 'dings pa bskos pas rung ngo /_/ma mo brgyad kyi gzhis sra brkyang phyung bar gyur te/_brgyad gang zhe na/_song 
[\[120b.3\]]ba dang /_rdzogs pa dang /_nges pa dang /_nyams pa dang /_thos pa dang /_mtshams 'das pa dang /_re thag chad pa dang /_brgyad pa ni sra brkyang phyung ba nyid de/_song ba'i mtha' can gyis sra brkyang phyung ba dang /_rdzogs pa'i mtha' can dang /_nges pa'i mtha' can dang /_
[\[120b.4\]]nyams pa'i mtha' can dang /_thos pa'i mtha' can dang /_mtshams 'das pa dang /_re thag chad pa dang /_brgyad pa ni sra brkyang phyung zin pa nyid yin no/_/song ba'i mtha' can gyi sra brkyang phyung ba gang zhe na/_'di lta ste dge slong sra brkyang bting ba'i gnas nas chos gos ma byas 
[\[120b.5\]]chos gos ma zin par chos gos dang lhung bzed blangs te/_phyir mi 'ong bar mtshams kyi phyi rol du song ba de'i ni song ba'i mtha' can gyi sra brkyang phyung ba yin no/_/rdzogs pa'i mtha' can gyi sra brkyang phyung ba gang zhe na/_'di lta ste dge slong sra brkyang bting ba'i gnas nas chos gos ma 
[\[120b.6\]]byas chos gos ma zin par mtshams kyi phyi rol du song nas phyir 'ong zhing chos gos bya'o snyam pa las de 'di snyam du sems te/_bdag slar mi 'ong ste 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no/_/nges pa'i mtha' can gyi sra brkyang phyung 
[\[120b.7\]]ba gang zhe na/_'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/_slar mi 'ong zhing chos gos kyang mi bya'o snyam pa de'i ni nges pa'i 
[\[121a\]]
[\[121a.1\]]mtha' can gyi sra brkyang phyung ba yin no/_/nyams pa'i mtha' can gyi sra brkyang phyung ba gang zhe na/_'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las de 'di snyam du 
[\[121a.2\]]sems te slar yang mi 'ong la chos gos kyang mi bya'o snyam nas/_des de rtsom zhing brtsams pa dang /_nyams pa de'i ni nyams pa'i mtha' can gyi sra brkyang phyung ba yin no/_/thos pa'i mtha' can gyi sra brkyang phyung ba gang zhe na/_'di lta ste dge slong sra brkyang bting ba'i gnas nas chos gos ma 
[\[121a.3\]]byas chos gos ma zin par mtshams kyi phyi rol du song nas slar 'ongs te chos gos bya'o snyam pa las/_dge 'dun mthun pas sra brkyang phyung la des dge 'dun mthun pas sra brkyang phyung ngo zhes thos so/_/thos nas kyang legs par phyung ngo /_/shin tu phyung ngo zhes rjes su yi rang ba byas 
[\[121a.4\]]pa de'i ni thos pa'i mtha' can gyi sra brkyang phyung ba yin no/_/mtshams 'das pa pa'i sra brkyang phyung ba gang zhe na/_'di lta ste dge slong sra brkyang bting ba'i gnas nas chos gos ma byas chos gos ma zin par phyir 'ong ngam mi 'ong snyam pa las/_mtshams kyi phyi rol tu song ba 
[\[121a.5\]]de'i ni mtshams 'das pa pa'i sra brkyang phyung ba yin no/_/re thag chad pa pa'i sra brkyang phyung ba gang zhe na/_'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las/_de'i chos 
[\[121a.6\]]gos re ba gang yin pa de thams cad du chad pa de'i ni re thag chad pa pa'i sra brkyang phyung ba yin no/_/brgyad pa sra brkyang phyung ba nyid gang zhe na/_'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song ba las de yang slar 'ongs shing sra 
[\[121a.7\]]brkyang phyung ba nyams su myong ba de'i ni brgyad pa sra brkyang phyung ba nyid yin no//_//sdom la/_ma byas pa ni nyi shu dang /_/brtsams pa dag ni nyi shu dang /_/re ba yod pa nyi shu dang /_/re ba med pa nyi shu yin/_/'di lta ste/_dge slong sra brkyang bting ba'i gnas nas chos gos ma byas chos gos ma zin 
[\[121b\]]
[\[121b.1\]]par mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/_slar mi 'ong mod kyi 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no/_/'di lta ste/_dge slong sra brkyang bting ba'i gnas nas chos gos ma byas 
[\[121b.2\]]chos gos ma zin par mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/_slar mi 'ong zhing chos gos kyang mi bya'o snyam pa de'i ni nges pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos 
[\[121b.3\]]ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las des de rtsom zhing de'i brtsams pa nyams pa de'i ni nyams pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos 
[\[121b.4\]]ma zin par mtshams kyi phyi rol du song nas slar 'ong zhing chos gos bya'o snyam pa las dge 'dun mthun pas sra brkyang phyung la/_des dge 'dun mthun pas sra brkyang phyung ngo zhes thos so/_/thos nas kyang legs par phyung ngo /_/shin tu phyung ngo zhes rjes su yi rang ba byas pa de'i ni thos 
[\[121b.5\]]pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las/_de der song nas 'di snyam du sems te/_slar mi 'ong zhing 'on kyang 
[\[121b.6\]]chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa las de der song nas de 'di snyam 
[\[121b.7\]]du sems te/_slar mi 'ong zhing chos gos kyang mi bya'o snyam pa de'i ni nges pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam 
[\[122a\]]
[\[122a.1\]]pa las/_de der song nas rtsom zhing de'i brtsams pa nyams pa de'i ni nyams pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos 
[\[122a.2\]]gos bya'o snyam pa las/_dge 'dun mthun pas sra brkyang phyung la des dge 'dun mthun pas sra brkyang phyung ngo zhes thos so/_/thos nas kyang legs par phyung ngo /_/shin tu phyung ngo zhes rjes su yi rang ba byas pa de'i ni thos pa'i mtha' can gyi sra brkyang phyung ba yin no/_/'di lta ste dge slong 
[\[122a.3\]]sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las de 'di snyam du sems te/_slar mi 'ong zhing 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba 
[\[122a.4\]]yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/_de der song nas 'di snyam du sems te/_slar mi 'ong zhing chos gos kyang mi bya'o 
[\[122a.5\]]snyam pa de'i ni nges pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las des de rtsom zhing de'i brtsams pa 
[\[122a.6\]]nyams pa de'i ni nyams pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/_dge 'dun mthun pas 
[\[122a.7\]]sra brkyang phyung la des dge 'dun mthun pas sra brkyang phyung ngo zhes thos so/_/thos nas kyang legs par phyung ngo /_/shin tu phyung ngo zhes rjes su yi rang bar byas pa de'i ni thos pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos 
[\[122b\]]
[\[122b.1\]]gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/_de der song nas 'di snyam du sems te/_slar mi 'ong ste 'on kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no/_/'di 
[\[122b.2\]]lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/_de der song nas 'di snyam du sems te/_slar mi 'ong zhing chos gos kyang mi bya'o snyam pa de'i ni nges pa'i mtha' can 
[\[122b.3\]]gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol tu song nas slar 'ong zhing chos gos bya'o zhes sems la bzhag pa las/_de der song nas rtsom zhing de'i brtsams pa nyams pa de'i ni nyams pa'i 
[\[122b.4\]]mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o zhes sems la bzhag pa las/_dge 'dun mthun pas sra brkyang phyung la des dge 
[\[122b.5\]]'dun mthun pas sra brkyang phyung ngo /_/zhes thos so/_/thos nas kyang legs par phyung ngo /_/shin tu phyung ngo zhes rjes su yi rang ba byas pa de'i ni thos pa'i mtha' can gyi sra brkyang phyung ba yin no/_/'di lta ste/_dge slong sra brkyang bting ba'i gnas nas chos gos ma byas chos 
[\[122b.6\]]gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/_de 'di snyam du sems te/_slar mi 'ong ste 'on kyang chos gos ni bya'o/_/snyam pa de'i ni rdzogs pa'i mtha' can gyi sra brkyang phyung ba yin no/_/'di lta ste/_dge 
[\[122b.7\]]slong sra brkyang bting ba'i gnas nas chos gos ma byas chos gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/_de 'di snyam du sems te/_slar mi 'ong zhing chos gos kyang mi bya'o snyam pa de'i ni nges pa'i 
[\[123a\]]
[\[123a.1\]]mtha' can gyi sra brkyang phyung ba yin no/_/'di lta ste/_dge slong sra brkyang bting ba'i gnas nas chos gos ma byas chos gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/_des de rtsom zhing de'i 
[\[123a.2\]]brtsams pa nyams pa de'i ni nyams pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par ci slar 'ong ngam 'on te slar mi 'ong zhes sems la the tshom za bzhin mtshams kyi phyi rol du song ba las/_dge 
[\[123a.3\]]'dun mthun pas sra brkyang phyung la des dge 'dun mthun pas sra brkyang phyung ngo /_/zhes thos so/_/thos nas kyang legs par phyung ngo /_/shin tu phyung ngo zhes rjes su yi rang ba byas pa de'i ni thos pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas 
[\[123a.4\]]nas chos gos ma byas chos gos ma zin par mtshams kyi phyi rol du song nas zhes bya ba thams cad brjod par bya'o/_/'on kyang snga ma'i nyi shu la ni chos gos ma byas chos gos ma zin par zhes bya'o/_/'dir ni chos gos ma zin pa zhes bya ba bor te/_chos gos brtsams pa zhes bya ba 
[\[123a.5\]]bcug ste rnam pa 'dis nyi shu pa gzhan bya'o/_/'di lta ste dge slong sra brkyang bting ba'i gnas nas chos gos ma byas chos gos ma zin par mtshams kyi phyi rol du song nas slar 'ong zhing chos gos bya'o snyam pa'i re ba yod pa las de 'di snyam du sems te slar mi 'ong ste 'on kyang chos gos ni 
[\[123a.6\]]bya'o snyam pa de'i ni rdzogs pa'i mtha' can gyi sra brkyang phyung ba yin te/_re ba yod pa zhes bya ba'i khyad par 'dis snga ma bzhin du nyi shu pa gzhan bya'o/_/'di lta ste dge slong sra brkyang bting ba'i gnas nas chos gos ma byas chos gos ma zin par slar 'ong zhing chos gos bya'o snyam pa'i re 
[\[123a.7\]]ba med par mtshams kyi phyi rol du song ba las de 'di snyam du sems te/_slar mi 'ong zhing 'on kyang chos gos ni bya'o/_/snyam pa de'i ni rdzogs pa'i mtha' can gyi sra brkyang phyung ba yin te/_re ba med pa zhes bya ba'i khyad par 'dis snga ma bzhin du nyi shu pa gzhan bya'o//_//sdom la/_
[\[123b\]]
[\[123b.1\]]bya ba dag ni bcu gnyis dang /_/btsal ba dang ni de bzhin gzhan/_/yul la lngar ni bya ba ste/_/gnas la yang ni lnga yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig la mtshams kyi phyi rol du song nas slar 'ong zhing chos 
[\[123b.2\]]gos bya'o snyam pa las de 'di snyam du sems te/_slar mi 'ong ste 'on kyang chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig la mtshams kyi phyi rol 
[\[123b.3\]]du song nas slar 'ong zhing chos gos bya'o snyam pa las de 'di snyam du sems te/_slar mi 'ong zhing chos gos kyang mi bya'o snyam pa de'i ni nges pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par bya ba 
[\[123b.4\]]zhig la mtshams kyi phyi rol du song nas slar 'ong zhing chos gos bya'o snyam pa las/_des de rtsom zhing de brtsams pa las nyams pa de'i ni nyams pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par 
[\[123b.5\]]bya ba zhig la mtshams kyi phyi rol du song nas slar 'ong zhing chos gos bya'o snyam pa las dge 'dun mthun pas sra brkyang phyung la des dge 'dun mthun pas sra brkyang phyung ngo zhes thos so/_/thos nas kyang legs par phyung ngo /_/shin tu phyung ngo zhes rjes su yi rang ba byas pa de'i ni 
[\[123b.6\]]thos pa'i mtha' can gyi sra brkyang phyung ba yin no/_/'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig la mtshams kyi phyi rol du song nas slar 'ong zhing chos gos bya'o snyam pa las/_de der song nas 'di snyam du sems te/_slar mi 'ong ste 
[\[123b.7\]]'on kyang chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no/_/der song nas zhes bya ba'i khyad par 'dis rdzogs pa'i mtha' can gsungs pa ji lta ba bzhin du nges pa'i mtha' can dang /_nyams pa'i mtha' can dang /_thos pa'i mtha' can yang de bzhin 
[\[124a\]]
[\[124a.1\]]no/_/'di lta ste dge slong sra brkyang bting ba'i gnas nas chos gos ma byas chos gos ma zin par bya ba zhig gi ched la mtshams kyi phyi rol du song nas ci slar 'ong ngam 'on te slar mi 'ong zhes sems la the tshom za ba las/_de 'di snyam du sems te slar mi 'ong ste 'on 
[\[124a.2\]]kyang chos gos bya'o snyam pa de'i ni rdzogs pa'i mtha' can gyi sra brkyang phyung ba yin no/_/sems la the tshom za bas rdzogs pa'i mtha' can gsungs pa ji lta bar nges pa'i mtha' can dang /_nyams pa'i mtha' can dang /_thos pa'i mtha' can yang de bzhin no/_/'di lta ste dge slong sra brkyang 
[\[124a.3\]]bting ba'i gnas nas chos gos ma byas chos gos ma zin par btsal ba zhig la mtshams kyi phyi rol du song nas slar 'ong zhing chos gos bya'o snyam pa las de 'di snyam du sems te/_slar mi 'ong ste 'on kyang chos gos ni bya'o snyam pa de'i ni rdzogs pa'i mtha' can gyi sra brkyang phyung ba yin no/_/
[\[124a.4\]]btsal ba zhes bya ba'i khyad par 'dis snga ma bzhin du bcu gnyis pa gzhan no/_/'di lta ste dge slong sra brkyang bting ba'i gnas nas chos gos ma byas chos gos ma zin par slar mi 'ong bar yul ltar mtshams kyi phyi rol du song ba de'i ni song ba'i mtha' can gyi sra brkyang phyung ba yin no/_/'di 
[\[124a.5\]]lta ste dge slong sra brkyang bting ba'i gnas nas chos gos ma byas chos gos ma zin par yul ltar mtshams kyi phyi rol du song nas ci slar 'ong ngam 'on te slar mi 'ong zhes sems la the tshom za ba las de 'di snyam du sems te slar mi 'ong ste 'on kyang chos gos ni bya'o/_/snyam pa de'i ni 
[\[124a.6\]]rdzogs pa'i mtha' can gyi sra brkyang phyung ba yin te/_nges pa'i mtha' can dang /_nyams pa'i mtha' can dang /_thos pa'i mtha' can yang de bzhin no/_/yul lta ba'i lnga ji lta bar gnas lta ba'i lnga yang de bzhin no/_/sra brkyang gi gzhi rdzogs so//_//[{D1-9}]'dul ba gzhi/_bam 
[\[124a.7\]]po drug bcu brgyad pa/_kau shAm+bI'i gzhi'i sdom ni/_kau shAm+bIr ni 'thab krol gyi/_/dge slong rtsod pa sna tshogs dang /_/khre'u dang rtsod par byed pa dang /_/ring po len gyi spyod pa dang /_/ngan spong lan tshwa khang pa dang /_/srung dang tshal stug glang chen dang /_/ma 'gags pas ni nges byas dang /_/mnyan 
[\[124b\]]
[\[124b.1\]]yod du ni zhi bar byas/_/sangs rgyas bcom ldan 'das kau shAm+bI'i dbyangs ldan gyi kun dga' ra ba na bzhugs so/_/de'i tshe kau shAm+bI'i dge slong gdug pa rnam par gnon pa/_mdo sde 'dzin pa/_'dul ba 'dzin pa/_ma mo 'dzin pa zhig yod de/_de'i grogs byed pa'i dge slong mang po yang gdug pa rnam par 
[\[124b.2\]]gnon pa/_mdo sde 'dzin pa/_'dul ba 'dzin pa/_ma mo 'dzin pa yin no/_/yangs pa can na yangs pa can gyi dge slong gdug pa rnam par gnon pa/_mdo sde 'dzin pa/_'dul ba 'dzin pa/_ma mo 'dzin pa zhig yod de/_de'i grogs byed pa'i dge slong mang po yang gdug pa rnam par gnon pa/_
[\[124b.3\]]mdo sde 'dzin pa/_'dul ba 'dzin pa/_ma mo 'dzin pa yin no/_/de nas yangs pa can gyi dge slong dus gzhan zhig na ljongs rgyu zhing song ba dang kau shAm+bIr phyin te/_de lam gyis dub pa ngal bsos nas kau shAm+bI'i dge slong gi drung du song ste phyin pa dang /_phan tshun so so yang dag par dga' 
[\[124b.4\]]bar byas nas mdo sde dang /_'dul ba dang /_chos mngon pa rnams gtan la dbab par brtsams te/_de nas gcig gis smras pa/_mdo sde 'di ni 'di skad du gdon par bya ste/_mdo sde 'di'i don ni 'di yin no/_/cig shos kyis smras pa/_mdo sde 'di ni de skad du gdon par mi bya ste/_
[\[124b.5\]]mdo sde 'di'i don ni 'di ma yin no/_/kho bo'i ni rigs so/_/khyod kyi ni mi rigs so/_/kho bo'i ni 'brel ba yin no/_/khyod kyi ni 'brel ba ma yin no zhes de gnyis phan tshun du ma mthun par gyur nas kau shAm+bI'i dge slong gis yangs pa can gyi dge slong la klan ka btsal ba lhur len cing 'dug 
[\[124b.6\]]go/_/dge 'dun gyis kyang 'di lta bu'i khrims su bca' ba byas te/_gang gis khrus kyi bum pa chu 'gribs pa dang /_nyung ba dang /_chu med par mthong ba des chus bkang ste gnas ji lta ba bzhin du gzhag par bya ba'am/_dge skos la khrus kyi bum pa stong par 'dug go zhes 
[\[124b.7\]]bsgo bar bya'o/_/gal te bdag nyid kyis ma bkang ngam dge skos la ma bsgos par gyur na de ni ma gus pa yin te/_ma gus pa'i phyir de bdag cag gis ltung byed kyi ltung ba 'chags su gzhug go zhes byas so/_/ji tsam na khyim bdag cig gis sangs rgyas la sogs pa 
[\[125a\]]
[\[125a.1\]]dge slong gi dge 'dun khyim du gdugs tshod la spyan drangs so/_/de na dge slong kha cig ni zas la dong ngo /_/kha cig ni 'gro bar chas so/_/yangs pa can gyi dge slong khrus kyi bum pa blangs nas snam phyi sar zhugs pa dang /_de'i lhan cig gnas pas [{]rings [,]ring [}{]rings [,]ring [}]ltar 'ongs 
[\[125a.2\]]nas sgra phyung ba/_mkhan po dge slong kha cig ni zas la dong lags so/_/kha cig ni 'dong bar chas kyis tshur spyon bzhud do/_/de de dang lhan cig khrus kyi bum pa gnas gcig tu bzhag ste chas so/_/kau shAm+bI'i dge slong de yang phyogs de nyid du phyin pa dang /_de nas yangs pa can gyi dge slong 
[\[125a.3\]]des khrus kyi bum pa blangs te gtsug lag khang du 'jug par bsams pa dang lhan cig gnas pas smras pa/_mkhan po gar bzhud/_des smras pa/_bu kho bo la kau shAm+bI'i dge slong 'di klan ka tshol bas khrus kyi bum pa 'gengs su 'gro'o/_/ci 'di thams cad kyi thams cad du stong ngam/_thams 
[\[125a.4\]]cad kyi thams cad du stong pa ma yin mod kyi/_'on kyang chu 'dis chu'i bya ba byed mi nus so/_/mkhan po thams cad kyi thams cad du stong par ma gyur pas 'tshal te/_bdag cag ni mkhan po'i phyogs dang /_dpung dang /_grogs bgyid pa lags kyis tshur spyon bzhud do/_/des de nyid du 
[\[125a.5\]]bzhag nas de dang lhan cig tu dong ngo /_/kau shAm+bI'i dge slong gis mthong nas khrus kyi bum pa de la mnams so/_/de nas mi bzod pa skyes te mjal to zhes byas nas khrus kyi bum pa bkang ste chu'i bya ba byas nas song ngo /_/de nas zan zos nas dge slong gi dge 'dun gtsug lag khang du lhags pa 
[\[125a.6\]]dang /_dge slong rnams la bsgrags pa/_tshe dang ldan pa dag yangs pa can gyi dge slong des dge 'dun gyi nang khrims dral to/_/de nas rgan rims ji lta ba bzhin du gdud pa byas nas rim gyis de'i drung du son pa dang /_smras pa/_tshe dang ldan pa skabs phye shig_/ltung ba rigs lnga la skabs 
[\[125a.7\]]phye'o/_/khyod la de ring ltung ba byung gis ltung ba yang slar chos bzhin du gyis shig_/ltung ba ma mthong ngo /_/dge 'dun gyis khrims su bca' ba gang gis khrus kyi bum pa chu 'gribs pa dang /_chu nyung ba dang /_chu med pa mthong na bdag nyid kyis chus bkang ste/_gnas ji lta ba bzhin du gzhag 
[\[125b\]]
[\[125b.1\]]par bya ba'am/_dge skos la tshe dang ldan pa khrus kyi bum pa stong par 'dug go zhes bsgo bar bya'o/_/bdag nyid kyis kyang ma bkang la dge skos la yang ma bsgo na de ni ma gus pa yin te/_ma gus pa'i phyir de bdag cag gis ltung byed kyi ltung ba 'chags su gzhug go zhes bcas pa ma 
[\[125b.2\]]yin nam/_des smras pa/_de ha cang stong pa ma yin no/_/stong par ma gyur kyang rung ste/_chu des chu'i bya ba byed mi nus so/_/des cang mi smra bar 'dug go/_/kau shAm+bI'i dge slong ni kau shAm+bI na gnyug ma pa dang 'khor mang po yin pas des de la nan gyis gnas nas dbyung ba'i las byas pa dang /_
[\[125b.3\]]yangs pa can gyi dge slong rnams 'khrugs par gyur nas/_de na kau shAm+bI'i dge slong rnams dang 'thab krol dang /_mtshang 'dru ba dang /_rtsod pa dang /_'gyed pa byung bar gyur te/_'di lta ste ltung ba byung ngo zhe'am/_ltung ba ma byung ngo zhe'am/_gnas nas phyung ba yin no zhe'am/_gnas nas phyung ba ma yin no 
[\[125b.4\]]zhes/_gang yang ltung ba byung ba dang /_ltung ba med pa dang /_gnas nas dbyung ba dang /_gnas nas dbyung ba ma yin pa la gnas nas phyung ba gang yin pa de ni chos ma yin pa las 'khrugs pa gzhag par 'os pas phyung ngo zhes pa'i skabs de dge slong rnams kyis bcom ldan 'das la gsol pa 
[\[125b.5\]]dang /_de nas bcom ldan 'das kyis gnas nas phyung ba'i dge slong dang /_gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa rnams pho nyas bkug ste 'di skad ces bka' stsal to/_/dge slong dag khyed 'thab krol 
[\[125b.6\]]dang mtshang 'dru ba dang /_rtsod pa dang /_'gyed pa byung nas/_'di lta ste ltung ba byung ngo zhe'am zhes bya ba nas 'khrugs pa gzhag par 'os pas zhes bya ba'i bar gong ma bzhin du ste bden nam/_btsun pa mad lags so/_/dge slong dag 'thab krol ma byed cig_/mtshang ma 'dru zhig_/
[\[125b.7\]]ma rtsod cig_/ma 'gyed cig_/gzhan yang ngas gnas nas phyung ba'i dge slong gi kun du spyod pa'i chos bca' bar bya ste/_dge slong gnas nas phyung bas 'di snyam du sems bskyed par bya'o/_/gnas nas 'byin pa'i dge slong 'di ni gdug pa rnam par gnon pa/_mdo sde 
[\[126a\]]
[\[126a.1\]]'dzin pa/_'dul ba 'dzin pa/_ma mo 'dzin pa yin la/_de'i grogs byed pa'i dge slong mang po yang gdug pa pha rol gnon pa/_mdo sde 'dzin pa/_'dul ba 'dzin pa/_ma mo 'dzin pa yin te/_gal te bdag gis ltung ba chos bzhin du slar ma byas na des na dge 'dun 'thab krol 
[\[126a.2\]]dang /_mtshang 'dru ba dang /_rtsod pa dang /_'gyed pa byung bas gnas par 'gyur gyis/_ma la bdag gis ltung ba phyir chos bzhin bya'o/_/gnas nas phyung ba'i dge slong gis kun tu spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur 
[\[126a.3\]]ro/_/de nas bcom ldan 'das kyis gnas nas phyung ba'i dge slong dang /_gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa rnams gzengs bstod nas gnas nas 'byin pa'i dge slong dang /_gnas nas 'byin 
[\[126a.4\]]pa'i rjes su phyogs pa'i dge slong rnams dang /_gnas nas 'byin pa'i rjes su phyogs pa'i yang rjes su phyogs pa'i dge slong rnams pho nyas bkug ste 'di skad ces bka' stsal to/_/dge slong dag khyed 'thab krol dang /_mtshang 'dru ba dang /_rtsod pa dang /_'gyed pa byung nas/_
[\[126a.5\]]'di lta ste ltung ba byung ngo zhe'am zhes bya ba nas 'khrugs pa gzhag par 'os pas zhes bya ba'i bar gong ma bzhin du ste bden nam btsun pa mad lags so/_/dge slong dag 'thab krol ma byed cig_/mtshang ma 'dru zhig_/ma rtsod cig_/ma 'gyed cig_/gzhan yang ngas gnas 
[\[126a.6\]]nas 'byin pa'i dge slong gi kun du spyod pa'i chos bca' bar bya ste/_dge slong gnas nas 'byin pa 'di snyam du sems bskyed par bya'o/_/gnas nas phyung ba'i dge slong 'di ni gdug pa rnam par gnon pa/_mdo sde 'dzin pa/_'dul ba 'dzin pa/_ma mo 'dzin pa yin la 'di'i 
[\[126a.7\]]grogs byed pa'i dge slong mang po yang gdug pa rnam par gnon pa/_mdo sde 'dzin pa/_'dul ba 'dzin pa/_ma mo 'dzin pa yin te/_gal te bdag gis de la mi 'dod pa glengs sam/_dran par byas na des na dge 'dun 'thab krol dang /_rtsod pa dang /_mtshang 'dru ba 
[\[126b\]]
[\[126b.1\]]dang /_'gyed pa byung bas gnas par 'gyur gyis/_ma la bdag gis 'di la mi 'dod pa gleng bar mi bya dran par mi bya'o/_/gnas nas 'byin pa'i dge slong gis kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro/_/
[\[126b.2\]]bcom ldan 'das kyis de skad ces bka' stsal na/_'on kyang dge slong de rnams 'thab krol dang /_mtshang 'dru ba dang /_rtsod pa dang /_'gyed pa byung bas gnas shing /_da dung gso sbyong la yang gso sbyong ma yin par byed pa'i skabs de/_dge slong rnams kyis 
[\[126b.3\]]bcom ldan 'das la gsol ba dang /_de nas bcom ldan 'das kyis gnas nas phyung ba'i dge slong dang /_gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa rnams pho nyas bkug ste 'di skad ces 
[\[126b.4\]]bka' stsal to/_/dge slong dag khyed la ngas de skad ces bka' stsal kyang 'thab krol dang /_mtshang 'dru ba dang /_rtsod pa dang /_'gyed pa byung bas gnas shing /_da dung gso sbyong la yang gso sbyong ma yin par byed pa bden nam/_btsun pa mad lags so/_/dge slong 
[\[126b.5\]]dag 'thab krol ma byed cig_/mtshang ma 'dru zhig_/ma rtsod cig_/ma 'gyed cig_/dge slong dag khyed cag 'thab krol dang /_mtshang 'dru ba dang /_rtsod pa dang /_'gyed pa 'byung zhing gnas nas las su bya ba gang dag yin pa gso sbyong dang /_dgag dbye dang /_
[\[126b.6\]]gsol ba dang /_gsol ba dang gnyis dang /_gsol ba dang bzhi'i las byas pa rnams ma byas pa dang 'khrugs par 'gyur zhing /_dge slong dag khyed dang dge slong de rnams su de rnams dang khyed du tha dad du gnas par 'gyur ro/_/de ci'i phyir zhe na/_dge slong dag gnyis 
[\[126b.7\]]po 'di dag ni tha dad par gnas pa yin te/_gang zhig bdag nyid kyis bdag nyid tha dad pa'i gnas su bzhag pa dang /_gang zhig dge 'dun gyis chos kyis bzhag pa'o/_/bdag nyid kyis bdag nyid tha dad pa'i gnas su bzhag pa gang zhe na/_'di lta ste dge slong dge 
[\[127a\]]
[\[127a.1\]]slong rnams 'thab krol dang /_mtshang 'dru ba dang /_rtsod pa dang /_'gyed pa byung zhing phyogs dang phyogs gzhan du gnas pa na ched du bsams te chos kyi phyogs nas chos ma yin pa'i phyogs su 'gro ba ste/_de lta bu ni bdag nyid kyis bdag nyid tha dad pa'i gnas 
[\[127a.2\]]su bzhag pa yin no/_/dge 'dun gyis chos kyis bzhag pa gang zhe na/_'di lta ste dge 'dun gyis ma mthong bas gnas nas phyung ba dang /_phyir mi byed pa dang /_sdig pa can gyi lta bar song ba mi 'dor ba gnas nas phyung ba ste/_'di ni dge 'dun gyis chos kyis yin 
[\[127a.3\]]no/_/dge slong dag gnyis po 'di dag ni mthun par gnas pa yin te/_gnyis gang zhe na/_gang zhig bdag nyid kyis bdag nyid mthun pa'i gnas su bzhag pa dang /_gang zhig dge 'dun gyis chos kyis bzhag pa'o/_/bdag nyid kyis bdag nyid mthun pa'i gnas 
[\[127a.4\]]su bzhag pa gang zhe na/_'di lta ste/_dge slong dge slong rnams 'thab krol dang /_mtshang 'dru ba dang /_rtsod pa dang /_'gyed pa byung zhing phyogs dang phyogs gzhan du gnas pa na ched du bsams te/_chos ma yin pa'i phyogs nas chos kyi phyogs su 'gro ba ste/_'di 
[\[127a.5\]]ni bdag nyid kyis bdag nyid mthun pa'i gnas su bzhag pa yin no/_/dge 'dun gyis chos kyis bzhag pa gang zhe na/_'di lta ste dge 'dun gyis ma mthong bas gnas nas phyung ba 'byin pa dang /_phyir mi byed pa dang /_sdig pa can gyi lta bar song ba mi 'dor ba gnas 
[\[127a.6\]]nas phyung ba 'byin pa ni dge 'dun gyis chos kyis bzhag pa yin no/_/de nas bcom ldan 'das kyis gnas nas phyung ba'i dge slong dang /_gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa rnams 
[\[127a.7\]]gzengs bstod nas/_gnas nas 'byin pa'i dge slong dang /_gnas nas 'byin pa'i rjes su phyogs pa'i dge slong rnams dang /_gnas nas 'byin pa'i rjes su phyogs pa'i yang rjes su phyogs pa rnams pho nyas bkug nas 'di skad ces bka' stsal to/_/dge slong dag 
[\[127b\]]
[\[127b.1\]]ngas de skad ces bka' stsal na/_'on kyang khyed 'thab krol dang /_mtshang 'dru ba dang /_rtsod pa dang /_'gyed pa byung bas gnas shing /_da dung gso sbyong la yang gso sbyong ma yin par byed pa bden nam/_btsun pa mad lags so zhes bya ba nas/_bcom ldan 'das kyis de skad 
[\[127b.2\]]ces gsungs kyang dge slong de rnams 'thab krol dang /_mtshang 'dru ba dang /_rtsod pa dang /_'gyed pa byung bas gnas so zhes bya ba'i bar gong ma bzhin du'o/_/khyim bdag cig gis sangs rgyas la sogs pa'i dge slong gi dge 'dun khyim du gdugs tshod la spyan drangs pa las 
[\[127b.3\]]dge slong gi dge 'dun ni dong ngo /_/bcom ldan 'das ni rdzas kyis bsgrubs pa na bzhugs te bsod snyoms kyi sku skal nod par mdzad do/_/bcom ldan 'das rnams ni rgyu lngas rdzas kyis bsgrubs pa na bzhugs shing bsod snyoms kyi sku skal nod par mdzad pa yin zhes bya ba nas/_
[\[127b.4\]]skabs 'dir ni bcom ldan 'das nyan thos rnams 'dul ba la bslab pa'i gzhi bca' bar bzhed nas rdzas kyis bsgrubs pa na bzhugs shing bsod snyoms kyi sku skal la nod par mdzad do zhes bya ba'i bar gong ma bzhin no/_/de na rgol ba dang phyir rgol ba'i dge slong rnams zas kyi phyir 
[\[127b.5\]]khyim gyi nang du zhugs pa dang 'thab krol dang /_mtshang 'dru ba dang /_rtsod pa dang /_'gyed pa byung bas gnas par gyur te/_'di lta ste ltung ba byung ngo zhe'am ltung ba ma byung ngo zhes bya ba nas gzhag par 'os pa'o zhes bya ba'i bar gong ma bzhin du ste/_de ni phan tshun rdeg pa la zhugs 
[\[127b.6\]]so/_/de nas dge slong bsod snyoms nod pas bsod snyoms khyer nas bcom ldan 'das gang na ba der song ste phyin pa dang bsod snyoms mtha' gcig tu bzhag nas/_bcom ldan 'das kyi zhabs gnyis la mgo bos phyag 'tshal te spyan sngar 'dug go/_/chos nyid kyis sangs rgyas 
[\[127b.7\]]bcom ldan 'das rnams ni bsod snyoms nod pa'i dge slong la so so yang dag par dga' bar mdzad pa 'dis so so yang dag par dga' bar mdzad de/_dge slong cig dge slong gi dge 'dun la bsod pa'i kha zas kyis tshim par byas sam zhes gsung pa yin pas/_bcom ldan 'das 
[\[128a\]]
[\[128a.1\]]kyis bsod snyoms nod pa'i dge slong la so so yang dag par dga' bar mdzad pa 'dis so so yang dag par dga' bar mdzad de/_dge slong ji ga dge slong gi dge 'dun la kha zas bsod pas tshim par byas sam/_btsun pa mad par dge slong gi dge 'dun la zhal zas bsod pas 
[\[128a.2\]]tshim par bgyis na/_'on kyang rgol ba dang phyir rgol ba'i dge slong rnams sdum pa'i nang du 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste/_ltung ba byung ngo zhe'am zhes bya ba nas gzhag par 'os pa zhes bya ba'i bar gong ma bzhin du'o/_/da ni phan tshun du rdeg 
[\[128a.3\]]pa la zhugs lags so/_/de nas bcom ldan 'das kyis zhal zas kyi bya ba mdzad nas gtsug lag khang gi phyi rol du zhabs gnyis bkrus te nang du yang dag 'jog gi phyir gtsug lag khang du zhugs so/_/de nas bcom ldan 'das dgongs ka nang du yang dag 'jog las bzhengs nas 
[\[128a.4\]]dge slong gi dge 'dun gyi gung la gdan bshams pa nyid la bzhugs so/_/bzhugs nas bcom ldan 'das kyis dge slong rnams la bka' stsal pa/_dge slong dag khyed kha zas la khyim du zhugs pa na/_'thab krol dang /_mtshang 'dru ba dang /_rtsod pa dang /_'gyed pa byung bar 
[\[128a.5\]]gyur nas 'di lta ste ltung ba byung ngo zhe'am zhes bya ba nas da ni phan tshun du rdeg pa la zhugs so/_/zhes bya ba'i bar du bden nam/_btsun pa mad lags so/_/dge slong dag 'thab krol ma byed cig_/mtshang ma 'dru zhig_/ma rtsod cig_/ma 'gyed cig_/gzhan yang ngas rgol ba dang phyir 
[\[128a.6\]]rgol ba'i dge slong rnams khang pa'i nang du 'jug pa'i kun du spyod pa'i chos bca' bar bya ste/_rgol ba dang phyir rgol ba'i dge slong rnams kyis khang pa'i nang du zhugs nas gang du lus kyi kun du spyod pa rung ba ma yin pa de lta bu'i skabs mi 'byung bar bstan par chad yod par 'dug par 
[\[128a.7\]]bya'o/_/rgol ba dang phyir rgol ba'i dge slong rnams kyis khang pa'i nang du zhugs nas kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro/_/bcom ldan 'das kyis de skad ces gsungs na/_'on kyang dge 
[\[128b\]]
[\[128b.1\]]slong rnams 'thab krol dang /_mtshang 'dru ba dang /_rtsod pa dang /_'gyed pa byung bas gnas pa'i skabs de bcom ldan 'das la dge slong rnams kyis gsol pa dang /_de nas bcom ldan 'das kyis dge slong rnams la bka' stsal pa/_dge slong dag 'thab krol ma byed cig_/
[\[128b.2\]]mtshang ma 'dru zhig_/ma rtsod cig_/ma 'gyed cig_/dge slong dag khyed cag 'thab krol dang /_mtshang 'dru ba dang /_rtsod pa dang /_'gyed pa byung bas gnas na rtsod pa byung zhing byung ba ston pa'i bstan pa chos 'dul bas dul bar bya ba dang /_zhi bar bya ba dang /_nye bar zhi bar bya ba'i 
[\[128b.3\]]gnas 'di med do/_/dge slong dag khyed cag 'thab krol med pa dang /_mtshang 'dru ba med pa dang /_rtsod pa med pa dang /_'gyed pa med par gyur cing gnas na rtsod pa byung zhing byung ba ston pa'i bstan pa chos 'dul bas dul bar bya ba dang /_zhi bar bya ba dang /_nye bar zhi bar bya ba'i 
[\[128b.4\]]gnas 'di yod do/_/dge slong dag sngon byung ba yul ka shi'i rgyal po tshangs byin zhes bya ba dang /_yul ko sa la'i rgyal po ring po len gnyis phan tshun du rtsod par gyur te/_rgyas par ni lung bar ma'i ting nge 'dzin dang ldan pa'i le'u las ring po len gyi mdo 'byung ba bzhin no/_/de rnams 
[\[128b.5\]]kyis 'di skad ces smras te/_bcom ldan 'das kyis 'di skad ces/_/tshangs byin rga ba sdug bsngal te/_/nor rnams yongs su gtugs pa dang /_/gnyen rnams kyang ni ma mthong dang /_/yul gzhan shi ba sdug bsngal lo/_/zhes bka' stsal pa zhig kyang mchis so/_/de nas bcom 
[\[128b.6\]]ldan 'das kyis de'i tshe tshigs su bcad de bka' stsal pa/_tshig mi mthun la phyogs nyams yang /_/'di gtso min zhes sems byed pa/_/dge 'dun dbye bar 'gyur na go/_/mthu chung cung zad cis mi bsam/_/srog chags rus pa gcog pa dang /_/rta dang ba lang nor phrogs 
[\[128b.7\]]dang /_/yul 'khor phung bar byas rnams kyang /_/'dum par 'gyur ba nyid yod na/_/chos 'di rnam par shes gyur pa/_/khyed cag ci yi phyir mi 'gyur/_/spyod yul ston par byed pa'i gsung /_/chags las zlog pa lhur len pa/_/brtags nas mkhas par snang 
[\[129a\]]
[\[129a.1\]]ba ni/_/gang la rtsod pa des mi shes/_/gzhan yang bdag cag 'di la ni/_/brtson zhes bya bar mi shes kyi/_/gang dag gis ni 'di shes pa/_/de la gzu bo mi dgos so/_/bdag spyos bdag la kha byas dang /_/bdag rgyal bdag ni pham gyur pa/_/de la gang dag khon 
[\[129a.2\]]'dzin pa/_/de dag sha khon zhi mi 'gyur/_/bdag spyos bdag la kha byas dang /_/bdag rgyal bdag ni pham gyur pa/_/de la gang dag khon mi 'dzin/_/de dag sha khon rab zhir 'gyur/_/'khon du 'dzin pas sha khon dag_/'dir ni gzhar yang zhi mi 'gyur/_/bzod pas sha khon 
[\[129a.3\]]zhi 'gyur ba/_/'di ni g.yung drung chos yin no/_/'khon du 'dzin pas sha khon nam yang zhi mi 'gyur/_/'khon du 'dzin med rnams kyis sha khon zhi bar 'gyur/_/'khon la chags pa lus can rnams la phan mi 'gyur/_/de lta bas na mkhas pa khon du 'dzin mi byed/_/gal te 
[\[129a.4\]]grogs po 'grus skyong lhan cig spyod pa dang /_/legs par gnas pa brtan pa rnyed par gyur na ni/_/zag par 'gyur ba thams cad zil gyis mnan byas nas/_/de dang yid dga' dran dang ldan bzhin spyad par bya/_/gal te grogs po 'grus skyong lhan cig spyod pa dang /_/legs 
[\[129a.5\]]par gnas pa brtan pa rnyed par ma gyur na/_/rgyal pos yul 'khor rgya chen spangs par gyur pa bzhin/_/gcig pu 'dug par bya zhing sdig pa rnams mi bya/_/gal te btsal te bdag 'dra ba'am/_/lhag par rnyed par ma gyur na/_/byis pa stongs mor 'gyur med pas/_/gcig 
[\[129a.6\]]pur spyad pa brtan par spyad/_/gcig pur spyod pa legs 'gyur gyi/_/byis pa bstangs pa legs min pas/_/ma tang dgon pa'i glang chen ltar/_/sems las bsnyungs te gcig pus spyad/_/de skad ces bka' stsal pa dang /_kau shAm+bI'i dge slong gis bcom ldan 'das la 'di skad 
[\[129a.7\]]ces gsol to/_/bcom ldan 'das ni chos kyi rje lags/_bde bar gshegs pa ni chos kyi rje lags na/_'di rnams bdag cag la tshig ngan pa dang mi snyan pa mchi na/_bdag cag gis de rnams la ci'i slad du bzod par bgyi lags/_de nas bcom ldan 'das kyis dge slong de 
[\[129b\]]
[\[129b.1\]]rnams kyi spyod tshul dang /_log par sgrub pa des thugs mi dgyes shing thugs la ma bab pas de nyid nas rdzu 'phrul gyis nam mkha' las gshegs te/_mnyan yod gang na ba der rgyu zhing gshegs so/_/rim gyis rgyu zhing gshegs pa dang mnyan yod du byon nas mnyan yod kyi rgyal bu rgyal 
[\[129b.2\]]byed kyi tshal mgon med zas sbyin gyi kun dga' ra ba na bzhugs so/_/bcom ldan 'das der gshegs pa dang /_kau shAm+bI'i dge slong rnams dang /_yangs pa can gyi dge slong rnams 'di lta bu'i spyod lam du gyur te/_snga dro ni zas kyi phyir bsod snyoms la 'jug_/zas kyi 'og tu ni sgo bcad nas 
[\[129b.3\]]'thab mo 'gyed par gyur to/_/de rnams tshul dang spyod pa dang log par sgrub pa des lo bcu gnyis 'das so/_/kau shAm+bI'i bram ze dang khyim bdag rnams 'dun khang du 'dus nas phan tshun gros bya bar brtsams pa/_shes ldan dag bdag cag ni bcom ldan 'das la na bza' chos gos dang /_
[\[129b.4\]]bsod snyoms dang /_gzims cha dang /_snyun dpyad kyi rkyen sman dang /_yo byad rnams dbul bar shin tu dad na/_'on kyang bcom ldan 'das kyis spyod yul 'di lo bcu gnyis kyi bar du spangs te da dung yang ma byon no/_/kha cig gis smras pa/_shes ldan dag bcom ldan 'das 'dir 
[\[129b.5\]]gshegs par ga la 'gyur/_'di na da ltar kau shAm+bI'i dge slong rnams kyi tshul dang /_spyod pa dang /_log par sgrub pa 'di lta bur byed de/_snga dro zas kyi phyir bsod snyoms la zhugs la zas kyi 'og tu sgo bcad nas 'thab mo 'gyed do/_/kha cig gis smras pa/_shes ldan dag de rnams la 
[\[129b.6\]]nyes pa yod pa ma yin gyi/_'on kyang bdag cag gis lan te bdag cag gis de rnams la bsod snyoms byin pa'am tshig smras pas so/_/tshur bdag cag gis khrims shig bcas la bzhag ste/_sus kyang de rnams la bsod snyoms mi sbyin zhing tshig kyang mi smra'o zhes de rnams kyis 
[\[129b.7\]]khrims su bcas nas bzhag go/_/de nas phyi de nyin kau shAm+bI'i dge slong rnams bsod snyoms la zhugs pa dang /_sus kyang ma smras la bsod snyoms kyang ma byin te/_de rnams ji ltar lhung bzed bkrus pa nyid kyis bsod snyoms la zhugs pa de ltar bkrus pa nyid kyis sgor byung ste bsod 
[\[130a\]]
[\[130a.1\]]snyoms gcig kyang ma rnyed do/_/de nas de rnams 'dus nas kau shAm+bI'i bram ze dang khyim bdag rnams la smras pa/_shes ldan dag re zhig nor zad par gyur pas bsod snyoms mi ster ba ni rigs na/_bdag cag gis ni nyes pa ci byas na tshig kyang mi ster/_de rnams kyis 
[\[130a.2\]]smras pa/_gang dag gis tshul dang spyod pa dang log par sgrub pas ston pa thugs mi dgyes shing thugs la ma bab nas/_steng gi nam mkha' las gshegs te/_lo bcu gnyis 'das nas da dung yang slar ma gshegs par khyed cag kyang shAkya'i sras kyi dge sbyong yin par bdag nyid 
[\[130a.3\]]khas 'che'am/_de rnams cang mi smra bar 'khod nas/_de rnams kyi drung nas dong ste smras pa/_tshe dang ldan pa dag de rnams kyis bdag cag brgyad pa ni thog tu bab ste/_gang zhig sa la 'gyel ba de nyid las brten te ldang bas ma dor na mnyan yod du dong la/_bcom ldan 
[\[130a.4\]]'das dang dge slong gi dge 'dun la bzod pa gsol lo/_/de nas kau shAm+bI'i dge slong rnams de nyid kyi nub mo 'das nas lhung bzed dang chos gos khyer te/_kau shAm+bIr ma zhugs par mnyan yod gang na ba der rgyu zhing dong ngo /_/tshe dang ldan pa kun dga' bos kau shAm+bI'i dge 
[\[130a.5\]]slong 'thab krol byed pa/_mtshang 'dru bar byed pa/_rtsod par byed pa/_'gyed par byed pa/_rtsod pa'i gzhi byed pa rnams 'ong ngo zhes thos nas gang dag gis bcom ldan 'das thugs phyung bar bgyis te/_'dir gshegs pa de dag ngo tsha med pas tho btsam pa'i phyir bdag 
[\[130a.6\]]cag la gleng bar 'gyur gyis/_ma la bdag cag gis bcom ldan 'das la gsol lo snyam du bsams nas/_bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs 
[\[130a.7\]]gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/_/btsun pa bdag gis kau shAm+bI'i dge slong 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa rnams 'dir 
[\[130b\]]
[\[130b.1\]]mchi'o zhes thos lags te/_gang dag gis bcom ldan 'das kyi thugs phyung bar bgyis te/_'dir byon pa de dag ngo tsha ma mchis pas tho btsam pa nyid du bdag cag la gleng bar bgyid/_dran par bgyid na/_de rnams la bdag cag gis ji ltar bsgrub par bgyi/_kun dga' 
[\[130b.2\]]bo de dag la dge slong rnams kyis lag brdas gnas mal tha ma zhig bstan pa ma gtogs par gtam 'dre bar mi bya/_phebs par smra bar mi bya/_blta bar mi bya/_rnam par blta bar mi bya'o/_/gal te bdag cag ni rgan na/_ci'i phyir na gnas mal gyi tha ma sbyin zhes smra 
[\[130b.3\]]na/_gang dag gi tshul dang spyod pa dang /_log par sgrub pas ston pa thugs mi dgyes shing thugs la ma bab nas 'dir gshegs pa khyed cag kyang shAkya'i sras kyi dge sbyong yin par bdag nyid khas 'che'am/_ston pa thugs rje can des 'di gnang ba nyid kyang khyed dbang bar mi 
[\[130b.4\]]'gyur ro zhes smros shig_/skye dgu'i bdag mo chen mo gau ta mIs kau shAm+bI'i dge slong 'thab krol byed pa/_mtshang 'dru bar byed pa/_rtsod par byed pa/_'gyed par byed pa/_rtsod pa'i gzhi byed pa rnams 'ong ngo zhes thos so/_/thos nas kyang de 'di snyam du sems te/_song la de rnams 
[\[130b.5\]]la bdag gis ji ltar bsgrub par bya bcom ldan 'das la zhu'o snyam nas/_bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das la skye 
[\[130b.6\]]dgu'i bdag mo chen mo gau ta mIs 'di skad ces gsol to/_/btsun pa bdag gis kau shAm+bI'i dge slong 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa rnams mchi'o zhes thos lags na/_bdag gis 
[\[130b.7\]]de rnams la ji ltar bsgrub par bgyi/_gau ta mI khyod kyis kau shAm+bI'i dge slong rnams la 'khor gyi gtso bo yin pas mthong ma thag tu stan dor ba ma gtogs par gtam 'dre bar mi bya/_phebs par smra bar mi bya/_blta bar mi bya/_rnam par blta bar mi bya'o/_/khyim bdag mgon med zas 
[\[131a\]]
[\[131a.1\]]sbyin gyis kau shAm+bI'i dge slong 'thab krol byed pa/_mtshang 'dru bar byed pa/_rtsod par byed pa/_'gyed par byed pa/_rtsod pa'i gzhi byed pa rnams 'ong ngo zhes thos so/_/thos nas kyang 'di snyam du sems te/_song la de rnams la bdag gis ji ltar bsgrub par bya bcom ldan 
[\[131a.2\]]'das la zhu'o snyam du bsams nas/_bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas khyim bdag mgon med zas sbyin gyis bcom ldan 'das la 'di skad ces 
[\[131a.3\]]gsol to/_/btsun pa bdag gis kau shAm+bI'i dge slong 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa rnams mchi'o zhes thos lags na/_bdag gis de rnams la ji ltar bsgrub par bgyi/_khyim bdag khyod kyis 
[\[131a.4\]]kau shAm+bI'i dge slong rnams la sbyin pa dang mi mthun pa med pas bsod snyoms ni sbyin gyi/_gtam 'dre bar mi bya/_phebs par smra bar mi bya/_blta bar mi bya/_rnam par blta bar mi bya'o/_/de nas kau shAm+bI'i dge slong rnams rim gyis mnyan yod du phyin nas/_der lhung bzed dang chos gos 
[\[131a.5\]]mkhos su phab ste rkang pa bkrus nas dris pa/_gnas mal 'ged pa su yin/_phyag tshang dag gis smras pa/_'phags pa kun dga' bo lags so/_/tshe dang ldan pa kun dga' bo gang na ba der song ste phyin nas/_tshe dang ldan pa kun dga' bo la 'di skad ces smras so/_/tshe 
[\[131a.6\]]dang ldan pa kun dga' bo bdag cag la gnas mal byin cig_/tshe dang ldan pa kun dga' bos de rnams la lag brdas gnas mal tha ma zhig bstan par brtsams pa dang de rnams kyis smras pa/_tshe dang ldan pa kun dga' bo bdag cag rgan pa yin na ci'i phyir bdag cag 
[\[131a.7\]]la gnas mal tha ma dag sbyin/_des smras pa/_khyed cag kyang shAkya'i sras kyi dge sbyong yin par zhes bya ba nas de yang khyed dbang bar mi 'gyur ro zhes bya ba'i bar gong ma bzhin du'o/_/de rnams yi chad cing sdug bsngal bas mtshan mo 'da' bar byed do/_/de nas gnas 
[\[131b\]]
[\[131b.1\]]nas phyung ba'i dge slong gis nam gyi cha smad kyi dus su rang gi rgyud la brtags na de 'di snyam du sems te/_bdag cag 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste ltung ba byung ngo zhe'am/_ltung ba ma byung ngo zhe'am/_gnas nas dbyung ba yin no 
[\[131b.2\]]zhe'am gnas nas dbyung ba ma yin no zhes bya ba bdag ni ltung ba ma byung ba ma yin te ltung ba byung ba yin zhing /_gnas nas mi dbyung ba ma yin te gnas nas dbyung ba yin la/_gnas nas phyung ba gang yin pa yang chos dang mthun pa'i las mi 'khrugs pa gzhag par mi 'os pas phyung gis/_ma 
[\[131b.3\]]la bdag gis mthun pa'i sdums bya'o snyam du bsams nas/_nang par sngar langs te gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa rnams gang na ba der song ste/_son nas gnas 
[\[131b.4\]]nas phyung ba'i rjes su phyogs pa'i dge slong rnams dang gnas nas phyung ba'i rjes su phyogs pa'i yang rjes su phyogs pa rnams la 'di skad ces smras so/_/tshe dang ldan pa dag 'dir mdang sum nam gyi cha smad kyi dus su bdag gis rang gi rgyud la brtags nas 'di snyam du sems te/_
[\[131b.5\]]gleng gzhi gang las 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste ltung ba byung ngo zhe'am/_ltung ba ma byung ngo zhe'am/_gnas nas dbyung ba yin no zhe'am/_gnas nas dbyung ba ma yin no zhes bya ba bdag ni ltung ba ma byung ba ma yin 
[\[131b.6\]]te ltung ba byung ba yin zhing gnas nas mi dbyung ba ma yin te gnas nas dbyung ba yin la/_gnas nas phyung ba gang yin pa yang chos dang mthun pa'i las mi 'khrugs pa gzhag par mi 'os pas phyung gis/_ma la bdag gis mthun par sdums bya'o snyam na khyed cag 
[\[131b.7\]]ci smra/_de rnams kyis smras pa/_legs kyis de bzhin du bgyi'o/_/de nas gnas nas phyung ba'i dge slong dang /_gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa'i 
[\[132a\]]
[\[132a.1\]]dge slong rnams gnas nas 'byin pa'i dge slong dang /_gnas nas 'byin pa'i rjes su phyogs pa'i dge slong rnams dang /_gnas nas 'byin pa'i rjes su phyogs pa'i yang rjes su phyogs pa rnams gang na ba der dong ste phyin nas/_gnas nas 'byin pa'i dge slong 
[\[132a.2\]]dang /_gnas nas 'byin pa'i rjes su phyogs pa'i dge slong rnams dang /_gnas nas 'byin pa'i rjes su phyogs pa'i yang rjes su phyogs pa'i dge slong rnams la 'di skad ces smras so/_/tshe dang ldan pa dag 'dir mdang sum nam gyi cha smad kyi dus su bdag gis rang gi rgyud la brtags 
[\[132a.3\]]na 'di snyam du sems te/_gleng gzhi gang las 'thab krol dang /_mtshang 'dru ba byung nas zhes bya ba nas/_mthun par sdums bya bar sems na zhes bya ba'i bar gong ma bzhin du ste/_khyed cag ci smra/_de rnams kyis smras pa/_legs kyis de bzhin du bya'o/_/de nas gnas 
[\[132a.4\]]nas phyung ba'i dge slong dang /_gnas nas phyung ba'i rjes su phyogs pa'i dge slong rnams dang /_gnas nas phyung ba'i rjes su phyogs pa'i yang rjes su phyogs pa rnams dang /_gnas nas 'byin pa'i dge slong dang /_gnas nas 'byin pa'i rjes su phyogs pa'i dge slong rnams dang /_gnas 
[\[132a.5\]]nas 'byin pa'i rjes su phyogs pa'i yang rjes su phyogs pa rnams bcom ldan 'das gang na ba der dong ste phyin pa dang /_bcom ldan 'das kyi zhabs gnyis la mgo bos phyag 'tshal te phyogs gcig tu 'khod do/_/phyogs gcig tu 'khod nas gnas nas phyung ba'i dge slong gis bcom 
[\[132a.6\]]ldan 'das la 'di skad ces gsol to/_/btsun pa 'dir mdang sum nam gyi cha smad kyi dus su bdag gis rang gi rgyud la brtags na 'di snyam du sems te zhes bya ba nas mthun par sdums bgyi bar zhes bya ba'i bar gong ma bzhin du ste/_bdag gis dge slong 'di dag thams cad la mthun 
[\[132a.7\]]par bgyi bar spro bar bgyis lags so/_/bcom ldan 'das kyis bka' stsal pa/_dge slong dag legs so legs so/_/gang zhig dge slong rnams 'thab krol dang /_mtshang 'dru ba dang /_rtsod pa dang /_'gyed pa byung bas gnas shing /_phyogs dang phyogs gzhan la gnas pa 
[\[132b\]]
[\[132b.1\]]rnams kyi sdums byed pa de ni bsod nams mang po tshad med pa grangs med pa gzhal du med pa skyed par 'gyur ro/_/gang 'ga' zhig gis skra dum bu brgyar gtubs pa thog ma dang tha mar sbyor bar byed pa de bzhin du/_gang zhig dge slong rnams 'thab krol dang zhes bya ba nas mthun par 
[\[132b.2\]]sdums byed pa de ni bsod nams mang po tshad med pa grangs med pa gzhal du med pa skyed par 'gyur ro zhes bya ba'i bar gong ma bzhin du'o/_/dge slong dag 'on kyang ngas gnas nas phyung ba'i dge slong gi kun du spyod pa'i chos bca' bar bya ste/_gnas nas phyung ba'i dge slong gis dge 
[\[132b.3\]]'dun la dbyung ba gsol bar bya'o/_/gsol ba ni 'di ltar bya ste/_gnas mal bshams la gaN+DI brdungs nas dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang rgan rims ji lta ba bzhin du gus pa dang 
[\[132b.4\]]bcas pas gdud par byas la/_rgan rims kyi mdun du thal mo sbyar te tsog tsog por 'dug la 'di skad ces/_dge 'dun btsun pa rnams gsan du gsol/_bdag gi gleng gzhi gang las 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste/_
[\[132b.5\]]ltung ba byung ngo zhe'am/_ltung ba ma byung ngo zhes bgyi ba'am/_gnas nas dbyung ba lags so zhe'am/_gnas nas dbyung ba ma lags so zhes bgyi ba bdag ni ltung ba ma byung ba ma lags te ltung ba byung ba lags shing /_gnas nas mi dbyung ba ma lags te/_gnas nas dbyung 
[\[132b.6\]]ba lags la gnas nas phyung ba gang lags pa yang chos dang mthun pa'i las mi 'khrugs pa gzhag par mi 'os pas phyung ste/_gnas nas phyung ba'i dge slong bdag ming 'di zhes bgyi ba dge 'dun las dbyung bar gsol na/_dge 'dun btsun pa thugs brtse ba can thugs brtse ba nye 
[\[132b.7\]]bar bzung ste bdag dbyung du gsol/_chos ji lta ba bzhin dang 'dul ba ji lta ba bzhin phyir bgyi'o zhes de skad lan gnyis lan gsum du brjod par bya'o/_/de nas dge slong gcig gis gsol ba byas te las bya'o/_/dge 'dun btsun pa rnams gsan du gsol/_tshe dang ldan 
[\[133a\]]
[\[133a.1\]]pa 'di'i gleng gzhi gang las 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste/_ltung ba byung ngo zhe'am/_ltung ba ma byung ngo zhe'am/_gnas nas dbyung ba lags so zhe'am/_gnas nas dbyung ba ma lags so zhes bgyi ba 'di ni 
[\[133a.2\]]ltung ba ma byung ba ma lags te ltung ba byung ba lags shing /_gnas nas mi dbyung ba ma lags te gnas nas dbyung ba lags la/_gnas nas phyung ba gang lags pa yang chos dang mthun pa'i las mi 'khrugs pa gzhag par mi 'os pas phyung ste/_gnas nas phyung ba'i dge slong 
[\[133a.3\]]ming 'di zhes bgyi ba 'di dge 'dun las dbyung ba gsol na/_gal te dge 'dun gyi dus la bab cing bzod na/_dge 'dun gyis gnang bar mdzod cig dang /_dge 'dun gyis dge slong ming 'di zhes bgyi ba 'byin par mdzad do/_/'di ni gsol ba'o/_/las bya ba ni/_dge 'dun 
[\[133a.4\]]btsun pa rnams gsan du gsol/_tshe dang ldan pa 'di'i gleng gzhi gang las 'thab krol byung ba zhes bya ba nas/_dge slong gnas nas phyung ba ming 'di zhes bgyi ba 'di dge 'dun las dbyung ba gsol te/_de'i slad du dge 'dun gyis dge slong ming 'di zhes bgyi ba 'byin par mdzad na/_
[\[133a.5\]]tshe dang ldan pa rnams las gang dag gnas nas phyung ba'i dge slong ming 'di zhes bgyi ba 'byin par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po ste/_de bzhin du las brjod pa gnyis dang gsum gyi bar du brjod par 
[\[133a.6\]]bya'o/_/dge 'dun gyis bzod cing gnang nas dge 'dun gyis gnas nas phyung ba'i dge slong ming 'di zhes bgyi ba phyung lags te/_'di ltar cang mi gsung bas de de bzhin du 'dzin to/_/dge slong dag ngas dge slong dbyung ba'i las byas pa'i kun tu spyod pa'i chos bca' bar bya ste/_dbyung 
[\[133a.7\]]ba'i las byas pa'i dge slong gis dge 'dun las mthun pa gsol ba bya'o/_/gsol ba ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang zhes bya ba nas 
[\[133b\]]
[\[133b.1\]]thugs brtse ba can zhes bya ba'i bar gong ma bzhin du ste/_de skad lan gnyis lan gsum du bzlas so/_/de nas dge slong gcig gis gsol ba byas te las bya'o/_/dge 'dun btsun pa rnams gsan du gsol/_tshe dang ldan pa 'di'i gleng gzhi gang las 'thab krol dang /_mtshang 'dru ba 
[\[133b.2\]]dang /_rtsod pa dang /_'gyed pa byung nas 'di lta ste/_ltung pa byung ngo zhe'am/_ltung ba ma byung ngo zhe'am/_gnas nas dbyung ba lags so zhe'am/_gnas nas dbyung ba ma lags so zhes bgyi ba 'di ni ltung ba ma byung ba ma lags te ltung ba byung ba lags shing /_gnas nas mi 
[\[133b.3\]]dbyung ba ma lags te gnas nas dbyung ba lags la/_gnas nas phyung ba gang lags pa de yang chos dang mthun pa'i las mi 'khrugs pa gzhag par mi 'os pas phyung ste/_gnas nas phyung ba'i dge slong ming 'di zhes bgyi ba 'di dge 'dun las dbyung ba gsol nas dge 'dun gyis 'di dbyung 
[\[133b.4\]]ba'i phrin las mdzad lags te dbyung ba'i phrin las mdzad lags pa'i dge slong ming 'di zhes bgyi ba dge 'dun las mthun pa gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dbyung ba'i phrin las mdzad lags pa'i dge 
[\[133b.5\]]slong ming 'di zhes bgyi ba la mthun pa stsol bar mdzad do/_/'di ni gsol ba'o/_/las bya ba ni/_dge 'dun btsun pa rnams gsan du gsol/_tshe dang ldan pa 'di'i gleng gzhi gang las 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste/_ltung ba 
[\[133b.6\]]byung ngo zhe'am zhes bya ba nas/_dge 'dun gyis bzod cing gnang nas dge 'dun gyis dbyung ba'i phrin las mdzad lags pa'i dge slong ming 'di zhes bgyi ba la mthun pa stsal lags te/_'di ltar cang mi gsung bas de de bzhin du 'dzin to zhes bya ba'i bar gong ma bzhin du'o/_/dge 'dun 
[\[133b.7\]]gyis dbyung ba'i las byas zin pa gang yin pa de la dge 'dun gyis mthun pa sbyin par bya ste/_de la 'gyod par mi bya'o/_/ngas dge 'dun gyis mthun pa byin pa'i dge slong gi kun tu spyod pa'i chos bca' bar bya ste/_dge 'dun gyis mthun pa byin pa'i dge slong gis gso sbyong 
[\[134a\]]
[\[134a.1\]]gsol ba bya'o/_/gsol ba ni 'di ltar bya ste/_gnas mal bshams la zhes bya ba nas dge 'dun gyis mthun pa stsal ba bdag ming 'di zhes bgyi ba dge 'dun las mthun pa'i gso sbyong gsol na/_dge 'dun btsun pa thugs brtse ba can thugs brtse ba nye bar 
[\[134a.2\]]bzung ste mthun pa stsal ba'i dge slong bdag ming 'di zhes bgyi ba la mthun pa'i gso sbyong stsal du gsol/_de skad lan gnyis lan gsum du bzlas zhes bya ba'i bar gong ma bzhin du'o/_/de nas dge slong gcig gis gsol ba byas te las bya'o/_/dge 'dun btsun pa rnams gsan 
[\[134a.3\]]du gsol/_tshe dang ldan pa 'di'i gleng gzhi gang las 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste/_ltung ba byung ngo zhe'am zhes bya ba nas dge 'dun gyis mthun pa stsal pa ming 'di zhes bgyi ba zhes bya ba'i bar gong ma bzhin du ste/_dge 'dun 
[\[134a.4\]]las mthun pa'i gso sbyong gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis mthun pa stsal ba'i dge slong ming 'di zhes bgyi ba la dge 'dun gyis mthun pa'i gso sbyong stsol bar mdzad do/_/'di ni gsol ba'o/_/las 
[\[134a.5\]]bya ba ni/_dge 'dun btsun pa rnams gsan du gsol/_tshe dang ldan pa 'di'i gleng gzhi gang las 'thab krol dang /_mtshang 'dru ba dang /_rtsod pa dang /_'gyed pa byung nas 'di lta ste/_ltung ba byung ngo zhe'am/_ltung ba ma byung ngo zhe'am zhes bya ba nas/_mthun pa stsal ba ming 'di zhes 
[\[134a.6\]]bgyi ba 'di dge 'dun las mthun pa'i gso sbyong gsol te/_de'i slad du dge 'dun gyis mthun pa stsal ba'i dge slong ming 'di zhes bgyi ba la mthun pa'i gso sbyong stsol bar mdzad na/_tshe dang ldan pa dag las gang dag mthun pa stsal ba'i dge slong ming 'di zhes bgyi ba la mthun pa'i 
[\[134a.7\]]gso sbyong stsal bar bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po ste/_de bzhin du las brjod pa gnyis dang gsum gyi bar du brjod par bya'o/_/dge 'dun gyis bzod cing gnang nas dge 'dun gyis mthun ba stsal 
[\[134b\]]
[\[134b.1\]]ba'i dge slong ming 'di zhes bgyi ba la mthun pa'i gso sbyong stsal lags te/_'di ltar cang mi gsung bas de de bzhin du 'dzin to/_/dge 'dun gyis mthun pa byin pa'i dge slong gang la mthun pa'i gso sbyong byin pa de dang /_dge 'dun lhan cig gcig tu 'dug la gso sbyong dang /_dgag dbye dang 
[\[134b.2\]]gsol ba dang /_gsol ba dang gnyis dang /_gsol ba dang bzhi'i las byas te/_de la 'gyod par mi bya'o/_/mi mthun par byed na 'gal tshabs can du 'gyur ro/_/dge slong gis bkra shis kyi gso sbyong dang /_mthun pa'i gso sbyong dang /_mi bde ba la gso sbyong bya ba ma gtogs par 
[\[134b.3\]]gso sbyong ma yin par gso sbyong mi bya'o/_/byed na 'gal tshabs can du 'gyur ro/_/kau shAm+bI'i gzhi rdzogs so//_//[{D1-10}]'dul ba gzhi/_bam po drug bcu dgu pa/_las kyi gzhi'i sdom ni/_ka shi'i gnas pa'i grong khyer na/_/sde 'joms kyis ni dngos po dang /_/tsam par 
[\[134b.4\]]sangs rgyas bcom ldan 'das/_/las ma yin dang slar log pa'o/_/yul ka shi'i gnas pa zhes bya ba'i grong khyer na dge slong sde 'joms zhes bya ba gnas te/_de la brten nas gnas pa'i grong khyer gyi bram ze dang khyim bdag rnams sangs rgyas dang /_chos dang /_dge 'dun 
[\[134b.5\]]la bya ba byed de/_/dge slong glo bur ba gang dag gnas pa'i grong khyer du lhags na de rnams des ngal sor bcug ste/_yo byad thams cad kyis bstabs nas lam gyis dub pa ngal sos pa dang dge slong rnams la bsod snyoms sbyor ba'i khyim gang yin pa de rnams su zas la gtong bar 
[\[134b.6\]]byed do/_/ji tsam na rgan zhugs shig gnas pa'i grong khyer du dbyar gnas nas dbyar gyi zla ba gsum po dag 'das pa dang chos gos byas pa dang ldan/_chos gos zin pa dang ldan nas de lhung bzed dang chos gos khyer te mnyan yod gang na ba der rgyu zhing dong ste/_rim gyis rgyu zhing dong ba dang 
[\[134b.7\]]mnyan yod du phyin to/_/drug sde rnams kyi kun tu spyod pa ni rgyal bu rgyal byed kyi tshal gyi sgo drug sde gang yang rung bas stong par mi 'jog pa yin pas rgyal bu rgyal byed kyi tshal gyi sgo na nye dga' 'dug pa des rgyang ring po khon nas mgo spra ba'i me tog ltar skya ba smin ma 'phyang ba zhig mthong nas 
[\[135a\]]
[\[135a.1\]]des bsams pa/_'di ni dge slong gnas brtan zhig yin te 'ong gis bsur 'gro'o zhes des bsu nas gnas brtan byon pa legs so/_/byon pa legs so/_/des smras pa/_slob dpon phyag 'tshal lo/_/des bsams pa/_kye ma 'di ni rgan zhugs shig yin te/_slob dpon 
[\[135a.2\]]yang mi shes mkhan po yang mi shes so snyam nas rgan zhugs ji srid cig nas 'ongs/_gnas pa'i grong khyer nas so/_/ci de na gtsug lag khang yod dam/_gtsug lag khang yod do/_/de ci gtsug lag khang yin nam 'on te phongs pa zhig yin/_gtsug lag khang ni ji lta bu/_phongs 
[\[135a.3\]]pa ni ji lta bu/_gang na yo byad thams cad phun sum tshogs pa de ni gtsug lag khang yin no/_/gang na yo byad med pa de ni phongs pa yin no/_/gal te de lta na de ni gtsug lag khang yin te/_de na dge slong sde 'joms zhes bya ba zhig gnas so/_/de la brten nas gnas pa'i grong khyer gyi 
[\[135a.4\]]bram ze dang khyim bdag rnams sangs rgyas dang /_chos dang /_dge 'dun la bya ba byed de/_dge slong glo bur ba gang dag der lhags pa de rnams des ngal sor bcug ste/_yo byad thams cad kyis bstabs nas lam gyis dub pa ngal sos pa dang dge slong rnams la bsod snyoms sbyor ba'i 
[\[135a.5\]]khyim gang yin pa de rnams su zas la gtong bar byed do/_/drug sde rnams kyi kun tu spyod pa ni nyin par cung zad ci thos pa de dag dgongs ka 'dus nas phan tshun du smra bar byed pa yin pas dga' bo nye dga' bdag cag gis ji srid du sdug bsngal phog snya bya/_khyed las 'ga' zhig gis gdan 
[\[135a.6\]]rgya che ba snang ba yod pa lta cung zad ci thos/_nye [{]dga'as [,]dgas [}]smras pa/_yul ka shi'i gnas pa'i grong khyer na dge slong sde 'joms zhes bya ba gnas te/_de la brten nas gnas pa'i grong khyer gyi bram ze dang khyim bdag rnams zhes bya ba nas/_zas la gtong bar byed do zhes bya ba'i bar gong ma 
[\[135a.7\]]bzhin du'o/_/gal te 'dod na der 'dong ngo zhes de rnams lhung bzed dang chos gos blangs nas gnas pa'i grong khyer gang na ba der rgyu zhing dong ste/_rim gyis rgyu zhing dong ba las gnas pa'i grong khyer du phyin pa dang /_de rnams rgyang ring po kho na nas sde 'joms kyis mthong nas des bsams 
[\[135b\]]
[\[135b.1\]]pa/_gnas ngan len kun tu spyod pa 'di dag 'ong gis ngal sor bcug ste/_mkho ba'i yo byad thams cad kyis bstab par bya'i khyim rnams su zas la ni gtang bar mi bya'o snyam nas/_des de rnams ngal sor bcug nas yo byad thams cad kyis bstabs kyi khyim rnams su zas la ni ma btang 
[\[135b.2\]]ngo /_/de rnams las kha cig gis smras pa/_dga' bo nye dga' bdag cag la rgan zhugs 'dis yo byad thams cad kyis ni bstabs kyis/_khyim rnams su zas la ni ma btang ngo /_/gzhan dag gis smras pa/_re zhig gcig grub zin pas khyim rnams su yang gtong bar byed 
[\[135b.3\]]grang /_ji tsam na dge slong gsar bu zhig 'ongs pa dang des de ngal sor bcug ste/_yo byad thams cad kyis bstabs nas lam gyis dub pa ngal sos pa dang khyim rnams su zas la btang ngo /_/drug sde rnams khros nas smras pa/_dga' bo nye dga' rgan zhugs 'di'i 'dun pa dang zhe sdang 
[\[135b.4\]]ci 'dra ba ltos/_re zhig gal te sngar 'ongs pa zhig yin na yang bdag cag yin la/_yang na rgan pa yin na yang bdag cag yin la/_'on te mang du thos pa zhig yin na yang bdag cag yin na/_dge slong 'di ni 'ongs nas ring po ma lon par gsar bu shes pa dang mi ldan pa yin na/_'dis 
[\[135b.5\]]de la yo byad thams cad kyis bstabs nas khyim rnams su zas la btang la bdag cag la ni ma yin no zhes de rnams kyis de la spyos pa/_rgan zhugs khyod kyi 'dun pa dang zhe sdang ni de 'dra'o/_/re zhig gal te sngar 'ongs pa zhig yin na yang bdag cag yin la zhes bya ba nas khyod kyis 
[\[135b.6\]]de la yo byad thams cad kyis bstabs nas khyim rnams su zas la btang la/_kho bo cag la ni ma yin no/_/zhes bya ba'i bar gong ma bzhin du'o/_/gnas brtan dag cung zad nyams par ma gyur tam/_drug sde rnams kyis mi bzod pa skyes nas smras pa/_cang mi smra bar 'dug par 
[\[135b.7\]]bya ba gang yin pa des slar smra'am zhes de rnams kyis de thag bcug nas cang mi smra bar 'dug go/_/de rnams kyis de la gleng ba ma byas/_dran bar ma byas shing khas blangs pa med par nan gyis gzhi med pa'i gnas nas dbyung ba'i las byas so/_/des bsams pa/_bram ze dang 
[\[136a\]]
[\[136a.1\]]khyim bdag rnams dad par bya ba ni dka' la/_ma dad par 'gyur ba ni bla la/_gal te 'dug na gnas pa'i grong khyer gyi bram ze dang khyim bdag rnams dad pa ma yin pa skye bar 'gyur bas bdag ni rnam pa thams cad du 'gro bar bya'o snyam nas/_des lhung bzed dang chos gos khyer te 
[\[136a.2\]]mnyan yod gang na ba der rgyu zhing song ste/_rim gyis rgyu zhing song ba las mnyan yod du phyin pa dang de dge slong rnams kyis mthong nas smras pa/_tshe dang ldan pa sde 'joms 'ongs pa legs so 'ongs pa legs so/_/khyod ngo mthong ba ni bdag cag dga' na 'ongs pa ni ma yin no/_/ci'i phyir 
[\[136a.3\]]khyod la brten nas gnas pa'i grong khyer gyi bram ze dang khyim bdag rnams sangs rgyas dang /_chos dang /_dge 'dun la bya ba byed la/_dge slong glo bur ba gang dag lhags pa de rnams kyang gnas pa'i grong khyer du rten to/_/de ni bden na bdag la drug sde rnams kyis gleng ba ma byas/_dran 
[\[136a.4\]]par ma byas shing khas blangs pa med par nan gyis gzhi med pa'i gnas nas dbyung ba'i las byas so/_/ci'i phyir des ji ltar gyur pa rnams smras pa dang de rnams smod par byed/_gzhogs 'phyas byed/_kha zer bar byed pa'i skabs de bcom ldan 'das la dge slong rnams kyis gsol 
[\[136a.5\]]pa dang /_bcom ldan 'das kyis bka' stsal pa/_dge slong dag de lta bas na deng phyin chad dge slong gis gleng ba ma byas/_/dran par ma byas shing khas blangs pa med par nan gyis gzhi med pa'i gnas nas dbyung ba'i las mi bya'o/_/byed na 'gal tshabs can du 'gyur ro/_/sangs rgyas 
[\[136a.6\]]bcom ldan 'das tsam pa'i drang srong gar ga'i rdzing gi 'gram na bzhugs so/_/de'i tshe dge slong drug sde rnams chos ma yin pa'i las 'di lta bu dag byed de/_'di lta ste chos ma yin pas mi mthun par byed pa dang /_chos ma yin pas mthun par byed pa dang /_chos kyis mi mthun 
[\[136a.7\]]par byed pa'i skabs de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_de lta bas na dge slong rnams kyis chos ma yin pa'i las 'di lta bu byed pa 'di lta ste/_chos ma yin pas mthun pa dang /_chos ma yin pas mi mthun pa 
[\[136b\]]
[\[136b.1\]]dang /_chos kyis mi mthun pa mi bya'o/_/byed na 'gal tshabs can du 'gyur ro//_//sdom la/_gcig gis gcig min gnyis min te/_/mang po rnams kyi bya ba min/_/tshogs kyis tshogs kyi las min te/_/dge 'dun lnga ni las la dbang /_/sangs rgyas bcom ldan 'das tsam 
[\[136b.2\]]pa'i drang srong gar ga'i rdzing 'gram na bzhugs so/_/de'i tshe dge slong drug sde rnams chos ma yin pa'i las 'di lta bu dag byed de/_'di lta ste/_gcig gis gcig gi dang /_gcig gis gnyis kyi dang /_gcig gis mang po'i dang /_gnyis kyis gnyis kyi dang /_gnyis kyis 
[\[136b.3\]]gcig gi dang /_gnyis kyis mang po'i dang /_mang pos gcig gi dang /_mang pos gnyis kyi dang /_tshogs kyis tshogs kyi byed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_de lta bas na gcig gis gcig gi las mi 
[\[136b.4\]]bya ste/_gcig gis gnyis kyi ma yin/_gcig gis mang po'i ma yin/_gnyis kyis gnyis kyi ma yin/_gnyis kyis gcig gi ma yin/_gnyis kyis mang po'i ma yin/_mang pos mang po'i ma yin/_mang pos gcig gi ma yin/_mang pos gnyis kyi ma yin te/_tshogs kyis 
[\[136b.5\]]tshogs kyi mi bya'o/_/byed na 'gal tshabs can du 'gyur ro/_/dge slong dag 'on kyang las la dbang ba'i dge 'dun lnga yod de/_lnga gang zhe na/_dge slong bzhi'i dge 'dun dang /_dge slong lnga'i dge 'dun dang /_dge slong bcu'i dge 'dun dang /_dge slong nyi shu'i dge 'dun dang /_lhag pa'i 
[\[136b.6\]]dge 'dun no/_/gang na dge slong bzhi gnas pa de na dge 'dun gyis chos kyi las bya ba thams cad rung ste/_lnga'i dgag dbye dang /_bcu'i bsnyen par rdzogs pa dang /_nyi shu'i dbyung ba ni ma gtogs so/_/gang na dge slong lnga gnas pa de na dge 'dun gyis las bya ba thams cad rung ste/_
[\[136b.7\]]bcu'i bsnyen par rdzogs pa dang /_nyi shu'i dbyung ba ni ma gtogs so/_/gang na dge slong bcu gnas pa de na dge 'dun gyi las bya ba thams cad rung ste/_nyi shu'i dbyung ba ni ma gtogs so/_/gang na dge slong nyi shu'am lhag par gnas pa de na dge 'dun gyis chos kyi las bya ba thams cad rung 
[\[137a\]]
[\[137a.1\]]ngo //_//sdom la/_bzhi yi tshogs kyi bya ba la/_/gang zag so sos byed pa dang /_/spo ba dag dang bzhi yis ni/_/las bzhi rnam gnyis dran par bya/_/bzhi'i tshogs kyi bya ba dge slong so so nas byed na/_de ni chos ma yin pa'i las dang 'dul ba ma yin pa'i las yin 
[\[137a.2\]]no/_/de ni de lta bur mi bya ste/_des ni dge 'dun yang 'gal tshabs can du 'gyur ro/_/bzhi'i tshogs kyis bya ba bzhi pa khyim pa dang byed na/_de ni chos ma yin pa'i las dang 'dul ba ma yin pa'i las yin no/_/de ni de lta bur mi bya ste/_des ni dge 'dun yang 'gal tshabs can du 
[\[137a.3\]]'gyur ro/_/de bzhin du bzhi pa dge tshul dang /_za ma dang /_ma ning dang /_dge slong ma sun phyung ba dang /_ma gsod pa dang /_pha gsod pa dang /_dgra bcom pa gsod pa dang /_dge 'dun gyi dbyen byed pa dang /_de bzhin gshegs pa la ngan sems kyis khrag 'byin pa dang /_mu 
[\[137a.4\]]stegs can dang /_mu stegs can zhugs pa dang /_rku thabs su gnas pa dang /_tha dad du gnas pa dang /_gnas par mi bya ba dang /_spo ba dang las byed na de ni chos ma yin pa'i las dang 'dul ba ma yin pa'i las yin no/_/de ni de lta bur mi bya ste/_des ni dge 'dun yang 'gal tshabs 
[\[137a.5\]]can du 'gyur ro/_/bzhi'i tshogs kyis bya ba bzhi tshang bas chos kyi las byed na/_de ni chos kyi las dang 'dul ba'i las yin no/_/de ni de lta bur bya ste/_des ni dge 'dun yang 'gal tshabs can du mi 'gyur ro/_/bzhi'i tshogs kyis bya ba'i las bzhi pa khyim pa ma yin/_dge tshul ma 
[\[137a.6\]]yin zhes bya ba nas bzhi pa gnas par mi bya ba ma yin pa dang /_spo ba ma yin pas byed na zhes bya ba'i bar gong ma bzhin du ste/_de ni chos kyi las dang 'dul ba'i las yin no/_/de ni de lta bur bya ste/_des ni dge 'dun yang 'gal tshabs can du mi 'gyur ro/_/lnga'i tshogs kyis bya ba 
[\[137a.7\]]lngar ma tshang bas las byed na de ni chos ma yin pa'i las dang 'dul ba ma yin pa'i las yin no/_/de ni de lta bur mi bya ste/_des ni dge 'dun yang 'gal tshabs can du 'gyur ro/_/lnga'i tshogs kyis bya ba'i las lnga pa khyim pa dang zhes bya ba nas lnga pa spo bas byed na zhes bya ba'i bar gong ma 
[\[137b\]]
[\[137b.1\]]bzhin du ste/_da ni chos ma yin pa'i las dang /_'dul ba ma yin pa'i las yin no/_/de ni de lta bur mi bya ste/_des ni dge 'dun yang 'gal tshabs can du 'gyur ro/_/lnga'i tshogs kyis bya ba'i las lngar tshang bar byed na de ni chos kyi las dang /_'dul ba'i las ni yin no/_/de ni de 
[\[137b.2\]]lta bur bya ste/_des na dge 'dun yang 'gal tshabs can du mi 'gyur ro/_/lnga'i tshogs kyis bya ba'i las lnga pa khyim pa ma yin pa dang /_dge tshul ma yin pa dang zhes bya ba nas/_lnga pa spo ba ma yin pas byed na zhes bya ba'i bar gong ma bzhin du ste/_chos kyis byed na de ni chos kyi las 
[\[137b.3\]]dang 'dul ba'i las yin no/_/de ni de lta bur bya ste/_des na dge 'dun yang 'gal tshabs can du mi 'gyur ro/_/bcu'i tshogs kyis bya ba'i las bcur ma tshang bas byed na de ni chos ma yin pa'i las dang 'dul ba ma yin pa'i las yin te/_de ni de lta bur mi bya ste/_des ni dge 'dun 
[\[137b.4\]]yang 'gal tshabs can du 'gyur ro/_/bcu'i tshogs kyis bya ba'i las bcu pa khyim pa dang zhes bya ba nas/_bcu pa spo bas byed na zhes bya ba'i bar gong ma bzhin du ste/_de ni chos ma yin pa'i las dang 'dul ba ma yin pa'i las yin no/_/de ni de lta bur mi bya ste/_des ni dge 'dun yang 
[\[137b.5\]]'gal tshabs can du 'gyur ro/_/bcu'i tshogs kyis bya ba'i las tshogs bcur tshang bas las byed na de ni chos kyi las dang 'dul ba'i las yin no/_/de ni de lta bur bya ste/_des na dge 'dun yang 'gal tshabs can du mi 'gyur ro/_/bcu'i tshogs kyis bya ba'i las bcu pa khyim pa ma yin pa 
[\[137b.6\]]dang zhes bya ba nas bcu pa spo ba ma yin pas chos kyi las byed na zhes bya ba'i bar gong ma bzhin du ste/_de ni chos kyi las dang 'dul ba'i las yin no/_/de ni de ltar bya ste/_des na dge 'dun yang 'gal tshabs can du mi 'gyur ro/_/nyi shu'i tshogs kyis bya ba'i las nyi shur ma tshang bas byed na 
[\[137b.7\]]de ni chos ma yin pa dang /_'dul ba ma yin pa'i las yin no/_/de ni de lta bur mi bya ste/_des ni dge 'dun yang 'gal tshabs can du 'gyur ro/_/nyi shu'i tshogs kyis bya ba'i las nyi shu pa khyim pa dang dge tshul dang zhes bya ba nas/_/nyi shu pa spo bas byed na zhes bya ba'i bar gong ma bzhin 
[\[138a\]]
[\[138a.1\]]du ste/_de ni chos ma yin pa'i las dang 'dul ba ma yin pa'i las yin no/_/de ni de lta bur mi bya ste/_des ni dge 'dun yang 'gal tshabs can du 'gyur ro/_/nyi shu'i tshogs kyis bya ba nyi shur tshang bas tshogs kyi las byed na/_de ni chos kyi las dang 'dul ba'i las yin 
[\[138a.2\]]no/_/de ni de lta bur bya ste/_/des na dge 'dun yang 'gal tshabs can du mi 'gyur ro/_/nyi shu'i tshogs kyis bya ba'i las nyi shu pa khyim pa ma yin pa dang dge tshul ma yin pa dang zhes bya ba nas/_nyi shu pa spo ba ma yin pas chos kyi las byed na zhes bya ba'i bar gong ma bzhin du ste/_de ni 
[\[138a.3\]]chos kyi las dang 'dul ba'i las yin no/_/de ni de lta bur bya ste/_des na dge 'dun yang 'gal tshabs can du mi 'gyur ro//_//sdom la/_chos dang chos min las gang dang /_/gsol ba gang yin des byas dang /_/mngon sum dang ni khas blangs dang /_/'khor lo lta bur bsgre bas 'brel/_/
[\[138a.4\]]chos ma yin pa'i las dang chos kyi las te/_chos ma yin pa'i las gang zhe na/_mi 'os pa la bslang ba la ma thug par slong zhing bslang bar bya ba la ji ltar rjes su bsgrags pa yin pa de bzhin du mi slong ba ni chos ma yin pa'i las so/_/'os pa la bslang ba la thug pa'i tshe slong zhing bslang 
[\[138a.5\]]bar bya ba la ji ltar bsgrags pa yin pa de bzhin du slong ba ni chos kyi las so/_/mi 'os pa bslang ba la ma thug par slong zhing bslang bar bya ba la ji ltar bsgrags pa yin pa de bzhin du mi slong ba ni chos ma yin pa'i las so/_/'os pa la bslang ba la thug pa'i tshe slong zhing bslang bar 
[\[138a.6\]]bya ba la ji ltar rjes su bsgrags pa yin pa de bzhin du bslang ba ni chos kyi las so/_/gsol ba ma byas par byed pa ni chos ma yin pa'i las so/_/gsol ba byas nas byed pa ni chos kyi las so/_/gsol ba dang gnyis kyi las la gsol ba ma byas par lan gcig rjes su sgrogs par 
[\[138a.7\]]byed pa ni chos ma yin pa'i las so/_/gsol ba dang gnyis kyi las la gsol ba byas nas lan gcig rjes su sgrogs par byed pa ni chos kyi las so/_/gsol ba dang bzhi'i las la gsol ba ma byas par lan gsum du rjes su sgrogs par byed pa ni chos ma yin pa'i las so/_/gsol 
[\[138b\]]
[\[138b.1\]]ba dang bzhi'i las la gsol ba byas nas lan gsum du rjes su sgrogs par byed pa ni chos kyi las so/_/las gzhan gyis gsol ba byas la gzhan gyis rdzogs par byed pa ni chos ma yin pa'i las so/_/las de nyid kyis gsol ba byas nas rdzogs par byed pa ni chos kyi las so/_/mngon 
[\[138b.2\]]sum du bya ba'i las mngon sum pa ma yin pa la byed pa ni chos ma yin pa'i las so/_/mngon sum du bya ba'i las mngon sum pa la byed pa ni chos kyi las so/_/khas blang bar bya ba'i las khas mi len par byed pa ni chos ma yin pa'i las so/_/khas blang bar bya ba'i las khas len 
[\[138b.3\]]par byed pa ni chos kyi las so/_/mngon sum gyis 'dul bar 'os pa la dran pas 'dul ba sbyin pa ni chos ma yin pa'i las so/_/ma myos pas 'dul ba dang /_de'i ngo bo nyid tshol du gzhug pa dang /_gang tshul shing mang po brim pa dang /_khas blang bar 'os pa dang /_rtswa bkram pa lta bu 
[\[138b.4\]]dang /_bsdigs pa dang /_smad pa dang /_bskrad pa dang /_spang ba dang /_ma mthong bas gnas nas dbyung ba dang /_phyir mi byed pas gnas nas dbyung ba dang /_sdig pa'i lta bar song ba ma spangs pas gnas nas dbyung pa'i las dang /_spo ba dang /_gzhi nas spo ba dang /_yang gzhi nas bslang 
[\[138b.5\]]ste spo ba dang /_mgu bar bya ba dang /_gzhi nas mgu bar bya ba dang /_yang gzhi nas bslang ste mgu bar bya ba dang 'byin par byed pa ni chos ma yin pa'i las so/_/mngon sum gyis 'dul bar 'os pa la mngon sum gyis 'dul ba nyid sbyin gyi dran pas 'dul ba ma yin pa dang zhes bya ba nas/_
[\[138b.6\]]'byin par byed pa ma yin pa zhes bya ba'i bar du chos kyi las so/_/dran pas 'dul bar 'os pa la ma myos pas 'dul ba sbyin pa ni chos ma yin pa'i las so/_/de'i ngo bo nyid tshol du gzhug pa dang zhes bya ba nas 'byin par byed pa zhes bya ba'i bar gong ma bzhin du ste/_mngon sum gyis 
[\[138b.7\]]'dul ba sbyin pa ni chos ma yin pa'i las so/_/dran pas 'dul bar 'os pa la dran pas 'dul ba nyid sbyin gyi ma myos pas 'dul ba ma yin/_de'i ngo bo nyid tshol du gzhug pa ma yin zhes bya ba nas/_mngon sum gyis 'dul ba ma yin pa zhes bya ba'i bar ni chos kyi las so/_/ma myos pas 
[\[139a\]]
[\[139a.1\]]'dul bar 'os pa la de'i ngo bo nyid tshol du gzhug pa sbyin pa ni chos ma yin pa'i las so/_/de bzhin du gang tshul shing mang po sbyin pa zhes bya ba nas/_mngon sum gyis 'dul ba dang dran pas 'dul ba'i bar sbyin pa ni chos ma yin pa'i las so/_/ma myos pas 'dul bar 'os pa la ma 
[\[139a.2\]]myos pas 'dul ba nyid sbyin gyi de'i ngo bo nyid tshol du gzhug pa ma yin zhes bya ba nas/_dran pas 'dul ba ma yin zhes bya ba'i bar chos kyi las so/_/de'i ngo bo nyid tshol du gzhug par 'os pa la gang tshul shing mang po sbyin pa ni chos ma yin pa'i las so/_/bsdigs pa zhes bya ba nas ma myos 
[\[139a.3\]]pas 'dul ba sbyin pa ni zhes bya ba'i bar gong ma bzhin du ste/_chos ma yin pa'i las so/_/de'i ngo bo nyid tshol du gzhug par 'os pa la de'i ngo bo nyid tshol du gzhug pa nyid sbyin gyi gang tshul shing mang po sbyin pa ma yin zhes bya ba nas/_ma myos pas 'dul ba ma yin pa zhes bya ba'i bar ni 
[\[139a.4\]]chos kyi las so/_/gang tshul shing mang po sbyin par 'os pa la bsdigs pa'i las byed pa ni chos ma yin pa'i las so/_/smad pa zhes bya ba nas de'i ngo bo nyid tshol du gzhug pa ni zhes bya ba'i bar gong ma bzhin du ste/_chos ma yin pa'i las so/_/gang tshul shing mang po sbyin par 'os pa 
[\[139a.5\]]la gang tshul shing mang po nyid sbyin gyi bsdigs pa ma yin zhes bya ba nas/_de'i ngo bo nyid tshol du gzhug pa ma yin zhes bya ba'i bar ni chos kyi las so/_/bsdigs par 'os pa'i las la smad pa'i las byed pa dang spang ba'i las song zhes bya ba nas/_gang tshul shing mang po sbyin par byed pa ni 
[\[139a.6\]]zhes bya ba'i bar gong ma bzhin du ste/_chos ma yin pa'i las so/_/bsdigs par 'os pa'i las la bsdigs pa nyid kyi las byed kyi lhag ma gzhan ma yin pa ste/_bsgre ba 'dis 'khor lo bzhin du bsgre ba ni chos kyi las so/_/smad par 'os pa'i las la spang ba'i las byed pa ni chos ma 
[\[139a.7\]]yin pa'i las so zhes bya ba gong ma bzhin no/_/smad par 'os pa'i las la smad pa'i las nyid byed pa ni chos kyi las te gong ma bzhin no/_/bskrad par 'os pa'i las la spang ba'i las byed pa ni chos ma yin pa'i las te gong ma bzhin no/_/bskrad par 'os pa'i las la bskrad pa'i las nyid 
[\[139b\]]
[\[139b.1\]]byed pa ni chos kyi las te gong ma bzhin no/_/spang bar 'os pa'i las la ma mthong bas gnas nas dbyung ba'i las byed pa ni chos ma yin pa'i las te gong ma bzhin no/_/spang bar 'os pa'i las la spang ba nyid kyi las byed pa ni chos kyi las te gong ma bzhin no/_/ma mthong bas gnas nas dbyung 
[\[139b.2\]]bar 'os pa'i las la phyir mi byed pas gnas nas dbyung ba'i las byed pa ni chos ma yin pa'i las te gong ma bzhin no/_/ma mthong bas gnas nas dbyung bar 'os pa'i las la ma mthong bas gnas nas dbyung ba nyid kyi las byed pa ni chos kyi las te gong ma bzhin no/_/phyir mi byed pas gnas 
[\[139b.3\]]nas dbyung bar 'os pa'i las la sdig pa can gyi lta bar song ba ma spangs pas gnas nas dbyung ba'i las byed pa ni chos ma yin pa'i las te gong ma bzhin no/_/phyir mi byed pas gnas nas dbyung bar 'os pa'i las la phyir mi byed pas gnas nas dbyung ba nyid kyi las byed pa ni chos kyi las te 
[\[139b.4\]]gong ma bzhin no/_/sdig pa'i lta bar song ba ma spangs pas gnas nas dbyung bar 'os pa'i las la spo ba sbyin pa ni chos ma yin pa'i las te gong ma bzhin no/_/sdig pa'i lta bar song ba ma spangs pas gnas nas dbyung bar 'os pa'i las la sdig pa'i lta bar song ba ma spangs pas gnas 
[\[139b.5\]]nas dbyung ba nyid kyi las byed pa ni chos kyi las te gong ma bzhin no/_/spo bar 'os pa'i las la gzhi nas spo ba sbyin pa ni chos ma yin pa'i las te gong ma bzhin no/_/spo bar 'os pa'i las la spo ba nyid sbyin pa ni chos kyi las te gong ma bzhin no/_/gzhi nas spo bar 'os pa'i las la 
[\[139b.6\]]gzhi nas bslang ste spo ba sbyin pa ni chos ma yin pa'i las te gong ma bzhin no/_/gzhi nas spo bar 'os pa'i las la gzhi nas spo ba nyid sbyin pa ni chos kyi las te gong ma bzhin no/_/spo ba ma spyad pa la mgu bar bya ba sbyin pa ni chos ma yin pa'i las te gong ma bzhin no/_/spo ba spyad pa la 
[\[139b.7\]]mgu bar bya ba sbyin pa ni chos kyi las te gong ma bzhin no/_/mgu bar bya ba ma spyad pa la 'byin pa ni chos ma yin pa'i las te gong ma bzhin no/_/mgu bar bya ba spyad pa la 'byin pa ni chos kyi las te gong ma bzhin no/_/dbyung bar 'os pa la mngon sum gyis 'dul ba sbyin pa ni zhes bya ba nas 
[\[140a\]]
[\[140a.1\]]mgu bar bya ba dang mi 'byin pa zhes bya ba'i bar ni chos ma yin pa'i las te gong ma bzhin no/_/dbyung bar 'os pa la dbyung ba nyid byed kyi mngon sum gyis 'dul ba sbyin pa ma yin zhes bya ba nas/_mgu bar bya ba ma yin zhes bya ba'i bar ni chos kyi las te gong ma bzhin no/_/
[\[140a.2\]]de bzhin du re res mgo bzung nas 'khor lo bzhin du bsgre ba rgyas par khong du chud par bya'o//_//sdom la/_mi mthun mthun dang 'os pa dang /_/chos dang chos min gnas nas 'byin/_/bslang ba nyid de 'di dag ni/_/las kyi gzhir ni bsdus pa yin/_/mi mthun pa'i las dang mthun pa'i 
[\[140a.3\]]las so/_/mi mthun pa'i las gang zhe na/_mtshams na gnas pa'i dge slong bya bar 'os pa ji snyed pa thams cad ma 'dus shing mngon sum du ma gyur pa dang /_'dun pa blang bar 'os pa rnams las 'dun pa ma blangs par gyur pa dang /_dge slong rnams 'dus shing mngon sum du gyur kyang mi 
[\[140a.4\]]btub cing phyir 'dong ba gang dag gi gshe ba 'os pa rnams mi btub cing phyir dong ba las dag byed na 'di ni mi mthun pa'i las zhes bya'o/_/mthun pa'i las gang zhe na/_mtshams na gnas pa'i dge slong bya bar 'os pa ji snyed pa thams cad 'dus shing mngon sum du gyur pa dang /_'dun 
[\[140a.5\]]pa blang bar 'os pa rnams las 'dun pa blang bar gyur pa dang /_dge slong rnams 'dus shing mngon sum du gyur kyang mi btub cing phyir 'dong ba gang dag gshe ba 'os pa rnams btub cing mi gshe ba las dag byed pa 'di ni mthun pa'i las zhes bya'o/_/sangs rgyas bcom ldan 'das la tshe 
[\[140a.6\]]dang ldan pa nye ba 'khor gyis zhus pa/_btsun pa du zhig gi gshe ba mi 'os pa lags/_nye ba 'khor bcu ste/_ngo tsha med pa dang /_klan ka tshol ba dang /_bus pa dang /_blun po dang /_mi gsal ba dang /_mi mkhas pa dang /_mtshams kyi phyi rol na gnas pa dang /_bar snang la gnas 
[\[140a.7\]]pa dang /_spyod lam las ldang ba dang /_tshig ma bsdams pa'i'o/_/btsun pa du zhig gi gshe ba 'os pa lags/_nye ba 'khor bzhi ste rang bzhin du gnas pa dang /_mtshams kyi nang na gnas pa dang /_spyod lam las ma langs pa dang /_tshig bsdams pa'i 'o/_/sangs rgyas 
[\[140b\]]
[\[140b.1\]]bcom ldan 'das la tshe dang ldan pa nye ba 'khor gyis zhus pa/_btsun pa gnas nas dbyung ba'i las du zhig mchis lags/_nye ba 'khor bzhi ste/_mi mthun pa dag gis chos ma yin pas gnas nas 'byin pa dang /_mthun pa dag gis chos ma yin pas dang /_mi mthun pa dag 
[\[140b.2\]]gis chos kyis dang /_mthun pa dag gis chos kyis 'byin pa'o/_/de la gnas nas 'byin pa'i las ni gcig yin te/_'di lta ste/_mthun pa dag gis chos kyis gnas nas 'byin pa'o/_/btsun pa bslang ba'i las du mchis lags nye ba 'khor bzhi ste/_mi mthun pa dag gis 
[\[140b.3\]]chos ma yin pas slong ba dang /_mthun pa dag gis chos ma yin pas dang /_mi mthun pa dag gis chos kyis dang /_mthun pa dag gis chos kyis slong ba'o/_/de la slong ba'i las ni gcig yin te/_'di lta ste/_mthun pa dag gis chos kyis slong bar byed pa'o/_/las kyi 
[\[140b.4\]]gzhi rdzogs so//_//[{D1-11}]phyir bcos pa'i gzhi'i sdom ni/_/dmar ser can gyi gzhi dang ni/_/de bzhin gang zag dag dang ni/_/de nas spo ba bya ba dang /_/gso sbyong gzhag par bya ba dang /_/gnas mal dang ni rtsod pa dang /_/dge 'dun 'byed pa phyi ma yin/_/dmar ser can gyi gzhi'i 
[\[140b.5\]]sdom ni/_dmar ser can dag bsdigs pa dang /_legs ldan smad par bya ba dang /_/'gro mgyogs dang ni nab so gnyis/_/bskrad dang chu stod phyir 'gyed dang /_/'dun pa yi ni ma mthong dang /_/de bzhin slar ni mi 'chos dang /_/'chi ltas sdig pa'i lta ba can/_/'char ka dang ni 
[\[140b.6\]]las lnga'o/_/sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe mnyan yod na dge slong dmar ser can 'thab krol byed pa mtshang 'dru bar byed pa/_rtsod par byed pa/_'gyed par byed pa/_rtsod pa'i gzhi byed pa 
[\[140b.7\]]rnams gnas te/_de rnams dge 'dun la yang dang yang du rtsod pa'i gzhi skyed pas des na dge 'dun 'thab krol dang /_mtshang 'dru ba dang /_rtsod pa dang /_'gyed pa byung zhing gnas so/_/skabs de dge slong rnams kyis bcom ldan 'das la gsol pa dang /_bcom ldan 'das kyis 
[\[141a\]]
[\[141a.1\]]bka' stsal pa/_dge slong dag khyed kyis dmar ser can gyi dge slong 'thab krol byed pa/_mtshang 'dru bar byed pa/_rtsod par byed pa/_'gyed par byed pa/_rtsod pa'i gzhi byed pa rnams dang /_gzhan yang de lta bu dang mthun pa su yang rung ba la bsdigs pa'i las byos shig_/
[\[141a.2\]]rgyu lngas bsdigs pa'i las byas na de ni chos ma yin pa'i las dang /_'dul ba ma yin pa'i las yin te/_des ni dge 'dun yang 'gal tshabs can du 'gyur ro/_/lnga gang gis zhe na/_gleng ba ma byas pa dang /_dran par ma byas pa dang /_gzhi med pa dang /_khas ma blangs pa dang /_
[\[141a.3\]]mngon sum du ma gyur par byed pa'o/_/yang rgyu lngas bsdigs pa'i las byas na de ni chos kyi las dang 'dul ba'i las yin te/_des na dge 'dun yang 'gal tshabs can du mi 'gyur ro/_/lnga gang gis zhe na/_gleng ba byas pa dang /_dran par byas pa dang /_gzhi dang bcas pa dang /_
[\[141a.4\]]khas blangs pa dang /_mngon sum du gyur par byed pa'o/_/'di ltar yang bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong gcig gis gsol 
[\[141a.5\]]ba byas te las bya'o/_/dge 'dun btsun pa rnams gsan du gsol/_/dge slong dmar ser can 'di dag ni 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa dag lags te/_'di dag gis dge 'dun la yang dang 
[\[141a.6\]]yang du rtsod pa'i gzhi skyed par bgyid de/_des na dge 'dun 'thab krol dang /_mtshang 'dru ba dang /_rtsod pa dang /_'gyed pa byung zhing gnas na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong dmar ser can 'thab 
[\[141a.7\]]krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa rnams la bsdigs pa'i phrin las mdzad do/_/'di ni gsol ba'o/_/de nas las bya ste/_dge 'dun btsun pa rnams gsan du gsol/_dge slong dmar ser can 'di 
[\[141b\]]
[\[141b.1\]]dag ni 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa lags te/_'di dag gis dge 'dun la yang dang yang du rtsod pa'i gzhi skyed par bgyid de des na dge 'dun 'thab krol dang /_mtshang 'dru ba dang /_rtsod 
[\[141b.2\]]pa dang /_'gyed pa byung zhing gnas pas/_de'i slad du dge 'dun gyis dge slong dmar ser can 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa rnams la bsdigs pa'i phrin las mdzad na/_tshe dang ldan pa gang 
[\[141b.3\]]dag dge slong dmar ser can rnams la zhes bya ba nas/_bsdigs pa'i phrin las mdzad par zhes bya ba'i bar gong ma bzhin du ste/_bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las 
[\[141b.4\]]brjod pa gnyis pa dang /_gsum pa'i bar du brjod par bya'o/_/dge 'dun gyis bzod cing gnang nas dge 'dun gyis dge slong dmar ser can zhes bya ba nas bsdigs pa'i phrin las mdzad lags te/_'di ltar cang mi gsung bas de de bzhin du 'dzin to zhes bya ba'i bar gong 
[\[141b.5\]]ma bzhin no/_/dge slong dag ngas bsngags pa'i las byas pa'i dge slong gi kun tu spyod pa'i chos bca' bar bya ste/_bsdigs pa'i las byas pa'i dge slong gis rab tu dbyung bar mi bya/_bsnyen par rdzogs par mi bya/_gnas mi sbyin dge tshul gzhag par mi bya/_dge slong 
[\[141b.6\]]ma rnams la gdams par mi bya/_dge slong ma rnams kyi gdams ngag dbog par bsko bar mi bya/_sngar bskos na yang dge slong ma rnams la gdams par mi bya'o/_/dge slong la tshul khrims nyams pa dang /_lta ba nyams pa dang /_spyod pa nyams pa dang /_'tsho ba nyams pas 
[\[141b.7\]]gleng ba dang /_dran par mi bya/_gdams ngag sbyin par mi bya ste/_gso sbyong ma yin/_dgag dbye ma yin/_gsol ba dang gnyis pa ma yin/_gsol ba dang bzhi'i las ma yin no/_/bsdigs pa'i las byas pa'i dge slong gis kun tu spyod pa'i chos ji ltar bcas pa bzhin 
[\[142a\]]
[\[142a.1\]]yang dag par blangs nas 'jug par mi byed na 'gal tshabs can du 'gyur ro/_/de ltar bsdigs pa'i las byas pa de rnams skra gyen du 'greng ba lta bu dang skra zhig pa lta bu dge 'dun la spu sa la ltung ba lta bur byed/_'byung bar bskyod mtshungs par nye bar ston 
[\[142a.2\]]la mtshams kyi nang du 'dug nas bslang ba gsol te/_'thab krol byed pa nyid spong ngo zhes pa'i skabs de bcom ldan 'das la dge slong rnams kyis gsol pa dang /_bcom ldan 'das kyis bka' stsal pa/_dge slong dag khyed kyis dge slong dmar ser can 'thab krol byed pa 
[\[142a.3\]]bsdigs pa'i las byas pa rnams dang gzhan yang de lta bu dang mthun pa su yang rung ba la bslang bar gyis shig_/bsdigs pa'i las byas pa chos lnga dang ldan pa ni bslang bar mi bya'o/_/lnga gang zhe na/_skra gyen du 'greng ba lta bu dang /_skra zhig pa lta bu dang /_dge 'dun la spu 
[\[142a.4\]]sa la ltung ba lta bur mi byed pa dang /_'byung bar mi bskyod pa dang /_mtshungs par nye bar mi ston pa dang /_mtshams kyi nang du 'dug ste bslang ba mi gsol ba dang /_'thab krol byed pa de mi spong ba ste/_chos 'di lnga dang ldan pa ni zhes bya ba gong ma bzhin du'o/_/gzhan yang 
[\[142a.5\]]bsdigs pa'i las byas pa chos lnga dang ldan pa ni bslang bar mi bya ste/_lnga gang zhe na/_pho brang 'khor du rton pa dang /_bskos pa 'dus pa'i sar rton pa dang /_mu stegs can la rton pa dang /_gang zag la rton pa dang /_dge 'dun la mi rton pa ste/_chos 'di lnga dang ldan pa ni zhes 
[\[142a.6\]]bya ba gong ma bzhin no/_/gzhan yang bsdigs pa'i las byas pa chos lnga dang ldan pa ni bslang bar mi bya ste/_lnga gang zhe na/_khyim pa'i rtags 'chang ba dang /_mu stegs can gyi rtags 'chang ba dang /_mu stegs can la sten cing bsnyen la bsnyen bkur byed pa dang /_spyod par 
[\[142a.7\]]bya ba ma yin pa spyod pa dang /_dge slong gi bslab pa la mi slob pa ste/_chos 'di lnga zhes bya ba gong ma bzhin du'o/_/gzhan yang bsdigs pa'i las byas pa chos lnga dang ldan pa ni bslang bar mi bya ste/_lnga gang zhe na/_dge slong rnams la gshe bar byed pa dang /_khro bar byed pa 
[\[142b\]]
[\[142b.1\]]dang /_kha zer bar byed pa dang /_dge 'dun gyi rnyed pa med par byed pa dang /_gnas med par brtson par byed pa ste/_chos 'di lnga dang zhes bya ba'i bar gong ma bzhin du'o/_/yang bsdigs pa'i las byas pa chos lnga dang ldan pa ni bslang bar bya ste/_lnga gang zhe na/_skra gyen du 
[\[142b.2\]]'greng ba lta bu dang /_skra zhig pa lta bu dang /_dge 'dun la spu sa la ltung ba lta bur byed pa dang /_'byung bar bskyod pa dang /_mtshungs par nye bar ston pa dang /_mtshams kyi nang du 'dug ste bslang ba gsol ba dang /_'thab krol byed pa nyid spong ba ste chos 'di lnga dang zhes bya ba 
[\[142b.3\]]gong ma bzhin du'o/_/gzhan yang bsdigs pa'i las byas pa chos lnga dang ldan pa ni bslang bar bya ste/_lnga gang zhe na/_pho brang 'khor du mi rton pa dang /_bskos pa 'dus pa'i sar mi rton pa dang /_mu stegs can la mi rton pa dang /_gang zag la mi rton pa dang /_dge 'dun 
[\[142b.4\]]la rton pa ste/_chos 'di lnga dang ldan pa ni zhes bya ba gong ma bzhin du'o/_/gzhan yang bsdigs pa'i las byas pa chos lnga dang ldan pa ni bslang bar bya ste/_lnga gang zhe na/_khyim pa'i rtags mi 'chang ba dang /_mu stegs can gyi rtags mi 'chang ba dang /_mu stegs can 
[\[142b.5\]]la mi sten cing mi bsnyen la bsnyen bkur mi byed pa dang /_spyad par bya ba spyod pa dang /_dge slong gi bslab pa la slob pa ste/_chos 'di lnga dang zhes bya ba gong ma bzhin du'o/_/gzhan yang bsdigs pa'i las byas pa chos lnga dang ldan pa ni bslang bar bya ste/_lnga gang zhe na/_dge 
[\[142b.6\]]slong rnams la mi gshe ba dang /_mi khro ba dang /_kha mi zer ba dang /_dge 'dun gyi rnyed pa'i phyir dang /_gnas kyi phyir brtson pa ste/_chos 'di lnga dang zhes bya ba gong ma bzhin du'o/_/bslang ba ni 'di ltar bya ste/_gnas mal bshams la gaN+DI brdungs te dris pa'i tshig 
[\[142b.7\]]gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong dmar ser can rnams kyis rgan rims ji lta ba bzhin du gdud pa byas la/_rgan rims kyi mdun du tsog tsog por 'dug ste thal mo sbyar ba btud nas tshig 
[\[143a\]]
[\[143a.1\]]'di skad ces/_dge 'dun btsun pa rnams gsan du gsol/_bdag cag dge slong dmar ser can 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa lags pas/_bdag cag gis 
[\[143a.2\]]dge 'dun la yang dang yang du rtsod pa'i gzhi bskyed de/_des na dge 'dun 'thab krol dang /_mtshang 'dru ba dang /_rtsod pa dang /_'gyed pa byung zhing gnas pas/_dge 'dun gyis bdag cag dge slong dmar ser can 'thab krol bgyid pa/_mtshang 'dru bar bgyid pa/_rtsod par 
[\[143a.3\]]bgyid pa/_'gyed par bgyid pa/_rtsod pa'i gzhi bgyid pa rnams la bsdigs pa'i phrin las mdzad lags te/_bdag cag bsdigs pa'i phrin las mdzad lags pa rnams skra gyen du 'greng ba lta bu dang /_skra zhig pa lta bur dge 'dun la spu sa la ltung bar lta bur bgyid/_
[\[143a.4\]]'byung bar bskyod/_mtshungs par nye bar ston/_mtshams kyi nang du mchis nas bslang ba gsol te/_'thab krol bgyid pa nyid kyang spong na dge 'dun btsun pa thugs brtse ba can thugs brtse ba nye bar bzung nas/_bdag cag dge slong dmar ser can 'thab krol bgyid pa/_mtshang 
[\[143a.5\]]'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa bsdigs pa'i phrin las mdzad pa lags pa bslang bar gsol/_de skad lan gnyis lan gsum du bzlas so/_/de'i 'og tu dge slong gcig gis gsol ba byas te las bya'o/_/dge 
[\[143a.6\]]'dun btsun pa rnams gsan du gsol/_dge slong dmar ser can 'di dag ni 'thab krol bgyid pa nas rtsod pa'i gzhi bgyid pa'i bar du ste/_de dag gis dge 'dun la yang dang yang du rtsod pa'i gzhi skyed de/_des na dge 'dun 'thab krol dang /_mtshang 'dru ba dang /_rtsod pa 
[\[143a.7\]]dang /_'gyed pa byung zhing gnas pas/_dge 'dun gyis 'thab krol bgyid pa 'di rnams la bsdigs pa'i phrin las mdzad lags te/_bsdigs pa'i phrin las mdzad lags pa 'di rnams skra gyen du 'greng ba lta bu dang /_skra zhig pa lta bur dge 'dun la spu sa la ltung ba 
[\[143b\]]
[\[143b.1\]]lta bur bgyid/_'byung bar bskyod/_mtshungs par nye bar ston/_mtshams kyi nang du mchis nas bslang ba gsol te/_'thab krol bgyid pa nyid kyang spong ngo zhes mchi na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 
[\[143b.2\]]'dun gyis dge slong dmar ser can rnams bslang bar mdzad do/_/'di ni gsol ba'o/_/las bya ba ni dge 'dun btsun pa rnams gsan du gsol/_dge slong dmar ser can 'di dag ni 'thab krol bgyid pa zhes bya ba nas rtsod pa'i gzhi bgyid pa'i bar du ste/_de dag 
[\[143b.3\]]gis dge 'dun la rtsod pa'i gzhi skyed de/_des na dge 'dun 'thab krol dang /_mtshang 'dru ba dang /_rtsod pa dang /_'gyed pa byung zhing gnas pas/_dge 'dun gyis 'thab krol bgyid pa 'di rnams la bsdigs pa'i phrin las mdzad lags te/_bsdigs pa'i phrin las 
[\[143b.4\]]mdzad lags pa 'di rnams skra gyen du 'greng ba lta bu dang /_skra zhig pa lta bur dge 'dun la spu sa la ltung ba lta bur bgyid/_'byung bar bskyod/_mtshungs par nye bar ston/_mtshams kyi nang du mchis nas bslang ba gsol te/_'thab krol bgyid pa nyid kyang spong ngo 
[\[143b.5\]]zhes mchi nas/_de'i slad du dge 'dun gyis dge slong dmar ser can 'thab krol bgyid pa bsdigs pa'i phrin las mdzad lags pa rnams bslang bar mdzad na tshe dang ldan pa gang dag dge slong dmar ser can 'thab krol bgyid pa bsdigs pa'i phrin las mdzad lags pa 
[\[143b.6\]]rnams bslang bar bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po ste/_de bzhin du las brjod pa gnyis dang gsum gyi bar du brjod par bya'o/_/dge 'dun gyi bzod cing gnang nas dge 'dun gyis dge 
[\[143b.7\]]slong dmar ser can 'thab krol bgyid pa bsdigs pa'i phrin las mdzad lags pa rnams bslang bar mdzad lags te/_'di ltar cang mi gsung bas de de bzhin du 'dzin to//_//'dul ba gzhi/_bam po bdun bcu pa/_sangs rgyas bcom ldan 'das 
[\[144a\]]
[\[144a.1\]]rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe dge slong legs ldan yang dang yang du ltung ba 'byin pa zhig ste/_dge 'dun lhag ma'i ltung ba 'byin pas de la dge slong rnams kyis spo ba dang /_gzhi nas spo ba dang /_mgu 
[\[144a.2\]]bar bya ba sbyin pa dang /_'byin pas bya ba mang zhing byed pa mang por gyur pas lung nod pa dang /_klog pa dang /_'don pa dang /_rnal 'byor dang /_yid la bya ba dang /_nang gi sems zhi gnas su bya ba shor bar gyur pa'i skabs de dge slong rnams kyis bcom ldan 'das la 
[\[144a.3\]]gsol pa dang /_bcom ldan 'das kyis bka' stsal pa/_dge slong dag khyed kyis dge slong legs ldan yang dang yang du ltung ba 'byin pa dang /_gzhan yang de lta bu dang mthun pa su yang rung ba la smad pa'i las byos shig_/rgyu lngas smad pa'i las byas na de ni chos ma yin pa'i 
[\[144a.4\]]las dang 'dul ba ma yin pa'i las yin te/_des na dge 'dun yang 'gal tshabs can du 'gyur ro/_/lnga gang gis zhe na/_gleng ba ma byas pa dang /_dran par ma byas pa dang /_gzhi med pa dang /_khas ma blangs pa dang /_mngon sum du ma gyur par byed pa'o/_/yang rgyu lngas 
[\[144a.5\]]smad pa'i las byas na de ni chos kyi las dang 'dul ba'i las yin te/_des na dge 'dun yang 'gal tshabs can du mi 'gyur ro/_/lnga gang gis zhe na/_gleng ba byas pa dang /_dran par byas pa dang /_gzhi dang bcas pa dang /_khas blangs pa dang /_mngon sum du gyur pa'i'o/_/
[\[144a.6\]]'di ltar yang bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong gcig gis gsol ba byas te las bya'o/_/dge 'dun btsun pa rnams gsan 
[\[144a.7\]]du gsol/_dge slong legs ldan 'di ltung ba yang dang yang du bgyid de/_yang dang yang du dge 'dun lhag ma'i ltung ba 'byin pas dge slong rnams 'di la spo ba dang /_gzhi nas spo ba dang /_mgu ba stsol ba dang /_'byin pa mdzad pas bgyi ba mang zhing bgyid pa [{]mangs [,]mang [}]pas lung nod pa dang 
[\[144b\]]
[\[144b.1\]]klog pa dang /_'don pa dang /_rnal 'byor dang /_yid la bgyi ba dang /_nang du sems zhi gnas su bgyi ba shor bar gyur lags na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong legs ldan yang dang 
[\[144b.2\]]yang du ltung ba 'byin pa la smad pa'i phrin las mdzad do/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_dge slong legs ldan 'di yang dang yang du ltung ba bgyid de/_yang dang yang du dge 'dun lhag ma'i ltung ba 'byin nas dge 
[\[144b.3\]]slong rnams 'di la spo ba dang /_gzhi nas spo ba dang /_mgu bar bgyi ba stsal ba dang /_'byin par mdzad pas bgyi ba mang zhing bgyid pa [{]mangs [,]mang [}]pas lung nod pa dang /_klog pa dang /_'don pa dang /_rnal 'byor dang /_yid la bgyi ba dang /_nang du sems zhi gnas su bgyi 
[\[144b.4\]]ba shor nas/_de'i slad du dge 'dun gyis dge slong legs ldan yang dang yang du ltung ba bgyid pa la smad pa'i phrin las mdzad na tshe dang ldan pa gang dag dge slong legs ldan yang dang yang du ltung ba 'byin pa la smad pa'i phrin las mdzad par bzod pa de dag ni cang ma gsung shig_/
[\[144b.5\]]gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa gnyis pa dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong legs ldan yang dang yang du ltung ba 'byin pa la 
[\[144b.6\]]smad pa'i phrin las mdzad lags te/_'di ltar cang mi gsung bas de de bzhin du 'dzin to/_/dge slong dag ngas dge slong smad pa'i las byas pa'i kun tu spyod pa'i chos bca' bar bya ste/_dge slong smad pa'i las byas pas rab tu dbyung bar mi bya/_bsnyen par rdzogs par mi bya/_
[\[144b.7\]]gnas sbyin par mi bya/_dge tshul gzhag par mi bya/_zhes bya ba'i bar gong ma bzhin du bsdigs pa'i las byas pa la gsungs pa de bzhin du brjod par bya'o/_/smad pa'i las byas pa'i dge slong gis kun tu spyod pa'i chos ji ltar bcas pa bzhin yang dag par blangs te 'jug par mi 
[\[145a\]]
[\[145a.1\]]byed na 'gal tshabs can du 'gyur ro/_/de ltar smad pa'i las byas pa de skra gyen du 'greng ba lta bu dang /_skra zhig pa lta bu dang /_dge 'dun la spu sa la ltung ba lta bur byed ces bya ba nas/_mtshams kyi nang du 'dug nas bslang bar gsol te/_yang dang yang du ltung ba byed pa 
[\[145a.2\]]nyid kyang spong ngo zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis dge slong legs ldan smad pa'i las byas pa dang /_gzhan yang de lta bu dang mthun pa su yang rung ba la bslang ba'i las 
[\[145a.3\]]byos shig_/smad pa'i las byas pa chos lnga dang ldan pa bslang bar bya ste/_lnga gang zhe na/_skra gyen du 'greng ba lta bu dang /_skra zhig pa lta bur dge 'dun la spu sa la ltung ba lta bur byed pa dang /_'byung bar bskyod pa dang /_mtshungs par nye bar ston pa dang /_mtshams kyi nang du 
[\[145a.4\]]'dug nas bslang ba gsol pa dang /_yang dang yang du ltung ba 'byin pa yang spong ba'o/_/bslang ba ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa 
[\[145a.5\]]dang /_dge slong legs ldan gyis rgan rims kyi mdun du tsog tsog por 'dug la thal mo sbyar ba btud la 'di skad ces brjod par bya'o/_/dge 'dun btsun pa rnams gsan du gsol/_bdag dge slong legs ldan yang dang yang du ltung ba bgyid de/_yang dang yang du dge 'dun lhag 
[\[145a.6\]]ma'i ltung ba 'byin pas/_de'i slad du bdag la dge slong rnams kyis spo ba dang /_gzhi nas spo ba dang /_mgu bar bgyi bar stsol ba dang /_'byin pas bgyi ba mang zhing bgyid pa [{]mangs [,]mang [}]pas lung nod pa dang /_klog pa dang /_'don pa dang /_rnal 'byor dang /_yid la bgyi ba dang /_nang du sems 
[\[145a.7\]]zhi gnas su bgyi ba shor nas dge 'dun gyis bdag la smad pa'i phrin las mdzad lags te/_smad pa'i phrin las mdzad lags pa bdag skra gyen du 'greng ba lta bu dang /_skra zhig pa lta bur dge 'dun la spu sa la ltung ba lta bur bgyid/_'byung bar bskyod/_mtshungs par nye bar ston/_
[\[145b\]]
[\[145b.1\]]mtshams kyi nang du mchis nas bslang ba gsol te/_yang dang yang du ltung ba 'byin pa yang spong bar bgyid na/_dge 'dun btsun pa thugs brtse ba can thugs brtse ba nye bar bzung ste/_bdag dge slong legs ldan yang dang yang du ltung ba 'byin pa smad pa'i phrin las mdzad lags 
[\[145b.2\]]pa bslang bar gsol/_de skad ces lan gnyis lan gsum du brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong legs ldan 'di yang dang yang du ltung ba 'byin te zhes bya ba nas 
[\[145b.3\]]nang du sems zhi gnas su bgyi bar zhes bya ba'i bar gong ma bzhin du ste/_dge 'dun gyis 'di yang dang yang du ltung ba bgyid pas smad pa'i phrin las mdzad de/_smad pa'i phrin las mdzad lags pa 'di skra gyen du 'greng ba lta bu dang /_skra zhig pa lta bur dge 'dun la spu sa la 
[\[145b.4\]]ltung ba lta bur bgyid ces bya ba nas/_yang dang yang du ltung ba 'byin pa nyid kyang spong ngo zhes mchis na zhes bya ba'i bar gong ma bzhin du ste/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong legs ldan yang 
[\[145b.5\]]dang yang du ltung ba 'byin pa smad pa'i phrin las mdzad lags pa slong bar mdzad do/_/'di ni gsol ba'o/_/las bya ba ni/_dge 'dun btsun pa rnams gsan du gsol/_dge slong legs ldan yang dang yang du ltung ba 'byin pa smad pa'i phrin las mdzad lags pa 'di skra gyen du 'greng 
[\[145b.6\]]ba lta bu dang /_skra zhig pa lta bur dge 'dun la spu sa la ltung ba lta bur bgyid/_'byung bar bskyod/_mtshungs par nye bar ston/_mtshams kyi nang du mchis nas bslang ba gsol te/_yang dang yang du ltung ba bgyid pa nyid kyang spong ngo zhes mchi nas de'i slad du dge 'dun gyis dge 
[\[145b.7\]]slong legs ldan yang dang yang du ltung ba bgyid pa smad pa'i phrin las mdzad lags pa slong bar mdzad na/_tshe dang ldan pa gang dag dge slong legs ldan yang dang yang du ltung ba bgyid pa smad pa'i phrin las mdzad lags pa bslang bar bzod pa de dag ni cang ma gsung shig_/
[\[146a\]]
[\[146a.1\]]gang dag mi bzod pa de dag ni gsung shig_/'di ni las brjod pa dang po ste/_de bzhin du las brjod pa gnyis dang gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong legs ldan yang dang yang du ltung ba bgyid pa smad 
[\[146a.2\]]pa'i phrin las mdzad lags pa bslang ste/_'di ltar cang mi gsung bas de de bzhin du 'dzin to/_/sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe ri nag po la dge slong 'gro mgyogs dang 
[\[146a.3\]]nab so khyim sun 'byin pa sdig pa'i chos kun du spyod pa gnas so/_/de gnyis dge sbyong gi las ma yin pa 'di lta bu dag byed cing byed du 'jug ste/_'di lta ste bud med dang lhan cig kha dpya zer/_rtse bar byed/_ze slong bar byed/_mig zur gyis lta bar byed/_'phyar bar byed/_
[\[146a.4\]]lus kyis snyogs par byed/_stan gcig la yang lhan cig 'dug par byed/_snod gcig tu longs spyod par byed/_phor bu gcig tu chang rnam pa sna tshogs 'thung bar byed/_me tog 'thog par byed/_'thog tu 'jug_/me tog phreng rgyud par byed/_rgyud du 'jug_/me tog 
[\[146a.5\]]gi thum bu'i rna rgyan byed/_byed du 'jug_/gar byed/_gar byed du 'jug_/glu len par byed/_glu len du 'jug_/rol mo'i cha byad 'bud par byed/_'bud du 'jug_/gar mkhas pa dang /_glu snyan pa dang /_rol mo'i cha byad 'bud pa mkhas pa la gla sbyin par byed/_gos 
[\[146a.6\]]rnams brdzes nas rgyug par byed/_mchong bar byed/_rgal bar byed/_rkang pa gcig bskums te skor bar yang byed/_lag 'gros kyis kyang skor bar byed/_nya tshar gyis kyang skor bar byed/_chu bgags shing gtong bar byed/_chu la sbal pa'i skad 'byin/_chu la rnga'i sgra 
[\[146a.7\]]yang 'byin/_glang po che'i skad kyang 'byin/_rta'i skad kyang 'byin/_khyu mchog 'gying ba'i skad kyang 'byin/_khas rdza rnga'i skad kyang 'byin/_khas dung dang /_khas rnga dang /_rma bya'i skad kyang 'byin/_khu byug gi skad kyang 'byin/_glang po che'i 'thab mo yang byed/_rta'i 'thab mo dang /_khyu 
[\[146b\]]
[\[146b.1\]]mchog gi 'thab mo dang /_ma he'i 'thab mo dang /_ra'i 'thab mo dang /_lug gi 'thab mo dang /_bud med kyi 'thab mo dang /_skyes pa'i 'thab mo dang /_gzhon nu'i 'thab mo dang /_gzhon nu ma'i 'thab mo dang /_bya gag gi 'thab mo dang /_sreg pa'i 'thab mo dang /_byi khra'i 'thab 
[\[146b.2\]]mo yang byed cing byed du 'jug ste/_de rnams dang gzhan yang dge sbyong gi las ma yin pa byed cing byed du 'jug go/_/de gnyis kyi tshul dang /_spyod pa dang /_log par sgrub pa des ri nag po la dge slong ma 'ongs pa rnams mi 'ong zhing 'ongs pa rnams kyang mi 'dod pas ri nag po'i 
[\[146b.3\]]gnas 'dor bar byed do/_/ri nag po na gnas pa'i bram ze dang khyim bdag rnams kyang yid ma rangs shing ma mgu bas 'ongs nas ring du lon pa gnyug mar gnas pa rnams la yang bka' 'khor du bsod snyoms sbyin par bya bar mi sems na glo bur ba rnams la lta smos kyang ci 
[\[146b.4\]]'tshal/_ji tsam dus gzhan zhig na tshe dang ldan pa kun dga' bo yul ka shi nas ljongs rgyu zhing song ba dang ri nag por phyin nas ri nag po'i tshal na 'dug go/_/tshe dang ldan pa kun dga' bo snga dro sham thabs bgos chos gos dang lhung bzed thogs nas ri nag por bsod snyoms 
[\[146b.5\]]kyi phyir zhugs pa las/_de ji ltar lhung bzed bkrus pas ri nag por bsod snyoms kyi phyir zhugs pa lhung bzed bkrus pa de bzhin du slar log ste sbyin pa yang ma rnyed/_tshig kyang ma ster te chung ngu na bsod snyoms gcig kyang ma rnyed do/_/de nas tshe dang ldan pa kun dga' bo 
[\[146b.6\]]'di snyam du sems te/_ri nag po 'di sngon yang 'byor cing rgyas pa/_lo legs pa/_skye bo dang mi mang pos gang bar gyur cing bsod snyoms pa dang slong mo bas rnyed bla bar gyur la/_da dung yang ri nag po 'di 'byor cing rgyas pa/_bde ba dang lo legs pa dang /_skye bo dang mi 
[\[146b.7\]]mang pos gang bar gyur na/_'on kyang bdag ni ji ltar lhung bzed bkrus pas ri nag por bsod snyoms kyi phyir zhugs pa lhung bzed bkrus pa de bzhin du slar log ste sbyin pa yang ma rnyed do/_/tshig kyang ma ster te chung ngu na bsod snyoms gcig tsam yang ma rnyed na/_'dir bcom 
[\[147a\]]
[\[147a.1\]]ldan 'das kyi nyan thos byis pa/_blun pa mi gsal ba/_mi mkhas pa 'ga' zhig gis nyon mongs pa'i dbang gis rigs kyi bud med dam/_rigs kyi na chung la smras sam/_reg gam/_kha ngan smras par ma gyur grang snyam mo/_/de'i tshe ri nag po'i 
[\[147a.2\]]bram ze dang khyim bdag rnams kyi 'dun khang du dge bsnyen lnga brgya tsam dgos pa 'ga' zhig gi phyir 'dus shing 'khod par gyur to/_/de nas tshe dang ldan pa kun dga' bo ri nag po'i bram ze dang khyim bdag rnams kyi 'dun khang ga la ba der song ste phyin pa dang /_ri nag po'i 
[\[147a.3\]]bram ze dang khyim bdag rnams la 'di skad ces smras so/_/shes ldan dag sngon ni ri nag po 'di zhes bya ba nas bsod snyoms gcig kyang ma rnyed do/_/zhes bya ba'i bar gong ma bzhin du'o/_/de skad ces smras pa dang ri nag po'i bram ze dang khyim bdag rnams mig gnam du bltas 
[\[147a.4\]]nas 'dug go/_/de'i tshe dge bsnyen chu la rtse zhes bya ba 'khor de nyid du 'dus shing 'dug par gyur to/_/de nas dge bsnyen chu la rtses tshe dang ldan pa kun dga' bo'i lag nas bzung ste mtha' gcig tu dong nas/_tshe dang ldan pa kun dga' bo la 'di skad ces smras so/_/btsun 
[\[147a.5\]]pa mkhyen par mdzod cig_/ri nag po 'di na dge slong 'gro mgyogs dang nab so khyim sun 'byin pa sdig pa'i chos kun tu spyod pa dag cig gnas te de gnyis kyis bud med rnams dang lhan cig kha dpya zer zhes bya ba nas tshe dang ldan pa kun dga' bo zhes bya ba nas/_ji ltar gong 
[\[147a.6\]]du khyim sun 'byin pa'i dge 'dun lhag ma'i bslab pa la bstan pa bzhin du ste/_dge slong 'gro mgyogs dang nab so gnyis bskrad pa'i las byos shig 'di ltar yang bya ste/_dge slong gnas brtan rnams dang lhan cig tu lam kar 'dug la gleng bar byed pa'i dge slong bsko 
[\[147a.7\]]bar bya ste/_chos lnga dang ldan pa'i dge slong ni zhes bya ba nas las bya ba ni zhes bya ba'i bar gong ma bzhin du'o/_/dge 'dun btsun pa rnams gsan du gsol/_dge slong 'gro mgyogs dang nab so 'di gnyis khyim sun 'byin pa sdig pa'i chos kun tu spyod pa lags te/_
[\[147b\]]
[\[147b.1\]]'di gnyis kyis khyim sun phyung bar yang snang zhing thos la 'tshal/_'di gnyis sdig pa'i chos kun tu spyod par yang snang zhing thos la 'tshal na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'gro 
[\[147b.2\]]mgyogs dang nab so khyim sun 'byin pa sdig pa'i chos kun tu spyod pa la bskrad pa'i phrin las mdzad do/_/'di ni gsol ba'o/_/las ni 'di ltar bya ste zhes bya ba nas de bzhin du las brjod pa gnyis dang gsum gyi bar du brjod par bya'o/_/zhes bya ba'i bar gong ma bzhin du'o/_/
[\[147b.3\]]sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe mnyan yod na tshong dpon phyug cing nor mang la longs spyod che ba zhig yod pa des rigs mnyam pa las chung ma blangs te/_de de dang lhan cig tu rtse bar 
[\[147b.4\]]byed/_dga' bar byed/_dga' mgur spyod par byed de/_de rtse bar byed/_dga' bar byed/_dga' mgur spyod par byed pa las chung ma sems can dang ldan par gyur te/_de zla ba brgyad dam dgu 'das nas rgyu skar chu stod la khye'u zhig btsas te/_de'i nye du rnams tshogs shing 
[\[147b.5\]]'dus nas nyi ma bdun gsum nyi shu gcig tu btsas pa'i btsas ston rgya cher byas nas ming 'dogs par byed de/_khye'u'i ming cir gdags/_de dag 'di snyam du sems te/_khye'u 'di ni rgyu skar chu stod la btsas pas de bas na khye'u'i ming chu stod ces bya bar gdags so/_/zhes 
[\[147b.6\]]de'i ming chu stod ces bya bar btags so/_/de 'o ma dang /_zho dang /_mar dkar dang /_zhun mar dang /_mar gyi snying po dang gzhan yang yo byad kyi khyad par gtso bo gtso bo dag gis skyed par byed/_sring bar byed cing rdzing na gnas pa'i pad ma bzhin myur du skyed par byed do/_/de gang gi 
[\[147b.7\]]tshe chen por gyur pa de'i tshe yi ge dang /_grangs dang /_rtsis dang /_lag rtsis dang /_dbyung ba dang /_gzhug pa dang /_gzhag pa la nye bar zhugs nas/_de yi ge mthar phyin cing 'byed pa dang /_klog pa dang /_mkhas pa dang /_spyod pa gsal ba dang /_brtag pa brgyad po la mkhas 
[\[148a\]]
[\[148a.1\]]par gyur te/_'di lta ste rin po che brtag pa dang /_gos brtag pa dang /_gzhi brtag pa dang /_shing brtag pa dang /_glang po che brtag pa dang /_rta brtag pa dang /_bud med brtag pa dang /_skyes pa brtag pa la mkhas par gyur to/_/ji tsam na de'i pha shi nas chu 
[\[148a.2\]]stod khyim gyi dpon por gyur nas des tshong khang du nyo tshong gi zong bkram ste/_nyo tshong gis 'tsho bar byed do/_/de dus gzhan zhig na bcom ldan 'das kyi spyan sngar song ba dang /_des bcom ldan 'das mthong zhing dam pa'i chos thos pas bcom ldan 'das kyi bstan pa la dad pa skyes 
[\[148a.3\]]te/_dad pa skyes pas rab tu 'byung ba mngon par 'dod par gyur nas de ma'i drung du song ste smras pa/_yum mkhyen par mdzod cig_/bdag ni legs par gsungs pa'i chos 'dul ba la rab tu 'byung bar bgyi'o/_/des smras pa/_khyod ni kho mo'i bu gcig pa yin pas ji 
[\[148a.4\]]tsam kho mo gson gyi bar du rab tu ma 'byung shig_/kho mo shi nas ci dga' ba gyis shig_/des smras pa/_yum gal te dam zhig bcas na bdag rab tu mi 'byung ste/_khyod kyis nyi ma re re zhing dge 'dun gyis bskos pa'i dge slong rnams la gdugs tshod gsol lam des 
[\[148a.5\]]smras pa/_bu de bzhin du bya'o/_/chu stod des kyang cung zad ci bsags pa de thams cad ma la gtad nas yum 'dis dge sbyong dang bram ze rnams la stobs shig_/de'i ma de ser sna can spar 'chums pa zhig ste/_yo byad la zhen pas khwa la gtor ma sbyin pa'i spro ba 
[\[148a.6\]]yang med na/_dge sbyong dang bram ze rnams la sbyin pa lta smos kyang ci dgos te/_dge sbyong dang bram ze gang dag bsod snyoms kyi phyir de'i khyim du zhugs pa de rnams la khyed ni [{]yi dgas [,]yi dwags [}]dang mtshungs te rtag par gzhan gyi khyim du skrur 'ong ngo zhes kha yang zer ro/_/bu de 
[\[148a.7\]]la slu bar byed de/_kho mos deng dge slong 'di snyed cig la ni gdugs tshod gsol to/_/dge sbyong dang bram ze 'di snyed cig la ni bsod snyoms phul lo zer ro/_/de ser sna bsten cing goms pa dang lan mang du byas pas des na shi nas [{]yi dgas [,]yi dwags [}]rnams su skyes so/_/chu stod 
[\[148b\]]
[\[148b.1\]]kyang ma dang bral nas sbyin pa dag byin bsod nams dag byas nas legs par gsungs pa'i chos 'dul ba la rab tu byung ngo /_/de dus gzhan zhig na shing mrag sha'i tshal na gnas pa dang de la brten nas shing mrag sha'i tshal na gnas pa'i khyim bdag nag pa bcom ldan 'das kyi 
[\[148b.2\]]bstan pa la dad pa skyes te de sangs rgyas dang /_chos dang /_dge 'dun la lhag par bya ba byed cing /_shing mrag sha'i tshal du yul sna tshogs nas 'ongs pa'i dge slong rnams kyi rten du gyur to/_/ji tsam dus gzhan zhig na tshe dang ldan pa chu stod ri 'or gzhan zhig tu bya ba cung zad cig 
[\[148b.3\]]byung ste de der song ngo /_/tshe dang ldan pa gar mkhan ma'i bu nye sde 'khor lnga brgya dang ljongs rgyu zhing song ba dang shing mrag sha'i tshal du phyin to/_/khyim bdag nag pas 'phags pa gar mkhan ma'i bu nye sde 'khor lnga brgya dang ljongs rgyu zhing song song ba dang 'dir phyin to zhes thos so/_/
[\[148b.4\]]thos nas kyang tshe dang ldan pa nye sde gang na ba der song ste phyin pa dang /_nye sde'i rkang pa gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang tshe dang ldan pa nye sdes khyim bdag nag pa la chos dang ldan pa'i gtam gyis yang dag par ston par byed/_
[\[148b.5\]]yang dag par 'dzin du 'jug par byed/_yang dag par gzengs stod par byed/_yang dag par rab tu dga' bar byed de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_/yang 
[\[148b.6\]]dag par rab tu dga' bar byas nas cang mi smra'o/_/de nas khyim bdag nag pa stan las langs te/_bla gos phrag pa gcig tu gzar nas tshe dang ldan pa nye sde gang na ba de logs su thal mo sbyar ba btud de/_tshe dang ldan pa nye sde la 'di skad ces smras so/_/'phags pa nye 
[\[148b.7\]]sde sang bdag gi sdum par dge slong gi dge 'dun dang thabs cig tu gdugs tshod sbyor zhing mchis na gnang bar mdzad du gsol/_tshe dang ldan pa nye sdes khyim bdag nag pa la cang mi smra bas khas blangs so/_/de nas khyim bdag nag pas tshe dang ldan pa nye sdes cang mi smra 
[\[149a\]]
[\[149a.1\]]bas khas blangs par rig nas/_tshe dang ldan pa nye sde'i rkang pa gnyis la mgo bos phyag byas nas stan las langs nas song ngo /_/de nas khyim bdag nag pas de nyid kyi nub mo nas gtsang zhing bsod pa'i bza' ba dang bca' ba dag sta gon byas nas nang bar 
[\[149a.2\]]sngar langs te stan bshams so/_/tshe dang ldan pa chu stod kyang ri 'or de nas 'ongs nas/_ji tsam na stan yang ma bshams kha zas kyang mi g.yo bar mthong nas kun dga'i ra ba pa rnams la smras pa/_shes ldan dag ci ste stan yang mi 'di ngas kha zas kyang mi g.yo bar sems 
[\[149a.3\]]las chung ngur 'dug_/ci dge slong gi dge 'dun rnams gdugs tshod bcad dam smras pa/_khyim bdag nag pas dge slong gi dge 'dun zhal zas la khyim du spyan drangs so/_/ci kho bo las brten te'am khyod las brten te ni ma yin te/_'on kyang 'phags pa gar mkhan 
[\[149a.4\]]ma'i bu nye sde 'khor lnga brgya dang ljongs rgyu zhing gshegs pa na 'dir byon to/_/des thos nas mi bzod pa skyes te smras pa/_kho bo ni de'i bya ba thams cad kyi sngon du 'gro ba yin na ci'i phyir des kho bo spangs la tshe dang ldan pa gar mkhan ma'i bu nye sde las brten te/_dge slong gi 
[\[149a.5\]]dge 'dun spyan 'dren re zhig song la blta'o zhes de khyim bdag nag pa gang na ba der son pa dang /_ji tsam na khyim bdag nag pa stan 'dings par byed pa mthong ba dang de lhag par yang kun nas dkris par gyur to/_/khyim bdag nag pas smras pa/_'phags pa gdan legs 
[\[149a.6\]]par bting ngo /_/gdugs tshod bzang por bgyis so/_/khyim bdag nag pa til gyi khur ba 'tshong ba'i tshong pa yin pas chu stod kyis smras pa/_stan yang legs par bting gdugs tshod kyang bzang por byas na 'on kyang til gyi khur ba med do/_/des smras pa/_btsun 
[\[149a.7\]]pa chu stod glo bar chud de 'di na skyes bu mkhas pa kha cig dpes smras pa'i don go bar 'gyur bas re zhig de'i slad du dpe gson cig_/btsun pa chu stod sngon byung ba 'dzam bu'i gling gi tshong pa rab tu mang po dag cig rgya mtsho'i gru bo che bsgrubs nas nor bsgrub pa'i phyir khwa 
[\[149b\]]
[\[149b.1\]]zhig dang bya gag mo zhig thogs te rgya mtsho chen por zhugs pa las/_ci tsam na bya gag mo de de pho ma rnyed nas bya khwa dang lhan cig gcugs par gyur to/_/de gnyis gcugs pa las phrug gu byung ba de khwa'i skad dang bya gag gi skad gnyis ka 'byin pas khwa yang ma yin bya gag 
[\[149b.2\]]kyang ma yin pa de bzhin du khyod thar pa'i ched du rab tu byung na thar pa'i lam ni ma thob/_byung rgyal ni smra'o/_/de skad ces smras pa dang /_tshe dang ldan pa chu stod kyis lde mig dang lde mig kyog po dag de'i mdun du bor nas chas pa dang des smras pa/_btsun pa chu stod gar bzhud/_
[\[149b.3\]]mnyan yod du'o/_/phyi lang thong la ma bzhud par 'dir bzhugs shig_/gang khyod slar byon nas bdag kho na la bzod pa gsol bar gyur pa'i gnas 'di mchis so/_/des de'i tshig tshig tu ma brtsis te lhung bzed dang chos gos blangs nas mnyan yod gang na ba der rgyu zhing 
[\[149b.4\]]song ste/_rim gyis rgyu zhing song ba na mnyan yod du phyin pa dang de dge slong rnams kyis mthong nas smras pa/_tshe dang ldan pa chu stod byon pa legs so/_/byon pa legs so/_/khyod mthong ba ni bdag cag dga' na byon pa ni ma yin no/_/ci'i phyir khyod la brten nas khyim bdag 
[\[149b.5\]]nag pa shing mrag sha'i tshal na sangs rgyas dang chos dang dge 'dun la bya ba byed cing glo bur ba mrag sha'i tshal du lhags pa dang /_chas pa rnams kyi yang rten yin no/_/de ni mad na bdag gis khyim bdag nag pa la brnyas thabs bgyis so/_/ji lta bu dag byas/_des ji ltar 
[\[149b.6\]]gyur ba smras pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis dge slong chu stod brnyas thabs byed pa dang /_gzhan yang de lta bu dang /_mthun pa su yang rung ba la phyir 'gyed pa'i las 
[\[149b.7\]]byos shig_/rgyu lngas phyir 'gyed pa'i las byas na chos ma yin pa'i las yin te zhes bya ba nas/_mngon sum du ma gyur par byed pa'i'o zhes bya ba'i bar gong ma bzhin du'o/_/'di ltar yang bya ste/_gnas mal bshams la gaN+DI brdungs te dris pa'i tshig gis dge slong 
[\[150a\]]
[\[150a.1\]]rnams la yang dag par bsgo la/_dge 'dun thams cad tshogs shing mthun par gyur pa dang dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong chu stod 'dis mrag sha'i tshal gyi khyim bdag nag pa la 
[\[150a.2\]]brnyas thabs bgyis na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong chu stod khyim bdag nag pa la brnyas thabs bgyid pa la phyir 'gyed pa'i phrin las mdzad do/_/'di ni gsol ba'o/_/las bya 
[\[150a.3\]]ba ni dge 'dun btsun pa rnams gsan du gsol/_dge slong chu stod 'dis mrag sha'i tshal gyi khyim bdag nag pa la brnyas thabs bgyis te/_de'i slad du dge 'dun gyis dge slong chu stod khyim bdag nag pa la brnyas thabs bgyid pa la phyir 'gyed pa'i phrin las mdzad na/_
[\[150a.4\]]tshe dang ldan pa gang dag dge slong chu stod khyim bdag la brnyas thabs bgyid pa la phyir 'gyed pa'i phrin las mdzad par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa 
[\[150a.5\]]gnyis pa dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong chu stod khyim bdag la brnyas thabs bgyid pa la phyir 'gyed pa'i phrin las mdzad lags te 'di ltar cang mi gsung bas de de bzhin du 'dzin to/_/ngas dge slong 
[\[150a.6\]]phyir 'gyed pa'i las byas pa'i kun tu spyod pa'i chos bca' bar bya ste/_phyir 'gyed pa'i las byas pa'i dge slong gis rab tu dbyung bar mi bya zhes bya ba'i bar gong ma bzhin du'o/_/de ltar phyir 'gyed pa'i las byas pa de/_skra gyen du 'greng ba lta bu dang /_skra zhig pa lta bur 
[\[150a.7\]]dge 'dun la spu sa la ltung ba lta bur byed/_'byung bar bskyod/_/mtshungs par nye bar ston/_mtshams kyi nang du 'dug nas bslang ba gsol bar byed de/_khyim bdag la brnyas thabs bgyid pa nyid kyang spong ngo zhes pa'i skabs de dge slong rnams kyis bcom ldan 'das la gsol 
[\[150b\]]
[\[150b.1\]]pa dang /_bcom ldan 'das kyis bka' stsal pa/_dge slong dag khyed kyis dge slong chu stod phyir 'gyed pa'i las byas pa dang /_gzhan yang de lta bu dang mthun pa su yang rung ba la bslang bar byos shig_/rgyu lngas phyir 'gyed pa'i las byas pa bslang bar bya ste/_lnga gang zhe na/_
[\[150b.2\]]skra gyen du 'greng ba lta bu dang /_skra zhig pa lta bur zhes bya ba nas khyim bdag la brnyas thabs byed pa nyid kyang spong ngo zhes smra na zhes bya ba'i bar gong ma bzhin du'o/_/bslang ba ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag 
[\[150b.3\]]par bsgo la/_dge 'dun thams cad tshogs shing mthun par gyur pa dang /_dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong chu stod 'dis mrag sha'i tshal gyi khyim bdag nag pa la brnyas thabs bgyis nas dge 
[\[150b.4\]]'dun gyis de khyim bdag la brnyas thabs bgyid do zhes phyir 'gyed pa'i phrin las mdzad lags te/_dge slong chu stod phyir 'gyed pa'i phrin las mdzad lags pa 'di skra gyen du 'greng ba lta bu dang /_skra zhig pa lta bur zhes bya ba nas khyim bdag la brnyas thabs bgyid pa nyid kyang 
[\[150b.5\]]'dor ro zhes mchi na zhes bya ba'i bar gong ma bzhin du ste/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong chu stod phyir 'gyed pa'i phrin las mdzad lags pa bslang bar mdzad do/_/'di ni gsol ba'o/_/
[\[150b.6\]]de nas khyim bdag de'i drung du song la bzod pa gsol cig dang bslang bar 'gyur ro zhes brjod par bya'o/_/dge slong rnams kyis de la de skad smras pa dang de mrag sha'i tshal gang na ba der rgyu zhing song ste/_rim gyis rgyu zhing song ba dang mrag sha'i tshal du phyin to/_/de nas lam gyis 
[\[150b.7\]]dub pa ngal sos nas khyim bdag nag pa gang na ba der song ste phyin pa dang /_lag pa g.yas pa brkyang nas smras pa/_khyim bdag bzod par mdzod cig_/btsun pa chu stod bzod bar bgyis/_gal te de lta na 'di nyid du bzhugs shig_/re zhig gang gis bdag la nyes pa 
[\[151a\]]
[\[151a.1\]]byung ba de tshar gcod du 'gro'o/_/gang gis bdag la nyes pa byung ba zhes bya ba ci bdag la mi zer ram snyam mo/_/de nas tshe dang ldan pa chu stod chu bo gang gA'i 'gram du song nas shing ta la'i lo ma gsum las spyil po byas te dbyar gnas par dam bcas nas des mi ro'i 
[\[151a.2\]]klad pa 'dra ba'i lhung bzed bcangs te/_de dang ha cang yang mi ring ba na lam zhig yod pa de nas rdzi'u mo rgyun du 'gro ba de dag la des lhung bzed bzed pa dang /_de dag gis der 'o ma'am/_zho'am/_dar ba byin pa des de longs spyod nas bsam gtan dang /_ting nge 'dzin dang /_
[\[151a.3\]]snyoms par 'jug pa'i bde bas dus 'da' bar byed do/_/ji tsam dus gzhan zhig na rdzi'u mo ma smad gnyis dong ba dang bu mos ma la smras pa/_ma 'phags pa 'di ni lkugs pa zhig yin no/_/des smras pa/_bu 'di ni lkugs pa ma yin te/_gdon mi za bar 'dis 'ga' zhig 
[\[151a.4\]]la tshig gis nyes pa byas pa de nyid tshar gcod par byed pa yin no/_/ma ci de de lta bu lags sam/_bu sang ngas khyod kyi mngon sum du bya'o/_/ji tsam phyi de nyin par de zho'i bum pa thogs te bu mo dang ma smad gnyis phyogs der phyin pa dang tshe dang ldan pa chu stod kyis lhung bzed bzed 
[\[151a.5\]]bas des de'i lhung bzed du zhos dgang bar brtsams so/_/tshe dang ldan pa chu stod kyis lhung bzed bsgul kyang des ma bzhag par blugs pa dang tshe dang ldan pa chu stod kyis smras pa/_sring mo chog don med par pho ba 'di cir rung /_kho bo lta bu'i len pa po gzhan yang yod mod/_des 
[\[151a.6\]]smras pa/_bu mo khyod la ngas sngar 'di lkugs pa ma yin gyi/_gdon mi za bar 'dis 'ga' zhig la tshig gis nyes pa byas pa de kho na tshar gcod par byed pa yin no zhes ma smras sam/_ma khyod kyis smras so/_/de nas tshe dang ldan pa chu stod kyis lo gnyis kyi nang logs su tshig 
[\[151a.7\]]gcig smras nas lo gsum pa la 'di ltar 'khor ba'i 'khor lo cha lnga po g.yo ba dang mi g.yo ba 'di nyid rig ste/_'du byed kyi rnam pa thams cad nyams pa dang /_ltung ba dang /_rnam par 'thor ba dang /_rnam par 'jig pa'i chos nyid du zil gyis mnan nas mun pa'i phung po 
[\[151b\]]
[\[151b.1\]]bcom ste dgra bcom par gyur nas zhes bya ba nas mchod par bya ba dang /_rjed par bya ba dang /_mngon du smra bar bya bar gyur to zhes bya ba'i bar gong ma bzhin no/_/de nas tshe dang ldan pa chu stod kyis dgra bcom pa thob ste/_rnam par grol ba'i dga' ba dang bde ba nyams su myong nas 
[\[151b.2\]]de'i tshe tshigs su bcad nas smras pa/_bdag gis ta la'i shing gsum las/_/gang gA'i 'gram du spyil bo byas/_/mi ro klad 'dra'i lhung bzed dang /_/phyag dar khrod pa'i chos gos bcangs/_/lo gnyis kyi ni nang logs su/_/bdag gis tshig gcig smras nas ni/_/lo 
[\[151b.3\]]gsum pa yi nang logs su/_/mun pa yi ni phung po bcom/_/chu bo gang gA'i 'gram gnas pa'i/_/dgra bcom sems ni rnam grol ba/_/dbang ldan gnas brtan chu stod kyis/_/tshigs su bcad pa 'di smras so/_/sangs rgyas bcom ldan 'das kau shAm+bI'i gdangs 
[\[151b.4\]]can gyi kun dga' ra ba na bzhugs so/_/de'i tshe tshe dang ldan pa 'dun pa ltung ba byung ba ma mthong ngo zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis dge slong 'dun pa dang /_
[\[151b.5\]]gzhan yang de lta bu dang mthun pa su yang rung ba la ltung ba mthong bar bya ba'i phyir gnas nas dbyung ba'i las byos shig_/rgyu lngas ltung ba mthong bar bya ba'i phyir gnas nas dbyung ba'i las byas na de ni chos ma yin pa'i las dang /_'dul ba ma yin pa'i las yin te/_
[\[151b.6\]]des na dge 'dun yang 'gal tshabs can du 'gyur ro/_/lnga gang zhe na/_gleng ba ma byas pa dang zhes bya ba'i bar gong ma bzhin du'o/_/dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong 'dun pa 'di ltung ba 
[\[151b.7\]]byung ba la ltung ba ma mthong ba de'i slad du dge 'dun gyis dge slong 'dun pa ltung ba mthong bar bgyi ba'i slad du gnas nas dbyung ba'i phrin las mdzad do/_/'di ni gsol ba'o/_/las bya ba ni dge 'dun btsun pa rnams gsan du gsol/_dge slong 'dun pa 'di ltung ba byung 
[\[152a\]]
[\[152a.1\]]ba la ltung ba ma mthong ba de'i slad du dge 'dun gyis dge slong 'dun pa 'di ltung ba mthong bar bgyi ba'i slad du gnas nas dbyung ba'i phrin las mdzad na/_tshe dang ldan pa gang dag dge slong 'dun pa ltung ba mthong bar bgyi ba'i slad du gnas nas dbyung ba'i phrin las mdzad 
[\[152a.2\]]bar bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te zhes bya ba'i bar gong ma bzhin du ste/_ji ltar dmar ser can rnams kyi bzhin no/_/gleng gzhi ni de nyid na ste/_tshe dang ldan pa 'dun pa ltung ba byung 
[\[152a.3\]]ba chos bzhin du phyir mi byed pa de la tshangs pa mtshungs par spyod pa phan par 'dod pa rnams kyis zhes bya ba'i bar gong ma bzhin du ste/_ji ltar rnam par 'byed pa las 'byung ba lta bu'i skabs de dge slong rnams kyis bcom ldan 'das la gsol pa dang /_bcom ldan 'das 
[\[152a.4\]]kyis bka' stsal pa/_dge slong dag khyed kyis dge slong 'dun pa ltung ba byung ba slar mi byed pa dang gzhan yang de lta bu dang mthun pa su yang rung ba la gnas nas dbyung ba'i las byos shig_/rgyu lngas ltung ba byung ba slar mi 'chos pa gnas nas dbyung ba'i las byas na de ni chos 
[\[152a.5\]]ma yin pa'i las dang 'dul ba ma yin pa'i las yin te/_des na dge 'dun yang 'gal tshabs can du 'gyur ro/_/lnga gang zhe na/_gleng ba ma byas pa dang zhes bya ba'i bar gong ma bzhin du ste/_dge slong gcig gis gsol ba byas te las bya'o/_/dge 'dun btsun pa rnams 
[\[152a.6\]]gsan du gsol/_dge slong 'dun pa 'di ltung ba byung ba chos bzhin du slar mi bgyid kyis/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'dun pa ltung ba byung ba phyir mi bgyid pa gnas nas dbyung ba'i 
[\[152a.7\]]phrin las mdzad do/_/'di ni gsol ba'o/_/las bya ba ni dge 'dun btsun pa rnams gsan du gsol/_dge slong 'dun pa 'di ltung ba byung ba chos bzhin du phyir mi bgyid pas de'i slad du dge 'dun gyis dge slong 'dun pa ltung ba byung ba phyir mi bgyid pa gnas nas dbyung ba'i 
[\[152b\]]
[\[152b.1\]]phrin las mdzad na/_tshe dang ldan pa gang dag dge slong 'dun pa ltung ba byung ba phyir mi bgyid pa gnas nas dbyung ba'i phrin las mdzad par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te zhes bya ba'i bar 
[\[152b.2\]]gong ma bzhin du ste/_dmar ser can rnams kyi bzhin no/_/sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe dge slong 'chi ltas la 'di lta bu'i sdig pa'i lta bar song ba skyes te/_ji ltar bcom ldan 'das 
[\[152b.3\]]kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ba de ltar bcom ldan 'das kyis chos bstan pa bdag gis shes so zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis 
[\[152b.4\]]bka' stsal pa/_dge slong dag khyed kyis dge slong 'chi ltas sdig pa'i lta bar song ba mi 'dor ba dang /_gzhan yang de lta bu dang mthun pa su yang rung ba la gnas nas dbyung ba'i las byos shig_/rgyu lngas sdig pa'i lta bar song ba mi 'dor ba gnas nas dbyung ba'i las byas na 
[\[152b.5\]]de ni chos ma yin pa'i las dang /_'dul ba ma yin pa'i las yin te/_des na dge 'dun yang 'gal tshabs can du 'gyur ro/_/lnga gang zhe na/_gleng ba ma byas pa dang zhes bya ba'i bar gong ma bzhin du ste/_dge slong gcig gis gsol ba byas te las bya'o/_/dge 'dun 
[\[152b.6\]]btsun pa rnams gsan du gsol/_dge slong 'chi ltas 'di la 'di lta bu'i sdig pa'i lta bar song ba skyes te/_ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ba de ltar bcom ldan 'das 
[\[152b.7\]]kyis chos bstan pa bdag gis shes te zhes bya ba'i bar gong ma bzhin du ste/_gal te dge 'dun gyi dus la bab cing bzod na dge 'dun gyis gnang bar mdzod cig dang dge 'dun gyis dge slong 'chi ltas sdig pa'i lta bar song ba mi 'dor ba la gnas nas dbyung ba'i phrin las 
[\[153a\]]
[\[153a.1\]]mdzad do/_/'di ni gsol ba'o/_/las bya ba ni/_dge 'dun btsun pa rnams gsan du gsol/_dge slong 'chi ltas 'di la 'di lta bu'i sdig pa'i lta bar song ba skyes te zhes bya ba nas de ltar bcom ldan 'das kyis chos bstan pa bdag gis shes te zhes bya ba'i bar 
[\[153a.2\]]gong ma bzhin du ste/_dge 'dun gyis dge slong 'chi ltas sdig pa'i lta bar song ba mi 'dor ba la gnas nas dbyung ba'i phrin las mdzad na/_tshe dang ldan pa gang dag dge slong 'chi ltas sdig pa'i lta bar song ba mi 'dor ba la gnas nas dbyung ba'i phrin las mdzad par bzod pa de dag 
[\[153a.3\]]ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te zhes bya ba'i bar gong ma bzhin du ste/_dmar ser can rnams kyi bzhin no/_/de sdig pa'i lta bar song ba phyir mi 'dor ba gnas nas dbyung ba'i las byas pas skra gyen du 
[\[153a.4\]]'greng ba lta bu dang /_skra zhig pa lta bur dge 'dun la spu sa la ltung ba lta bur byed ces bya ba nas/_sdig pa'i lta bar song ba 'dor ro zhes smra'o zhes bya ba'i bar gong ma bzhin du ste/_skabs de dge slong rnams kyis bcom ldan 'das la gsol ba dang /_bcom ldan 'das 
[\[153a.5\]]kyis bka' stsal pa/_dge slong dag khyed kyis dge slong 'chi ltas sdig pa'i lta bar song ba mi 'dor ba gnas nas dbyung ba'i las byas pa dang /_gzhan yang de lta bu dang mthun pa su yang rung ba la bslang ba'i las byos shig_/rgyu lngas sdig pa'i lta bar song ba mi 'dor ba de 
[\[153a.6\]]gnas nas dbyung ba'i las byas pa bslang bar bya ste/_lnga gang zhe na/_skra gyen du 'greng ba lta bu dang /_skra zhig pa lta bur dge 'dun la spu sa la ltung ba lta bur byed ces bya ba'i bar gong ma bzhin du ste/_dge slong gcig gis gsol ba byas te las bya'o/_/dge 'dun btsun pa 
[\[153a.7\]]rnams gsan du gsol/_dge slong 'chi ltas 'di la 'di lta bu'i sdig pa'i lta bar song ba skyes te/_ji ltar bcom ldan 'das kyis bar du gcod pa'i chos su gsungs pa gang dag yin pa de dag bsten kyang bar du gcod par mi 'gyur ba de ltar bcom ldan 'das kyis chos bstan 
[\[153b\]]
[\[153b.1\]]pa bdag gis shes so zhes sdig pa'i lta bar song ba mi 'dor ba de gnas nas dbyung ba'i phrin las mdzad lags te/_dge slong 'chi ltas sdig pa'i lta bar song ba mi 'dor ba gnas nas dbyung ba'i phrin las mdzad lags pa 'di skra gyen du 'greng ba lta bu dang /_skra zhig pa lta bur 
[\[153b.2\]]zhes bya ba nas sdig pa'i lta ba yang 'dor ro zhes mchi na zhes bya ba'i bar gong ma bzhin du ste/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'chi ltas sdig pa'i lta bar song ba mi 'dor ba gnas nas dbyung 
[\[153b.3\]]ba'i phrin las mdzad lags pa slong bar mdzad do/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_dge slong 'chi ltas 'di la 'di lta bu'i sdig pa'i lta bar song ba skyes te zhes bya ba'i bar gong ma bzhin du ste/_dge 'dun 
[\[153b.4\]]gyis dge slong 'chi ltas sdig pa'i lta bar song ba mi 'dor ba gnas nas dbyung ba'i phrin las mdzad lags pa 'di slong bar mdzad na/_tshe dang ldan pa gang dag dge slong 'chi ltas sdig pa'i lta bar song ba gnas nas dbyung ba'i phrin las mdzad lags pa bslang bar bzod pa de 
[\[153b.5\]]dag ni cang ma gsung shig_/gang dag mi bzod pa'i de dag ni gsung shig_/'di ni las brjod pa dang po yin te/_de bzhin du las brjod pa gnyis pa dang /_gsum pa zhes bya ba nas cang mi gsung bas de de bzhin du 'dzin to/_/zhes bya ba'i bar gong ma bzhin du'o/_/sangs rgyas 
[\[153b.6\]]bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe tshe dang ldan pa 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa des skabs de dge slong rnams la smras pa/_tshe 
[\[153b.7\]]dang ldan pa dag bdag la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs na bdag gis ci dag bgyi zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed 
[\[154a\]]
[\[154a.1\]]kyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dang /_gzhan yang de lta bu dang mthun pa su yang rung ba la zla ba phyed kyi spo ba byin cig sbyin pa ni 'di ltar bya ste/_dge slong 'char kas gnas mal bshams 
[\[154a.2\]]la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang rgan pa'i mthar tsog tsog por 'dug ste thal mo sbyar ba btud nas spo ba gsol bar bya'o/_/gsol ba ni 'di ltar bya ste/_dge 'dun btsun pa 
[\[154a.3\]]rnams gsan du gsol/_bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs 
[\[154a.4\]]pa de'i slad du dge 'dun las zla ba phyed kyi spo ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal du 
[\[154a.5\]]gsol/_de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs te/_dge slong 'char ka 'dis ched du bsams 
[\[154a.6\]]te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa de'i slad du dge 'dun las zla ba phyed kyi spo ba gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'char ka ched du bsams 
[\[154a.7\]]te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa 'di la zla ba phyed kyi spo ba stsal bar mdzad do/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_dge slong 'char ka 'di la ched du bsams te khu ba phyung ba 
[\[154b\]]
[\[154b.1\]]las gyur pa'i dge 'dun lhag ma'i ltung ba byung ba zla ba phyed bcabs te/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la dge 'dun las zla ba phyed kyi spo ba gsol te/_de'i slad du dge 'dun gyis dge 
[\[154b.2\]]slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsol bar mdzad na tshe dang ldan pa gang dag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba 
[\[154b.3\]]phyed bcabs pa la zla ba phyed kyi spo ba stsol bar bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa gnyis pa dang gsum pa'i bar du brjod par bya'o/_/dge 'dun gyis bzod cing gnang 
[\[154b.4\]]nas dge 'dun gyis dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal lags te 'di ltar cang mi gsung bas de de bzhin du 'dzin to//_//'dul ba gzhi/_bam po 
[\[154b.5\]]bdun bcu gcig pa/_de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa'i skabs de des dge slong rnams la smras pa/_tshe dang ldan pa dag bdag dge slong 'char kas ched du bsams te khu ba phyung ba las gyur pa'i dge 
[\[154b.6\]]'dun lhag ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge slong 'char kas ched 
[\[154b.7\]]du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa las zla ba phyed kyi spo ba stsal te/_bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs na bdag gis ji ltar bgyi zhes 
[\[155a\]]
[\[155a.1\]]pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyi dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dang /_gzhan yang de lta bu 
[\[155a.2\]]dang mthun pa su yang rung ba la gzhi nas spo ba byin cig_/sbyin pa ni 'di ltar bya ste/_gnas mal bshams la gaN+DI brdungs te/_dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong 'char kas 
[\[155a.3\]]rgan pa'i mtha' nas tsog tsog por 'dug la thal mo sbyar ba btud de tshig 'di skad ces/_dge 'dun btsun pa rnams gsan du gsol/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_bdag dge 
[\[155a.4\]]slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba zla ba 
[\[155a.5\]]phyed bcabs pa la zla ba phyed kyi spo ba stsal te/_bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs 
[\[155a.6\]]pa la dge 'dun las gzhi nas spo ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal du gsol zhes de 
[\[155a.7\]]skad lan gnyis lan gsum du brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba 
[\[155b\]]
[\[155b.1\]]phyed bcabs te dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis dge slong 'char ka 'di ched du bsams te khu ba phyung ba las gyur pa'i dge 'dun 
[\[155b.2\]]lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba 
[\[155b.3\]]byung ba bcabs pa la dge 'dun las gzhi nas spo ba gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa 
[\[155b.4\]]la gzhi nas spo ba stsol bar mdzad do/_/'di ni gsol ba'o/_/las bya ba ni/_dge 'dun btsun pa rnams gsan du gsol/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_dge slong 'char ka 
[\[155b.5\]]'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla 
[\[155b.6\]]ba phyed bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 
[\[155b.7\]]'dun las gzhi nas spo ba gsol te/_dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsol bar mdzad na/_tshe dang ldan pa gang dag dge slong 'char kas dge 'dun lhag ma'i ltung ba 
[\[156a\]]
[\[156a.1\]]ltung ba bar ma ltung ba snga ma dang 'dra ba byung ba bcabs pa la gzhi nas spo ba stsol bar mdzad par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa gnyis pa dang /_
[\[156a.2\]]gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal lags te/_'di ltar cang mi gsung bas de de bzhin du 'dzin to/_/
[\[156a.3\]]de gzhi nas spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba yang bzlas te byung ba'i skabs de des dge slong rnams la smras pa/_tshe dang ldan pa dag bdag dge slong 'char ka la ched du bsams te khu ba phyung ba las gyur pa'i dge 'dun lhag 
[\[156a.4\]]ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge slong 'char ka la ched du bsams 
[\[156a.5\]]te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 'char ka la dge 
[\[156a.6\]]'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal 
[\[156a.7\]]te/_bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs na bdag gis ci dag bgyi zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_
[\[156b\]]
[\[156b.1\]]dge slong dag khyed kyis dge slong 'char ka dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dang /_gzhan yang de lta bu dang mthun pa su yang rung ba la gzhi nas bslang ba byin cig dang /_sbyin pa ni 'di ltar bya ste/_gnas mal bshams 
[\[156b.2\]]la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong 'char kas rgan pa'i mtha' nas tsog tsog por 'dug ste thal mo sbyar ba btud nas tshig 'di skad ces/_dge 'dun btsun 
[\[156b.3\]]pa rnams gsan du gsol/_bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung 
[\[156b.4\]]ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_bdag spo ba bgyid bzhin pa las 
[\[156b.5\]]dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun la gzhi nas spo ba gsol te/_dge 'dun gyis bdag dge slong 'char 
[\[156b.6\]]ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/_bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_bdag la dge 'dun lhag 
[\[156b.7\]]ma'i ltung ba ltung ba bar ma dang 'dra ba yang bzlas te byung ba bcabs pa la dge 'dun las gzhi nas bslang ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong 'char ka la dge 'dun lhag ma'i ltung ba ltung ba bar ma dang 'dra ba 
[\[157a\]]
[\[157a.1\]]yang bzlas te byung ba bcabs pa las gzhi nas bslang ba stsal du gsol/_de bzhin du lan gnyis lan gsum du brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong 'char 
[\[157a.2\]]ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol 
[\[157a.3\]]te/_dge 'dun gyis dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba 
[\[157a.4\]]byung ba bcabs te/_dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba 
[\[157a.5\]]bcabs pa la gzhi nas spo ba stsal te/_de spo ba gzhi nas bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_'di dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 
[\[157a.6\]]'dun las gzhi nas bslang ba gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas 
[\[157a.7\]]bslang ba stsol bar mdzad do/_/'di ni gsol ba'o/_/las bya ba ni dge 'dun btsun pa rnams gsan du gsol/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_dge slong 'char ka 'dis ched du 
[\[157b\]]
[\[157b.1\]]bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed 
[\[157b.2\]]bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_dge slong 'char ka 'dis dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 
[\[157b.3\]]'dun las gzhi nas spo ba gsol te/_dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/_de gzhi nas spo ba bgyid bzhin pa las dge 'dun lhag ma'i ltung ba ltung ba bar ma 
[\[157b.4\]]dang 'dra ba yang bzlas te byung ba bcabs nas/_dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ba gsol te/_dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba 
[\[157b.5\]]yang bzlas te byung ba bcabs pa gzhi nas spo ba stsol bar mdzad na/_tshe dang ldan pa gang dag dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsol bar mdzad par bzod pa de dag ni cang ma gsung 
[\[157b.6\]]shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa gnyis pa dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong 'char ka la dge 'dun lhag ma'i ltung ba 
[\[157b.7\]]ltung ba bar ma dang 'dra ba yang bzlas te byung ba bcabs pa la gzhi nas bslang ba stsal lags te/_'di ltar cang mi gsung bas de de bzhin du 'dzin to/_/des dus gzhan zhig na ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs 
[\[158a\]]
[\[158a.1\]]pa'i spo ba spyad/_ltung ba bar ma'i gzhi nas spo ba spyad/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad nas dge slong rnams la smras pa/_tshe dang ldan pa dag bdag dge slong 'char ka la ched du bsams te khu ba phyung ba las gyur pa'i dge 
[\[158a.2\]]'dun lhag ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge slong 'char ka la ched du 
[\[158a.3\]]bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa la zla ba phyed kyi spo ba stsal te/_bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 'char kas dge 
[\[158a.4\]]'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal 
[\[158a.5\]]te/_bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi 
[\[158a.6\]]nas bslang ba gsol te/_dge 'dun gyis bdag dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/_bdag gis ched du bsams te khu ba phyung ba las gyur pa'i dge 'dun lhag ma'i 
[\[158a.7\]]ltung ba byung ba zla ba phyed bcabs pa'i spo ba yang spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba yang spyad lags/_ltung ba bar ma dang 'dra ba yang bzlas pa'i ltung ba byung ba gzhi nas bslang ba yang spyad lags na/_bdag gis ci dag 
[\[158b\]]
[\[158b.1\]]bgyi zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i zla ba phyed 
[\[158b.2\]]kyi spo ba spyad zin pa dang /_ltung ba bar ma'i gzhi nas spo ba spyad zin pa dang /_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad zin pa dang /_gzhan yang de lta bu dang mthun pa su yang rung ba la zhag drug gi mgu bar bya ba byin cig_/sbyin pa ni 'di 
[\[158b.3\]]ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo ba/_dge 'dun thams cad tshogs shing mthun par gyur pa dang /_dge slong 'char kas rgan pa'i mtha' nas tsog tsog por 'dug ste thal mo sbyar ba btud la 'di skad 
[\[158b.4\]]ces/_dge 'dun btsun pa rnams gsan du gsol/_bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba las gyur pa'i dge 'dun 
[\[158b.5\]]lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_bdag 
[\[158b.6\]]spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 
[\[158b.7\]]'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa las gzhi nas spo ba stsal te/_bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te/_byung ba 
[\[159a\]]
[\[159a.1\]]bcabs nas/_bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ba'i spo ba gsol te/_dge 'dun gyis bdag dge slong 'char ka la dge 'dun lhag ma'i ltung ba ltung 
[\[159a.2\]]ba bar ma dang 'dra ba yang bzlas te byung ba bcabs pa la gzhi nas bslang ba stsal te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba yang spyad lags/_ltung ba bar ma'i gzhi nas spo ba yang spyad 
[\[159a.3\]]lags/_yang bzlas pa'i ltung ba'i gzhi nas bslang ba yang spyad lags te/_dge 'dun las zhag drug gi mgu bar bgyi ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong 'char ka ched du bsams te khu ba phyung ba las gyur 
[\[159a.4\]]pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma'i gzhi nas spo ba spyad lags/_yang bzlas pa'i ltung ba'i gzhi nas bslang ba spyad lags pa la/_zhag drug gi mgu bar bgyi ba stsal du gsol/_de skad lan gnyis lan 
[\[159a.5\]]gsum du brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs 
[\[159a.6\]]te/_dge slong 'char ka 'dis ched du bsams te/_khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis dge slong 'char ka 'di ched du bsams te khu ba phyung ba las gyur 
[\[159a.7\]]pa'i dge 'dun lhag ma'i ltung ba zla ba phyed bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_dge slong 'char ka 'dis dge 'dun lhag ma'i ltung ba ltung ba bar 
[\[159b\]]
[\[159b.1\]]ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun gyis dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/_'di gzhi nas spo ba bgyid bzhin pa las 
[\[159b.2\]]dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_dge slong 'char ka 'dis dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ste spo ba gsol te/_dge 'dun gyis dge 
[\[159b.3\]]slong 'char ka 'di dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/_dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_
[\[159b.4\]]ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags te/_zhag drug gi mgu bar bgyi ba gsol na/_gal te dge 'dun gyi dus la bab cing bzod na/_dge 
[\[159b.5\]]'dun gyis gnang bar mdzod cig dang /_dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_
[\[159b.6\]]ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/_zhag drug gi mgu bar bgyi bar stsol bar mdzad do/_/'di ni gsol ba'o/_/las bya ba ni/_dge 'dun btsun pa rnams gsan du gsol/_dge 'dun gyis dge slong 'char ka 
[\[159b.7\]]'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed kyi spo ba gsol 
[\[160a\]]
[\[160a.1\]]te/_dge 'dun gyis dge slong 'char ka 'di la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga 
[\[160a.2\]]ma dang 'dra ba byung ba bcabs te/_dge slong 'char ka 'dis dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga 
[\[160a.3\]]ma dang 'dra ba byung ba bcabs pa la gzhi nas spo ba stsal te/_'di gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_dge slong 'char ka 'dis dge 'dun lhag ma'i ltung ba ltung ba bar ma dang 'dra ba 
[\[160a.4\]]yang bzlas te byung ba bcabs pa dge 'dun las gzhi nas bslang ste spo ba gsol nas/_dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/_dge slong 'char ka 'di ched 
[\[160a.5\]]du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang 
[\[160a.6\]]ba spyad lags na/_zhag drug gi mgu bar bgyi ba gsol te/_de'i slad du dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba bcabs pa'i 
[\[160a.7\]]gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/_zhag drug gi mgu bar bgyi bar stsol bar mdzad na/_tshe dang ldan pa gang dag dge slong 'char ka 'di ched du bsams te khu ba phyung ba las gyur pa'i dge 
[\[160b\]]
[\[160b.1\]]'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/_zhag drug gi mgu bar 
[\[160b.2\]]bgyi ba stsol bar bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa gnyis pa dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge 
[\[160b.3\]]slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i 
[\[160b.4\]]gzhi nas bslang ba spyad lags pa la/_zhag drug gi mgu bar bgyi ba stsal lags te/_'di ltar cang mi gsung bas de de bzhin du 'dzin to/_/de dus gzhan zhig na ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad/_ltung ba bar ma 
[\[160b.5\]]ltung ba snga ma dang 'dra ba bcabs pa'i gzhi nas spo ba spyad/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad/_zhag drug gi mgu bar bya ba spyad zin nas dge slong rnams la smras pa/_tshe dang ldan pa dag bdag dge slong 'char ka la ched du bsams te 
[\[160b.6\]]khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis bdag dge 
[\[160b.7\]]slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa la zla ba phyed kyi spo ba stsal te/_bdag spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 
[\[161a\]]
[\[161a.1\]]'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa 
[\[161a.2\]]la gzhi nas spo ba stsal te/_bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 
[\[161a.3\]]'dun las gzhi nas bslang ste spo ba gsol nas/_dge 'dun gyis bdag dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/_bdag dge slong 'char kas ched du bsams te khu ba phyung ba las gyur 
[\[161a.4\]]pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags te/_dge 'dun las 
[\[161a.5\]]zhag drug gi mgu bar bgyi ba gsol nas/_dge 'dun gyis bdag dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad 
[\[161a.6\]]lags/_ltung ba bar ma dang 'dra ba yang bzlas pa'i ltung ba byung ba gzhi nas bslang ba spyad lags pa la/_zhag drug gi mgu bar bgyi ba stsal te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba 
[\[161a.7\]]spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba gzhi nas spo ba spyad lags/_zhag drug gi mgu bar bgyi ba spyad lags na/_bdag gis ci dag bgyi zhes pa'i skabs 
[\[161b\]]
[\[161b.1\]]de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad pa dang /_ltung 
[\[161b.2\]]ba bar ma ltung ba snga ma dang 'dra ba byung ba bcabs pa'i gzhi nas spo ba spyad pa dang /_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad pa dang /_zhag drug gi mgu bar bya ba spyad zin pa dang /_gzhan yang de lta bu dang mthun pa su yang rung ba la dbyung 
[\[161b.3\]]ba byos shig_/dbyung ba ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_dge slong 'char kas rgan pa'i mthar tsog tsog por 'dug ste thal 
[\[161b.4\]]mo sbyar ba btud nas 'di skad ces/_dge 'dun btsun pa rnams gsan du gsol/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te/_bdag dge slong 'char kas ched du bsams te khu ba phyung ba 
[\[161b.5\]]las gyur pa'i dge 'dun lhag ma'i ltung ba zla ba phyed bcabs pa dge 'dun las spo ba gsol te/_dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_bdag 
[\[161b.6\]]spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag dge slong 'char kas dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun 
[\[161b.7\]]gyis bdag dge slong 'char ka la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/_bdag gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_
[\[162a\]]
[\[162a.1\]]bdag dge slong 'char kas dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ste spo ba gsol nas/_dge 'dun gyis bdag dge slong 'char ka la dge 'dun lhag ma'i ltung ba ltung ba bar ma dang 'dra ba yang 
[\[162a.2\]]bzlas te byung ba bcabs pa la gzhi nas bslang ba stsal te/_bdag dge slong 'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba 
[\[162a.3\]]spyad lags/_ltung ba bar ma dang 'dra ba yang bzlas pa'i ltung ba byung ba gzhi nas bslang ba spyad lags nas/_zhag drug gi mgu bar bgyi ba gsol te/_dge 'dun gyis bdag dge slong 'char ka la ched du bsams te khu ba phyung ba las gyur pa'i dge 'dun lhag ma'i ltung ba zla ba phyed 
[\[162a.4\]]bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la/_zhag drug gi mgu bar bgyi ba stsal te/_bdag dge slong 
[\[162a.5\]]'char kas ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba gzhi 
[\[162a.6\]]nas bslang ba'i spo ba spyad lags/_zhag drug gi mgu bar bgyi ba spyad lags te/_dge 'dun las dbyung ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong 'char ka ched du bsams te khu ba phyung ba las gyur pa'i dge 'dun lhag 
[\[162a.7\]]ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba gzhi nas bslang ba'i spo ba spyad lags/_zhag drug gi mgu bar bgyi ba spyad 
[\[162b\]]
[\[162b.1\]]lags na dbyung bar gsol/_de skad lan gnyis lan gsum du brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_/dge slong 'char ka 'di ched du bsams te khu ba phyung ba las gyur pa'i dge 'dun 
[\[162b.2\]]lhag ma'i ltung ba byung ba zla ba phyed bcabs te/_dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dge 'dun las zla ba phyed kyi spo ba gsol te/_dge 'dun gyis dge slong 'char ka 'di ched du bsams te khu ba 
[\[162b.3\]]phyung ba las gyur pa'i dge 'dun lhag ma'i ltung ba byung ba zla ba phyed bcabs pa zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_dge slong 'char ka 'dis dge 'dun lhag ma'i ltung ba ltung 
[\[162b.4\]]ba bar ma ltung ba snga ma dang 'dra ba byung ba bcabs pa dge 'dun las gzhi nas spo ba gsol te/_dge 'dun gyis dge slong 'char ka 'di dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa la gzhi nas spo ba stsal te/_'di gzhi nas spo ba bgyid 
[\[162b.5\]]bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas/_dge slong 'char ka 'dis dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa dge 'dun las gzhi nas bslang ba gsol te/_dge 'dun 
[\[162b.6\]]gyis dge slong 'char ka 'di dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/_dge slong 'char ka 'dis dge 'dun lhag ma'i ltung ba gzhi nas bslang ba spyad lags nas/_dge 'dun las zhag drug gi mgu bar bgyi 
[\[162b.7\]]ba gsol te/_dge 'dun gyis dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba 
[\[163a\]]
[\[163a.1\]]bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la zhag drug gi mgu bar bgyi ba stsal te/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad 
[\[163a.2\]]lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/_zhag drug gi mgu bar bgyi bar spyad lags nas dge 'dun las dbyung ba gsol na/_
[\[163a.3\]]gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba 
[\[163a.4\]]snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/_zhag drug gi mgu bar bgyi ba spyad lags pa dbyung bar mdzad do/_/'di ni gsol ba'o/_/de'i 'og tu sma dbab par 
[\[163a.5\]]bya ste/_'char ka khyod da ci ste de lta bur byed/_legs par ma byas so/_/shin tu ma byas so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i chos ni 'di ltar 'dod chags dang bral bar bya ba'i phyir sems rnam par grol ba 
[\[163a.6\]]dang /_shes rab rnam par grol ba'i chos ston cing /_zhe sdang dang bral bar bya ba dang /_gti mug dang bral bar bya ba'i phyir sems rnam par grol ba dang /_shes rab rnam par grol ba'i chos ston bzhin du 'di lta bu'i mi mdzes pa byas so/_/mi blun po khyod kyis sbrul nag po dug 
[\[163a.7\]]rnon po can la lag pa gnyis kyis bzung ba ni bla'i/_khyod 'di lta bu'i mi mdzes pa byed pa ni de lta ma yin no/_/'char ka gnyis po 'di dag ni chos kyi sgron ma dang /_chos kyi snang ba dang /_chos kyi 'od dang /_chos kyi gsal ba dang /_chos kyi snang gsal dang /_chos kyi mar me dang 
[\[163b\]]
[\[163b.1\]]chos kyi rab gsal med par byed pa yin te/_gnyis gang zhe na/_gang zhig ltung ba 'byin pa dang /_gang zhig ltung ba byung nas phyir chos bzhin mi 'chos pa'o/_/gnyis ni sdig pa rtsa nas mi rko/_rgyun nas bzlog pa la mi 'bad/_'bab chu dang /_'khri shing mi skems/_bdud 
[\[163b.2\]]dang g.yul mi 'gyed/_bdud kyi rgyal mtshan mi snyol/_chos kyi rgyal mtshan mi sgreng /_de bzhin gshegs pa'i chos dang mthun pa'i chos kyi 'khor lo bskor ba'i rjes su mi skor ba yin te/_gnyis gang zhe na/_gang zhig ltung ba 'byin pa dang /_gang zhig ltung ba byung nas 
[\[163b.3\]]phyir chos bzhin mi 'chos pa'o/_/'char ka ltung ba ma bshags shing so sor ma bshags pa 'dis khyod mi rtag pa'i 'du shes dang /_mi rtag pa la sdug bsngal ba'i 'du shes dang /_sdug bsngal ba la bdag med pa'i 'du shes dang /_zas la mi mthun pa'i 'du shes dang /_
[\[163b.4\]]'jig rten thams cad la mngon par mi dga' ba'i 'du shes dang /_nyes dmigs kyi 'du shes dang /_spong ba'i 'du shes dang /_'dod chags dang bral ba'i 'du shes dang /_'gog pa'i 'du shes dang /_'chi ba'i 'du shes dang /_mi gtsang ba'i 'du shes dang /_rnam par 
[\[163b.5\]]sngos pa'i 'du shes dang /_rnam par rnags pa'i 'du shes dang /_rnam par bam pa'i 'du shes dang /_rnam par 'bus gzhigs pa'i 'du shes dang /_rnam par zos pa'i 'du shes dang /_rnam par dmar ba'i 'du shes dang /_rus gong gi 'du shes dang /_rnam par 'thor 
[\[163b.6\]]ba'i 'du shes dang /_stong pa nyid du so sor rtog pa'i 'du shes kyi snod du mi 'gyur zhing /_bsam gtan dang po dang /_gnyis pa dang /_gsum pa dang /_bzhi pa dang /_byams pa dang /_snying rje dang /_dga' ba dang /_btang snyoms dang /_nam mkha' mtha' yas skye mched dang /_
[\[163b.7\]]rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched dang /_rgyun du zhugs pa'i 'bras bu dang /_lan gcig phyir 'ong ba'i 'bras bu dang /_phyir mi 'ong ba'i 'bras bu dang /_rdzu 'phrul gyi yul dang /_lha'i rna ba dang /_
[\[164a\]]
[\[164a.1\]]sems kyi rnam grangs dang /_sngon gyi gnas dang /_'chi 'pho dang /_skye ba dang /_zag pa zad pa dag gi snod du mi 'gyur ro/_/'char ka ltung ba mi 'chags pa dang /_so sor mi 'chags pa 'dis ni khyod 'gro ba gnyis las gang yang rung ba zhig 'dod par bya ste/_
[\[164a.2\]]dmyal ba'am dud 'gro'o/_/bcom ldan 'das kyis 'chab pa'i las kyi mtha' ni 'gro ba gnyis po dmyal ba'am/_dud 'gro yin te/_gang dag ngas gsungs pa la yid mi ches pa de dag ni 'chab par sems so/_/las bya ba ni dge 'dun btsun pa rnams gsan du gsol/_
[\[164a.3\]]dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs te dge slong 'char ka 'dis ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa dge 'dun las zla ba phyed 
[\[164a.4\]]kyi spo ba gsol te/_dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa la zla ba phyed kyi spo ba stsal te/_'di spo ba bgyid bzhin pa las dge 'dun lhag ma'i ltung ba ltung ba bar ma ltung ba snga ma 
[\[164a.5\]]dang 'dra ba byung ba bcabs te/_dge slong 'char ka 'dis dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa las gzhi nas spo ba gsol te/_dge 'dun gyis dge slong 'char ka la dge 'dun lhag ma'i ltung ba ltung ba bar ma ltung ba snga ma dang 
[\[164a.6\]]'dra ba byung ba bcabs pa la gzhi nas spo ba stsal te/_/'di gzhi nas spo ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas dge slong 'char ka 'dis dge 'dun lhag ma'i ltung ba ltung ba bar ma dang 'dra ba yang bzlas 
[\[164a.7\]]te byung ba bcabs pa dge 'dun las gzhi nas bslang ba gsol te/_dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa la gzhi nas bslang ba stsal te/_dge slong 'char ka 'dis ched du bsams te khu 
[\[164b\]]
[\[164b.1\]]ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags te/_
[\[164b.2\]]dge 'dun las zhag drug gi mgu bar bgyi ba gsol nas/_dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi 
[\[164b.3\]]nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags pa la zhag drug gi mgu bar bgyi ba stsal te/_dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs 
[\[164b.4\]]pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/_zhag drug gi mgu bar bgyi ba spyad lags nas/_dge 'dun las 
[\[164b.5\]]dbyung ba gsol te/_de'i slad du dge 'dun gyis dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_
[\[164b.6\]]ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/_zhag drug gi mgu bar bgyi ba spyad lags pa dbyung ba mdzad na/_tshe dang ldan pa gang dag dge slong 'char ka 'di ched du bsams te khu ba phyung ba las gyur pa'i dge 'dun lhag ma'i ltung ba byung ba 
[\[164b.7\]]zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i gzhi nas bslang ba spyad lags/_zhag drug gi mgu bar bgyi ba spyad lags pa dbyung 
[\[165a\]]
[\[165a.1\]]bar mdzad par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po yin te/_de bzhin du las brjod pa gnyis dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis 
[\[165a.2\]]dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa'i spo ba spyad lags/_ltung ba bar ma ltung ba snga ma dang 'dra ba byung ba bcabs pa'i gzhi nas spo ba spyad lags/_ltung ba bar ma dang 'dra ba yang bzlas pa'i ltung ba byung ba'i 
[\[165a.3\]]gzhi nas bslang ba spyad lags/_zhag drug gi mgu bar bgyi ba spyad lags pa dbyung bar mdzad lags te/_'di ltar cang mi gsung bas de de bzhin du 'dzin to/_/de'i 'og tu spro ba bskyed par bya ste/_'char ka legs par byas so/_/shin tu byas so/_/skyes bu dam pa gnyis ni mkhas 
[\[165a.4\]]pa/_gnyis ni gsal ba ste/_gang zhig ltung ba mi 'byin pa dang /_gang zhig ltung ba byung ba na phyir chos bzhin byed pa'o/_/gnyis po 'di dag ni chos kyi sgron ma dang /_chos kyi snang ba dang /_chos kyi 'od dang /_chos kyi gsal ba dang /_chos kyi mar me dang /_chos kyi rab gsal 
[\[165a.5\]]'bar bar byed pa yin te/_gnyis gang zhe na/_gang zhig ltung ba mi 'byin pa dang /_gang zhig ltung ba byung ba phyir chos bzhin byed pa'o/_/gnyis ni sdig pa rtsa ba nas rko ba rgyun nas bzlog pa la 'bad pa/_'bab chu dang 'khri shing skems pa/_bdud dang g.yul 'gyed pa/_bdud kyi 
[\[165a.6\]]rgyal mtshan snyol ba/_chos kyi rgyal mtshan sgreng ba/_sdig pa'i rgyun gcod pa/_de bzhin gshegs pa'i chos dang mthun pa'i chos kyi 'khor lo bskor ba'i rjes su skor ba yin te/_gnyis gang zhe na/_gang zhig ltung ba mi 'byin pa dang /_gang zhig ltung ba byung na phyir chos bzhin 
[\[165a.7\]]byed pa'o/_/'char ka ltung ba bshags pa dang /_so sor bshags pa 'dis khyod mi rtag pa'i 'du shes dang /_mi rtag pa la sdug bsngal ba'i 'du shes dang /_sdug bsngal ba la bdag med pa'i 'du shes dang /_zas la mi mthun pa'i 'du shes dang /_'jig rten thams cad la 
[\[165b\]]
[\[165b.1\]]mngon par mi dga' ba'i 'du shes dang /_nyes dmigs kyi 'du shes dang /_spong ba'i 'du shes dang /_'dod chags dang bral ba'i 'du shes dang /_'gog pa'i 'du shes dang /_'chi ba'i 'du shes dang /_mi gtsang ba'i 'du shes dang /_rnam par sngos pa'i 'du shes dang /_rnam par 
[\[165b.2\]]rnags pa'i 'du shes dang /_rnam par 'bus gzhigs pa'i 'du shes dang /_rnam par bam pa'i 'du shes dang /_rnam par zos pa'i 'du shes dang /_rnam par dmar ba'i 'du shes dang /_rus gong gi 'du shes dang /_rnam par 'thor ba'i 'du shes dang /_stong pa nyid du so sor rtog 
[\[165b.3\]]pa'i 'du shes dang /_bsam gtan dang po dang /_gnyis pa dang /_gsum pa dang /_bzhi pa dang /_byams pa dang /_snying rje dang /_dga' ba dang /_btang snyoms dang /_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_
[\[165b.4\]]'du shes med 'du shes med min skye mched dang /_rgyun du zhugs pa'i 'bras bu dang /_lan gcig phyir 'ong ba'i 'bras bu dang /_phyir mi 'ong ba'i 'bras bu dang /_rdzu 'phrul gyi yul dang /_lha'i rna ba dang /_sems kyi rnam grangs dang /_sngon gyi gnas dang /_'chi 'pho ba dang /_skye ba dang /_
[\[165b.5\]]zag pa zad pa rnams kyi snod du 'gyur ro/_/'char ka ltung ba bshags pa dang /_so sor bshags pa 'dis khyod 'gro ba gnyis po lha dang mi gang yang rung ba'i 'gro ba 'dod par bya'o/_/bcom ldan 'das kyis las kyi mtha' mi 'chab pa'i 'gro ba ni gnyis te/_lha dang mi'o/_/gang 
[\[165b.6\]]dag ngas bshad pa la yid ches pa de dag ni bcab par mi sems so/_/yang bka' stsal pa/_bcabs pa char ba bzhin du 'bab/_/ma bcabs char bzhin de mi 'bab/_/de bas bcabs pa bshags bya ste/_/de lta na ni de mi 'bab/_/'char ka khyod dge 'dun gyis phyung zin 
[\[165b.7\]]gyis bag yod par sgrubs shig_/dmar ser can gyi gzhi rdzogs [{]s+ho[,]so[}]//_//[{D1-12}]gang zag gi gzhi'i spyi'i sdom ni/_'char ka dang ni btus pa dang /_/mtha' dang de bzhin gzhan gyis dang /_/phyi ma dag tu gyur pa'o/_/sdom la/_'char ka gzhan gyis dran pa dang /_/'dzem 
[\[166a\]]
[\[166a.1\]]dang da gdod shes pa dang /_/gnyis dang gnyis dang byas pa'o/_/legs par byin dang nyes par byin/_/mu bzhir smra dang brjed pa dang /_/mu bzhi dag tu dbye ba'o/_/sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na 
[\[166a.2\]]bzhugs so/_/de'i tshe 'char ka la ched du bsams te khu ba phyung ba las gyur pa'i dge 'dun lhag ma'i ltung ba byung ba zla ba phyed bcabs pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis 
[\[166a.3\]]dge slong 'char ka ched du bsams te khu ba phyung ba las gyur pa'i dge 'dun lhag ma'i ltung ba zla ba phyed bcabs pa dang /_gzhan yang de lta bu dang mthun pa su yang rung ba la zla ba phyed kyi spo ba byin cig_/yang gang zag gzhan zhig dge 'dun lhag ma'i ltung ba byung ba ma bcabs pa'i 
[\[166a.4\]]skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis gang zag de'i ltung ba de ma bcabs pa dang /_gzhan yang de lta bu dang mthun pa su yang rung ba la zhag drug gi mgu bar bya ba byin cig_/yang gang 
[\[166a.5\]]zag gzhan zhig dge 'dun lhag ma'i ltung ba gnyis byung ba de gnyis su ma shes te zla ba gnyis lon nas shes pa dang /_zla ba gnyis su bcabs nas gcig ni dge slong rnams la smras/_gcig ni ma smras pa dang /_dge 'dun gyis de la zla ba gnyis kyi spo ba byin te/_de spo ba bgyid 
[\[166a.6\]]bzhin pa las des dge 'dun gyi nang du ma smras pa'i ltung ba gang yin pa de yang shes nas skabs de dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang gzhan 
[\[166a.7\]]yang de lta bu dang mthun pa su yang rung ba la zla ba gnyis po de nyid kyi spo ba byin te/_ji ltar shes pa de bzhin du dran par 'gyur ro/_/yang gang zag gzhan zhig dge 'dun lhag ma'i ltung ba gnyis byung ba des ltung ba de gnyis zla ba gnyis su ma shes te zla ba gnyis lon nas shes pa 
[\[166b\]]
[\[166b.1\]]dang /_zla ba gnyis bcabs te/_gcig ni dge slong rnams la smras/_gcig ni ma smras pa dang /_dge 'dun gyis de la zla ba gnyis kyi spo ba byin te/_de spo ba byed pa na ngo tsha ba'i chos su gyur pa'i skabs de dge slong rnams la smras pa/_tshe dang ldan pa dag bdag la dge 
[\[166b.2\]]'dun lhag ma'i ltung ba gnyis byung ste/_bdag gis ltung ba de gnyis zla ba gnyis su ma shes te/_zla ba gnyis lon nas shes pa dang /_zla ba gnyis bcabs te gcig ni dge slong rnams la smras/_gcig ni ma smras pa dang /_dge 'dun gyis bdag la zla ba gnyis kyi spo ba stsal 
[\[166b.3\]]te/_bdag spo ba bgyid pa na ngo tsha ba'i chos su gyur to zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis gang zag de'i ltung ba ji ltar bcabs pa de dang /_gzhan yang de lta bu dang mthun pa 
[\[166b.4\]]su yang rung ba la spo ba byin te/_ji ltar shes pa de bzhin du dran par 'gyur ro/_/yang gang zag gzhan zhig dge 'dun lhag ma'i ltung ba byung ba la de zla ba phyed cing so sor thar pa'i mdo gdon pa 'don pa na 'di skad ces/_tshe dang ldan pa dag bdag gis chos 'di ji ltar mdo las 
[\[166b.5\]]'byung zhing mdo'i khongs su gtogs par da gzod shes so zhes smra na/_gal te dge slong dag gis tshe dang ldan pa 'di sngar gso sbyong gi las gnyis sam gsum la ni 'dus na/_lan mang du yang re snyam zhes bya bar de'i rgyus shes na/_tshe dang ldan pa de'i mi shes pas thar pa med pa nyid 
[\[166b.6\]]pas de ltung ba byung ba gang yin pa de phyir chos bzhin du byed du gzhug cing phyis kyang 'gyod pa bskyed par bya ste/_ji ltar shes pa de bzhin du dran par 'gyur ro/_/yang gang zag gzhan zhig dge 'dun lhag ma'i ltung ba byung ba la de so sor thar pa'i mdo gdon pa 'don pa na 'di skad ces/_
[\[166b.7\]]tshe dang ldan pa dag bdag gis chos 'di ji ltar mdo las 'byung zhing mdo'i khongs su gtogs par da gzod shes so zhes smra na/_gal te dge slong dag gis tshe dang ldan pa 'di sngar gso sbyong gi las gnyis sam gsum la ni 'dus na/_lan mang du yang re snyam zhes bya bar de'i rgyus 
[\[167a\]]
[\[167a.1\]]mi shes na/_tshe dang ldan pa de'i mi shes pas thar pa med pa nyid pas de ltung ba byung ba gang yin pa de phyir chos bzhin du byed du gzhug cing phyis 'gyod pa bskyed par ni mi bya ste/_ji ltar shes pa de bzhin du dran par 'gyur ro/_/yang gang zag gzhan zhig dge 'dun lhag 
[\[167a.2\]]ma'i ltung ba byung ba de des zla ba gcig tu ma shes te/_zla ba gcig lon nas shes pa dang /_zla ba gcig bcabs te dge slong rnams la smras pa dang /_dge 'dun gyis de la zla ba gnyis kyi spo ba byin te/_de spo ba byed pa na lhags shing lhags pa'i dge slong rnams la smras pa/_tshe dang 
[\[167a.3\]]ldan pa dag bdag la dge 'dun lhag ma'i ltung ba byung ba ltung ba de bdag gis zla ba gcig tu ma shes te/_zla ba gcig lon nas shes pa dang /_zla ba gcig tu bcabs te dge slong rnams la smras pa la/_dge 'dun gyis bdag la zla ba gnyis kyi spo ba byin te/_tshe dang ldan pa zla ba 
[\[167a.4\]]gcig ni legs par byin no/_/zla ba gcig ni nyes par byin te/_de ci'i phyir zhe na/_chos ma yin pa'i las 'khrugs pa yin te ji ltar shes pa de bzhin du dran par 'gyur ro//_//'dul ba gzhi/_bam po bdun bcu gnyis pa/_yang gang zag gzhan zhig dge 'dun lhag 
[\[167a.5\]]ma'i ltung ba byung ba des ltung ba de zla ba gcig tu ma shes te/_zla ba gcig lon nas shes pa dang ma bcabs par dge slong rnams la smras pa dang /_dge 'dun gyis de la zla ba gcig gi spo ba byin te/_de spo ba byed pa na lhags shing lhags pa'i dge slong rnams la smras pa/_tshe dang ldan pa 
[\[167a.6\]]dag bdag la dge 'dun lhag ma'i ltung ba byung ba bdag gis ltung ba de zla ba gcig tu ma shes te/_zla ba gcig lon nas shes pa dang ma bcabs par dge slong rnams la smras pa dang /_dge 'dun gyis bdag la zla ba gcig gi spo ba byin te/_tshe dang ldan pa dag legs par byin 
[\[167a.7\]]ba ma yin gyis nyes par byin pa yin te/_de ci'i phyir zhe na/_tshe dang ldan pa mgu bar bya bar 'os pa ste/_ji ltar shes pa de bzhin du dran par 'gyur ro/_/yang gang zag gzhan zhig dge 'dun lhag ma'i ltung ba byung ba bshags par bya'o zhes ma bcabs pa las brjed do/_/des 
[\[167b\]]
[\[167b.1\]]ltung ba de dran nas ni bcabs te dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la snga ma dang phyi ma'i 
[\[167b.2\]]rgyud gnyis nas bzung ste spo ba byin cig_/yang gang zag gzhan zhig dge 'dun lhag ma'i ltung ba byung ba bcabs pa bshags par bya'o snyam pa las brjed do/_/des de dran nas ni ma bcabs par dge slong rnams la smras pa dang /_dge slong rnams kyis bcom ldan 'das la'o/_/
[\[167b.3\]]bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la snga ma'i rgyud nas bzung ste spo ba byin cig_/yang gang zag gzhan zhig dge 'dun lhag ma'i ltung ba byung ba bcabs pa bshags par 
[\[167b.4\]]bya'o snyam pa las brjed do/_/des de dran nas ni ma bcabs te dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa 
[\[167b.5\]]su yang rung ba la spo ba byin cig_/yang gang zag gzhan zhig dge 'dun lhag ma'i ltung ba byung ba bshags par bya'o zhes ma bcabs pa las brjed do/_/des de dran nas ma bcabs par dge slong rnams la smras pa dang /_dge slong rnams kyis bcom ldan 'das la'o/_/bcom 
[\[167b.6\]]ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la zhag drug gi mgu bar bya ba byin cig/_//sdom la/_btus pa bcu drug gnyis dang ni/_/lnga dang brgyad dang nyi shu dang /_/gsum dang 
[\[167b.7\]]gsum brgyad gsum dang ni/_/bzhi dang bzhi tshan brgyad dag dang /_/gnas nas dbyung brgyad gsum dang ni/_/sgo lnga dag ni bstan pa yin/_/yang gang zag gzhan zhig dge 'dun lhag ma'i ltung ba byung ba bcabs nas babs te/_de 'ongs nas slar bsnyen par rdzogs te/_des ltung ba de 
[\[168a\]]
[\[168a.1\]]bcabs bzhin du dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la gnyis ka'i rgyud nas bzung 
[\[168a.2\]]ste spo ba byin cig_/yang gang zag gzhan zhig dge 'dun lhag ma'i ltung ba byung ba bcabs nas babs te/_de 'ongs nas slar bsnyen par rdzogs te/_des ltung ba de ma bcabs par dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das 
[\[168a.3\]]kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la snga ma'i rgyud nas bzung ste spo ba byin cig_/yang gang zag gzhan zhig dge 'dun lhag ma'i ltung ba byung ba ma bcabs par babs nas/_de 'ongs nas slar 
[\[168a.4\]]bsnyen par rdzogs te/_de ltung ba de bcabs nas dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung 
[\[168a.5\]]ba la phyi ma'i rgyud nas bzung ste spo ba byin cig_/yang gang zag gzhan zhig dge 'dun lhag ma'i ltung ba byung ba ma bcabs par babs nas/_de 'ongs nas slar bsnyen par rdzogs nas des ltung ba ma bcabs pa nyid du dge slong rnams la smras pa dang /_dge slong rnams kyis 
[\[168a.6\]]bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la zhag drug gi mgu bar bya ba byin cig_/ji ltar khyad par med pas bzhi yin pa ji lta ba bzhin du shes pas 
[\[168a.7\]]bzhi dang /_dran pas bzhi dang /_yid gnyis kyi bzhi yang de bzhin no/_/rnam grangs 'dis bzhi tshan gzhan dag ste/_'on kyang bsgre ba'i khyad par yod do/_/ji ltar gang zag gzhan zhes bya ba de bzhin du spo ba zhes brjod par bya'o/_/spo ba ji lta ba de bzhin du spo ba spyad pa dang /_mgu 
[\[168b\]]
[\[168b.1\]]bar bya ba dang /_mgu bar bya ba spyod pa dang /_bslab pa byin pa'i bzhi tshan du sbyar bar bya'o/_/babs pa ji lta ba bzhin du dge tshul nyid du khas blangs pa dang /_smyos pa nyid dang /_sems 'khrugs pa nyid dang /_tshor bas nyen pa nyid dang /_ma mthong bas gnas nas dbyung ba 
[\[168b.2\]]nyid dang /_phyir mi byed pas gnas nas dbyung ba nyid dang /_sdig pa can gyi lta ba log par song ba mi 'dor bas gnas nas dbyung ba nyid la yang de bzhin du rgyas par sbyar bar bya'o/_/yang gang zag gzhan zhig dge 'dun lhag ma'i ltung ba gnyis byung ba bcabs pa dang /_ma 
[\[168b.3\]]bcabs par babs te/_de 'ongs nas slar bsnyen par rdzogs te/_de bcabs nas babs pa gang yin pa de bcabs bzhin du dge slong rnams la smras/_ma bcabs pa gang yin pa de yang ma bcabs par dge slong rnams la smras pa dang /_dge slong rnams kyis bcom ldan 'das 
[\[168b.4\]]la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la gcig gis snga ma dang phyi ma gnyis ka'i rgyud nas bzung ste spo ba byin cig_/yang gang zag gzhan zhig dge 'dun lhag ma'i 
[\[168b.5\]]ltung ba gnyis byung ba bcabs pa dang /_ma bcabs par babs te 'ongs nas slar bsnyen par rdzogs te/_des bcabs nas babs pa gang yin pa de ma bcabs par dge slong rnams la smras/_ma bcabs par gang yin pa de ma bcabs par smras pa dang /_dge slong rnams kyis 
[\[168b.6\]]bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la gcig ni snga ma'i rgyud nas bzung ste spo ba byin cig_/gcig ni zhag drug gi mgu bar bya ba byin cig_/
[\[168b.7\]]yang gang zag gzhan zhig dge 'dun lhag ma'i ltung ba gnyis byung ba bcabs pa dang /_ma bcabs par babs te/_de 'ongs nas slar bsnyen par rdzogs te/_des bcabs pa gang yin pa de ma bcabs par dge slong rnams la smras/_ma bcabs pa gang yin pa de bcabs par 
[\[169a\]]
[\[169a.1\]]dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la gcig ni sngon gyi rgyud nas bzung ste spo 
[\[169a.2\]]ba byin cig_/gcig ni phyi ma'i rgyud nas bzung ste spo ba byin cig_/yang gang zag gzhan zhig gis dge 'dun lhag ma'i ltung ba gnyis byung ba bcabs pa dang /_ma bcabs par babs te/_de 'ongs nas slar bsnyen par rdzogs te/_des bcabs pa gang yin pa de ma bcabs 
[\[169a.3\]]par dge slong rnams la smras/_ma bcabs pa gang yin pa de ma bcabs pa kho nas dge slong rnams la smras pa dang /_dge slong rnams kyis bcom ldan 'das la'o/_bcom ldan 'das kyis bka' stsal pa/_dge slong dag khyed kyis gang zag de'i ltung ba de dang /_gzhan yang de lta 
[\[169a.4\]]bu dang mthun pa su yang rung ba la gcig gi ni sngon gyi rgyud nas bzung ste spo ba byin cig_/gcig gi ni zhag drug gi mgu bar bya ba byin cig_/babs pa ji lta ba bzhin du spo ba dang /_spo ba spyad pa dang /_mgu bar bya ba dang /_mgu bar bya ba spyod pa dang /_bslab pa byin pa la yang de 
[\[169a.5\]]bzhin du brjod par bya'o/_/babs pa ji lta ba bzhin du dge tshul nyid du khas blangs pa dang /_smyos pa nyid dang /_sems 'khrugs pa nyid dang /_tshor bas nyen pa nyid dang /_ma mthong bas gnas nas dbyung ba nyid dang /_phyir mi byed pas gnas nas dbyung ba nyid dang /_sdig pa 
[\[169a.6\]]can gyi lta bar song ba mi 'dor bas gnas nas dbyung ba nyid la yang de bzhin du rgyas par brjod par bya'o/_/yang gang zag gzhan zhig dge 'dun lhag ma'i ltung ba tshad dang ldan pa byung ba bcabs pa de dge 'dun gyis ma mthong bas gnas nas dbyung ba byas te bslang zin pa des ltung ba rnams 
[\[169a.7\]]bcabs nas dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la ltung ba de rnams tshad dang ldan pa'o zhes byos la snga ma 
[\[169b\]]
[\[169b.1\]]dang phyi ma gnyis ka'i rgyud nas bzung ste spo ba byin cig yang gang zag gzhan zhig dge 'dun lhag ma'i ltung ba tshad dang ldan pa byung ba bcabs pa de dge 'dun gyis ma mthong bas gnas nas dbyung ba byas te bslang zin pa des ltung ba de rnams ma bcabs par dge slong rnams la smras pa dang /_dge 
[\[169b.2\]]slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la ltung ba de rnams tshad dang ldan pa'o zhes byos la sngon gyi rgyud nas bzung ste spo ba byin cig_/yang gang zag gzhan 
[\[169b.3\]]zhig dge 'dun lhag ma'i ltung ba tshad dang ldan pa byung ba ma bcabs pa de dge 'dun gyis ma mthong bas gnas nas dbyung ba byas te bslang zin pa des ltung ba de rnams bcabs te dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' 
[\[169b.4\]]stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la ltung ba de rnams tshad dang ldan pa'o zhes byos la phyi ma'i rgyud nas bzung ste spo ba byin cig_/yang gang zag gzhan zhig dge 'dun lhag ma'i ltung ba tshad dang ldan pa byung ba ma bcabs pa de 
[\[169b.5\]]dge 'dun gyis ma mthong bas gnas nas dbyung ba byas te/_bslang zin pa des ltung ba de rnams ma bcabs par dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de dang /_gzhan yang 
[\[169b.6\]]de lta bu dang mthun pa su yang rung ba la ltung ba de rnams tshad dang ldan pa'o zhes byos la zhag drug gi mgu bar bya ba byin cig_/tshad dang ldan pa ji lta ba bzhin du tshad dang mi ldan pa yang de bzhin no/_/ma mthong bas gnas nas dbyung ba brgyad yin pa ji lta ba bzhin du phyir mi byed pas gnas 
[\[169b.7\]]nas dbyung ba brgyad dang /_sdig pa can gyi lta bar song ba mi 'dor bas gnas nas dbyung ba brgyad kyang de bzhin no/_/spo ba po'i gang zag dge 'dun lhag ma'i ltung ba byung nas babs te/_de 'ongs nas slar bsnyen par rdzogs pa'i skabs de dge slong rnams kyis bcom ldan 'das la 
[\[170a\]]
[\[170a.1\]]gsol pa dang /_bcom ldan 'das kyis bka' stsal pa/_ma spyad pa spyod du chug shig dang spo ba spyad par 'gyur ro/_/babs pa ji lta ba bzhin du dge tshul nyid du khas blangs pa dang /_smyos pa nyid dang /_sems 'khrugs pa nyid dang /_tshor bas nyen pa nyid dang /_ma mthong 
[\[170a.2\]]bas gnas nas phyung ba nyid dang /_slar mi byed pas gnas nas dbyung ba nyid kyang de bzhin no/_/gang zag gzhan spo ba spyad zin pa dge 'dun lhag ma'i ltung ba byung nas babs te/_de 'ongs nas slar bsnyen par rdzogs pa'i skabs de dge slong rnams kyis bcom ldan 'das la gsol pa 
[\[170a.3\]]dang /_bcom ldan 'das kyis bka' stsal pa/_gang zag des spo ba spyad zin pa nyid pas de dang /_de lta bu dang mthun pa su yang rung ba la mgu bar bya ba byin cig_/babs pa ji lta ba bzhin du dge tshul nyid du khas blangs pa dang zhes bya ba dang /_sdig pa can gyi lta bar song ba 
[\[170a.4\]]mi 'dor bas gnas nas dbyung ba nyid kyi bar du bsgre ba yang gong ma lta bu de nyid yin no/_/gang zag mgu bar bya ba spyod pa dge 'dun lhag ma'i ltung ba byung nas babs te/_de 'ongs nas slar bsnyen par rdzogs pa'i skabs de dge slong rnams kyis bcom ldan 'das la gsol pa 
[\[170a.5\]]dang /_bcom ldan 'das kyis bka' stsal pa/_ma spyad pa spyod du chug shig dang mgu bar bya ba spyad par 'gyur ro/_/babs pa ji lta ba bzhin du bsgre ba gong ma lta bu de nyid yin no/_/gang zag mgu ba spyad zin pa dge 'dun lhag ma'i ltung ba byung nas babs te/_de 'ongs nas slar 
[\[170a.6\]]bsnyen par rdzogs pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag de mgu bar bya ba spyad zin pa nyid pas 'di phyung shig_/babs pa ji lta ba bzhin du bsgre ba gong ma lta bu de nyid yin no/_/ma mthong 
[\[170a.7\]]bas gnas nas phyung ba'i gang zag dge 'dun lhag ma'i ltung ba byung ba ma bcabs pa de dge 'dun gyi gnas nas phyung ste bslang zin pa des ltung ba de bcabs nas dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_
[\[170b\]]
[\[170b.1\]]dge slong dag khyed kyis gang zag de'i ltung ba de dang /_gzhan yang de lta bu dang mthun pa su yang rung ba la phyi ma'i rgyud nas bzung ste spo ba byin cig_/ma mthong bas gnas nas phyung ba'i gang zag dge 'dun lhag ma'i ltung ba byung ba ma bcabs pa de dge 'dun gyis ma mthong bas gnas 
[\[170b.2\]]nas phyung ste bslang zin pa des ltung ba de ma bcabs par dge slong rnams la smras pa dang /_dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la zhag drug 
[\[170b.3\]]gi mgu bar bya ba byin cig_/khyad par med pas gnyis yin pa de bzhin du shes pas gnyis dang /_dran pas gnyis dang /_yid gnyis kyis gnyis kyang de bzhin no/_/ma mthong bas gnas nas phyung ba brgyad yin pa ji lta ba bzhin du slar mi byed pas gnas nas phyung ba brgyad 
[\[170b.4\]]dang /_sdig pa can gyi lta bar song ba mi 'dor ba gnas nas phyung ba brgyad kyang de bzhin no//_//sdom la/_brtsams pa bcu gnyis dag dang ni/_/dgu ba thams cad nag po dang /_/zung dgu dag tu byas pa dang /_/tshig bcu dang ni lnga pa'o/_/yang gang zag gzhan zhig dge 
[\[170b.5\]]'dun lhag ma'i ltung ba tshad med pa dang ldan pa byung ba bcabs te/_des ltung ba de rnams kyi brtsams pa ni shes kyi/_zhag gi mtha' ni mi shes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed 
[\[170b.6\]]kyis gang zag de dang /_gzhan yang de lta bu dang mthun pa su yang rung ba la ltung ba de rnams tshad dang mi ldan pa'o zhes byos la dag pa'i mtha' can gyi spo ba byin cig_/yang gang zag gzhan zhig dge 'dun lhag ma'i ltung ba tshad med pa dang ldan pa byung ba bcabs nas des ltung ba de 
[\[170b.7\]]rnams kyi zhag gi mtha' ni shes kyi/_ltung ba brtsams pa mi shes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la 
[\[171a\]]
[\[171a.1\]]ltung ba de rnams tshad med pa dang ldan pa'o zhes byos la ji ltar shes pa rnams kyi spo ba byin cig_/yang gang zag gzhan zhig dge 'dun lhag ma'i ltung ba tshad med pa dang ldan pa byung ba bcabs nas/_des ltung ba de rnams kyi brtsams pa yang mi shes/_zhag gi mtha' yang 
[\[171a.2\]]mi shes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la ltung ba de rnams tshad med pa dang ldan pa'o zhes byos la dag pa'i mtha' can 
[\[171a.3\]]gyi spo ba byin cig_/yang gang zag gzhan zhig dge 'dun lhag ma'i ltung ba tshad med pa dang ldan pa byung ba bcabs nas des ltung ba de rnams kyi brtsams pa yang shes/_zhag gi mtha' yang shes pa'i skabs de dge slong rnams kyis bcom ldan 'das la gsol pa dang /_bcom ldan 'das 
[\[171a.4\]]kyis bka' stsal pa/_dge slong dag khyed kyis gang zag de dang /_gzhan yang de lta bu dang mthun pa su yang rung ba la ltung ba de rnams tshad med pa dang ldan pa'o zhes byos la ji ltar bcabs pa rnams kyi spo ba byin cig_/shes pa bzhi yin pa ji lta ba bzhin du dran pa bzhi dang /_yid gnyis bzhi 
[\[171a.5\]]yang de bzhin no/_/yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas spo ba byin te/_de spo ba byed bzhin pa las de dge 'dun lhag ma'i ltung ba ltung ba bar ma snga ma dang 'dra ba byung ba bcabs 
[\[171a.6\]]pa de la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin te/_de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de la dge 'dun gyis chos ma yin pa'i las 'khrugs pa gzhag 
[\[171a.7\]]par 'os pas gzhi nas bslang ba dang /_mgu bar bya ba yang chos ma yin pas byin la/_phyung ba yang chos ma yin pas byas na gang zag 'di ni thams cad nag po zhes bya ste/_ma dag pa ma bslang ba ste/_ltung ba de las yongs su ma grol lo/_/yang gang zag gzhan zhig dge 'dun lhag ma'i 
[\[171b\]]
[\[171b.1\]]ltung ba byung ba bcabs pa de la dge 'dun gyis chos kyi las mi 'khrugs pas gzhag par mi 'os pas spo ba byin te/_de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos ma yin pa'i las 'khrugs pa gzhag 
[\[171b.2\]]par 'os pas gzhi nas spo ba byin te/_de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas gzhi nas bslang ba dang mgu bar bya ba yang chos ma yin 
[\[171b.3\]]pas byin la/_phyung ba yang chos ma yin pas byas na gang zag 'di ni phal cher gnag pa zhes bya ste/_ma dag pa ma bslang ba ste/_ltung ba de las yongs su ma grol lo/_/yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos kyi las mi 
[\[171b.4\]]'khrugs pa gzhag par mi 'os pas spo ba byin te/_de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas spo ba byin te/_de gzhi nas spo 
[\[171b.5\]]ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas gzhi nas bslang ba dang /_mgu bar bya ba yang chos ma yin pas byin la/_phyung ba yang chos ma yin 
[\[171b.6\]]bas byas na gang zag de ni phyed gnag pa zhes bya ste/_ma dag pa ma bslang ba ste/_ltung ba de las yongs su ma grol lo/_/yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas spo ba byin te/_spo 
[\[171b.7\]]ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas spo ba byin te/_de gzhi nas spo ba byed bzhin pa las dge 'dun lhag ma'i ltung ba ltung ba bar 
[\[172a\]]
[\[172a.1\]]ma dang 'dra ba yang bzlas te byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas bslang ba byin te/_mgu bar bya ba yang chos kyis byas la/_phyung ba ni chos ma yin pas byas na gang zag 'di ni phyogs gcig nag po zhes bya ste/_
[\[172a.2\]]ma dag pa ma bslang ba ste/_ltung ba de las yongs su ma grol lo/_/yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas spo ba byin te/_de spo ba byed bzhin pa las dge 'dun lhag ma'i ltung 
[\[172a.3\]]ba ltung ba bar ma ltung ba snga ma dang 'dra ba byung ba bcabs pa de la dge 'dun gyis chos kyi las mi 'khrugs pa gzhag par mi 'os pas gzhi nas spo ba byin te/_de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa de 
[\[172a.4\]]la dge 'dun gyis chos kyi las mi 'khrugs pa gzhag par mi 'os pas gzhi nas bslang ba dang mgu bar bya ba yang chos kyis byin/_phyung ba yang chos kyis byin na gang zag 'di ni nag po dang bral ba zhes bya ste/_dag pa bslang ba ste/_ltung ba de las yongs su grol lo/_/yang 
[\[172a.5\]]gang zag gzhan zhig dge 'dun lhag ma'i ltung ba byung ba ma bcabs pa de la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin te/_de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba 
[\[172a.6\]]ma bcabs pa la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin te/_de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la dge 'dun gyis chos 
[\[172a.7\]]ma yin pa'i las 'khrugs pa gzhag par 'os pas gzhi nas bslang ste mgu bar bya ba chos ma yin pas byin la/_phyung ba yang chos ma yin pas byas na gang zag 'di ni thams cad nag po zhes bya ste/_ma dag pa ma bslang ba ste/_ltung ba de las yongs su ma grol lo/_/yang gang zag 
[\[172b\]]
[\[172b.1\]]gzhan zhig dge 'dun lhag ma'i ltung ba byung ba ma bcabs pa de la dge 'dun gyis chos kyi las mi 'khrugs pa gzhag par mi 'os pas mgu bar bya ba byin te/_de mgu bar bya ba byed bzhin pa las dge 'dun lhag ma'i ltung ba ltung ba bar ma snga ma dang 'dra ba byung ba ma bcabs pa 
[\[172b.2\]]de la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin te/_gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la dge 'dun gyis chos ma yin pa'i 
[\[172b.3\]]las 'khrugs pa gzhag par 'os pas gzhi nas bslang nas mgu bar bya ba byin la/_phyung yang chos ma yin pas byas na gang zag 'di ni phal cher nag po zhes bya ste/_ma dag pa ma bslang ba ste/_ltung ba de las yongs su ma grol lo/_/yang gang zag gzhan zhig dge 'dun 
[\[172b.4\]]lhag ma'i ltung ba byung ba ma bcabs pa de la dge 'dun gyis chos kyi las mi 'khrugs pa gzhag par mi 'os pas mgu bar bya ba byin te/_de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs pa de la dge 'dun 
[\[172b.5\]]gyis chos kyi las mi 'khrugs pa gzhag par mi 'os pas gzhi nas mgu bar bya ba byin te/_de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la dge 'dun gyis chos kyi las mi 'khrugs 
[\[172b.6\]]pa gzhag par mi 'os pas gzhi nas bslang ste mgu bar bya ba byin la/_phyung ba ni chos ma yin pas byas na/_gang zag 'di ni phyogs gcig nag po zhes bya ste/_ma dag pa ma bslang ba ste/_ltung ba de las yongs su ma grol lo/_/yang gang zag gzhan zhig dge 
[\[172b.7\]]'dun lhag ma'i ltung ba byung ba ma bcabs pa de la dge 'dun gyis chos kyi las mi 'khrugs pa gzhag par mi 'os pas mgu bar bya ba byin te/_de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs pa de la dge 
[\[173a\]]
[\[173a.1\]]'dun gyis chos kyi las mi 'khrugs pa gzhag par mi 'os pas/_gzhi nas mgu bar bya ba byin te/_de gzhi nas mgu bar bya ba byed bzhin pa las/_dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs pa de la/_
[\[173a.2\]]dge 'dun gyis chos kyi las mi 'khrugs pa gzhag par mi 'os pas/_gzhi nas bslang nas mgu bar bya ba byin la/_phyung ba yang chos kyis byas na/_gang zag 'di ni nag po dang bral ba zhes bya ste/_dag pa bslang ba ste/_ltung ba de las yongs su grol lo/_/
[\[173a.3\]]gang zag gnyis shig dge 'dun lhag ma'i ltung ba byung nas bshags par bya'o/_/bshags par bya'o snyam pa las/_de na gcig gis ni bshags/_cig shos kyis ni ma bshags na/_de la ma bshags pa gang yin pa de 'dul ba las 'gal ba'i nyes 
[\[173a.4\]]byas rab tu mang po'i ltung ba 'chags su bcug la/_de'i 'og tu spo ba dang /_gzhi nas spo ba dang /_mgu bar bya ba byin te dbyung bar bya'o/_/yang gang zag gnyis shig dge 'dun lhag ma'i ltung ba byung nas/_de gnyis gnas de nyid du gang zag gi mdun 
[\[173a.5\]]du bshags par bya'o/_/bshags par bya'o snyam pa las/_de na gcig gis ni bshags la/_cig shos kyis ni ma bshags na/_de la ma bshags pa gang yin pa de 'dul ba las 'gal ba'i nyes byas rab tu mang po'i ltung ba 'chags su bcug 
[\[173a.6\]]la/_de'i 'og tu spo ba dang /_gzhi nas spo ba dang /_mgu bar bya ba byin te dbyung bar bya'o/_/gang zag gcig gi drung du ji lta ba bzhin du gnyis kyi'am/_mang po'am/_dge 'dun gyi yang de bzhin no/_/gnas de nyid du ji lta bar gnas 
[\[173a.7\]]gzhan du yang de bzhin no/_/yang gang zag gzhan zhig dge 'dun lhag ma'i ltung ba byung ba bcabs pa de la/_dge 'dun gyis chos ma yin pa'i las 'khrugs pa gzhag par 'os pas spo ba byin te/_de spo ba byed bzhin pa las ltung ba gzhan 
[\[173b\]]
[\[173b.1\]]shes te/_des dge 'dun gyi nang du ma smras pa'i ltung ba gang yin pa de yang shes/_des dge 'dun gyi nang du smras pa'i ltung ba gang yin pa de yang shes nas des dge slong rnams la smras pa/_tshe dang ldan pa dag bdag la dge 'dun lhag ma'i ltung ba byung ba bcabs pa dang /_bdag 
[\[173b.2\]]la dge 'dun gyis chos ma yin pa'i las 'khrugs pa gzhag par 'os pas spo ba byin te/_bdag spo ba byed bzhin pa las ltung ba gzhan shes te bdag gis dge 'dun gyi nang du ma smras pa gang yin pa dang /_bdag gi ltung ba gang la dge 'dun gyis chos ma yin pa'i las 'khrugs 
[\[173b.3\]]pa gzhag par 'os pas spo ba byin pa gang yin pa'i ltung ba de yang bdag gis shes kyis/_tshe dang ldan pa dag bdag gi ltung ba snga ma de dang phyi ma 'di la chos kyi las mi 'khrugs pa gzhag par mi 'os pas spo ba legs par stsal du gsol/_dge slong de rnams kyis de'i ltung ba snga ma la ni chos kyi 
[\[173b.4\]]las mi 'khrugs pa gzhag par mi 'os pas spo ba byin/_phyi ma de la ni chos ma yin pa'i las 'khrugs pa gzhag par 'os pas spo ba byin te/_de spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs nas/_des de'i ltung ba gang la dge 'dun 
[\[173b.5\]]gyis chos ma yin pa'i las 'khrugs pa gzhag par 'os pas spo ba byin pa de shes nas des dge slong rnams la smras pa/_tshe dang ldan pa dag bdag la dge 'dun lhag ma'i ltung ba byung ba bcabs pa dang /_bdag la dge 'dun gyis chos ma yin pa'i las 'khrugs pa gzhag par 'os pas spo 
[\[173b.6\]]ba byin te/_bdag spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag gi ltung ba bar ma de dang /_bdag gi gang la dge 'dun gyis chos ma yin pa'i las 'khrugs pa gzhag par 'os pas spo ba byin pa yang shes kyis/_
[\[173b.7\]]tshe dang ldan pa dag bdag gi ltung ba snga ma de spo ba dang /_ltung ba bar ma de gzhi nas spo ba chos kyi las mi 'khrugs pa gzhag par mi 'os pas legs par stsal du gsol/_dge slong de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas spo ba byin/_
[\[174a\]]
[\[174a.1\]]ltung ba bar ma de la ni chos ma yin pa'i las 'khrugs pa gzhag par 'os pas gzhi nas spo ba byin te/_de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs te/_des yang bzlas te byung ba'i ltung ba de 
[\[174a.2\]]yang shes/_ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin pa yang shes nas des dge slong rnams la smras pa/_tshe dang ldan pa dag bdag gis dge 'dun lhag ma'i ltung ba ltung ba bar ma ltung ba snga ma dang 'dra ba byung 
[\[174a.3\]]ba bcabs pa shes te/_bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin nas/_bdag gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs te/_bdag gis 
[\[174a.4\]]yang bzlas pa'i ltung ba de yang shes ltung ba bar ma ltung ba snga ma dang 'dra ba byung ba bcabs pas bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas spo ba byin pa de yang shes kyis/_tshe dang ldan pa dag bdag gis ltung ba bar ma de la gzhi nas spo ba dang /_
[\[174a.5\]]yang bzlas te byung ba 'di la gzhi nas spo ba dang /_yang bzlas te byung ba 'di la gzhi nas bslang ba de la chos kyi las mi 'khrugs pa gzhag par mi 'os pas legs par stsal du gsol/_/dge slong de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas 
[\[174a.6\]]gzhi nas spo ba byin/_yang bzlas pa'i ltung ba de la ni chos ma yin pa'i las 'khrugs pa gzhag par 'os pas gzhi nas bslang ba byin no/_/yang gang zag gzhan zhig dge 'dun lhag ma'i ltung ba byung ba de la dge 'dun gyis chos ma yin pa'i las 'khrugs pa gzhag par 'os pas mgu 
[\[174a.7\]]bar bya ba byin te/_de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba dang /_des ltung ba bar ma de dang /_gang la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin pa yang shes nas des dge 
[\[174b\]]
[\[174b.1\]]slong rnams la smras pa/_tshe dang ldan pa dag bdag la dge 'dun lhag ma'i ltung ba byung ba ma bcabs te/_bdag gis de la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin te/_bdag mgu bar bya ba byed bzhin pa las dge 'dun lhag ma'i ltung 
[\[174b.2\]]ba ltung ba bar ma ltung ba snga ma dang 'dra ba byung ba ma bcabs te/_bdag gi ltung ba bar ma dang /_bdag gi ltung ba gang la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin pa de yang shes kyis/_tshe dang ldan pa dag bdag gi ltung ba snga ma de la mgu 
[\[174b.3\]]bar bya ba dang /_ltung ba bar ma 'di la gzhi nas mgu bar bya ba chos kyi las mi 'khrugs pa gzhag par mi 'os pas legs par stsal du gsol/_/dge slong rnams kyis de'i ltung ba snga ma la ni chos kyi las mi 'khrugs pa gzhag par mi 'os pas mgu bar bya ba byin/_ltung ba 
[\[174b.4\]]bar ma 'di la ni chos ma yin pa'i las 'khrugs pa gzhag par 'os pas gzhi nas mgu bar bya ba byin te/_de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs te/_des yang bzlas te byung ba'i 
[\[174b.5\]]ltung ba de dang /_de'i ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin pa de yang shes nas/_des dge slong rnams la smras pa/_tshe dang ldan pa dag bdag la dge 'dun lhag ma'i ltung ba ltung ba bar ma ltung 
[\[174b.6\]]ba snga ma dang 'dra ba byung ba ma bcabs te/_bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin te/_bdag gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas 
[\[174b.7\]]te byung ba ma bcabs te/_bdag gis yang bzlas pa'i ltung ba dang /_bdag gi ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin pa de yang shes kyis/_tshe dang ldan pa dag bdag gi ltung ba bar ma de 
[\[175a\]]
[\[175a.1\]]la gzhi nas mgu bar bya ba de dang /_yang bzlas pa'i ltung ba 'di la gzhi nas bslang ste mgu bar bya ba'i chos kyi las mi 'khrugs pa gzhag par mi 'os pas legs par stsal du gsol/_dge slong de rnams kyis de'i ltung ba bar ma de la gzhi nas mgu bar bya ba dang /_
[\[175a.2\]]yang bzlas pa'i ltung ba 'di la gzhi nas bslang ste mgu bar bya bar chos kyi las mi 'khrugs pa gzhag par mi 'os pas byin no/_/shes pas lnga yin pa ji lta bar dran pas lnga dang /_yid gnyis kyis lnga yang de bzhin no//_//sdom la/_yang gzhan dag gis bcu gnyis dang /_/
[\[175a.3\]]gzhi dag pa ni drug dang ni/_/sa chen po ni dag bya dag_/gang zag bzhir ni bstan pa yin/_/yang gang zag gzhan zhig dge 'dun lhag ma'i ltung ba byung ba bcabs pa de la dge 'dun gyis chos ma yin pa'i las 'khrugs pa gzhag par 'os pas spo ba byin te/_de spo ba byed bzhin pa 
[\[175a.4\]]las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs nas/_des ltung ba bar ma de dang /_de'i ltung ba gang la dge 'dun gyis chos ma yin pa'i las 'khrugs pa gzhag par 'os pas spo ba byin pa de yang shes nas/_des dge slong rnams la smras pa/_tshe 
[\[175a.5\]]dang ldan pa dag bdag la dge 'dun lhag ma'i ltung ba byung ba bcabs nas bdag gi de la dge 'dun gyis chos ma yin pa'i las 'khrugs pa gzhag par 'os pas spo ba byin te/_bdag spo ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs 
[\[175a.6\]]te/_bdag gis ltung ba bar ma de dang /_bdag gi ltung ba gang la dge 'dun gyis chos ma yin pa'i las 'khrugs pa gzhag par 'os pas spo ba byin pa de yang shes kyis/_tshe dang ldan pa dag bdag gi ltung ba snga ma de la spo ba dang /_ltung ba bar ma 'di la gzhi nas spo ba chos kyi las 
[\[175a.7\]]mi 'khrugs pa gzhag par mi 'os pas legs par stsal du gsol/_dge slong de rnams kyis de'i ltung ba snga ma de la ni chos kyi las mi 'khrugs pa gzhag par mi 'os pas spo ba byin/_ltung ba bar ma de la ni chos ma yin pa'i las 'khrugs pa gzhag par 'os pas gzhi nas spo ba 
[\[175b\]]
[\[175b.1\]]byin te/_de gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas des yang bzlas pa'i ltung ba de yang shes/_de'i ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi 
[\[175b.2\]]nas spo ba byin pa de yang shes nas des dge slong rnams la smras pa/_tshe dang ldan pa dag bdag la dge 'dun lhag ma'i ltung ba ltung ba bar ma ltung ba snga ma dang 'dra ba byung ba bcabs te/_bdag gi de la dge 'dun gyis chos ma yin pa'i las 'khrugs pa gzhag par 'os pas gzhi nas 
[\[175b.3\]]spo ba byin te/_bdag gzhi nas spo ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs nas bdag gis yang bzlas pa'i ltung ba de yang shes/_bdag gi ltung ba bar ma gang la dge 'dun gyis chos ma yin pa'i las 'khrugs pa 
[\[175b.4\]]gzhag par 'os pas gzhi nas spo ba byin pa de yang shes kyis/_tshe dang ldan pa dag bdag gi ltung ba snga ma bar ma de gzhi nas spo ba dang /_yang bzlas pa'i ltung ba 'di la gzhi nas bslang ba chos kyi las mi 'khrugs pa gzhag par mi 'os pas legs par stsal du gsol/_/dge slong 
[\[175b.5\]]de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas gzhi nas spo ba byin/_yang bzlas pa'i ltung ba de la ni chos ma yin pa'i las 'khrugs pa gzhag par 'os pas gzhi nas bslang ba byin no/_/yang gang zag gzhan zhig dge 'dun lhag 
[\[175b.6\]]ma'i ltung ba byung ba ma bcabs pa de la dge 'dun gyis chos ma yin pa'i las 'khrugs pa gzhag par 'os pas zhag drug gi mgu bar bya ba byin te/_de mgu bar bya ba byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs te/_des 
[\[175b.7\]]ltung ba bar ma de yang shes/_de'i ltung ba gang la dge 'dun gyis chos ma yin pa'i las 'khrugs pa gzhag par 'os pas mgu bar bya ba byin pa de yang shes nas des dge slong rnams la smras pa/_tshe dang ldan pa dag bdag la dge 'dun lhag ma'i ltung ba byung ba ma bcabs te/_bdag 
[\[176a\]]
[\[176a.1\]]gi de la dge 'dun gyis chos ma yin pa'i las 'khrugs par gzhag par 'os pas zhag drug gi mgu bar bya ba byin nas/_mgu bar byed bzhin pa las dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs te/_bdag gis ltung ba 
[\[176a.2\]]bar ma de yang shes/_bdag gis ltung ba gang la dge 'dun gyis chos ma yin pa las 'khrugs pa gzhag par 'os pas zhag drug gi mgu bar bya ba byin pa de yang shes kyis/_tshe dang ldan pa dag bdag gi ltung ba snga ma de la mgu bar bya ba dang /_ltung ba bar ma 'di la gzhi nas mgu bar 
[\[176a.3\]]bya ba'i chos kyi las mi 'khrugs pa gzhag par mi 'os pas legs par stsal du gsol/_dge slong de rnams kyis de'i ltung ba snga ma la ni chos kyi las mi 'khrugs pa gzhag par mi 'os pas mgu bar bya ba byin/_ltung ba bar ma 'di la ni chos ma yin pa'i las 'khrugs pa gzhag par 
[\[176a.4\]]'os pas gzhi nas mgu bar bya ba byin te/_de gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs te/_des yang bzlas pa'i ltung ba de yang shes/_de'i ltung ba bar ma gang la dge 'dun gyis chos ma yin pa'i 
[\[176a.5\]]las 'khrugs pa gzhag par 'os pa gzhi nas mgu bar bya ba byin pa de yang shes nas des dge slong rnams la smras pa/_tshe dang ldan pa dag bdag la dge 'dun lhag ma'i ltung ba ltung ba bar ma ltung ba snga ma dang 'dra ba byung ba ma bcabs te/_bdag gi de la dge 'dun gyis chos ma yin 
[\[176a.6\]]pa'i las 'khrugs pa gzhag par 'os pas gzhi nas mgu bar bya ba byin te/_bdag gzhi nas mgu bar bya ba byed bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung ba ma bcabs te/_bdag gis yang bzlas pa'i ltung ba de yang shes/_bdag 
[\[176a.7\]]gi ltung ba bar ma gang la dge 'dun gyis chos ma yin pa'i las 'khrugs pa gzhag par 'os pas gzhi nas mgu bar bya ba byin pa de yang shes kyis/_tshe dang ldan pa dag bdag gi ltung ba snga ma bar ma de la gzhi nas mgu bar bya ba dang /_yang bzlas pa'i ltung ba 'di la gzhi nas bslang 
[\[176b\]]
[\[176b.1\]]ste/_mgu bar bya ba chos kyi las mi 'khrugs pa gzhag par mi 'os pas legs par stsal du gsol/_dge slong de rnams kyis de'i ltung ba snga ma la ni gzhi nas mgu bar bya ba dang /_yang bzlas pa'i ltung ba 'di las gzhi nas bslang ste mgu bar bya ba chos kyi las mi 'khrugs 
[\[176b.2\]]pa gzhag par mi 'os pa byin no/_/shes pas bzhi yin pa ji lta bar dran pas bzhi dang /_yid gnyis kyis bzhi yang de bzhin no/_/spo ba po'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa dang /_bcom ldan 'das kyis 
[\[176b.3\]]bka' stsal pa/_gzhi nas dag par byas te 'dul ba dang /_'gal ba'i nyes byas kyi ltung ba bshags na de spo ba spyod pa kho na yin no/_/spo ba phyed spyad pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa dang /_bcom ldan 
[\[176b.4\]]'das kyis bka' stsal pa/_gzhi dag par byas te 'dul ba dang 'gal ba'i nyes byas kyi ltung ba bshags na de spo ba phyed spyad pa kho na yin no/_/spo ba phal cher spyad pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa dang /_bcom 
[\[176b.5\]]ldan 'das kyis bka' stsal pa/_gzhi dag par byas te 'dul ba dang 'gal ba'i nyes byas kyi ltung ba bshags na de spo ba phal cher spyad pa kho na yin no/_/mgu bar bya ba spyod pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 'das la gsol pa 
[\[176b.6\]]dang /_bcom ldan 'das kyis bka' stsal pa/_gzhi dag par byas te 'dul ba dang 'gal ba'i nyes byas kyi ltung ba bshags na de mgu bar bya ba spyad pa kho na yin no/_/mgu bar bya ba phyed spyad pa'i gang zag dge 'dun lhag ma'i ltung ba byung ba'i skabs de dge slong rnams kyis bcom ldan 
[\[176b.7\]]'das la gsol pa dang /_bcom ldan 'das kyis bka' stsal pa/_gzhi dag par byas te 'dul ba dang 'gal ba'i nyes byas kyi ltung ba bshags na de mgu bar bya ba phyed spyad pa kho na yin no/_/mgu bar bya ba phal cher spyad pa'i gang zag dge 'dun lhag ma'i ltung ba byung ba'i skabs 
[\[177a\]]
[\[177a.1\]]de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_gzhi dag par byas te 'dul ba dang 'gal ba'i nyes byas kyi ltung ba bshags na de mgu bar bya ba phal cher spyad pa kho na yin no/_/yang gang zag gzhan zhig dge 
[\[177a.2\]]'dun lhag ma'i ltung ba byung bar gyur te/_ched du bsams te khu ba phyung ba las gyur pa zhag gcig bcabs/_lus kyi reg pa las gyur pa zhag gnyis bcabs/_'khrig pa dang ldan pa'i smra ba las gyur pa zhag gsum bcabs/_bsnyen bkur bsngags pa las gyur pa zhag bzhi 
[\[177a.3\]]bcabs/_smyan byed pa las gyur pa zhag lnga bcabs/_khang pa las gyur pa zhag drug bcabs/_khang chen las gyur pa zhag bdun bcabs/_rtsa ba med pa las gyur pa zhag brgyad bcabs/_bag tsam las gyur pa zhag dgu bcabs/_dge 'dun gyi dbye na byed pa las gyur 
[\[177a.4\]]pa zhag bcu bcabs/_de'i rjes su phyogs pa las gyur pa zhag bcu gcig bcabs/_khyim sun 'byin pa las gyur ba zhag bcu gnyis bcabs/_bka' blo mi bde ba las gyur pa zhag bcu gsum bcabs pa'i skabs de dge slong rnams kyis bcom ldan 'das la gsol pa 
[\[177a.5\]]dang /_bcom ldan 'das kyis bka' stsal pa/_ltung ba de rnams las lhag par mi bzad pa/_lhag par lci ba/_mngon par zhen pa drag pos byas pa gang yin pa de'i dbang du byas te spo ba dang /_gzhi nas spo ba dang /_gzhi nas bslang ba dang /_mgu bar bya ba byin te dbyung bar bya'o/_/
[\[177a.6\]]gang zag gi gzhi rdzogs [{]s+ho[,]so[}]//_//[{D1-13}]'dul ba gzhi/_bam po bdun bcu gsum pa/_gzhi gsum gyis bsdus pa'i sdom la/_mngon du smra dang drug dang ni/_/ma dag pa dang gleng ba dang /_/chos ma yin dang shAkya dang /_/nad pa dang ni rtsod pa'o/_/spo ba'i gzhi'i sdom la/_
[\[177a.7\]]mngon du smra dang 'chag pa dang /_/stan rnams dang ni khang pa dang /_/thog gcig g.yogs par mi gnas dang /_/rab tu mi dbyung mi 'gro zhing /_/dge slong med pa'i gnas pa dang /_/kun gyi 'og tu sbyin bya ba'o/_/sangs rgyas bcom ldan 'das rgyal bu rgyal byed kyi tshal mgon 
[\[177b\]]
[\[177b.1\]]med zas sbyin gyi kun dga' ra ba na bzhugs so/_/dge slong rnams 'dod chags dang bral ba ma yin pas dge 'dun lhag ma'i ltung ba byung ste 'gyod pa skyes nas bsams pa/_da ltar bdag cag ltung ba dang bcas/_'gyod pa dang bcas/_'tsher ba dang bcas/_yid la 
[\[177b.2\]]gcags pa dang bcas/_bya ba dang bcas pa ste/_'dral bar byed pa/_rma 'byin par byed pa/_'dren mar byed pa/_nag nog can du byed pa/_ltung ba'i gzhi nas ma langs pa rnams kyis ji ltar rang bzhin du gnas pa'i dge slong rnams las mngon du smra ba dang /_phyag dang /_
[\[177b.3\]]ldang ba dang /_thal mo sbyar ba dang /_'dud pa'i las kyang bdag gir bya/_bram ze dang khyim bdag dad pa can rnams las kyang /_stan gyi thog ma dang /_btung ba'i thog ma dang /_bsod snyoms kyi thog ma yongs su longs spyad pa/_bde ba yun thung ba'i phyir dmyal ba dang /_dud 'gro 
[\[177b.4\]]dang /[ {]yi dgas [,]yi dwags [}]rnams su sdug bsngal ba yun ring por nyams su myong zhing 'khyam par 'gyur gyis/_ma la bdag cag gis bslab pa phul la 'babs so snyam nas de dag gis bslab pa phul nas babs te rab tu 'byung bar 'dod pa'i skye bo la yang shes ldan dag tshangs par spyod pa ni 
[\[177b.5\]]spyad dkas khyod rab tu 'byung ba thong shig ces slu bar byed pas de rnams rab tu ma byung ngo /_/rab tu ma byung bas dge slong rnams nyung bar gyur/_'gribs par gyur te/_dge slong gi dge 'dun nyams par gyur/_srabs par gyur to/_/sangs rgyas bcom ldan 'das rnams ni mkhyen bzhin du 
[\[177b.6\]]rmed pa yin pas sangs rgyas bcom ldan 'das kyis tshe dang ldan pa kun dga' bo la rmas pa/_kun dga' bo rgyu gang dang rkyen gang gis na da ltar dge slong nyung bar gyur/_'gribs par gyur te/_dge slong gi dge 'dun dang /_nyams par gyur/_srabs par gyur des skabs de bcom ldan 'das la 
[\[177b.7\]]rgyas par gsol pa dang /_de nas bcom ldan 'das 'di snyam du dgongs te/_ma la ngas dge slong gi dge 'dun lhag ma'i ltung ba byung ba rnams rjes su bzung ba bca' bas lag nas drang ba dang 'dra ba sbyin par bya'o snyam du dgongs nas dge slong gi dge 'dun gyi gung la gdan bshams pa nyid la bzhugs so/_/bzhugs 
[\[178a\]]
[\[178a.1\]]nas bcom ldan 'das kyis dge slong rnams la bka' stsal pa/_dge slong dag ngas dge 'dun lhag ma'i ltung ba byung ba rnams 'gyod pa skyes te bslab pa phul nas babs so zhes thos kyis/_de'i phyir khyed kyis bstan pa gnas par bya ba'i phyir dang /_dge slong gi dge 'dun lhag ma'i ltung ba 
[\[178a.2\]]byung ba'i ltung ba byung ba de rnams la snying brtse ba'i phyir spo ba dang /_gzhi nas spo ba dang /_gzhi nas bslang ba dang /_mgu bar bya ba dang gzhi nas bslang ste mgu bar bya ba byin la dbyung bar bya'o/_/sbyin pa yang 'di ltar bya ste/_gnas mal bshams la gaN+DI brdungs la dris pa'i tshig gis dge slong rnams la 
[\[178a.3\]]yang dag par bsgo la/_dge 'dun thams cad dam tha ma med pa dge slong bzhi'i tshogs kyis dkyil 'khor bar tshogs shing 'dus par gyur pa dang /_dge 'dun lhag ma'i ltung ba byung ba'i dge slong des rgan rims ji lta ba bzhin du gdud pa byas la rgan rims kyi mthar tsog tsog por 'dug ste thal mo 
[\[178a.4\]]sbyar ba btud la spo ba gsol bar bya'o/_/gsol ba ni 'di ltar bya ste/_dge 'dun btsun pa rnams gsan du gsol/_bdag dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs te/_bdag dge 
[\[178a.5\]]slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa dge 'dun las zla ba phyed kyi spo ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong ming 'di 
[\[178a.6\]]zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsal du gsol/_de skad lan gnyis lan gsum du brjod par bya'o/_/de nas dge slong gcig gis gsol ba byas te las bya'o/_/dge 
[\[178a.7\]]'dun btsun pa rnams gsan du gsol/_dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po byung ba zla ba phyed bcabs nas/_dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i 
[\[178b\]]
[\[178b.1\]]ltung ba mang po 'di rnams byung ba zla ba phyed bcabs pa la dge 'dun las zla ba phyed kyi spo ba gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_dge 'dun gyis dge slong ming 'di zhes bgyi ba la ched du bsams te khu ba phyung ba las 
[\[178b.2\]]gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsol bar mdzad do/_/'di ni gsol ba'o/_/las bya ba ni dge 'dun btsun pa rnams gsan du gsol/_dge slong ming 'di zhes bgyi ba 'di la ched du bsams te khu ba phyung 
[\[178b.3\]]ba las gyur pa'i dge 'dun lhag ma'i ltung ba mang po byung ba zla ba phyed bcabs nas/_dge slong ming 'di zhes bgyi ba 'di la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa dge 'dun las zla ba phyed 
[\[178b.4\]]kyi spo ba gsol te/_de'i slad du dge 'dun gyis dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsol bar mdzad na/_tshe dang ldan pa gang dag dge slong 
[\[178b.5\]]ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang po 'di rnams byung ba zla ba phyed bcabs pa la zla ba phyed kyi spo ba stsol bar mdzad par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las 
[\[178b.6\]]brjod pa dang po yin te/_de bzhin du las brjod pa gnyis pa dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong ming 'di zhes bgyi ba la ched du bsams te khu ba phyung ba las gyur pa'i dge 'dun lhag ma'i ltung ba mang 
[\[178b.7\]]po 'di rnams byung ba zla ba phyed bcabs pa la zla ba phyed kyi spo ba stsal lags te/_'di ltar cang mi gsung bas de de bzhin du 'dzin to/_/bcom ldan 'das kyis spo ba dang /_gzhi nas spo ba sbyin par bya'o zhes rgyas par bka' stsal pa dang /_drug sde'i dge slong spo ba dang /_mgu bar bya ba spyod pa rnams 
[\[179a\]]
[\[179a.1\]]kyis rang bzhin du gnas pa'i dge slong rnams las mngon du smra ba dang /_phyag dang /_ldang ba dang /_thal mo sbyar ba dang /_'dud pa'i las bdag gir byed pa la don nyung ba'i dge slong rnams smod par byed/_gzhogs 'phyas byed/_kha zer bar byed de/_de ltar spo ba dang mgu bar bya ba 
[\[179a.2\]]spyod pa rnams kyis rang bzhin du gnas su gnas pa'i dge slong rnams las mngon du smra ba dang /_phyag dang /_ldang ba dang /_thal mo sbyar ba dang /_'dud pa'i las bdag gir byed pa ni bzang po ma yin zhing 'tsham pa ma yin no zhes pa'i skabs de dge slong rnams kyis bcom ldan 'das la gsol 
[\[179a.3\]]pa dang /_bcom ldan 'das kyis bka' stsal pa/_dge slong dag ngas spo ba dang mgu bar bya ba spyod pa'i dge slong rnams kyi kun du spyod pa'i chos bca' bar bya ste/_spo ba dang mgu bar bya ba spyod pa'i dge slong rnams kyis rang bzhin du gnas pa'i dge slong rnams las mngon du smra ba dang /_phyag dang /_
[\[179a.4\]]ldang ba dang /_thal mo sbyar ba dang /_'dud pa'i las bdag gir mi bya'o/_/stan gcig la ma yin/_stan mnyam par ma yin te/_stan ches dma' ba blangs te 'dug par bya'o/_/'chag sar lhan cig bcag par mi bya mdun du ma yin te/_gal te 'chag sar 'chag na gom pa bsri'o/_/
[\[179a.5\]]bram ze dang khyim bdag gi khyim du 'gro bar mi bya'o/_/gal te 'gro na phyi bzhin 'brang ba'i dge sbyong gi tshul du bya'o/_/steng g.yogs gcig tu gnas par mi bya'o/_/rab tu dbyung bar mi bya/_bsnyen par rdzogs par mi bya/_gnas mi sbyin/_dge tshul mi gzhag_/las mi bya/_las byed 
[\[179a.6\]]par bsko bar mi bya/_dge slong ma rnams la gdams ngag dbog par mi bya/_dge slong ma rnams kyi gdams ngag dbog par bsko bar mi bya/_sngon bskos pa zhig yin na yang dge slong ma rnams la gdams ngag dbog par mi bya/_dge slong la tshul khrims nyams pa dang /_lta ba 
[\[179a.7\]]nyams pa dang /_spyod pa nyams pa dang /_'tsho ba nyams pas gleng bar mi bya/_dran par mi bya ste/_'dis gdams ngag dbog par mi bya/_gso sbyong ma yin/_dgag dbye ma yin/_gsol ba ma yin/_gsol ba dang gnyis ma yin te/_gsol ba dang bzhi'i las mi bya'o/_/nang par sngar 
[\[179b\]]
[\[179b.1\]]langs la sgo dbye bar bya'o/_/mar me'i sdong bu bsal la gtsug lag khang chag chag gdab par bya/_phyag dar bya/_ba'i lci ba 'jam pos byug par bya'o/_/chab kungs dang /_snam phyis phyag dar byas la sa dang lo ma'am dus dang mthun pa'i chu bsil ba gzhag par bya'o/_/
[\[179b.2\]]wa kha dag bsal bar bya'o/_/dus shes par bya ste stan gding bar bya'o/_/bdug pa dang pog por gzhag par bya'o/_/gal te ston pa'i yon tan bsgrags par bya bar nus na bdag nyid kyis bya'o/_/gal te mi nus na 'chad pa po la gsol ba gdab par bya'o/_/kha zas kyi g.yos la 
[\[179b.3\]]brtags te g.yos zin na khang pa'i steng du 'dzegs te gaN+DI brdung bar bya'o/_/sos ka tsha ba'i dus su bsil yab blangs te dge slong rnams la g.yab par bya'o/_/de'i 'og tu bsnyen par rdzogs pa thams cad kyi ni tha ma/_bsnyen par ma rdzogs pa rnams kyi gong du spyod lam zhi bas 'dug ste/_
[\[179b.4\]]dge slong ma yin pa'i 'du shes gzhag la zas bza' bar bya'o/_/zas kyi bya ba byas nas/_gnas mal rnams skyabs yod par brtul bar bya'o/_/lhung bzed kyi gzhi yang dor bar bya'o/_/dus shes par byas la de bzhin gshegs pa'i dbu skra dang /_sen mo'i mchod rten rnams byi dor bya'o/_/
[\[179b.5\]]ba'i lci ba 'jam pos byug par bya'o/_/dgongs ka'i dus su yang gnas mal bsham par bya'o/_/pog por nye bar gzhag par bya'o/_/ston pa'i yon tan yang dag par bsgrags pa zhes bya ba'i bar gong ma bzhin du'o/_/dge skos rnams ji skad brjod pa bzhin du dge 'dun btsun pa rnams 
[\[179b.6\]]gsan du gsol/_deng du zla ba phyed kyi tshes bcu yang 'das lags so/_/zhes bya ba de lta bu la sogs pa nyi ma brjod par bya'o/_/de nas spo ba brjod par bya ste/_dge 'dun btsun pa rnams gsan du gsol/_bdag dge slong ming 'di zhes bgyi ba la dge 'dun lhag ma'i ltung ba 'di lta 
[\[179b.7\]]bu dang 'di lta bu byung ba dus 'di tsam zhig bcabs pa dang /_bdag la dge 'dun gyis dus 'di tsam gyi spo ba stsal ba de las 'di tsam zhig ni bdag gis spyad lags te lhag ma yang spyad par bgyi na/_dge 'dun btsun pa rnams kyis bdag la spo ba po dang mgu bar bgyi ba spyod pa lags par 
[\[180a\]]
[\[180a.1\]]gzung du gsol/_bcom ldan 'das kyis spo ba brjod par bya'o zhes gsung na glo bur du 'ongs pa rnams la ni mi brjod pas/_bcom ldan 'das kyis bka' stsal pa/_glo bur du 'ongs pa rnams la brjod par bya'o/_/bcom ldan 'das kyis glo bur du 'ongs pa rnams 
[\[180a.2\]]la spo ba brjod par bya'o zhes gsungs pa dang dge slong glo bur ba zhig 'ongs nas des re zhig lhung bzed dang /_chos gos kyang mkhos su ma phab par de'i mdun du spo ba po 'dug nas smras pa/_tshe dang ldan pa dgongs su gsol/_bdag dge slong ming 'di zhes bgyi 
[\[180a.3\]]ba la dge 'dun lhag ma'i ltung ba byung ba zhes bya ba nas tshe dang ldan pa bdag la spo ba por gzung du gsol zhes bya ba'i bar gong ma bzhin du'o/_/des de la kun nas dkris pas smras pa/_mi gti mug can spo ba yang mi dgos khyod kyang mi dgos kyis nga'i mdun du ma 'dug par 
[\[180a.4\]]song /_de ngo tsha ba snying la phog pas ngo smad nas spyod lam dal gyis dge slong de'i drung nas song ngo /_/skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_glo bur du 'ongs pa'i dge slong gis lhung bzed dang /_chos gos 
[\[180a.5\]]mkhos su ma phab par brjod par mi bya'o/_/gzhan yang re re la yang brjod par mi bya'i 'on kyang dge 'dun thams cad tshogs shing mthun par gyur pa la'o/_/dge 'dun thams cad ma tshogs nas bcom ldan 'das kyis bka' stsal pa/_gaN+DI brdungs pa na ji snyed tshogs pa la brjod par 
[\[180a.6\]]bya'o/_/'dis dge slong med pa'i gtsug lag khang du 'gro bar mi bya'o/_/gal te song na der gnas par mi bya'o/_/dgongs kar dus ji lta ba bzhin du chu dron po'am bsil bas dge slong rnams kyi rkang pa bkru bar bya'o/_/gal te mi 'dod na snum gyis byug par bya'o/_/de nas 
[\[180a.7\]]dran pa nye bar bzhag ste ldang ba'i 'du shes kyis nyal bar bya'o/_/spo ba dang mgu bar bya ba spyod pa'i dge slong rnams kyis kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro/_/dge slong rnams kyis de la gnas khang ma bskos 
[\[180b\]]
[\[180b.1\]]rnyed pa ma byin pa dang bcom ldan 'das kyis bka' stsal pa/_thams cad kyi 'og tu de'i gnas khang bsko bar bya thams cad kyi 'og tu rnyed pa sbyin par bya'o//_//sdom la/_drug bcu dang ni brgya dag dang /_/nyi shur gang zag bya ba dang /_/dge 'dun la ni mgu spyad dang /_/sha khon can 
[\[180b.2\]]dag 'ong ba'o/_/drug sde'i dge slong spo ba dang mgu bar bya ba spyod pa rnams kyis dge slong rnams la spo ba byin pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_spos pa'i dge slong bzhis spo ba sbyin par mi bya ste/_spos pa gsum 
[\[180b.3\]]dang rang bzhin du gnas pa gcig gis ma yin/_spos pa gnyis dang rang bzhin du gnas pa gnyis kyis ma yin/_spos pa gcig dang rang bzhin du gnas pa gsum gyis ma yin te/_'on kyang thams cad yongs su dag pa lta ba mtshungs pa rnams kyis dge slong la spo ba sbyin par bya'o/_/
[\[180b.4\]]spos pa rnams kyis ji lta ba bzhin du gzhi nas spo ba dang mgu bar bya ba spyod pa dang /_mgu bar bya ba spyad pa dang bslab pa byin pa rnams kyis kyang de bzhin no/_/spo ba ji lta ba bzhin du gzhi nas spo ba dang /_gzhi nas bslang ste spo ba dang /_mgu bar bya ba dang /_gzhi nas mgu bar 
[\[180b.5\]]bya ba dang /_gzhi nas bslang ste mgu bar bya ba yang de bzhin no/_/drug sde'i dge slong spo ba dang mgu bar bya ba spyod pa rnams kyis dge slong rnams 'byin par byed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_spos pa nyi 
[\[180b.6\]]shus dge slong dbyung bar mi bya ste/_spos pa bcu dgu dang rang bzhin du gnas pa gcig gis ma yin/_spos pa [{]bcwa [,]bco [}]brgyad dang rang bzhin du gnas pa gnyis kyis ma yin pa nas/_de bzhin du rang bzhin du gnas pa bcu dgu dang spos pa gcig gis ma yin zhes bya ba'i bar du'o/_/spos 
[\[180b.7\]]pa rnams kyis ji lta ba bzhin du spo ba spyod pa dang /_mgu bar bya ba spyod pa dang /_mgu bar bya ba spyad pa dang /_bslab pa byin pa rnams kyis kyang de bzhin no/_/drug sde'i dge slong spo ba dang mgu bar bya ba spyod pa rnams kyis dge slong spos pa rnams kyi drung du spo ba spyod pa'i skabs de dge slong 
[\[181a\]]
[\[181a.1\]]rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong gis spos pa bzhi'i drung du spo ba spyad par mi bya ste/_spos pa gsum dang rang bzhin du gnas pa gcig la ma yin/_spos pa gnyis dang rang bzhin du gnas pa gnyis la ma 
[\[181a.2\]]yin/_spos pa gcig dang rang bzhin du gnas pa gsum la ma yin te/_'on kyang thams cad yongs su dag pa lta ba mtshungs pa rnams kyi drung du spo ba spyad par bya'o/_/spos pa rnams la ji lta ba bzhin du spo ba spyad pa dang /_mgu bar bya ba spyod pa dang /_mgu bar bya ba spyad pa dang /_bslab pa byin pa 
[\[181a.3\]]rnams la yang de bzhin no/_/spo ba ji lta ba bzhin du gzhi nas spo ba dang /_gzhi nas bslang ste spo ba dang /_mgu bar bya ba dang /_gzhi nas mgu bar bya ba dang /_gzhi nas bslang ste mgu bar bya ba yang de bzhin no/_/drug sde'i dge slong spo ba dang mgu bar bya ba yang spyod pa rnams gtsug 
[\[181a.4\]]lag khang stong pa zhig tu dong nas spo ba spyod pa de rnams dge slong dag gis mthong nas smras pa/_tshe dang ldan pa dag gtsug lag khang 'dir ci khyed cag gnas sam/_de rnams kyis smras pa/_'dir bdag cag mi gnas te 'on kyang spo ba spyod do/_/de rnams kyis smras pa/_khyed cag 
[\[181a.5\]]ni spo ba spyod pa ma yin te 'on kyang 'chab pa yin no/_/de rnams kyis gnad la phab pas cang mi smra bar 'dug pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khang stong du spo ba spyod par mi bya ste/_gang 
[\[181a.6\]]na dge slong gcig gam/_gnyis sam/_gsum yod par yang ma yin te/_'on kyang gang na yongs su dag pa lta ba mtshungs pa'i dge slong bzhi gnas pa der spo ba spyad par bya'o/_/spo ba ji lta ba bzhin du gzhi nas spo ba dang /_gzhi nas bslang ba dang /_mgu bar bya ba dang /_
[\[181a.7\]]gzhi nas mgu bar bya ba dang /_gzhi nas bslang ste mgu bar bya ba yang de bzhin no/_/sangs rgyas bcom ldan 'das la tshe dang ldan pa nye ba 'khor gyis zhus pa/_btsun pa 'di ltar dge slong spo ba dang /_mgu bar bgyi ba spyod pa rnams kyis dge slong 'thab krol bgyid pa/_mtshang 'dru 
[\[181b\]]
[\[181b.1\]]bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa rnams mchi zhing de rnams ngo tsha ma mchis pas/_tho btsam pa'i slad du bdag cag la gleng bar bgyid/_dran par bgyid do zhes thos na de rnams kyis de dag la ji ltar bsgrub par bgyi/_bcom 
[\[181b.2\]]ldan 'das kyis bka' stsal pa/_nye ba 'khor dge slong spo ba dang mgu bar bya ba spyod pa rnams kyis 'thab krol byed pa'i dge slong rnams 'ong ba thos na dge slong gi dge mdun du spo ba phyir dbul bar bya'o/_/dbul ba ni 'di ltar bya ste/_'dud pa byas la tsog tsog por 'dug ste 
[\[181b.3\]]thal mo sbyar ba btud la tshig 'di skad ces/_tshe dang ldan pa dgongs su gsol/_bdag ming 'di zhes bgyi ba la dge 'dun lhag ma'i ltung ba 'di lta bu dang 'di lta bu byung ba dus 'di srid cig bcabs pa dang bdag la dge 'dun gyis dus 'di tsam gyi spo ba stsal te bdag spo ba bgyid pa 
[\[181b.4\]]las dge slong 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par bgyid pa/_rtsod pa'i gzhi bgyid pa de dag mchi zhing de rnams ngo tsha med pas tho btsam pa'i phyir bdag la gleng bar bgyid/_dran par bgyid do zhes thos na/_spos pa'i dge slong 
[\[181b.5\]]bdag ming 'di zhes bgyi ba'i spo ba de tshe dang ldan pa'i mdun du phyir dbul bar bgyi'o/_/dus 'di tsam ni bdag gis spyad lags so/_/dus 'di tsam ni bdag gis spyad par bgyi ste/_tshe dang ldan pas bdag rang bzhin du gnas par gzung du gsol/_de nas yang pas kyi rgol ba song zhing 
[\[181b.6\]]'jigs pa dang bag tsha ba med nas de bzhin du rang bzhin du gnas pa'i dge slong gi mdun du des spo ba blang bar bya'o/_/blang ba ni 'di ltar bya ste/_gdud pa byas la tsog tsog por 'dug ste thal mo sbyar ba btud nas tshig 'di skad ces/_tshe dang ldan pa dgongs su gsol/_bdag dge slong ming 
[\[181b.7\]]'di zhes bgyi ba la dge 'dun lhag ma'i ltung ba 'di lta bu dang /_'di lta bu byung ba la dus 'di srid cig bcabs pa dang bdag la dge 'dun gyis dus 'di tsam gyi spo ba stsal te/_bdag spo ba bgyid pa las dge slong 'thab krol bgyid pa/_mtshang 'dru bar bgyid pa/_rtsod par bgyid pa/_
[\[182a\]]
[\[182a.1\]]'gyed par bgyid pa/_rtsod pa'i gzhi bgyid pa dag mchi zhing de rnams ngo tsha med pas/_tho btsam pa'i phyir bdag la gleng bar bgyid/_dran par bgyid do zhes thos nas bdag gi spo ba spyad pa de dge slong gi mdun du phyir phul ba bdag dge slong ming 'di zhes bgyi ba'i 
[\[182a.2\]]spo ba de tshe dang ldan pa'i mdun du blang bar bgyi ste/_dus 'di tsam ni bdag gis spyad lags so/_/dus 'di tsam ni bdag gis spyad par bgyi lags kyis/_tshe dang ldan pas bdag spo ba lags par gzung du gsol/_spo ba ji lta ba bzhin du gzhi nas spo ba dang /_gzhi nas bslang ste 
[\[182a.3\]]spo ba dang /_mgu bar bya ba dang /_gzhi nas mgu bar bya ba dang /_gzhi nas bslang ste mgu bar bya ba yang de bzhin no/_/spo ba'i gzhi rdzogs so//_//[{D1-14}]gso sbyong gzhag pa'i gzhi'i sdom ni/_ma dag gso sbyong dge slong dang /_/maud gal gyis ni nyams pa dang /_/de nas ston pas 
[\[182a.4\]]smad pa dang /_/dge 'dun gyis bor gso sbyong ngo /_/sdom gyi tshigs su bcad pa 'di ni yul tsam par gso sbyong gi mdo rgyas par gsungs te/_gso sbyong gi mdo de yang lung bar ma yang dag par 'gro ba'i le'u las 'byung ngo //_//sdom ni/_gleng dang dran pa nyid dang ni/_/skabs dang 
[\[182a.5\]]smrar ni mi gzhug dang /_/gdams pa rab tu gzhag pa dang /_/gso sbyong dang ni dgag dbye'o/_/bcom ldan 'das kyis dge 'dun gyi gnas brtan gyis zla ba phyed kyi so sor thar pa'i mdo gdon pa gdon par bya'o zhes gsungs pas dge skos kyis dge 'dun gyi gnas brtan gyi mdun du 'dug ste 
[\[182a.6\]]smras pa/_gnas brtan so sor thar pa'i mdo gdon pa thon cig_/des smras pa/_tshe dang ldan pa re zhig dge slong gi 'khor ma dag go/_/'di na gnas brtan gyis su zhig ma dag par gzigs/_re zhig khyod nyid yin no/_/gnas brtan gyis bdag la ji ltar gzigs/_lha'i mig gis so/_/
[\[182a.7\]]da 'dir dge slong rnams kyis lha'i mig gis mthong nas gleng bar byed/_dran par byed pa ni kyi hud bdag ma rung ngo snyam pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag lha'i mig ni tha snyad du bya ba ma 
[\[182b\]]
[\[182b.1\]]yin te/_de lta bas na dge slong gis lha'i mig gis bltas te dge slong la gleng ba dang dran par mi bya'o/_/dge slong gis lha'i mig gis bltas te dge slong la gleng ba dang dran par byed na 'gal tshabs can du 'gyur ro/_/lha'i mig gis ji lta bar lha'i rna bas kyang de bzhin no/_/yang 
[\[182b.2\]]dge skos des dge 'dun gyi gnas brtan gyi mdun du 'dug nas smras pa/_gnas brtan so sor thar pa'i mdo gdon pa thon cig_/des smras pa/_tshe dang ldan pa re zhig dge slong gi 'khor ma dag go/_/gnas brtan 'di na ma dag pa su zhig lags/_re zhig khyod nyid yin no/_/gnas 
[\[182b.3\]]brtan khyod kyis dge 'dun gyi dbus su bdag gi mgor gtun shing gis brdeg pa ji ga srid lags sam/_e ma'o kyi hud khyod kyis bdag la lkog tu glengs so chog_/de cang mi smra bar 'dug pa'i skabs de dge slong rnams kyis bcom ldan 'das la gsol pa dang /_bcom ldan 'das 
[\[182b.4\]]kyis bka' stsal pa/_lkog tu gleng bar bya ste dge 'dun gyi dbus su ni ma yin no/_/gal te lkog tu glengs pa na mi dran zhes zer na dran par bya'o/_/dran par byas pa las gal te khro bar byed na skabs 'byed du gzhug go/_/skabs 'byed du bcug pa las gzhan nas gzhan du sgyur bar byed 
[\[182b.5\]]nas bcom ldan 'das kyis bka' stsal pa/_smrar mi gzhug go/_/smrar ma bcug kyang de bzhin du gzhan nas gzhan du bsgyur nas bcom ldan 'das kyis bka' stsal pa/_'di gdams ngag dang /_gso sbyong dang /_dgag dbye gzhag par bya'o/_/chos ma yin pa gcig dang chos kyi 
[\[182b.6\]]gcig gi gso sbyong gzhag pa dang /_chos ma yin pa'i gnyis dang chos kyi gnyis dang chos ma yin pa'i gsum dang chos kyi gsum dang /_chos ma yin pa'i bzhi dang chos kyi bzhi dang /_chos ma yin pa'i lnga dang chos kyi lnga dang /_chos ma yin pa'i drug dang chos kyi drug dang /_chos 
[\[182b.7\]]ma yin pa'i bdun dang chos kyi bdun dang /_chos ma yin pa'i brgyad dang chos kyi brgyad dang /_chos ma yin pa'i dgu dang chos kyi dgu dang /_chos ma yin pa'i bcu dang chos kyi bcu'i gso sbyong gzhag pa'o/_/chos ma yin pa'i gcig dang chos kyi gcig gi gso sbyong gzhag pa 
[\[183a\]]
[\[183a.1\]]gang zhe na/_gzhi med pa'i byas pas gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i byas pas gso sbyong gzhag pa ni chos kyi gso sbyong gzhag pa yin te/_'di ni chos ma yin pa'i gso sbyong gcig dang /_chos 
[\[183a.2\]]kyi gso sbyong gzhag pa gcig yin no/_/chos ma yin pa'i gnyis dang chos kyi gnyis kyi gso sbyong gzhag pa gang zhe na/_gzhi med pa'i byas pa dang gzhi med pa'i ma byas pas gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i byas pa dang gzhi dang 
[\[183a.3\]]bcas pa'i ma byas pas gso sbyong gzhag pa ni chos kyi gso sbyong gzhag pa yin te/_'di ni chos ma yin pa'i gnyis dang chos kyi gnyis kyi gso sbyong gzhag pa yin no/_/chos ma yin pa'i gsum dang chos kyi gsum gyi gso sbyong gzhag pa gang zhe na/_gzhi med pa'i byas pa dang /_gzhi med pa'i 
[\[183a.4\]]ma byas pa dang /_gzhi med pa'i byas pa dang /_ma byas pas gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i byas pa dang /_gzhi dang bcas pa'i ma byas pa dang /_gzhi dang bcas pa'i byas pa dang ma byas pas gso sbyong gzhag pa ni 
[\[183a.5\]]chos kyi gso sbyong gzhag pa yin te/_'di ni chos ma yin pa gsum dang chos kyi gsum gyi gso sbyong gzhag pa yin no/_/chos ma yin pa'i bzhi dang chos kyi bzhi'i gso sbyong gzhag pa gang zhe na/_gzhi med pa'i tshul khrims nyams pa dang /_lta ba nyams pa dang /_spyod pa nyams pa 
[\[183a.6\]]dang /_'tsho ba nyams pas gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i tshul khrims nyams pa dang /_lta ba nyams pa dang /_spyod pa nyams pa dang /_'tsho ba nyams pas gso sbyong gzhag pa ni chos kyi gso sbyong gzhag pa yin te/_'di ni chos ma yin 
[\[183a.7\]]pa bzhi dang /_chos kyi bzhi'i gso sbyong gzhag pa yin no/_/chos ma yin pa lnga dang chos kyi lnga'i gso sbyong gzhag pa gang zhe na/_gzhi med pa'i phas pham pa dang /_dge 'dun lhag ma dang /_ltung byed dang /_so sor bshags pa dang /_nyes byas kyis gso sbyong gzhag pa ni chos ma yin 
[\[183b\]]
[\[183b.1\]]pa'i gso sbyong gzhag pa yin no/_/gzhi dang bcas pa'i phas pham pa dang /_dge 'dun lhag ma dang /_ltung byed dang /_so sor bshags pa dang /_nyes byas kyis gso sbyong gzhag pa ni chos kyis gso sbyong gzhag pa yin te/_'di ni chos ma yin pa'i lnga dang chos kyi lnga'i gso sbyong gzhag pa 
[\[183b.2\]]yin no/_/chos ma yin pa'i drug dang chos kyi drug gi gso sbyong gzhag pa gang zhe na/_gzhi med pa'i byas pa dang /_gzhi med pa'i ma byas pa dang /_gzhi med pa'i byas pa dang /_ma byas pa dang /_gzhi med pa'i lhag ma dang bcas pa byas pa dang /_gzhi med pa'i lhag ma dang 
[\[183b.3\]]bcas pa ma byas pa dang /_gzhi med pa'i lhag ma dang bcas pa byas pa dang ma byas pa'i gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i byas pa dang /_gzhi dang bcas pa'i ma byas pa dang /_gzhi dang bcas pa'i byas pa dang /_ma byas pa dang /_gzhi dang 
[\[183b.4\]]bcas pa'i lhag ma dang bcas pa byas pa dang /_gzhi dang bcas pa'i lhag ma dang bcas pa ma byas pa dang /_gzhi dang bcas pa'i lhag ma dang bcas pa byas pa dang /_ma byas pas gso sbyong gzhag pa ni chos kyi gso sbyong gzhag pa ste/_'di dag ni chos ma yin pa'i drug dang chos kyi drug 
[\[183b.5\]]gi gso sbyong gzhag pa yin no/_/chos ma yin pa'i bdun dang chos kyi bdun gyi gso sbyong gzhag pa gang zhe na/_gzhi med pa'i tshul khrims nyams pa dang /_lta ba nyams pa dang /_spyod pa nyams pa dang /_'tsho ba nyams pa dang /_gzhi med pa'i mthong ba dang /_thos pa dang /_dogs pas 
[\[183b.6\]]gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i tshul khrims nyams pa dang /_lta ba nyams pa dang /_spyod pa nyams pa dang /_'tsho ba nyams pa dang /_gzhi dang bcas pa'i mthong ba dang /_thos pa dang /_dogs pas gso sbyong gzhag pa ni chos 
[\[183b.7\]]kyi gso sbyong gzhag pa yin te/_'di dag ni chos ma yin pa'i bdun dang chos kyi bdun gyi gso sbyong gzhag pa yin no/_/chos ma yin pa'i brgyad dang /_chos kyi brgyad kyi gso sbyong gzhag pa gang zhe na/_gzhi med pa'i phas pham pa dang /_dge 'dun lhag ma dang /_ltung byed dang /_
[\[184a\]]
[\[184a.1\]]so sor bshags pa dang /_nyes byas dang /_gzhi med pa'i mthong ba dang /_thos pa dang /_dogs pas gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i phas pham pa dang /_dge 'dun lhag ma dang /_ltung byed dang /_
[\[184a.2\]]so sor bshags pa dang /_nyes byas dang /_gzhi dang bcas pa'i mthong ba dang /_thos pa dang /_dogs pas gso sbyong gzhag pa yin te/_'di dag ni chos ma yin pa'i brgyad dang /_chos kyi brgyad kyi gso sbyong gzhag pa yin no/_/chos ma yin pa'i dgu dang chos kyi dgu'i gso 
[\[184a.3\]]sbyong gzhag pa gang zhe na/_gzhi med pa'i byas pa dang /_gzhi med pa'i ma byas pa dang /_gzhi med pa'i byas pa dang ma byas pa dang /_gzhi med pa'i lhag ma dang bcas pa byas pa dang /_gzhi med pa'i lhag ma dang bcas pa ma byas pa dang gzhi med pa'i lhag ma dang bcas pa byas pa dang ma 
[\[184a.4\]]byas pa dang /_gzhi med pa'i lhag ma med pa byas pa dang /_gzhi med pa'i lhag ma med pa ma byas pa dang /_gzhi med pa'i lhag ma med pa byas pa dang ma byas pas gso sbyong gzhag pa ni chos ma yin pa'i gso sbyong gzhag pa yin no/_/gzhi dang bcas pa'i byas pa dang /_gzhi 
[\[184a.5\]]dang bcas pa'i ma byas pa dang /_gzhi dang bcas pa'i byas pa dang ma byas pa dang /_gzhi dang bcas pa'i lhag ma dang bcas pa byas pa dang /_gzhi dang bcas pa'i lhag ma dang bcas pa ma byas pa dang /_gzhi dang bcas pa'i lhag ma dang bcas pa byas pa dang ma byas pa dang /_
[\[184a.6\]]gzhi dang bcas pa'i lhag ma med pa byas pa dang /_gzhi dang bcas pa'i lhag ma med pa ma byas pa dang /_gzhi dang bcas pa'i lhag ma med pa byas pa dang ma byas pas gso sbyong gzhag pa ni chos kyi gso sbyong gzhag pa yin te/_'di dag ni chos ma yin pa'i dgu dang chos kyi 
[\[184a.7\]]dgu'i gso sbyong gzhag pa yin no/_/chos ma yin pa'i bcu dang chos kyi bcu'i gso sbyong gzhag pa gang zhe na/_phas pham pa ma yin/_phas pham pa'i gtam gyi gleng gzhi ma yin/_bslab pa spong ba ma yin/_bslab pa spong ba'i gtam gyi gleng gzhi ma yin/_dge 
[\[184b\]]
[\[184b.1\]]'dun spong ba ma yin/_dge 'dun spong ba'i gtam gyi gleng gzhi ma yin/_tshul khrims nyams pa ma yin/_lta ba nyams pa ma yin/_spyod pa nyams pa ma yin/_'tsho ba nyams pa ma yin no/_/phas pham pa ma yin pa ji lta bu zhe na/_dge slong gis rnam pa gang dag dang /_
[\[184b.2\]]rtags gang dag dang /_mtshan ma gang dag gis phas pham pa'i ltung ba 'byung bar 'gyur ba'i rnam pa de dag gis de la phas pham pa'i ltung ba byung bar ma mthong zhing /_rtags de dag gis ma yin/_mtshan ma de dag gis ma yin la/_des ma mthong ba dang /_ma thos pa dang /_mi dogs 
[\[184b.3\]]pas gso sbyong gzhag pa ni chos ma yin pa'i gso sbyong gzhag pa yin te/_de lta bu ni phas pham pa ma yin pa'o/_/phas pham pa'i gtam gyi gleng gzhi ma yin pa ji lta bu zhe na/_'di lta ste dge slong rab tu mang po tshogs shing 'dus la gtam smra ba de yang de las byung ba ma yin/_
[\[184b.4\]]de gleng ba'i skabs la bab pa ma yin zhing dge slong de rnams kyang stan las langs nas so sor dong ba dang /_des ma mthong ba dang /_ma thos pa dang /_mi dogs pas gso sbyong gzhag pa ni chos ma yin pa'i gso sbyong gzhag pa yin te/_de lta bu ni phas pham pa'i gtam gyi gleng 
[\[184b.5\]]gzhi ma yin pa'o/_/bslab pa spong ba ma yin pa ji lta bu zhe na/_dge slong gis rnam pa gang dag dang /_rtags gang dag dang /_mtshan ma gang dag gis bslab pa spong bar byed pa'i rnam pa de dag gis de bslab pa spong bar ma mthong zhing rtags de dag gis ma yin/_mtshan ma de 
[\[184b.6\]]dag gis ma yin la/_des ma mthong ba dang /_ma thos pa dang /_mi dogs pas gso sbyong gzhag pa ni chos ma yin pa'i gso sbyong gzhag pa yin te/_de lta bu ni bslab pa spong ba ma yin pa'o/_/bslab pa spong ba'i gtam gyi gleng gzhi ma yin pa ji lta bu zhe na/_'di lta ste dge slong 
[\[184b.7\]]rab tu mang po tshogs shing 'dus la gtam smra ba de yang de las byung ba ma yin/_de gleng ba'i skabs la bab pa ma yin zhing dge slong de rnams kyang stan las langs nas so sor dong ba dang /_des ma mthong ba dang /_ma thos pa dang /_mi dogs par gso sbyong gzhag pa ni chos ma 
[\[185a\]]
[\[185a.1\]]yin pa'i gso sbyong gzhag pa yin te/_de lta bu ni bslab pa spong ba'i gtam gyi gleng gzhi ma yin pa'o/_/dge 'dun spong ba ma yin pa ji lta bu zhe na/_dge slong gis rnam pa gang dag dang /_rtags gang dag dang /_mtshan ma gang dag gis dge 'dun spong 
[\[185a.2\]]bar byed pa'i rnam pa de dag gis dge 'dun spong bar byed par ma mthong zhing rtags de dag gis ma yin/_mtshan ma de dag gis ma yin la/_des ma mthong ba dang /_ma thos pa dang /_mi dogs pas gso sbyong gzhag pa ni chos ma yin pa'i gso sbyong gzhag pa yin te/_
[\[185a.3\]]de lta bu ni dge 'dun spong ba ma yin pa'o/_/dge 'dun spong ba'i gtam gyi gleng gzhi ma yin pa ji lta bu zhe na/_'di lta ste dge slong rab tu mang po tshogs shing 'dus la gtam smra ba de yang de las byung ba ma yin te/_de gleng ba'i skabs la bab pa ma yin zhing dge slong de rnams kyang 
[\[185a.4\]]stan las langs nas so sor dong ba dang /_des ma mthong ba dang /_ma thos pa dang /_mi dogs pas gso sbyong gzhag pa ni chos ma yin pa'i gso sbyong gzhag pa yin te/_de lta bu ni dge 'dun spong ba'i gtam gyi gleng gzhi ma yin pa'o/_/tshul khrims nyams pa ma yin pa ji lta 
[\[185a.5\]]bu zhe na/_phas pham pa bzhi rnams las gang yang rung ba'i ltung ba ma byung bar dge slong de la ma mthong ba dang /_ma thos pa dang /_mi dogs par gso sbyong gzhag pa ni chos ma yin pa'i gso sbyong gzhag pa yin te/_de lta bu ni tshul khrims nyams pa ma yin pa'o/_/lta ba nyams 
[\[185a.6\]]pa ma yin pa ji lta bu zhe na/_lta ba'i rnam pa drug bcu rtsa gnyis las gang yang rung ba'i lta bas mngon par ma zhen par dge slong de la ma mthong ba dang /_ma thos pa dang /_mi dogs par gso sbyong gzhag pa ni chos ma yin pa'i gso sbyong gzhag pa yin te/_de lta bu ni lta ba nyams 
[\[185a.7\]]pa ma yin pa'o/_/spyod pa nyams pa ma yin pa ji lta bu zhe na/_bslab pa'i gzhi rjes su mthun zhing 'tsham pa'i tshig gi lam dag gis smras na yang dag par sgrub pa de la dge slong gis ma mthong ba dang /_ma thos pa dang /_mi dogs par gso sbyong gzhag pa ni chos ma yin pa'i gso 
[\[185b\]]
[\[185b.1\]]sbyong gzhag pa yin te/_de lta bu ni spyod pa nyams pa ma yin pa'o/_/'tsho ba nyams pa ma yin pa ji lta bu zhe na/_de'i 'tsho ba yongs su dag pa yin na/_de la dge slong gis ma mthong ba dang /_ma thos pa dang /_mi dogs par gso sbyong gzhag pa ni chos 
[\[185b.2\]]ma yin pa'i gso sbyong gzhag pa yin te/_de lta bu ni 'tsho ba nyams pa ma yin pa'o/_/dkar po'i phyogs la phas pham pa yin pa dang /_phas pham pa'i gtam gyi gleng gzhi yin pa dang /_bslab pa spong ba yin pa dang /_bslab pa spong ba'i gtam gyi gleng gzhi 
[\[185b.3\]]yin pa dang /_dge 'dun spong ba yin pa dang /_dge 'dun spong ba'i gtam gyi gleng gzhi yin pa dang /_tshul khrims nyams pa yin pa dang /_lta ba nyams pa yin pa dang /_spyod pa nyams pa yin pa dang /_'tsho ba nyams pa yin no/_/phas pham pa yin pa ji lta bu 
[\[185b.4\]]zhe na/_dge slong gis rnam pa gang dag dang /_rtags gang dag dang /_mtshan ma gang dag gis phas pham pa'i ltung ba byung ba'i rnam pa de dag dang /_rtags de dag dang /_mtshan ma de dag gis de phas pham pa'i ltung ba byung bar mthong la/_des mthong ba dang /_thos pa dang /_
[\[185b.5\]]dogs pas gso sbyong gzhag pa ni chos kyi gso sbyong gzhag pa yin te/_de lta bu ni phas pham pa yin no/_/phas pham pa'i gtam gyi gleng gzhi yin pa ji lta bu zhe na/_'di lta ste dge slong rab tu mang po tshogs shing 'dus la gtam smra ba de yang de las byung ba yin/_de gleng ba'i skabs 
[\[185b.6\]]la bab pa yin zhing dge slong de rnams kyang de bzhin du 'dug bzhin la/_des mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni phas pham pa'i gtam gyi gleng gzhi yin no/_/bslab pa spong ba yin pa ji lta bu zhe na/_dge 
[\[185b.7\]]slong gis rnam pa gang dag dang /_rtags gang dag dang /_mtshan ma gang dag gis bslab pa spong bar byed pa'i rnam pa de dag dang /_rtags de dag dang /_mtshan ma de dag gis de bslab pa spong bar byed par mthong la/_des mthong ba dang /_thos pa dang /_dogs pas gso sbyong gzhag 
[\[186a\]]
[\[186a.1\]]pa ni chos kyi gso sbyong gzhag pa yin te/_de lta bu ni bslab pa spong ba yin no/_/bslab pa spong ba'i gtam gyi gleng gzhi yin pa ji lta bu zhe na/_'di lta ste dge slong rab tu mang po tshogs shing 'dus la gtam smra ba de yang de las byung ba yin te/_de gleng ba'i 
[\[186a.2\]]skabs yin zhing /_dge slong de rnams kyang de bzhin du 'dug bzhin la/_des mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni bslab pa spong ba'i gtam gyi gleng gzhi yin no/_/dge 'dun spong ba yin 
[\[186a.3\]]pa ji lta bu zhe na/_dge slong gis rnam pa gang dag dang /_rtags gang dag dang /_mtshan ma gang dag gi dge 'dun spong bar byed pa'i rnam pa de dag dang /_rtags de dag dang /_mtshan ma de dag gis dge 'dun spong bar byed par mthong la/_des mthong ba dang /_thos pa 
[\[186a.4\]]dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni dge 'dun spong ba yin no/_/dge 'dun spong ba'i gtam gyi gleng gzhi yin pa ji lta bu zhe na/_'di lta ste dge slong rab tu mang po tshogs shing 'dus la gtam smra ba de yang de las byung ba yin/_
[\[186a.5\]]de gleng ba'i skabs la bab pa yin zhing /_dge slong de rnams kyang de bzhin du 'dug bzhin la/_des mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni dge 'dun spong ba'i gtam gyi gleng gzhi yin no/_/tshul khrims 
[\[186a.6\]]nyams pa yin pa ji lta bu zhe na/_phas pham pa bzhi las gang yang rung ba'i ltung ba byung bar gyur la/_de la dge slong gis mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni tshul khrims nyams pa yin no/_/lta ba 
[\[186a.7\]]nyams pa yin pa ji lta bu zhe na/_lta ba'i rnam pa drug bcu rtsa gnyis las gang yang rung ba'i lta bar mngon par zhen par gyur la/_de la dge slong gis mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni lta ba nyams 
[\[186b\]]
[\[186b.1\]]pa yin no/_/spyod pa nyams pa yin pa ji lta bu yin zhe na/_bslab pa'i rjes su mthun zhing 'tsham pa'i tshig gi lam dag gis smras na yang dag pa mi sgrub pa de la dge slong gis mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_
[\[186b.2\]]de lta bu ni spyod pa nyams pa yin no/_/'tsho ba nyams pa yin pa ji lta bu zhe na/_de'i 'tsho ba ma dag par gyur la/_de la dge slong gis mthong ba dang /_thos pa dang /_dogs pas gso sbyong gzhag pa ni chos kyi gso sbyong gzhag pa yin te/_de lta bu ni 'tsho ba 
[\[186b.3\]]nyams pa yin te/_'di dag ni chos ma yin pa'i bcu dang chos kyi bcu'i gso sbyong gzhag pa yin no/_/gso sbyong gzhag pa ji lta ba bzhin du dgag dbye gzhag pa yang de bzhin no/_/dge slong dag dge 'dun ni lnga po 'di dag yin te/_lnga gang zhe na/_ngo tsha med 
[\[186b.4\]]pa'i dge 'dun dang /_lug ltar lkugs pa'i dge 'dun dang /_tshogs kyi dge 'dun dang /_kun rdzob kyi dge 'dun dang /_don dam pa'i dge 'dun no/_/ngo tsha med pa'i dge 'dun gang zhe na/_gang na dge slong thams cad tshul khrims 'chal zhing sdig pa'i chos dang ldan 
[\[186b.5\]]pa'o/_/lug ltar lkugs pa'i dge 'dun gang zhe na/_gang na mdo sde 'dzin pa ma yin/_'dul ba 'dzin pa ma yin/_ma mo 'dzin pa ma yin pa'o/_/tshogs kyi dge 'dun gang zhe na/_gang na tshogs dang 'brel bas las rnams byed pa'o/_/kun rdzob kyi dge 'dun gang zhe na/_
[\[186b.6\]]so so'i skya bo dge ba dang ldan pa thams cad do/_/don dam pa'i dge 'dun gang zhe na/_slob pa dang mi slob pa'i skyes bu gang zag brgyad do/_/de la dge 'dun gong ma gsum po ngo tsha med pa'i dge 'dun dang /_lug ltar lkugs pa'i dge 'dun dang /_tshogs kyi dge 'dun gang dag 
[\[186b.7\]]yin pa 'di dag gis ni chos ma yin pa'i las byed pa 'thob bo/_/kun rdzob kyi dge 'dun gang yin pa 'dis ni chos kyi las dang chos ma yin pa'i las byed pa 'thob bo/_/don dam pa'i dge 'dun gang yin pa 'dis ni chos ma yin pa'i las byed pa mi 'thob bo/_/gso sbyong gzhag pa'i 
[\[187a\]]
[\[187a.1\]]gzhi rdzogs [{]s+ho[,]so[}]//_//[{D1-15}]'dul ba gzhi/_bam po bdun bcu bzhi pa/_gnas mal gyi gzhi'i sdom la/_shAkya min pa'i lnga sde dang /_/mgon med dge 'dun gang zag gi/_/dngos po bcom pa'i phyir dang ni/_/gshibs pa yi ni sa dang ni/_/dgon pa chos gos snum 
[\[187a.2\]]ba dang /_/dgon pa gnas brtan rnyed pa dang /_/brgyad po dag ni phyi ma yin/_/sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe dge slong rab tu mang po dag bsnyen bkur gyi gnas su tshogs shing 'dus nas 'di lta bu'i skabs 
[\[187a.3\]]kyi gtam dag gleng bar byed de/_tshe dang ldan pa dag bdag cag gis su zhig la bsnyen bkur bya/_bla mar bya/_rjed par bya/_mchod par bya/_bdag cag gis su zhig la mngon du smra ba dang /_phyag dang /_ldang ba dang /_thal mo sbyar ba dang /_gdud pa bya/_bdag 
[\[187a.4\]]cag gi nang na su zhig stan gyi thog ma dang /_btung ba'i thog ma dang /_bsod snyoms kyi thog ma longs spyad par 'os/_de na kha cig gis 'di skad ces smras so/_/shAkya las rab tu byung ba gang yin pa'o/_/kha cig gis 'di skad ces so/_/bram ze las rab tu byung ba gang yin pa'o/_/
[\[187a.5\]]gzhan dag na re rgyal rigs las rab tu byung ba gang yin pa'o/_/gzhan dag na re rje'u rigs las rab tu byung ba gang yin pa'o/_/gzhan dag na re dmangs rigs las rab tu byung ba gang yin pa'o/_/gzhan dag na re rigs ngan pa ma yin pa mthon po las rab tu byung ba dang /_bkren pa ma yin pa phyug po'i 
[\[187a.6\]]rigs las rab tu byung ba gang yin pa'o/_/gzhan dag na re gzugs bzang po blta na sdug pa mdzes pa dang /_tshig bzang po tshig la mkhas pa dang ldan pa dang /_shes nyen can bsod nams che ba dang /_mdo sde 'dzin pa/_'dul ba 'dzin pa/_ma mo 'dzin pa/_thos pa mang ba/_chos 
[\[187a.7\]]smra ba/_gnas brtan rgyal por 'os pa dang /_dgon pa pa dang /_chos gos gsum pa dang /_phying ba can dang /_phyag dar khrod pa dang /_bsod snyoms pa dang /_bsod snyoms mi 'dam pa dang /_stan gcig pa dang /_zas phyis mi len pa dang /_shing drung pa dang /_dur khrod pa dang /_bla 
[\[187b\]]
[\[187b.1\]]gab med pa dang /_tsog pu pa dang /_gzhi ji bzhin pa gang yin pa dang /_mi rtag pa'i 'du shes thob pa gang yin pa zhes bya ba nas rnam par thar pa brgyad la bsam gtan pa'i dgra bcom pa gang yin pa zhes bya ba'i bar gong ma bzhin du'o/_/gzhan dag gis 'di skad ces 
[\[187b.2\]]smras so/_/tshe dang ldan pa dag bdag cag thams cad ni 'di lta ste/_so sor brtags pas mi mthun pa yin gyis tshur bdag cag bcom ldan 'das gang na ba der dong ste phyin pa dang bcom ldan 'das la don 'di zhus la/_bcom ldan 'das kyis ji skad lung bstan pa de bzhin 
[\[187b.3\]]du 'di bdag cag gis gzung bar bya'o/_/de nas dge slong rab tu mang po bcom ldan 'das ga la ba der dong ste phyin pa dang /_bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das la dge slong 
[\[187b.4\]]rab tu mang pos 'di skad ces gsol to/_/btsun pa bsnyen bkur gyi gnas 'dir bdag cag dge slong rab tu mang po tshogs shing 'dus nas 'di lta bu'i skabs kyi gtam dag glengs te zhes bya ba nas/_bcom ldan 'das kyis ji skad lung bstan pa de bzhin du 'di dag bdag 
[\[187b.5\]]cag gis gzung bar bgyi'o zhes bya ba'i bar gong ma bzhin du'o/_/btsun pa bcom ldan 'das la bdag cag don 'di zhu lags te/_bdag cag gis gang la bsnyen bkur bgyi/_bla mar bgyi/_rjed par bgyi/_mchod par bgyi zhes bya ba nas/_thog mar bsod snyoms longs 
[\[187b.6\]]spyad par bgyi zhes bya ba'i bar gong ma bzhin du'o/_/bcom ldan 'das kyis bka' stsal pa/_dge slong dag khyed kyis ches rgan pa la bsnyen bkur bya/_bla mar bya/_rjed par bya/_mchod par bya/_mngon du smra ba dang /_phyag dang /_ldang ba dang /_thal mo sbyar ba dang /_
[\[187b.7\]]gdud pa'i las bya'o/_/de ni khyed cag gi stan gyi thog ma dang /_btung ba'i thog ma dang /_bsod snyoms kyi thog ma longs spyad par 'os pa yin no/_/bcom ldan 'das kyis dge slong dag khyed kyis ches rgan pa la bsnyen bkur bya zhes bya ba nas bsod snyoms kyi thog ma longs spyad par 
[\[188a\]]
[\[188a.1\]]bya'o zhes bya ba'i bar gong ma bzhin du gsungs pa dang /_dge slong rnams kyis khyim pa rgan pa dag la bsnyen bkur byed/_bla mar byed/_rjed par byed/_mchod par byed pa na bram ze dang khyim bdag dad pa can rnams smod par byed/_gzhogs 'phyas 
[\[188a.2\]]byed/_kha zer bar byed de/_'phags pa dag bdag cag ni 'dod pa la spyod pa lags/_'dod pa'i 'dam du bying ba lags na ci'i slad du khyed bdag cag la bsnyen bkur bgyid ces pa'i skabs de dge slong rnams kyis bcom ldan 'das la gsol pa dang /_bcom ldan 'das 
[\[188a.3\]]kyis bka' stsal pa/_dge slong dag ngas rab tu byung ba rnams la dgongs te gsungs pa yin gyi/_khyim pa rnams la ni ma yin no/_/dge slong rnams kyis gzhan mu stegs can rgan pa dag mthong nas bsnyen bkur byed/_bla mar byed/_rjed par byed/_mchod par byed nas bcom 
[\[188a.4\]]ldan 'das kyis bka' stsal pa/_dge slong dag ngas chos 'di pa rnams la dgongs te gsungs pa yin gyi phyi rol pa rnams la ni ma yin no/_/de rnams kyis rab tu byung ba'i dge tshul rgan po dag mthong nas bsnyen bkur byed/_bla mar byed/_rjed par byed/_mchod par byed nas 
[\[188a.5\]]bcom ldan 'das kyis bka' stsal pa/_dge slong dag ngas bsnyen par rdzogs pa rnams la dgongs nas gsungs pa yin gyi/_dge tshul rnams la ni ma yin no/_/de rnams kyis rgan po gsar du bsnyen par rdzogs pa dag la bsnyen bkur byed/_bla mar byed/_rjed par byed/_
[\[188a.6\]]mchod par byed nas bcom ldan 'das kyis bka' stsal pa/_phan tshun lo'i dang po dris nas phyag bya'o/_/de rnams kyis dris pa las na tshod kyis lo smras pa dang bcom ldan 'das kyis bka' stsal pa/_bsnyen par rdzogs pa'i lo'i dang po dri bar bya'o/_/dge slong rnams kyis ji ltar dri ba ma shes 
[\[188a.7\]]nas bcom ldan 'das kyis bka' stsal pa/_re zhig dang por dus tshigs dri bar bya'o/_/dge slong rnams kyis dus tshigs du yin pa mi shes nas bcom ldan 'das kyis bka' stsal pa/_dge slong dag dus tshigs ni lnga po 'di dag yin te/_dgun dang /_sos ka dang /_dbyar 
[\[188b\]]
[\[188b.1\]]dang /_dbyar thung ngu dang /_dbyar ring po'o/_/de la zla ba bzhi ni dgun no/_/zla ba bzhi ni sos ka yin no/_/zla ba gcig ni dbyar yin no/_/nyin zhag gcig ni dbyar thung ngu yin no/_/zla ba gsum du zhag gcig gis ma tshang ba ni dbyar ring po yin te/_de ltar dus tshigs 
[\[188b.2\]]de brjod nas sngar bsnyen par rdzogs pa gang yin pa de la phyag bya'o/_/dge slong dag gzhan yang phyag bya ba ni bzhi ste/_bzhi gang zhe na/_re zhig 'jig rten lha dang bcas pa/_bdud dang bcas pa/_tshangs pa dang bcas pa dang /_dge sbyong dang bram ze dang bcas pa'i skye dgu dang /_
[\[188b.3\]]lha dang mir bcas pas phyag bya ba de bzhin gshegs pa dgra bcom pa yang dag par rdzogs pa'i sangs rgyas dang /_khyim pa thams cad kyis phyag bya ba rab tu byung ba dang /_bsnyen par rdzogs pa thams cad kyis phyag bya ba ni sngar bsnyen par rdzogs pa yin no/_/dge slong ma ma gtogs te/_
[\[188b.4\]]de ni bsnyen par rdzogs nas lo brgya lon kyang de ring bsnyen par rdzogs pa'i dge slong la phyag bya ba yin no/_/bsnyen par ma rdzogs pa thams cad kyis phyag bya ba bsnyen par rdzogs pa'o/_/phyag mi bya ba bcu ste/_bcu gang zhe na/_spo ba dang /_gzhi nas spo ba dang /_spo ba spyad pa dang /_
[\[188b.5\]]mgu bar bya ba spyod pa dang /_mgu bar bya ba spyad pa dang /_ma mthong bas gnas nas phyung ba dang /_phyir mi byed pas gnas nas phyung ba dang /_sdig pa'i lta bar song ba mi 'dor ba gnas nas phyung ba dang /_khyim pa thams cad dang /_bsnyen par rdzogs pa ma yin pa thams cad 
[\[188b.6\]]do/_/gang gi tshe bcom ldan 'das kyis ji ltar rgan pa'i bca' ba mdzad pa de'i tshe dge slong rnams gcig la gcig bsnyen bkur byed/_bla mar byed/_rjed par byed/_mchod par byed do/_/de rnams gcig la gcig bsnyen bkur byed/_bla mar byed/_rjed par byed/_mchod 
[\[188b.7\]]par byed pa na chu'i nang gi ut+pa la ji lta ba bzhin du dge ba'i chos kyis 'phel bar gyur to/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa gang gi tshe ji ltar rgan pa'i bca' ba mdzad pa de'i tshe dge slong gcig la 
[\[189a\]]
[\[189a.1\]]gcig gis bsnyen bkur bgyid/_bla mar bgyid/_rjed par bgyid/_mchod par bgyid do/_/de rnams gcig la gcig bsnyen bkur bgyid/_bla mar bgyid/_rjed par bgyid/_mchod par bgyid pa na chab kyi nang gi ut+pa la 
[\[189a.2\]]ji lta ba bzhin dge ba'i chos kyis 'phel bar gyur pa la gzigs/_bcom ldan 'das kyis bka' stsal pa/_dge slong dag da ltar nga 'dod chags dang bral/_zhe sdang dang bral/_gti mug dang bral/_skye ba dang /_rga ba dang /_na ba dang /_'chi ba dang /_
[\[189a.3\]]mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa las grol te thams cad mkhyen pa/_rnam pa thams cad mkhyen pa/_thams cad mkhyen pa/_shes bya thams cad la mnga' brnyes pas ji ltar rgan pa'i 
[\[189a.4\]]bca' ba mdzad de/_ji ltar rgan pa de la brten nas dge slong rnams gcig la gcig bsnyen bkur byed/_bla mar byed ces bya ba nas chu'i nang gi ut+pa la ji lta ba bzhin du zhes bya ba'i bar gang yin pa 'di la ngo mtshar ci zhig che/_gang gi tshe nga 'dod chags dang bcas/_zhe sdang 
[\[189a.5\]]dang bcas/_gti mug dang bcas/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrugs pa las ma grol zhing rnam par ltung ba'i lus kyis ji ltar rgan pa'i bca' ba mdzad 
[\[189a.6\]]de/_ji ltar rgan pa de la brten nas 'dzam bu'i gling na gnas pa'i skye bo'i tshogs phal cher sum bcu rtsa gsum pa'i lha'i ris gya nom par skyes pa gang yin pa de nyon cig_/dge slong dag sngon byung ba yul ka shi'i nags stug po zhig na srog chags bzhi gnas pa gong ma sreg dang /_
[\[189a.7\]]ri bong dang /_spre'u dang /_glang po che'o/_/de dag kyang phan tshun yid gcugs pas lhan cig gnas shing mthun pa dang /_yang dag par dga' ba dang /_rtsod pa med pa dang /_dogs pa med cing dga' ba'i spyod lam gyis gnas pas dus 'da' bar byed do/_/ji tsam dus gzhan zhig 
[\[189b\]]
[\[189b.1\]]na de rnams kyi blo skyes pa/_shes ldan dag bdag cag la phan tshun yid gcugs pas lhan cig gnas shing mthun pa dang /_yang dag par dga' ba dang /_rtsod pa med pa ni yod na 'on kyang bdag cag gis gang la bsnyen bkur bya/_bla mar bya/_rjed par bya/_mchod par bya ba 
[\[189b.2\]]mi shes kyis/_ma la bdag cag gis rgan pa ji lta ba'i bca' ba bya'o/_/de rnams phan tshun du gros bya bar brtsams pa/_bdag cag gi nang na su rgan/_de nas gong ma sreg gis shing n+ya gro d+ha zhig bstan nas/_shes ldan dag sus shing n+ya gro d+ha 'di'i tshad ji tsam pa mthong /_
[\[189b.3\]]glang po ches smras pa/_kho bo khyu dang lhan cig lam 'di nas 'gro ba na 'di'i srid kho bo'i lus dang mnyam pa kho na mthong ngo /_/spre'u yis smras pa/_kho bo khyu dang lhan cig lam 'di nas 'gro ba na 'di'i srid kho bo dang mnyam pa kho na mthong ngo /_/de dag gis smras pa/_de bas khyod 
[\[189b.4\]]rgan no/_/ri bong gis smras pa/_kho bos 'di'i lo ma gnyis skyes pa na lo ma'i zil ba'i thigs pa lces bldags so/_/de dag gis smras pa/_'di dag pas kyang khyod rgan no/_/gong ma sreg gis smras pa/_khyed cag gis shing n+ya gro d+ha'i tshad chen po'i rnam pa 'di mthong ngam de rnams kyis smras pa/_
[\[189b.5\]]'di mthong ngo /_/kho bos sa bon rnams zos nas phyogs 'dir rtug pa bor ba de las skyes pa ni 'di yin no/_/de rnams kyis smras pa/_gal te de lta na bdag cag thams cad kyi nang na khyod rgan no/_/de nas glang po ches thams cad la bsnyen bkur bya bar brtsams so/_/spre'u yis ri bong 
[\[189b.6\]]dang gong ma sreg la'o/_/ri bong gis ni gong ma sreg kho na la ste/_de rnams de ltar rgan rims ji lta ba bzhin du bsnyen bkur byed cing nags stug po de na phan tshun du rgyu zhing gang gi tshe yang ba dang gzar bo'i phyogs su 'gro dgos pa de'i tshe glang po che la spre'u/_spre'u la ri bong /_ri bong 
[\[189b.7\]]la gong ma sreg zhon no/_/sdug pa 'phel zhing zhes dang bcas pa de rnams yang 'di lta bu'i blo skyes te/_shes ldan dag bdag cag la sdug pa 'phel zhing zhes dang bcas pa ni yod kyis re zhig dge ba gzhan yang cung zad cig blangs te 'jug par bya'o/_/ci ltar bya/_gong ma sreg 
[\[190a\]]
[\[190a.1\]]gis smras pa/_srog gcod pa las slar ldog par bya'o/_/bdag cag gi srog gcod pa ci 'dra ba zhig yin/_gong ma sreg gis smras pa/_lo ma dang /_me tog dang /_'bras bu srog chags dang bcas pa yang yod/_srog chags med pa yang 
[\[190a.2\]]yod pas de bas bdag cag gis deng phyin chad srog chags dang bcas pa ni spangs la srog chags med pa ni longs spyad par bya'o zhes de rnams kyis srog chags dang bcas pa ni spangs shing srog chags med pa longs spyad par brtsams so/_/de rnams 'di snyam du sems te/_
[\[190a.3\]]bdag cag la srog gcod pa las slar log pa ni yod na/_ma byin par len pa las ma yin pas/_ma la bdag cag gis ma byin par len pa las slar log par bya'o/_/bdag cag gi ma byin par len pa ci 'dra ba zhig yin/_gong ma sreg gis smras pa/_yongs su 
[\[190a.4\]]'dzin pa dang bcas pa'i rtsa ba dang /_lo ma dang /_me tog dang /_'bras bu yang yod/_'dzin pa med pa yang yod pas de bas na bdag cag gis deng phyin chad yongs su 'dzin pa dang bcas pa ni spangs la 'dzin pa med pa ni longs spyad par bya'o zhes de rnams kyis yongs su 'dzin 
[\[190a.5\]]pa dang bcas pa ni spangs te 'dzin pa med pa ni longs spyad par brtsams so/_/de rnams 'di snyam du sems te/_bdag cag la ma byin par len pa las slar log pa ni yod na/_'dod pas log par g.yem pa las ma yin pas ma la bdag cag gis 'dod pas log par g.yem pa 
[\[190a.6\]]las slar ldog par bya'o/_/bdag cag gi 'dod pas log par g.yem pa ci 'dra ba zhig yin/_gong ma sreg gis smras pa/_bdag cag bgrod par bya bar yang 'gro/_bgrod par bya ba ma yin par yang 'gro bas/_de bas na bdag cag gis deng phyin chad bgrod par bya ba 
[\[190a.7\]]kho na bgrod par bya'i/_bgrod par bya ba ma yin pa ni ma yin no zhes de rnams bgrod par bya ba bgrod kyi/_bgrod par bya ba ma yin pa ni ma yin no/_/de rnams 'di snyam du sems te/_bdag cag la 'dod pas log par spyod pa las slar log pa ni yod na/[ {]brdzun [,]rdzun [}]du smra ba las ma 
[\[190b\]]
[\[190b.1\]]yin gyis/_ma la bdag cag gis [{]brdzun [,]rdzun [}]du smra ba las slar ldog par bya'o/_/bdag cag gi [{]brdzun [,]rdzun [}]du smra ba ci 'dra ba zhig yin/_gong ma sreg gis smras pa/_bdag cag ci yang rung ba smra bas de bas na bdag cag gis deng phyin chad ci yang rung ba smra bar mi bya zhing brtags shing brtags pa'i 
[\[190b.2\]]tshig gis dus su smra bar bya'o zhes de rnams kyis ci yang rung ba mi smra zhing ci yang brtags shing brtags pa'i tshig dus su smra'o/_/de rnams 'di snyam du sems te/_bdag cag la [{]brdzun [,]rdzun [}]du smra ba las slar log pa ni yod na/_'bru'i chang dang sbyar ba'i chang myos par 'gyur ba bag med pa'i gnas 
[\[190b.3\]]las ma yin pas ma la bdag cag gis 'bru'i chang dang sbyar ba'i chang myos par 'gyur ba bag med pa'i gnas las slar ldog par bya'o/_/bdag cag gi 'bru'i chang dang sbyar ba'i chang myos par 'gyur ba bag med pa ci 'dra ba zhig yin/_gong ma sreg gis smras pa/_myos par 
[\[190b.4\]]'gyur ba'i 'bras bu gang yin pa dag kyang yod/_myos par mi 'gyur ba gang yin pa dag kyang yod pas de bas na bdag cag gis deng phyin chad myos par 'gyur ba'i 'bras bu gang dag yin pa spangs la myos par mi 'gyur pa'i 'bras bu gang dag yin pa ni longs spyad par bya'o zhes de rnams kyis 
[\[190b.5\]]myos par 'gyur ba'i 'bras bu gang dag yin pa ni spangs te/_myos par mi 'gyur ba'i 'bras bu gang dag yin pa longs spyad par brtsams so/_/gang gi tshe de rnams brtul zhugs kyi gzhi lnga la rab tu gnas pa de'i tshe gong ma sreg gis smras pa/_shes ldan dag bdag cag la brtul 
[\[190b.6\]]zhugs kyi gzhi lnga la rab tu gnas pa ni yod kyis/_ma la bdag cag gis gzhan dag kyang brtul zhugs kyi gzhi lnga la rab tu dgod par bya'o/_/de rnams kyis smras pa/_de bzhin du bya'o/_/bdag cag gi nang nas sus su dag rab tu dgod par bya/_spre'u yis smras pa/_kho bos ni 
[\[190b.7\]]spre'u thams cad rab tu dgod par bya'o/_/de nas ri bong gis smras pa/_kho bos ni ri bong dang spu can thams cad rab tu dgod par bya'o/_/glang po ches smras pa/_gal te de lta na kho bos ni/_glang po che dang /_seng ge dang /_stag dang /_gung thams cad rab tu dgod par bya'o/_/
[\[191a\]]
[\[191a.1\]]gong ma sreg gis smras pa/_gal te de lta na mdor na khyed kyis 'dul ba ma yin pa rkang pa med pa dang /_rkang pa gnyis pa dang /_rkang pa bzhi pa dang /_'dab chags gang yin pa de thams cad kho bos brtul zhugs kyi gzhi lnga la rab tu dgod par bya'o/_/de nas de 
[\[191a.2\]]rnams kyis yul ka shi na dud 'gro'i skyes gnas su song ba'i srog chags ji snyed pa de dag thams cad brtul zhugs kyi gzhi lnga la rab tu bkod do/_/de rnams gcig la gcig gnod pa mi byed cing nags stug po de na shes bzhin gyi gnas pas ci dga' bar gnas pa de rnams kyi mthus lhas dus su char 
[\[191a.3\]]phab pas sa rtag tu me tog dang 'bras bu'i shing dang lo tog dang ldan par gyur to/_/mi rnams kyis de dag gcig la gcig gnod pa mi byed par gnas pas sa rtag tu me tog dang 'bras bu'i shing dang lo tog dang ldan par mthong ba dang rgyal pos smras pa/_ngas chos bzhin gyis rgyal srid byas te/_'di 
[\[191a.4\]]ni nga'i mthu yin no/_/btsun mo dang /_gzhon nu rnams dang /_blon po rnams dang /_khrom gyi ru pa rnams dang /_grong mi dang /_yul mi rnams kyis smras pa/_'di ni bdag cag gi mthu yin no/_/rgyal pos bsams pa/_'di dag thams cad 'di ni bdag gi mthu yin no/_/
[\[191a.5\]]'di ni bdag gi mthu yin no zhes smra na/_'di su'i mthu yin pa mi shes so snyam nas de ngo mtshar skyes te/_des ltas mkhan rnams bkug nas smras pa dang /_de rnams kyis kyang ma shes so/_/ji tsam na bA rA Na sI dang ha cang yang mi ring ba'i skyed mos tshal zhig yod de/_de na drang srong mngon par 
[\[191a.6\]]shes pa lnga dang ldan pa zhig gnas te/_bA rA Na sI na gnas pa'i skye bo'i tshogs mtha' dag gis mchod cing rjed cing mngon du smra bar bya ba zhig yod do/_/de nas rgyal po drang srong de'i drung du song nas rkang pa gnyis la gtugs te smras pa/_drang srong chen po bdag gi yul na dud 'gro'i skye gnas su song 
[\[191a.7\]]ba'i srog chags ji snyed pa de dag thams cad gcig la gcig gnod pa mi byed cing shes bzhin gyi gnas pas ci dga' bar gnas pas lhas dus su char phab pas sa rtag tu me tog dang 'bras bu'i shing dang /_lo tog dang ldan par gyur pa dang bdag ni 'di snyam du sems te/_bdag gis chos 
[\[191b\]]
[\[191b.1\]]bzhin gyis rgyal srid byas pas 'di ni bdag gi mthu yin no snyam du sems so/_/btsun mo dang /_gzhon nu rnams dang /_blon po rnams dang /_khrom gyi ru pa dang /_yul mi dang /_grong gi mi rnams kyis kyang 'di ni bdag cag gi mthu yin no snyam du sems te bdag kyang ngo mtshar chen po 
[\[191b.2\]]skyes na/_de'i phyir 'di su'i mthu lags pa the tshom gcad pa'i rigs so/_/des smras pa/_rgyal po chen po 'di ni khyod kyi mthu ma lags te/_btsun mo'i ma lags/_gzhon nu rnams kyi ma lags/_blon po rnams kyi ma lags/_khrom gyi ru pa'i ma lags/_grong mi'i ma lags/_
[\[191b.3\]]yul gyi mi'i ma lags te/_'on kyang khyod kyi yul na srog chags bzhi gnas te/_'di ni de dag gi mthu yin no/_/rgyal pos smras pa/_gal te de lta na re zhig bltas mchi'o/_/drang srong gis smras pa/_rgyal po chen po khyod kyis de rnams blta ci 'tshal/_'on kyang de rnams kyis yang dag 
[\[191b.4\]]par blangs te spyad pa gang lags pa de yang dag par blangs te spyad mdzod cig_/de rnams kyis ci zhig yang dag par blangs te spyad/_brtul zhugs kyi gzhi lnga'o/_/drang srong chen po brtul zhugs kyi gzhi lnga ci 'dra ba zhig lags/_rgyal po chen po de rnams ni srog chags rnams kyi srog 
[\[191b.5\]]mi gcod/_gzhan gyi bdog pa mi 'phrog_/bgrod par bya ba ma yin pa bgrod par mi byed/_/[{]brdzun [,]rdzun [}]gyi tshig mi smra/_myos par 'gyur ba'i btung ba mi 'thung ngo /_/rgyal pos smras pa/_drang srong chen po gal te de lta na bdag gis kyang brtul zhugs kyi gzhi lnga po 'di dag yang dag par 
[\[191b.6\]]blangs te spyad par bya'o/_/de nas rgyal po des brtul zhugs kyi gzhi lnga yang dag par blangs te spyad par brtsams so/_/rgyal pos brtul zhugs kyi gzhi lnga yang dag par blangs te spyad pa dang /_btsun mo rnams kyis kyang brtul zhugs kyi gzhi lnga yang dag par blangs te spyad par brtsams 
[\[191b.7\]]so/_/gzhon nu rnams dang /_blon po rnams dang /_khrom gyi ru ba dang /_grong mi dang /_yul mi rnams kyis kyang brtul zhugs kyi gzhi lnga yang dag par blangs te spyad par brtsams so/_/khams kyi rgyal phran rnams kyis rgyal po tshangs byin btsun mo dang /_gzhon nu rnams 
[\[192a\]]
[\[192a.1\]]dang /_blon po rnams dang /_khrom gyi ru pa rnams dang /_grong mi dang /_yul mir bcas pa'i brtul zhugs kyi gzhi lnga yang dag par blangs te spyod do zhes thos so/_/thos nas de rnams kyang btsun mo rnams dang /_gzhon nu rnams dang /_blon po rnams 
[\[192a.2\]]dang /_khrom gyi ru pa rnams dang /_grong mi rnams dang /_yul mi rnams dang /_lhan cig tu brtul zhugs kyi gzhi lnga yang dag par blangs te spyad par brtsams so/_/'dzam bu'i gling gi skye bo'i tshogs thams cad las phal cher brtul zhugs kyi gzhi lnga yang dag par blangs te spyad par 
[\[192a.3\]]brtsams so/_/de'i tshe 'dzam bu'i gling pa 'chi ba'i dus byed na/_de lus zhig nas sum bcu rtsa gsum pa'i lha gya nom pa rnams su skyes so/_/de nas lha rnams kyi dbang po brgya byin gyis lha'i 'khor rgyas par mthong nas tshigs su bcad de smras pa/_gus bcas zhe sar bcas pa dag_/
[\[192a.4\]]dka' thub tshal na gnas pa yi/_/gong ma sreg gi tshangs spyod dag_/'jig rten so sor rab tu bstan/_/bcom ldan 'das kyis bka' stsal pa/_dge slong dag 'di ji snyam du sems/_de'i tshe de'i dus kyi gong ma sreg gang yin pa de ni nga nyid yin no/_/ri bong ni dge slong shA ri'i bu yin 
[\[192a.5\]]no/_/spre'u ni maud gal gyi bu yin no/_/glang po che ni kun dga' bo yin no/_/de'i tshe yang ngas rgan pa ji lta bu'i bca' ba mdzad de/_rgan pa ji lta ba de la brten nas 'dzam bu'i gling na gnas pa'i skye bo'i tshogs phal cher sum bcu rtsa gsum pa'i lha'i ris rnams su skyes so/_/da ltar 
[\[192a.6\]]yang ngas rgan pa ji lta ba'i bca' ba mdzad de/_rgan pa ji lta ba de la brten nas dge slong rnams gcig la gcig bsnyen bkur byed/_bla mar byed/_rjed par byed/_mchod par byed pas chu'i nang gi ut+pal ji lta ba bzhin du dge ba'i chos kyis 'phel bar gyur to/_/dge slong dag de lta bas 
[\[192a.7\]]na tshangs pa mtshungs par spyod pa'i gnas brtan dang /_bar ma dang /_gsar bu rnams la bkur sti dang bcas/_zhe sa dang bcas/_'jigs pa'i dbang du 'gro ba dang bcas pas gnas par bya'o/_/dge slong dag de ci'i phyir zhe na/_re zhig dge slong de gnas brtan dang /_bar 
[\[192b\]]
[\[192b.1\]]ma dang /_gsar bu rnams la bkur sti med/_zhe sa med cing 'jigs pa'i dbang du mi 'gro bas gnas na kun du spyod pa'i chos yongs su rgyas par 'gyur ba'i gnas 'di med do/_/kun du spyod pa'i chos yongs su ma rgyas par slob pa'i chos rnams yongs su rgyas par 'gyur ba'i 
[\[192b.2\]]gnas 'di med do/_/slob pa'i chos rnams yongs su ma rgyas par tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po yongs su rgyas par 'gyur ba'i gnas 'di med do/_/rnam par 
[\[192b.3\]]grol ba'i ye shes mthong ba'i phung po yongs su ma rgyas par len ba med par yongs su mya ngan las 'da' bar 'gyur ba'i gnas 'di med do/_/dge slong dag re zhig dge slong de tshangs pa mtshungs par spyod pa'i gnas brtan dang /_bar ma dang /_gsar bu rnams la bkur sti dang bcas/_zhe sa 
[\[192b.4\]]dang bcas/_'jigs pa'i dbang du 'gro ba dang bcas pas gnas na kun du spyod pa'i chos yongs su rgyas par 'gyur ba'i gnas 'di yod do/_/kun du spyod pa'i chos yongs su rgyas na slob pa'i chos rnams yongs su rgyas par 'gyur ba'i gnas 'di yod do/_/slob pa'i chos rnams yongs su rgyas na 
[\[192b.5\]]tshul khrims kyi phung po dang /_ting nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po yongs su rgyas par 'gyur ba'i gnas 'di yod do/_/rnam par grol ba'i ye shes mthong ba'i phung po yongs su rgyas na len pa 
[\[192b.6\]]med par yongs su mya ngan las 'das par 'gyur ba'i gnas 'di yod do/_/dge slong dag de lta bas na 'di ltar bslab par bya ste/_gnas brtan dang /_bar ma dang /_gsar bu rnams la bkur sti dang bcas/_zhe sa dang bcas/_'jigs pa'i dbang du 'gro ba dang bcas pas gnas par bya ste/_
[\[192b.7\]]dge slong dag khyed kyis de lta bu la bslab par bya'o/_/gang gi tshe bcom ldan 'das kyis lnga sde btul ba de rnams dgon pa na gnas te/_de rnams dgon pa na gnas pa na seng ge dang /_stag dang /_gung dang /_chom rkun pa rnams kyi bgrod par gyur to/_bcom ldan 'das kyis dgongs 
[\[193a\]]
[\[193a.1\]]pa/_gang du sngon gyi yang dag par rdzogs pa'i sangs rgyas rnams kyi nyan thos rnams kyis gnas rung bar gyur snyam na/_gtsug lag khang yin par gzigs so/_/lha rnams kyis kyang de bzhin du bcom ldan 'das la gsol to/_/de'i tshe bA rA Na sI na khyim bdag dge 
[\[193a.2\]]bzang zhes bya ba zhig gnas pa de dge ba'i rtsa bas sems kyi rgyud bskul nas 'di snyam du sems te/_kye ma'o bdag gis bcom ldan 'das kyi nyan thos rnams kyi gtsug lag khang brtsig go snyam nas/_de nang par sngar langs te bcom ldan 'das ga la ba der song nas phyin pa dang /_bcom 
[\[193a.3\]]ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang bcom ldan 'das kyis khyim bdag dge bzang la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag 
[\[193a.4\]]par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas cang mi gsung ngo /_/de nas 
[\[193a.5\]]khyim bdag dge bzang stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar te bcom ldan 'das la 'di skad ces gsol to/_/bcom ldan 'das kyis gal te gnang na/_'di ltar bdag gis bcom ldan 'das kyi nyan thos rnams kyi 
[\[193a.6\]]gtsug lag khang brtsig lags so/_/bcom ldan 'das kyis bka' stsal pa/_khyim bdag de lta bas na rjes su gnang gis rtsigs shig_/des ci 'dra ba rtsig pa ma shes nas/_bcom ldan 'das kyis bka' stsal pa/_gal te gnas khang gsum brtsig na dbus su dri gtsang khang 
[\[193a.7\]]brtsig par bya zhing /_g.yas g.yon du gnas khang gnyis te/_de ltar na ngos gsum pa la ni gnas khang dgu'o/_/ngos bzhi pa la ni dri gtsang khang gi thad ka dbus su sgo gsum gdod par bya zhing g.yas g.yon du gnas khang gnyis so/_/du rtseg tu bya ba ma shes nas bcom ldan 'das 
[\[193b\]]
[\[193b.1\]]kyis bka' stsal pa/_dge slong rnams kyi gtsug lag khang ni lnga rtseg tu bya'o/_/dri gtsang khang ni bdun rtseg tu bya'o/_/sgo khang steng gi bsil khang yang bdun rtseg tu bya'o/_/dge slong ma rnams kyi gtsug lag khang ni sum rtseg tu bya'o/_/dri gtsang khang ni lnga rtseg tu bya'o/_/sgo 
[\[193b.2\]]khang steng gi bsil khang yang lnga rtseg tu bya'o/_/de'i tshe mnyan yod na khyim bdag sbyin pa zhes bya ba phyug pa nor mang ba longs spyod che ba/_yongs su gzung ba yangs shing rgya che ba/_rnam thos kyi bu'i nor dang ldan pa/_rnam thos kyi bu la nor gyis 'gran pa zhig gnas pa des rigs mnyam 
[\[193b.3\]]ba las chung ma blangs te/_de de dang lhan cig rtse bar byed/_dga' bar byed/_dga' mgur spyod par byed de/_de rtse bar byed/_dga' bar byed/_dga' mgur spyod par byed pa las dus gzhan zhig na chung ma sems can dang ldan par gyur nas/_de zla ba brgyad dam dgu 'das nas 
[\[193b.4\]]khye'u zhig btsas te/_de'i btsas pa'i btsas ston nyi ma bdun gsum nyi shu gcig tu rgya cher byas nas ming 'dogs par byed de/_khye'u ming cir gdags/_nye du dag gis smras pa/_khye'u 'di khyim bdag sbyin pa'i bu yin pas/_de'i phyir khye'u'i ming ni bzang sbyin du gdags 
[\[193b.5\]]so zhes de'i ming ni bzang sbyin zhes bya bar btags te/_khye'u bzang sbyin ma ma brgyad po pang na thogs pa'i ma ma gnyis dang /_nu ma snun pa'i ma ma gnyis dang /_dri ma 'phyi ba'i ma ma gnyis dang /_rtsen grogs byed pa'i ma ma gnyis la rjes su gtad nas/_de ma ma brgyad po dag gis 'o 
[\[193b.6\]]ma dang /_zho dang /_mar dang /_zhun mar dang /_mar gyi snying po dang /_gzhan yang yo byad kyi bye brag gtso bo gtso bo dag gis sring bar byed/_skyed par byed cing rdzing na gnas pa'i pad ma bzhin du myur du skyed par byed do/_/de dus gzhan zhig na rgyan thams cad kyis brgyan nas ma ma'i pang na 
[\[193b.7\]]'dug ste phyir byung ba dang /_slong bas rgyan bslangs pa/_gzhon nu bdag la rgyan dgos kyis bdag la rgyan byin cig_/de dga' ba dang mgu bas de la rgyan byin no/_/de khyim du zhugs pa dang de'i phas ma ma la dris pa/_gzhon nu'i rgyan ga re/_des smras pa/_gzhon nus slong ba po la stsal 
[\[194a\]]
[\[194a.1\]]to/_/de rgyan gzhan dag gis brgyan na de yang byin no/_/de yang brgyan na de yang des byin nas khyim bdag des chung ma la smras pa/_bzang mo bdag cag gi bu ni bzang po zhig btsas te rtag tu sbyin pa la mngon par dga'o/_/des smras pa/_rje'i sras gal te de lta na 
[\[194a.2\]]slan chad rgyan de lta bu ni mi bgyid do/_/des smras pa/_bzang mo bdag cag la gser dang rin po che tshad med pa yod mod kyi/_rgyan brdung ba med pas 'di mdor na phyi rol du gtang bar mi bya'o zhes de nang kho na na rtsen du 'jug go/_/ji tsam na dus gzhan zhig na khyim bdag sbyin pa gla mi'i skye bos yongs 
[\[194a.3\]]su bskor nas 'bab chu a dzir ba til khrus byed du chas pa dang khye'u bzang byin gyis smras pa/_yab bdag kyang mchi'o/_/des de la brid par brtsams te bu 'di nyid na chu bzang po yod do/_/'bab chu ni chu srin 'dzin khris gang ba yin pas khyod 'dir ma mas khrus byos shig_/des 
[\[194a.4\]]dus so/_/de'i mas smras pa/_rje'i sras khye'u 'di ci'i slad du du/_des ji ltar gyur pa rnams smras pa dang /_des smras pa/_rje'i sras khyod kyis lhag par bsrungs par gyur na lhan cig bzhud pa la nongs pa ci mchis/_des de khrid de 'bab chu'i ngogs su song nas khrus byas te chu 'gram 
[\[194a.5\]]du bzhag go/_/des smras pa/_yab ci'i slad du bdag bsrung bar mdzad/_bu khyod la nyes pa yod do/_/yab bdag la nongs pa ci 'dra ba zhig mchis/_rgyan byin zhing byin pa dag slong ba rnams la byin pas so/_/yab ci nor don du gnyer ba lags sam/_bu su zhig don du mi gnyer/_yab gal te 
[\[194a.6\]]de lta na bdag cag chab tu 'jug tu stsol cig_/des de chur bcug pa dang /_de nas de'i lag pa gnyis chu nang du bcug nas/_lcags kyi bum pa gser gyis gang ba zhig phyung nas smras pa/_yab 'di las khyod ji tsam bzhed pa'i nor gyis nor gyi bya ba mdzod la lhag ma 'di nyid du chug cig_/bu khyod kyis 
[\[194a.7\]]ci chu nang na yod pa'i gter mthong ngam/_yab chu na mchis pa 'ba' zhig tu ma bas kyi/_thang la mchis pa dang /_bdag po mchis pa dang /_bdag po ma mchis pa dang /_gang dag ring po na mchis pa dang /_gang dag nye ba ma mchis pa yang mthong ngo /_/khyim bdag sbyin pa ngo mtshar 
[\[194b\]]
[\[194b.1\]]skyes pa'i mig bgrad de bsams pa/_nor gyi bdag po 'di lta bus ni sbyin pa btang bar nus so snyam du rig nas smras pa/_bu gal te de lta na ci dga' bar sbyin pa byin cig_/'di ni chos nyid yin te/_ji tsam pha gson pa de'i bar du bu'i grags pa mi 'byung ba yin no/_/ji tsam dus gzhan zhig na khyim bdag 
[\[194b.2\]]sbyin pa shi nas bzang sbyin khyim gyi rje bor gyur nas/_de rtag tu mgon med pa rnams la zas sbyin pas kun du khyim bdag sbyin pa'i bu bzang sbyin khyim gyi rje bor gyur te/_de mgon med pa rnams la zas sbyin no zhes sgra grags pas de'i ming khyim bdag mgon med zas sbyin khyim bdag mgon med zas sbyin zhes 
[\[194b.3\]]bya bar grags so/_/de nas des rigs mnyam pa las chung ma blangs te/_de de dang lhan cig rtse bar byed/_dga' bar byed/_dga' mgur spyod par byed de/_de rtse bar byed/_dga' bar byed/_dga' mgur spyod par byed pa las khye'u zhig btsas so zhes bya ba nas khye'u bdun btsas 
[\[194b.4\]]so zhes bya ba'i bar du ste/_des drug la khyim phub bo/_/bdun pa legs skyes zhes bya ba de'i chung ma rigs mnyam pa las chung ma btsal na ma rnyed nas de 'gram pa la lag pa gtad de sems khong du chud cing 'dug go/_/de'i ne'u zla bram ze'i khye'u sbrang rtsi'i phung po zhes bya ba des de de ltar sems khong du chud pa 
[\[194b.5\]]mthong nas des smras pa/_khyim bdag khyod ci'i phyir lag pa 'gram pa la gtad de sems khong du chud cing 'dug_/des smras pa/_bdag gis bu drug ni khyim phubs na bdun pa legs skyes kyi chung ma rigs mnyam pa gang las 'di khyim dbub pa gang yin pa de sems mod/_des smras pa/_sems 
[\[194b.6\]]las chung ngur 'dug shig dang /_'di'i chung ma kho bos rigs mnyam pa las btsal lo/_/yul gang du/_des smras pa/_re zhig yul ma ga d+hAr 'gro'o/_/de bzhin du byos shig_/de rgyal po'i khab tu phyin pa dang rgyal po'i khab na khyim bdag phyug pa nor mang ba longs spyod che ba khyim bdag mgon 
[\[194b.7\]]med zas sbyin dang mtshungs pa gzhan zhig gnas pa de'i khyim du zhugs nas sgo khang du 'dug ste smras pa/_bkra shis par gyur cig_/khyim de'i skye bos smras pa/_bram ze ci zhig slong /_bu mo slong ngo /_/su'i phyir/_mnyan yod na khyim bdag mgon med zas sbyin gyi bu legs skyes zhes bya ba de'i'o/_/
[\[195a\]]
[\[195a.1\]]de rnams kyis smras pa/_bdag cag rigs ni mnyam na/_'on kyang kho bo cag la gnyod mang du dgos so/_/mang khyad ji snyed/_gangs can ri'i glang po che brgya/_rta brgya/_gser gyi rgyan brgya/_dre'u'i shing rta brgya/_tho gar yul gyi bu mo brgya/_bram ze'i khye'u 
[\[195a.2\]]sbrang rtsi'i phung pos khyim bdag mgon med zas sbyin la don de'i phyir yi ge spring ba dang /_des kyang bklags nas thams cad sbyar gyis longs shig ces yi ge'i lan spring ngo /_/des nyin zhag dang /_tshes grangs dang /_yud tsam dag bstun nas blangs pa dang /_de nas des gtsang zhing 
[\[195a.3\]]bsod pa'i kha zas mang pos tshim par byas nas bram ze'i khye'u zhig gi khyim du song ste gnas btab pa dang /_'khru bas thebs nas bram ze rnams dang ngo shes pa ma yin pas de rnams mi gtsang bas skrag pas phyir phyung ste bor ba dang stes te tshe dang ldan pa shA ri'i bu dang /_maud gal gyi bu gnyis 
[\[195a.4\]]phyogs der phyin pa de gnyis kyis de mthong ngo /_/de nas de gnyis kyis smyug ma'i tshal bas bzhar nas sa dkar pos bskus te bkrus nas de la chos bshad nas dong ngo /_/de 'khru ba 'chad du ma btub nas des de gnyis la sems dad pa skyed nas shi ba dang rgyal chen bzhi'i ris kyi lha rnams kyi nang du skyes 
[\[195a.5\]]nas/_de rgyal po chen po rnam thos kyi bu'i drung du song ste gnas bslangs pa dang des smras pa/_khyod song la de nyid du lho sgor gnas thob shig_/des der song ste gnyug mar gnas par gyur to/_/lus 'phags kyi rgyal pos rgyal po gzugs can snying po la gangs can ri'i glang po che brgya skyes 
[\[195a.6\]]su bskur ba dang /_des ko sa la'i rgyal po gsal rgyal la kho bo la lus 'phags kyi rgyal pos gangs can gyi ri'i glang po che brgya skyes su bskur gyis/_gal te dgongs par gyur na len pa thong shig ces spring ngo /_/de nas khyim bdag mgon med zas sbyin ko sa la'i rgyal po gsal rgyal gang na 
[\[195a.7\]]ba der song ste phyin pa dang /_ko sa la'i rgyal po gsal rgyal la 'di skad ces smras so/_/lha bdag rgyal po'i khab tu bgyi ba cung zad cig la der mchi ste slar mchi'o/_/rgyal pos smras pa/_legs kyis song la de nas nga'i glang po che brgya zhig blang dgos pa de dag kyang ded de shog shig_/
[\[195b\]]
[\[195b.1\]]des smras pa/_lha gal te der bdag la 'tshal ba ma mchis na blangs la 'dir mchis nas lha'i thugs mnyes par bgyi'o/_/rgyal pos smras pa/_legs kyis de bzhin du byos shig_/de nas khyim bdag mgon med zas sbyin gnyod mang du khyer nas rgyal po'i khab tu phyin to/_/
[\[195b.2\]]de khyim bdag gang gi khyim du gnas btab pa'i khyim bdag de de nyid kyi mtshan mo langs te nang mi rnams la bsgo ba/_nang rje dag longs shig_/bzhin [{]bzangs [,]bzang [}]dag longs shig_/shing rnams gshegs shig_/me dag bus shig_/'bras chan tshos shig_/tshod ma tshos shig_/
[\[195b.3\]]bca' ba dag bzang du gyis shig_/bkad sa'i zhal ta dag gyis shig_/de nas khyim bdag mgon med zas sbyin 'di snyam du sems te/_ci khyim bdag 'di bag ma len tam/_bag ma gtong ngam/_yul mi rnams 'dis zas la mgron du bos sam/_tshong pa'am/_tshogs 
[\[195b.4\]]sam/_'khor tam/_'dis ma ga d+hA'i rgyal po bzo sbyangs gzugs can snying po zas la spyan drangs sam snyam du bsams nas/_khyim bdag de la 'di skad ces smras so/_/khyim bdag ci khyod bag ma len tam/_bag ma gtong ngam/_yul mi rnams khyod kyis zas la mgron 
[\[195b.5\]]du bos sam/_tshong pa'am/_tshogs sam/_'khor tam/_khyod kyis ma ga d+hA'i rgyal po bzo sbyangs gzugs can snying po zas la spyan drangs sam/_des smras pa/_khyim bdag kho bo bag ma len pa'am/_bag ma gtong ba yang med/_kho bos yul mi yang zas la ma 
[\[195b.6\]]bos/_tshong pa ma yin/_tshogs ma yin/_'khor ma yin/_ma ga d+hA'i rgyal po bzo sbyangs gzugs can snying po yang zas la spyan drangs pa ma yin te/_'on kyang sangs rgyas la sogs pa dge slong gi dge 'dun gdugs tshod la spyan drangs so/_/khyim bdag mgon med zas sbyin gyis sangs rgyas zhes bya 
[\[195b.7\]]ba'i sgra sngon ma thos pa thos pa dang /_ba spu'i khung bu thams cad nas spu zing zhes byed nas/_ba spu zing zhes byed pas khyim bdag de la 'di skad ces smras so/_/khyim bdag sangs rgyas zhes bya ba 'di su yin/_khyim bdag dge sbyong gau ta ma shAkya'i sras shAkya'i rigs las skra dang kha spu bregs te gos 
[\[196a\]]
[\[196a.1\]]ngur smrig bgos nas dad pa yang dag pa kho nas khyim nas khyim med par rab tu byung nas/_de bla na med pa yang dag par rdzogs pa'i byang chub mngon par rdzogs par sangs rgyas pa zhig yod de/_khyim bdag de ni sangs rgyas zhes bya'o/_/khyim bdag dge 
[\[196a.2\]]'dun zhes bya ba 'di su yin/_khyim bdag rgyal rigs las kyang rigs kyi bu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par bcom ldan 'das de kho na rab tu byung ba'i rjes su rab tu byung ba dag yod/_bram ze'i rigs dang /_rje'u 
[\[196a.3\]]rigs dang /_dmangs rigs las kyang rigs kyi bu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par bcom ldan 'das de kho na rab tu byung ba'i rjes su rab tu byung ba dag yod de/_khyim bdag 'di ni dge 'dun zhes bya ba yin te/_sang kho 
[\[196a.4\]]bo'i khyim du sangs rgyas la sogs pa dge slong gi dge 'dun de gdugs tshod la spyan drangs so/_/khyim bdag bcom ldan 'das de da lta gang na bzhugs/_rgyal po'i khab 'di nyid kyi dur khrod kyi bsil ba'i tshal na bzhugs so/_/khyim bdag bcom ldan 'das de bdag cag gis bltar rung 
[\[196a.5\]]ngam/_des 'di skad ces smras so/_/khyim bdag khyod re zhig sdod cig dang /_gal te 'di nyid du gshegs nas sang mthong bar 'gyur ba'i gnas de yod do/_/de nas khyim bdag mgon med zas sbyin de'i nub mo sangs rgyas la dmigs pa'i dran pas gnyid log ste/_de nam ma langs 
[\[196a.6\]]par nam langs pa'i 'du shes kyis lho sgo gang na ba der song ba dang /_de'i tshe pho nya glo bur du 'ong ba dang 'gro ba rnams kyis mi thogs par bya ba'i phyir mtshan mo'i thun dang po dang tha ma gnyis la lho sgo phye ste 'jog go/_/ji tsam na lho sgo phye ba dang snang bas gsal bar gyur pa mthong nas de 'di snyam du 
[\[196a.7\]]sems te/_'di ltar lho sgo phye ste 'dug pas gdon mi za bar nam langs so snyam du rig nas snang ba de nyid du grong khyer nas byung ba dang /_de byung ma thag tu snang ba gang yin pa de med nas slar nam sros par gyur to/_/de yang 'jigs par gyur bag tsha bar gyur zhing spu zing zhes byed par gyur 
[\[196b\]]
[\[196b.1\]]nas bdag mi'am mi ma yin pa'am/_g.yon can 'ga' zhig gis gtses te gnyod mang po yang ma son par phrogs par mi 'gyur grang snyam du bsams te slar ldog par 'dod pas lha'i bu sbrang rtsi'i phung po'i 'dug gnas la bskor ba byed cing phyag 'tshal lo/_/de nas lha'i bu sbrang rtsi phung po 
[\[196b.2\]]'di snyam du sems te/_deng nyid du khyim bdag mgon med zas sbyin gyis bden pa mthong bar 'gyur na/_deng nyid 'di sangs rgyas bcom ldan 'das spangs te lha gzhan la phyag 'tshal bar 'gyur ba snyam du bsams nas/_gang yang lho sgo nas bsil ba'i tshal gyi dur khrod kyi bar 
[\[196b.3\]]snang brgya chen pos gsal bar byas nas khyim bdag mgon med zas sbyin la 'di skad ces smras so/_/khyim bdag spyan sngar song shig_/slar ma ldog shig_/khyod spyan sngar song na legs par 'gyur gyi slar log na ni ma yin no/_/de ci'i phyir zhe na/_/rta brgya dang ni gser rgyan brgya/_/dre'u'i 
[\[196b.4\]]shing rta brgya dang ni/_/sna tshogs nor gyis sbyar ba yi/_/rta rgod ma yi shing rta brgya/_/gom pa gcig cig bor ba yi/_/bcu drug char yang mi phod do/_/khyim bdag spyan sngar song shig_/slar ma ldog shig_/khyod spyan sngar song na legs par 'gyur gyi slar log na ni ma yin no/_/de ci'i phyir 
[\[196b.5\]]zhe na/_gangs can ri yi glang chen brgya/_/gser dang nor bus brgyan byas la/_/lus che gshol mda'i mche bar ldan/_/ma tang gar skyes stobs po che/_/gom pa gcig cig bor ba yi/_/bcu drug char yang mi phod do/_/khyim bdag spyan sngar song shig_/slar ma ldog shig_/
[\[196b.6\]]khyod spyan sngar song na legs par 'gyur gyis slar log na ni ma yin no/_/de ci'i phyir zhe na/_tho gar yul gyi bu mo brgya/_/nor bu'i rna cha gdub kor thogs/_/gser gyi dpung rgyan thogs pa yi/_/mgrin pa rgyan gyis legs brgyan pa/_/gom pa gcig cig bor ba yi/_/bcu 
[\[196b.7\]]drug char yang mi phod do/_/khyim bdag spyan sngar song shig_/slar ma ldog cig_/khyod spyan sngar song na legs par 'gyur gyi slar log na ni ma yin no/_/de nas khyim bdag mgon med zas sbyin gyis lha'i bu de la 'di skad ces smras so/_/bzhin [{]bzangs [,]bzang [}]khyod su zhig_/khyim bdag 
[\[197a\]]
[\[197a.1\]]kho bo ni khyod kyi grogs po rnying pa bram ze'i khye'u sbrang rtsi'i phung po yin te/_kho bos dge slong shA ri'i bu dang /_maud gal gyi bu gnyis la sems dad pa bskyed nas shi ba dang rgyal chen bzhi'i ris kyi lha rnams su skyes te/_lho sgo 'di nyid na gnyug mar gnas so/_/
[\[197a.2\]]de'i phyir kho bo ni khyod nyid la 'di skad ces/_khyim bdag spyan sngar song shig_/slar ma ldog cig_/khyod spyan sngar song na legs par 'gyur gyi slar log na ni ma yin no zhes smra'o//_//'dul ba gzhi/_bam po bdun bcu lnga pa/_de nas khyim bdag 
[\[197a.3\]]mgon med zas sbyin 'di snyam du sems te/_kye ma'o sangs rgyas bcom ldan 'das ni mchog ma yin pa ma yin zhing chos bstan pa yang mchog ma yin pa ma yin te/_de la da ltar lha yang brtson par byed kyis/_bcom ldan 'das de blta bar bya'o snyam du bsams nas bsil ba'i tshal gyi dur 
[\[197a.4\]]khrod gang na ba der song ba dang /_de'i tshe bcom ldan 'das gtsug lag khang gi phyi rol bla gab med pa na 'chag cing lhag par yang khyim bdag mgon med zas sbyin 'ong ba la gzhes pa khyim bdag mgon med zas sbyin gyis bcom ldan 'das rgyang ring po kho na nas mthong ngo /_/mthong nas 
[\[197a.5\]]kyang bcom ldan 'das gang na ba der song ste phyin pa dang /_bcom ldan 'das la khyim bdag gis yang dag par dgyes par 'gyur bas yang dag par dgyes par byed de/_/bcom ldan 'das ji ga bde bar mnal tam/_de nas bcom ldan 'das kyis de'i tshe tshigs su bcad de bka' stsal 
[\[197a.6\]]pa/_gang zhig 'dod pas ma gos la/_/zag med rab tu rnam grol ba/_/mya ngan yongs 'das bram ze ni/_/thams cad du ni bde bar mnal/_/'dir ni re ba kun bcang nas/_/thugs kyi rims nad rnams bsal zhing /_/zhi ba thob pa'i thugs kyis ni/_/nye bar zhi ba bde bar mnal/_/de nas bcom ldan 'das 
[\[197a.7\]]kyis khyim bdag mgon med zas sbyin khrid nas gtsug lag khang du zhugs te gdan bshams pa nyid la bzhugs pa dang /_khyim bdag mgon med zas sbyin gyis bcom ldan 'das kyi zhabs gnyis la mgo bos phyag byas te phyogs gcig tu 'dug go phyogs gcig tu 'dug pa 
[\[197b\]]
[\[197b.1\]]dang bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_sangs rgyas bcom ldan 'das 
[\[197b.2\]]rnams kyi thog ma'i dus su chos kyi gtam mdzad pa gang yin pa 'di lta ste sbyin pa'i gtam dang /_tshul khrims kyi gtam dang /_mtho ris kyi gtam dang /_'dod pa rnams ni mnog chung ba dang /_nyes dmigs dang /_kun nas nyon mongs pa dang /_rnam par byang ba dang /_nges 
[\[197b.3\]]par 'byung ba dang /_rab tu dben pa'i phan yon gyi phyogs dang mthun pa'i chos kyi gtam rgyas par yang dag par bstan to/_/gang gi tshe bcom ldan 'das kyis de dga' ba'i sems dang /_dge ba'i sems dang /_mgu ba'i sems dang /_sgrib pa dang bral ba'i sems dang /_
[\[197b.4\]]skal ba dang ldan zhing yang dag phul gyi chos bshad pa kun shes par nus par gzigs pa de'i tshe sangs rgyas bcom ldan 'das rnams kyis yang dag phul gyi chos bshad pa 'phags pa'i bden pa bzhi po gang yin pa 'di lta ste/_sdug bsngal ba dang /_kun 'byung ba dang /_'gog pa dang /_lam 
[\[197b.5\]]rgyas par rab tu bstan to/_/de nas khyim bdag mgon med zas sbyin gyis stan de nyid la 'dug bzhin du 'phags pa'i bden pa bzhi po 'di lta ste/_sdug bsngal ba dang /_kun 'byung ba dang /_'gog pa dang /_lam mngon par rtogs te/_dper na gos gtsang ma nag nog 
[\[197b.6\]]med pa tshon du gzhug par 'os pa tshon gyi nang du bcug na legs par tshon rtsi 'jen du btub pa de bzhin du/_khyim bdag mgon med zas sbyin gyis stan de nyid la 'dug bzhin du 'phags pa'i bden pa bzhi po 'di lta ste/_sdug bsngal ba dang /_kun 'byung ba dang /_'gog pa dang /_lam 
[\[197b.7\]]mngon par rtogs so/_/de nas khyim bdag mgon med zas sbyin gyis chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tshom las rgal ba dang /_ston pa'i bstan pa la gzhan gyi dring mi 'jog pa dang /_gzhan 
[\[198a\]]
[\[198a.1\]]gyis mi bkri ba dang /_chos rnams la mi 'jigs pa thob nas stan las langs te bla gos phrag pa gcig tu gzar nas/_bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/btsun 
[\[198a.2\]]pa bdag ni 'phags so/_/mngon par 'phags so/_/bcom ldan 'das dang /_chos dang /_dge slong gi dge 'dun la bdag skyabs su mchi lags kyi dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon 
[\[198a.3\]]par dad lags so/_/de nas bcom ldan 'das kyis khyim bdag mgon med zas sbyin la 'di skad ces bka' stsal to/_/khyim bdag khyod kyi ming ci/_btsun pa bdag gi ming ni bzang sbyin lags mod kyi/_mgon ma mchis pa rnams la 'tshal ma stsol bas des na bdag la skye bo 
[\[198a.4\]]rnams kyis mgon med zas sbyin zhes bgyi bar 'tshal to/_/khyim bdag khyod kyi gnas gang yin/_btsun pa yul phra tsi na zhes bgyi ba na ko sa la rnams kyi grong rdal mnyan yod ces bgyi ba de na bdag mchis lags so/_/bcom ldan 'das mnyan yod du gshegs shig dang /_
[\[198a.5\]]bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang /_bsod snyoms dang /_gzims cha dang /_snyun dpyad kyi rkyen sman gyi yo byad rnams kyis bsnyen bkur bgyi lags so/_/khyim bdag mnyan yod na gtsug lag khang yod 
[\[198a.6\]]dam/_btsun pa ma mchis lags so/_/khyim bdag gang na gtsug lag khang yod pa der dge slong rnams 'ong ba dang /_'gro ba dang /_gnas par sems so/_/bcom ldan 'das gshegs shig dang /_bdag gis ci nas kyang mnyan yod du dge slong rnams mchi ba dang gzhan 
[\[198a.7\]]du mchis pa dang /_mchis par sems par 'gyur ba de ltar gtsug lag khang brtsig lags so/_/bcom ldan 'das kyis cang mi gsung bas khyim bdag mgon med zas sbyin la gnang ngo /_/de nas khyim bdag mgon med zas sbyin gyis bcom ldan 'das cang mi gsung bas gnang bar rig 
[\[198b\]]
[\[198b.1\]]nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo /_/de nas des rgyal po'i khab tu bsgrub pa dang /_bya ba gang yin pa de thams cad byas te grub nas slar bcom ldan 'das gang na ba der song ste phyin pa dang bcom ldan 'das kyi zhabs 
[\[198b.2\]]gnyis la mgo bos phyag 'tshal te bcom ldan 'das la 'di skad ces gsol to/_/bcom ldan 'das bdag gi grogs dge slong zhig stsal du gsol/_bdag de dang lhan cig mnyan yod du bcom ldan 'das kyi slad du gtsug lag khang brtsig lags so/_/bcom ldan 'das kyis 
[\[198b.3\]]dgongs pa dge slong su zhig gis khyim bdag mgon med zas sbyin 'khor dang bcas pa dang mnyan yod na gnas pa'i skye bo'i tshogs 'dul bar 'gyur snyam na/_dge slong shA ri'i bus 'dul bar gzigs nas/_de nas bcom ldan 'das kyis tshe dang ldan pa shA ri'i bu la bka' stsal pa/_shA 
[\[198b.4\]]ri'i bu khyim bdag mgon med zas sbyin 'khor dang bcas pa dang mnyan yod na gnas pa'i skye bo'i tshogs la soms shig_/tshe dang ldan pa shA ri'i bus bcom ldan 'das la cang mi smra bas bcom ldan 'das kyi bka' mnyan to/_/de nas khyim bdag mgon med zas sbyin gyis 
[\[198b.5\]]tshe dang ldan pa shA ri'i bu cang mi smra bas khas blangs par rig nas bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas song ngo /_/de nas tshe dang ldan pa shA ri'i bu de nyid kyi nub mo 'das nas snga dro sham thabs bgos chos gos dang 
[\[198b.6\]]lhung bzed thogs te rgyal po'i khab tu bsod snyoms la zhugs nas rgyal po'i khab tu bsod snyoms spyad de zas kyi bya ba byas nas/_zas phyi ma'i bsod snyoms spangs te gnas mal ji ltar longs spyad pa mkhos su phab nas lhung bzed dang chos gos blangs te mnyan yod gang na 
[\[198b.7\]]ba der rgyu zhing song ngo /_/de nas khyim bdag mgon med zas sbyin lam rgyags mang po khyer nas nub mo nub mo zhing mnyan yod du song ste phyin pa dang /_de mnyan yod du ma zhugs pa nyid du kun dga' ra ba nas kun dga' ra ba dang /_nags tshal nas nags tshal dang /_skyed mos tshal nas skyed mos 
[\[199a\]]
[\[199a.1\]]tshal dang /_'chag sa nas 'chag sa na dpyod cing 'di skad ces smras so/_/mnyan yod dang ha cang yang mi ring la ha cang yang mi nye ba dang /_nyin par lang long nyung zhing ku co nyung ba dang /_mtshan mo gcom chung ba dang /_sgra chung ba dang /_sbrang bu dang /_sha sbrang dang /_
[\[199a.2\]]rlung dang /_nyi ma dang /_sdig sbrul gyi reg pa chung ba'i sa phyogs de gang na yod pa der bdag gis bcom ldan 'das kyi phyir gtsug lag khang brtsig go zhes pa las/_khyim bdag mgon med zas sbyin gyis gzhon nu rgyal byed kyi kun dga' ra ba ni mnyan yod dang ha cang yang mi ring ha cang 
[\[199a.3\]]yang mi nye la nyin par lang long nyung zhing ku co nyung ba dang /_mtshan mo gcom chung ba dang /_sgra chung ba dang /_sbrang bu dang /_sha sbrang dang /_rlung dang /_nyi ma dang /_sdig sbrul gyi reg pa nyung bar mthong ngo /_/mthong nas kyang 'di snyam du sems te/_'dir bdag gis bcom ldan 'das kyi 
[\[199a.4\]]phyir gtsug lag khang brtsig go snyam nas/_de rang gi khyim du ma song ba nyid du gzhon nu rgyal byed gang na ba der song ste phyin pa dang gzhon nu rgyal byed la 'di skad ces smras so/_/gzhon nu bdag la kun dga' ra ba stsol cig_/der bdag gis bcom ldan 'das kyi phyir gtsug 
[\[199a.5\]]lag khang brtsig lags so/_/des smras pa/_khyim bdag de ni nga'i kun dga' ra ba ma yin te/_skyed mos tshal yin mod kyi de nga'i yin no/_/lan gnyis lan gsum du yang khyim bdag mgon med zas sbyin gyis gzhon nu rgyal byed la 'di skad ces smras so/_/gzhon nu bdag la skyed 
[\[199a.6\]]mos tshal stsol cig_/bdag gis der bcom ldan 'das kyi phyir gtsug lag khang brtsig lags so/_/khyim bdag kun dga' ra ba de gser bye ba gshibs kyang mi gtang ngo /_/yang khyim bdag mgon med zas sbyin gyis gzhon nu rgyal byed la 'di skad ces smras so/_/
[\[199a.7\]]gzhon nus kun dga' ra ba'i rin bcad zin gyis gser dang dbyig long shig_/kun dga' ra ba ni bdag gi lags so/_/sus rin bcad/_khyod kyis rin bcad mod/_de gnyis rin bcad do/_/ma bcad do zhes rtsod par gyur nas zhal che gcod pa'i sna chen po la gtogs pa'i 
[\[199b\]]
[\[199b.1\]]mi gang na ba der dong ba dang /_de'i bar du 'jig rten skyong ba bzhi 'di snyam du sems te/_khyim bdag mgon med zas sbyin 'di ni bcom ldan 'das kyi phyir gtsug lag khang brtsig par rtsom gyis de'i grogs bya'o snyam nas/_de nas zhal che gcod pa sna chen po la gtogs 
[\[199b.2\]]pa'i cha byad du bdag nyid mngon par sprul nas dgos pa'i phyir 'dus so/_/de nas khyim bdag mgon med zas sbyin dang /_gzhon nu rgyal byed gnyis zhal che gcod pa sna chen po la gtogs pa'i mi'i drung du song nas/_khyim bdag mgon med zas sbyin gyis zhal che gcod pa'i sna 
[\[199b.3\]]chen po la gtogs pa rnams la don de rgyas par smras pa dang /_de rnams kyis smras pa/_gzhon nus kun dga'i ra ba rin bcad zin gyis gser dang dbyig long shig_/kun dga' ra ba ni khyim bdag gi yin no/_/de cang mi smra bar 'dug go/_/khyim bdag mgon med zas sbyin gyis 
[\[199b.4\]]shing rta dang /_khur dang /_sgye dang /_gzeb dang /_rnga mo dang /_glang dang /_bong bu rnams la gser mang po bkal te 'ongs nas rgyal bu rgyal byed kyi tshal thams cad bye bas gshib par brtsams pa dang /_sa phyogs 'ga' zhig ma yog pas ma bkram pa nyid du 'dug go/_/de nas khyim bdag 
[\[199b.5\]]mgon med zas sbyin don de sems shing yud tsam cang mi smra bar 'dug ste/_gang gis ma bkram pa'i sa phyogs 'di bkram nas slar yang sba bar bya mi dgos pa'i gter ha cang nyung ba yang ma yin/_ha cang mang po yang ma yin pa de gang yin snyam pa dang /_gzhon nu rgyal byed kyis 
[\[199b.6\]]bsams pa/_gdon mi za bar khyim bdag mgon med zas sbyin ni ci'i phyir kun dga' ra ba'i ched du 'di snyed kyi nor gyi phung po yongs su btang zhes 'gyod pa skyes so snyam du bsams nas khyim bdag mgon med zas sbyin la 'di skad ces smras so/_/khyim bdag khyod gal te 'gyod pa skyes 
[\[199b.7\]]na gser dang dbyig khyer cig_/kun dga' ra ba ni nga nyid kyi yin no/_/gzhon nu bdag ni 'gyod pa ma skyes te/_'on kyang don 'di sems shing yud tsam zhig cang mi smra bar 'dug pa ni gang gis ma bkram pa'i sa phyogs 'dir bkram nas slar yang sba bar bya mi dgos pa'i gter ha cang nyung ba 
[\[200a\]]
[\[200a.1\]]yang ma yin/_ha cang mang po yang ma yin pa de gang yin snyam mo/_/de nas gzhon nu rgyal byed 'di snyam du sems te/_kye ma'o sangs rgyas bcom ldan 'das ni mchog ma yin pa ma yin la/_chos bstan pa yang mchog ma yin pa ma yin te/_de la da ltar khyim 
[\[200a.2\]]bdag 'di kun dga' ra ba'i ched du 'di snyed kyi nor gyi phung po chen po yongs su gtong ngo snyam du bsams nas/_khyim bdag mgon med zas sbyin la 'di skad ces smras so/_/khyim bdag ma bkram pa'i sa phyogs 'di kho bo la byin cig_/der kho bos bcom ldan 'das kyi phyir sgo khang brtsig par 
[\[200a.3\]]bya'o/_/khyim bdag mgon med zas sbyin gyis gzhon nu rgyal byed lam bkram pa'i sa phyogs byin nas der gzhon nu rgyal byed kyis bcom ldan 'das kyi phyir sgo khang rtsig tu bcug go/_/de nas khyim bdag mgon med zas sbyin gyis bcom ldan 'das kyi phyir gtsug lag khang brtsig par 
[\[200a.4\]]brtsams pa dang /_mu stegs can zhe sdang drag pos kun nas glongs pa'i yid can rnams 'dus nas/_khyim bdag mgon med zas sbyin gang na ba der dong ste lhags pa dang smras pa/_khyim bdag khyod kyis dge sbyong gau ta ma'i phyir gtsug lag khang ma rtsig shig_/ci'i phyir kho bo cag gis grong khyer 
[\[200a.5\]]rnams bgos te dge sbyong gau ta ma'i ni rgyal po'i khab yin no/_/kho bo cag gi ni mnyan yod yin no/_/des smras pa/_khyed cag gis grong khyer rnams bgos kyi/_bdag gi nor ma bgos pas bdag gang la mngon par dga' ba de'i chos kyi phung po brtsig go/_/de rnams rgyal po'i 
[\[200a.6\]]drung du dong ba dang /_de yang khyim bdag mgon med zas sbyin gyis pham par byas pa dang /_mu stegs spyi rdol can mu cor smra ba rnams kyis smras pa/_khyim bdag khyod 'dod dgur byed du mi gzhug ste/_dge sbyong gau ta ma'i nyan thos kyi mchog 'ongs nas/_gal te nga'i shags 
[\[200a.7\]]kyis kho bo cag pham par gyur na gtsug lag khang rtsigs shig_/des smras pa/_rung gis re zhig 'phags pa shA ri'i bu kho na la brtag go/_/de nas khyim bdag mgon med zas sbyin tshe dang ldan pa shA ri'i bu gang na ba der song ste phyin pa dang tshe dang ldan pa shA ri'i bu'i rkang pa 
[\[200b\]]
[\[200b.1\]]gnyis la mgo bos phyag byas te phyogs gcig tu 'dug go/_/phyogs gcig tu 'dug nas khyim bdag mgon med zas sbyin gyis tshe dang ldan pa shA ri'i bu la 'di skad ces smras so/_/btsun pa shA ri'i bu mu stegs can rnams 'di skad ces/_khyim bdag khyod 'dod dgur byed du mi 
[\[200b.2\]]gzhug ste/_dge sbyong gau ta ma'i nyan thos kyi mchog 'ongs nas gal te de'i shags kyis kho bo cag pham par gyur na gtsug lag khang rtsigs shig ces mchi na/_de la ji ltar bsgrub par bgyi/_tshe dang ldan pa shA ri'i bus bsams pa/_ci 'di rnams la dge ba'i rtsa ba cung zad yod dam 
[\[200b.3\]]'on te med ces bsams pa las yod par mthong ngo /_/su zhig la rag las par 'gyur snyam na/_bdag kho na la rag las par mthong ngo /_/yang bsams pa/_ci 'di snyed cig kho na bdag la rag las pa'i tshig gis 'dul bar 'gyur ram/_'on te gzhan yang tshig gis 'dul ba 
[\[200b.4\]]yod snyam pa las yod par mthong ngo /_/dus ji srid cig na tshogs par 'gyur snyam na/_zhag bdun lon nas so snyam du bsams nas smras pa/_khyim bdag de bzhin du bya ste/_'on kyang zhag bdun pa'i nyin par bya'o/_/de nas khyim bdag mgon med zas sbyin dga' ba dang mgu ba skyes 
[\[200b.5\]]te/_mu stegs can rnams gang na ba der song nas phyin pa dang mu stegs can rnams la 'di skad ces smras so/_/shes ldan dag shA ri'i bu na re rung gis de bzhin du bya'o/_/'on kyang zhag bdun pa'i nyin par bya'o zhes zer ro/_/de rnams kyis bsams pa/_'di la ni rgyu gnyis yod 
[\[200b.6\]]par gyur te/_yang na ni de ni 'bros 'dod do/_/yang na ni de phyogs tshol 'dod do/_/de ma yin na dus der gdab ci dgos bdag cag kyang phyogs btsal lo zhes de rnams kyis phyogs btsal bar brtsams te/_de rnams kyis phyogs btsal ba dang kun du rgyu mig dmar mthong nas 
[\[200b.7\]]de rnams kyis de la smras pa/_khyod dang bdag cag ni tshangs pa mtshungs par spyod pa yin gyis/_dge sbyong gau ta ma'i nyan thos kyi mchog bdag cag gis brtsad pa'i phyir bkug na de phyogs tshol gyis khyod kyang bdag cag gi grogs gyis shig_/dus ji tsam zhig na 'di nas 
[\[201a\]]
[\[201a.1\]]zhag bdun pa'i nyin bar ro/_/rung gis de bzhin du bya ste/_gang gi tshe khyed cag 'dus par gyur pa de'i tshe kho bo la sbron cig_/mu stegs can rnams bag tsha ba dang sems khral skyes nas nyin re zhing phyogs tshol ba dang nyi ma bgrang bar byed do/_/ji tsam na zhag bdun 
[\[201a.2\]]lon pa dang /_khyim bdag mgon med zas sbyin gyis bla gab med pa'i sa phyogs yangs par stan shom du bcug go/_/tshe dang ldan pa shA ri'i bu'i ched du yang seng ge'i khri bshams so/_/yul sna tshogs na gnas pa'i mu stegs can rnams kyang 'dus so/_/mnyan yod na gnas pa'i skye bo'i 
[\[201a.3\]]tshogs dang de'i nye 'khor na gnas pa'i srog chags brgya stong phrag du ma dag kyang kha cig ni ngo mtshar skyes so/_/kha cig ni sngon gyi dge ba'i rtsa bas bskul nas 'dus par gyur to/_/de nas tshe dang ldan pa shA ri'i bu khyim bdag mgon med zas sbyin 'khor dang bcas pas mdun du bdar nas rtsod pa'i 
[\[201a.4\]]dkyil 'khor du zhugs te 'dul ba'i skye bo rnams la bltas nas dran pa sngon du btang ste/_spyod lam zhi bas seng ge'i khri la 'dzegs nas 'dug pa dang /_'khor thams cad sems mi g.yeng bar tshe dang ldan pa shA ri'i bu la rtog cing 'dug go/_/de nas tshe dang ldan pa shA ri'i bus mu stegs can 
[\[201a.5\]]rnams la smras pa/_shes ldan dag re zhig byed dam/_'on te 'jig_/de rnams kyis smras pa/_kho bo cag gis byas khyod kyis shig shig_/tshe dang ldan pa shA ri'i bus bsams pa/_gal te bdag gis byas na lha dang bcas pa'i 'jig rten gyis kyang 'jig mi nus na kun du rgyu mig 
[\[201a.6\]]dmar gyis lta smos kyang ci dgos snyam du bsams nas/_kun du rgyu mig dmar la 'di skad ces smras so/_/khyod kyis byos shig ngas bshig go/_/de mig 'phrul la byang ba yin pas/_des shing sa ha ka ra shin tu me tog gis rgyas pa zhig sprul pa dang /_tshe dang ldan pa shA ri'i bus rlung dang char 
[\[201a.7\]]drag po phab ste/_des de rtsa ba nas phyung nas phan tshun du rnam par gtor te rnal 'byor pa rnams kyi yul du yang ma gyur to/_/de nas des pad ma'i rdzing zhig sprul pa dang /_tshe dang ldan pa shA ri'i bus glang po che bzang po zhig sprul nas/_des de kun du brnal nas ming gi lhag ma zhig bzhag 
[\[201b\]]
[\[201b.1\]]go/_/des sbrul mgo bdun pa zhig sprul pa dang /_tshe dang ldan pa shA ri'i bus nam mkha' lding zhig sprul te/_des de blangs so/_/des ro langs shig sprul pa dang /_tshe dang ldan pa shA ri'i bus sngags kyi phur pa btab pa las nyes par spyad pa'i ro langs ni bdag nyid la gsod par 
[\[201b.2\]]byed pas des de nyid la bsnyags pa dang /_de nas de 'jigs skrag phongs shing ba spu zing zhes byed nas tshe dang ldan pa shA ri'i bu'i rkang pa gnyis la mgo bos gtugs nas 'phags pa skyabs su mchi lags kyis/_yongs su bskyab tu gsol/_de nas tshe dang ldan pa shA ri'i bus sngags 
[\[201b.3\]]kyi phur ba phyung ba dang ro langs de zhi bar gyur to/_/tshe dang ldan pa shA ri'i bus de la chos bshad de/_de dad pa skyes nas smras pa/_'phags pa shA ri'i bu legs par gsungs pa'i chos 'dul ba la bdag rab tu 'byung ba dang bsnyen par rdzogs pa dge slong gi dngos po 'thob pa lta na/_bdag 
[\[201b.4\]]'phags pa shA ri'i bu'i spyan sngar tshangs par spyod pa spyad par bgyi'o/_/de nas tshe dang ldan pa shA ri'i bus rab tu phyung bsnyen par rdzogs par byas nas gdams ngag byin pa dang des brtson pa dang /_'bad pa dang /_brtsal ba byas pas nyon mongs pa thams cad spangs te dgra bcom pa mngon du byas 
[\[201b.5\]]nas dgra bcom par gyur te/_khams gsum gyi 'dod chags dang bral ba/_bong ba dang gser du mnyam pa/_nam mkha' dang lag mthil du mnyam pa'i sems dang ldan pa/_tsan dan dang ste'ur mnyam pa/_rig pas ma rig pa'i sgo nga'i sbubs dral zhing rig pa dang /_mngon par shes pa dang /_so 
[\[201b.6\]]so yang dag par rig pa thob pa/_srid pa dang /_rnyed pa la chags pa dang /_bkur sti la rgyab kyis phyogs pa/_dbang po dang nye dbang po'i lha dang bcas pa rnams kyis mchod par bya ba dang /_rjed par bya ba dang /_mngon du smra bar bya bar gyur to/_/de nas de'i 'khor rnams ngo mtshar gyi mig bgrad nas tshe 
[\[201b.7\]]dang ldan pa shA ri'i bu la mngon par dad par gyur te smras pa/_'phags pa shA ri'i bus ni smra ba'i khyu mchog chen po tshar bcad do snyam du rig nas tshe dang ldan pa shA ri'i bu'i gdong du blta bar gyur to/_/de nas tshe dang ldan pa shA ri'i bus 'khor de'i bsam pa dang /_bag la nyal dang khams dang /_rang bzhin 
[\[202a\]]
[\[202a.1\]]shes nas 'phags pa'i bden pa bzhi so sor rtogs par 'gyur ba de lta bu'i chos bshad pa byas so/_/de thos nas sems can brgya phrag du mas khyad par chen po thob ste/_kha cig gis ni nyan thos kyi byang chub tu sems bskyed do/_/kha cig gis ni rang sangs rgyas 
[\[202a.2\]]kyi byang chub tu'o/_/kha cig gis ni bla na med pa yang dag par rdzogs pa'i byang chub tu'o/_/kha cig gis ni skyabs su 'gro ba dang bslab pa'i gzhi rnams blangs so/_/kha cig gis ni rgyun du zhugs pa'i 'bras bu mngon sum du byas so/_/kha cig gis ni lan gcig phyir 'ong ba'i 'bras 
[\[202a.3\]]bu'o/_/kha cig gis ni phyir mi 'ong ba'i 'bras bu'o/_/kha cig gis ni rab tu byung nas nyon mongs pa thams cad spangs te dgra bcom pa mngon sum du byas so/_/'khor de phal cher yang sangs rgyas la gzhol/_chos la 'bab/_dge 'dun la bab par bkod do/_/mu stegs can 
[\[202a.4\]]rnams kyis bsams pa/_'di bdag cag gis shags kyis tshar gcad par mi nus kyis/_thabs shig bsham par bya ste/_gtsug lag khang 'di nyid du gla mi'i las byas la/_de nas glags rnyed nas 'di bgags te gsad par bya'o snyam nas thams cad 'dus te khyim bdag mgon 
[\[202a.5\]]med zas sbyin gyi drung du song nas son pa dang smras pa/_khyim bdag khyod kyis bdag cag gi 'tsho ba'i gzhi thams cad bcad de/_de bas na snying brtse bar gyis shig dang /_khyod kyi gtsug lag khang du gla mi'i las bya'o/_/kho bo cag 'di na ring zhig tu gnas pas yul bor 
[\[202a.6\]]na mi rung ngo /_/de nas khyim bdag mgon med zas sbyin gyis smras pa/_re zhig 'phags pa shA ri'i bu la brtag par bya'o zhes de tshe dang ldan pa shA ri'i bu gang na ba der song ste phyin pa dang tshe dang ldan pa shA ri'i bu la 'di skad ces smras so/_/'phags pa mu stegs can rnams kyi mchid 
[\[202a.7\]]nas/_bdag cag gi 'tsho ba'i gzhi thams cad bcad de/_de bas na snying brtse bar gyis shig dang /_khyod kyi gtsug lag khang du gla mi'i las bya'o/_/kho bo cag 'di na ring zhig tu gnas gnas pas yul bor na mi rung ngo zhes mchi'o/_/tshe dang ldan pa shA ri'i bus ji 'di rnams la dge 
[\[202b\]]
[\[202b.1\]]ba'i rtsa ba cung zad yod dam 'on te med ces bsams pa la zhugs na yod par mthong ngo /_/su zhig la rag las snyam na/_bdag kho na la'o snyam nas des bsams te smras pa/_khyim bdag de la 'gal ba ci yod kyis de bzhin du gyis shig_/de rnams gtsug lag khang der gla 
[\[202b.2\]]mi'i las bya bar brtsams pa na tshe dang ldan pa shA ri'i bus lcag thogs kyi mi gtum po zhig sprul nas des de rnams las byed du gzhug par brtsams so/_/tshe dang ldan pa shA ri'i bus de rnams kyi gdul ba'i dus shes nas de dang nye ba'i shing drung zhig na 'chag cing 'dug pa las 
[\[202b.3\]]de rnams kyis de mthong nas de rnams kyis bsams pa/_dben pa na 'dug pas 'di gsad pa'i dus ni 'di yin no snyam nas/_de rnams kyis de'i drung du dong nas bskor te 'dug go/_/tshe dang ldan pa shA ri'i bus bsams pa/_'di rnams sems ci 'dra ba zhig gis bdag gi 
[\[202b.4\]]drung du lhags snyam na/_ji tsam na gsad pa'i sems kyis yin par mthong nas de lcag thogs te sbad nas des de rnams las byos deng zhes thag bcug pa dang /_de rnams kyis smras pa/_'phags pa shA ri'i bu bskyab tu gsol/_des smras pa/_tshe dang ldan pa re zhig 
[\[202b.5\]]song la ngal sor chug cig_/de rnams kyis bsams pa/_'di ni 'di lta bur bdag nyid che ba yin te/_bdag cag gis ni 'di bsad par bsams na/_'di ni bdag cag la byams par sems so snyam du rig nas dad par gyur to/_/de nas tshe dang ldan pa shA ri'i bus de rnams 
[\[202b.6\]]kyi bsam pa dang /_bag la nyal ba dang /_khams dang /_rang bzhin shes nas 'phags pa'i bden pa bzhi so sor rtogs par 'gyur ba de lta bu'i chos bshad pa byas te/_de thos nas de rnams kyis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du 
[\[202b.7\]]zhugs pa'i 'bras bu mngon sum du byas te/_de rnams kyis bden pa mthong ste smras pa/_btsun pa shA ri'i bu'i spyan sngar bdag cag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/_bdag cag btsun pa shA ri'i 
[\[203a\]]
[\[203a.1\]]bu'i spyan sngar tshangs par spyod pa spyad par bgyi'o/_/de rnams tshe dang ldan pa shA ri'i bus rab tu phyung zhing bsnyen par rdzogs par byas nas gdams ngag byin te/_de rnams kyis brtson pa dang /_'bad pa dang /_brtsal bar byas pas 'khor ba'i 'khor lo cha lnga pa 
[\[203a.2\]]g.yo ba dang /_mi g.yo ba 'di nyid rig ste/_'du byed kyi rnam pa thams cad nyams pa dang /_ltung ba dang rnam par 'thor ba dang /_rnam par 'jig pa'i chos nyid kyis zil gyis mnan te/_nyon mongs pa thams cad spangs nas dgra bcom pa mngon sum du byas te/_dgra 
[\[203a.3\]]bcom par gyur nas khams gsum gyi 'dod chags dang bral ba/_bong ba dang gser du mnyam pa/_nam mkha' dang lag 'thil du mtshungs pa'i sems dang ldan pa/_tsan dan dang ste'ur mnyam pa/_rig pas ma rig pa'i sgo nga'i sbubs dral zhing rig pa dang /_mngon 
[\[203a.4\]]par shes pa dang /_so so yang dag par rig pa thob pa/_srid pa dang /_rnyed pa la chags pa dang /_bkur sti la rgyab kyis phyogs pa/_dbang po dang nye dbang po'i lha dang bcas pa rnams kyis mchod par bya ba dang /_rjed par bya ba dang /_mngon du smra bar bya bar gyur to/_/de nas 
[\[203a.5\]]tshe dang ldan pa shA ri'i bus gtsug lag khang gi thig skud kyi mtha' gcig nas bzung /_mtha' gcig nas khyim bdag mgon med zas sbyin gyis bzung ba dang /_tshe dang ldan pa shA ri'i bus 'dzum par brtsams so/_/khyim bdag mgon med zas sbyin gyis smras pa/_'phags pa shA 
[\[203a.6\]]ri'i bu de bzhin gshegs pa rnams sam/_de bzhin gshegs pa'i nyan thos rnams ni rgyu med rkyen med par 'dzum pa mi mdzad na/_'phags pa shA ri'i bu ci'i rgyu ci'i rkyen gyis 'dzum pa mdzad/_khyim bdag de de bzhin no/_/de de bzhin te/_de bzhin gshegs pa rnams sam/_de 
[\[203a.7\]]bzhin gshegs pa'i nyan thos rnams ni rgyu med rkyen med par 'dzum pa mi mdzad de/_khyod kyis 'dir thig skud bzung ba na dga' ldan gyi lha'i ris su yang gser gyi khang pa grub par gyur to/_/de nas khyim bdag mgon med zas sbyin ngo mtshar skyes pa'i mig bgrad de smras pa/_'phags pa 
[\[203b\]]
[\[203b.1\]]shA ri'i bu gal te de lta na de'i slad du yang thig skud brkyang ba dang lhag par sems mngon par dad par bgyi'o/_/tshe dang ldan pa shA ri'i bus yang thig skud de bzung ba dang khyim bdag mgon med zas sbyin gyis lhag par dad pa drag po'i shugs kyis sems mngon par dad par byas te/_dad pa 
[\[203b.2\]]de'i mjug thogs kho nar gser gyi khang pa de rin po che sna bzhi las byas par gyur nas tshe dang ldan pa shA ri'i bus kyang de la go bar byas so/_/de nas khyim bdag mgon med zas sbyin gong nas gong du bsod nams rab tu 'phel ba'i rgyud kyis gtsug lag khang chen po bcu drug dang /_khang 
[\[203b.3\]]phran drug bcu rtsig tu bcug ste/_des gtsug lag khang chen po bcu drug dang /_khang phran drug bcu brtsigs nas yo byad thams cad kyis rgyas par byas te tshe dang ldan pa shA ri'i bu gang na ba der song nas phyin pa dang /_tshe dang ldan pa shA ri'i bu la 'di skad ces smras so/_/'phags pa shA 
[\[203b.4\]]ri'i bu bcom ldan 'das gshegs pa na shul tshad ji tsam du byon par 'gyur/_khyim bdag dper na 'khor los sgyur ba'i rgyal po'i tshad tsam mo/_/'khor los sgyur ba'i rgyal po mchi ba'i tshad ji tsam/_khyim bdag 'khor los sgyur ba'i rgyal po ni nyi ma gcig gis rgyang grags bcu'i 
[\[203b.5\]]lam du 'gro'o/_/de nas khyim bdag mgon med zas sbyin gyis gang yang mnyan yod nas rgyal po'i khab de'i bar gyi gshegs dgongs brtsis nas gzhes sa dag byed du bcug_/sbyin gtong gi khang bdag rtsig tu bcug_/dus tshod gsol ba'i mi dag bkod/_gdugs dang /_
[\[203b.6\]]rgyal mtshan dang /_ba dan dag gis brgyan/_tsan dan gyi chus chag chag btab/_shin tu dri zhim po'i pog por dag nye bar bkod/_rta babs dag byed du bcug_/dus kyi dang thun tshod kyi sman dag kyang 'jog tu bcug go/_/de ltar tshogs bsags nas mi zhig la bsgo ba/_kye nang 
[\[203b.7\]]rje tshur khyod bcom ldan 'das gang na ba der song la phyin pa dang /_kho bo'i tshig gis bcom ldan 'das kyi zhabs gnyis la mgo bos phyag byos la/_gnod pa chung ngam/_nyam nga ba nyung ngam/_bskyod pa yang ngam/_'tsho'am/_stobs dang bde ba la reg par gnas sam zhes zhus la 'di skad ces/_
[\[204a\]]
[\[204a.1\]]bcom ldan 'das mnyan yod du gshegs su gsol/_bcom ldan 'das dge slong gi dge 'dun dang thabs cig la bdag ji srid 'tsho'i bar du na bza' chos gos dang /_bsod snyoms dang /_snyun dpyad kyi rkyen sman dang yo byad rnams kyis bkur sti bgyid do zhes kyang stsol cig_/
[\[204a.2\]]jo bo bka' bzhin 'tshal zhes mi des khyim bdag mgon med zas sbyin gyi ltar mnyan nas rgyal po'i khab gang na ba der chas te/_rim gyis rgyal po'i khab tu phyin pa dang /_de nas lam gyis dub pa ngal sos nas bcom ldan 'das gang na ba der song ste phyin pa dang /_bcom ldan 'das kyi 
[\[204a.3\]]zhabs gnyis la mgo bos phyag 'tshal te phyogs gcig tu 'dug nas/_mi des bcom ldan 'das la 'di skad ces gsol to/_/btsun pa bcom ldan 'das kyi zhabs gnyis la khyim bdag mgon med zas sbyin gyis mgo bos phyag 'tshal nas zhes bya ba nas/_reg par gnas sam zhes bya 
[\[204a.4\]]ba'i bar gong ma bzhin du'o/_/kye mi khyod dang khyim bdag mgon med zas sbyin bde bar gyur cig_/btsun pa khyim bdag mgon med zas sbyin gyi mchid nas/_bcom ldan 'das mnyan yod du gshegs su gsol/_bcom ldan 'das dge slong gi dge 'dun dang thabs cig la zhes bya ba nas 
[\[204a.5\]]bkur sti bgyid do zhes bya ba'i bar gong ma bzhin no/_/bcom ldan 'das kyis mi de la cang mi gsung bas gnang ngo /_/de nas mi des bcom ldan 'das kyis cang mi gsung bas gnang bar rig nas/_bcom ldan 'das kyi zhabs gnyis la mgo bos phyag 'tshal nas bcom ldan 'das kyi spyan snga nas 
[\[204a.6\]]song ngo /_/de nas bcom ldan 'das dul ba 'khor dul ba zhi ba 'khor zhi ba/_dbugs phyin pa/_'khor dbugs phyin pa/_rnam par dul ba/_'khor rnam par dul ba dgra bcom pa 'khor dgra bcom pa/_'dod chags dang bral ba 'khor 'dod chags dang bral ba/_dang ba 'khor dang ba/_
[\[204a.7\]]khyu mchog ba lang gi tshogs kyis bskor ba lta bu dang /_glang po che glang po che'i phrug gu'i tshogs kyis bskor ba lta bu dang /_seng ge mche ba can gyi tshogs kyis bskor ba lta bu dang /_ngang pa'i rgyal po ngang pa'i tshogs kyis bskor ba lta bu dang /_nam mkha' lding bya'i tshogs kyis bskor ba lta bu dang /_bram 
[\[204b\]]
[\[204b.1\]]ze slob ma'i tshogs kyis bskor ba lta bu dang /_sman pa mkhas pa nad pa'i tshogs kyis bskor ba lta bu dang /_dpa' bo dmag gi tshogs kyis bskor ba lta bu dang /_lam mkhan 'gron po'i tshogs kyis bskor ba lta bu dang /_ded dpon tshong pa'i tshogs kyis bskor ba lta bu dang /_
[\[204b.2\]]tshong dpon skye bo'i tshogs kyis bskor ba lta bu dang /_khams kyi rgyal phran blon po'i tshogs kyis bskor ba lta bu dang /_'khor los sgyur ba bu stong gis bskor ba lta bu dang /_zla ba rgyu skar gyi tshogs kyis bskor ba lta bu dang /_nyi ma 'od zer stong gis bskor ba lta bu dang /_yul 'khor 
[\[204b.3\]]skyong dri za'i tshogs kyis bskor ba lta bu dang /_'phags skyes po grul bum gyi tshogs kyis bskor ba lta bu dang /_mig mi bzang klu'i tshogs kyis bskor ba lta bu dang /_rnam thos kyi bu gnod sbyin gyi tshogs kyis bskor ba lta bu dang /_thags zangs ris lha ma yin gyi tshogs kyis 
[\[204b.4\]]bskor ba lta bu dang /_brgya byin sum bcu rtsa gsum pa'i tshogs kyis bskor ba lta bu dang /_tshangs pa tshangs ris kyi tshogs kyis bskor ba lta bu dang /_rgya mtsho g.yo ba med pa lta bu dang /_sprin chu dang bcas pa lta bu dang /_glang po che dam pa dregs pa dang bral ba ltar dbang po rnams 
[\[204b.5\]]shin tu dul bas spyod lam gyi tshul ma 'khrugs pa/_sku skyes bu chen po'i mtshan sum bcu rtsa gnyis kyis kun nas brgyan zhing /_dpe byad brgyad bcus rnam par mdzes par byas pa/_'od 'dom gang gis brgyan pa'i sku/_nyi ma'i 'od zer stong bas lhag pa'i 'od can/_rin po che'i 
[\[204b.6\]]ri bo 'gro ba ltar kun nas mdzes pa/_stobs bcu dang /_mi 'jigs pa bzhi dang /_ma 'dres pa'i dran pa nye bar gzhag pa gsum dang /_thugs rje chen po dang ldan pa/_dge slong gi dge 'dun chen po dang /_khyim bdag mgon med zas sbyin 'khor dang bcas pa dang /_mnyan 
[\[204b.7\]]yod na gnas pa'i skye bo'i tshogs dang /_lha brgya stong phrag du mas zhabs 'bring byas nas mnyan yod kyi grong khyer du gshegs so/_/gang gi tshe bcom ldan 'das kyis mnyan yod kyi grong khyer du gshegs nas mngon par 'du mdzad pas/_grong khyer gyi sgo'i them pa la zhabs g.yas pas 
[\[205a\]]
[\[205a.1\]]mnan pa de'i tshe sa rnam pa drug tu g.yos te/_sa chen po 'di g.yos/_kun du g.yos/_kun du rab tu g.yos/_ldeg rab tu ldeg_/kun du rab tu ldeg ste/_shar phyogs mtho na nub phyogs dma'/_nub phyogs mtho na shar phyogs dma'/_lho phyogs 
[\[205a.2\]]mtho na byang phyogs dma'/_byang phyogs mtho na lho phyogs dma'/_mtha' mtho na dbus dma'/_dbus mtho na mtha' dma' bar gyur nas/_'jig rten 'di thams cad 'jig rten gyi bar dang bcas te snang ba rgya chen pos khyab par gyur to/_/bar snang la yang lha'i rnga brdung 
[\[205a.3\]]zhing nam mkha'i dkyil na gnas pa'i lhas ni steng nas lha'i me tog ut+pal dang /_pad ma dang /_ku mu da dang /_pad ma dkar po dang /_a ka ru'i phye ma dang /_rgya spos kyi phye ma dang /_tsan dan gyi phye ma dang /_gur gum gyi phye ma dang /_ta ma la'i lo ma dang /_lha'i me tog man dA ra ba dag 'thor 
[\[205a.4\]]zhing lha'i gos rnams kyang 'thor ro/_/bcom ldan 'das grong khyer du gshegs pa na 'di dag dang gzhan yang ya mtshan 'di lta bu dag byung bar gyur to/_/gzhan yang dog pa rnams ni yangs par gyur to/_/dma' ba rnams ni mthon por gyur to/_/mthon po rnams ni mnyam par gyur to/_/glang po che 
[\[205a.5\]]yang skad 'byin/_rta yang skad 'byin/_khyu mchog rnams kyang skad 'byin to/_/khang pa na yod pa'i rol mo'i cha byad sna tshogs pa rnams kyang rang sgra 'byin to/_/long ba rnams kyis ni mig thob bo/_/'on pa rnams kyis rna bas thos so/_/lkugs pa rnams kyis ni smra nus par gyur to/_/dbang po ma 
[\[205a.6\]]tshang ba rnams ni dbang po rnams tshang bar gyur to/_/chang gis myos pa rnams ni myos pa dang bral bar gyur to/_/dug 'thungs pa rnams ni dug zhi bar gyur to/_/phan tshun khon byung ba rnams ni byams pa thob par gyur to/_/sbrum ma rnams ni bde bar btsas par gyur to/_/btson du bcings pa rnams 
[\[205a.7\]]ni bcings pa las thar to/_/nor med pa rnams ni nor rnyed de/_'di dag dang gzhan yang bcom ldan 'das grong khyer du gshegs pa na ngo mtshar brgya stong dag byung bar gyur to/_/de nas bcom ldan 'das bkur sti chen po de lta bus mnyan yod du gshegs so/_/gshegs nas dge slong gi 
[\[205b\]]
[\[205b.1\]]dge 'dun gyi gung la gdan bshams pa nyid la bzhugs so/_/de nas khyim bdag mgon med zas sbyin mdza' bshes dang nye du dang gnyen gyi skye bos yongs su bskor nas gser gyi bya ma bum blangs te chu sbreng bar brtsams pa las/_de 'dzag tu ma btub nas khyim bdag mgon med zas sbyin 
[\[205b.2\]]yid mi bde ste bsams pa/_bdag gi las nyes pa dang bcas pa cung zad byas par ma gyur grang snyam pa dang /_bcom ldan 'das kyis bka' stsal pa/_khyim bdag khyod kyis las nyes pa dang bcas pa cung zad kyang byas pa med de/_'on kyang khyod kyis phyogs 'dir 'dug nas 
[\[205b.3\]]sngon gyi yang dag par rdzogs pa'i sangs rgyas rnams la phyogs 'di phul ba yin gyis/_phyogs gzhan zhig tu 'dug la sbrengs shig_/des phyogs gzhan zhig tu 'dug ste sbrengs pa dang /_bcom ldan 'das nyid kyi yan lag lnga dang ldan pa'i gsung dbyangs kyis rgyal byed kyi tshal 
[\[205b.4\]]brjod par mdzad de/_rgyal byed kyi tshal brjod pa mdzad pa na gzhon nu rgyal byed kyis bsams pa/_kye ma bcom ldan 'das kyis der bdag gis ming thog mar smos kyang ci ma rung snyam pa dang /_bcom ldan 'das kyis gzhon nu rgyal byed kyi bsam pa thugs su chud nas/_dge slong 
[\[205b.5\]]dag 'di ni rgyal bu rgyal byed kyi tshal mgon med zas sbyin gyi kun dga' ra ba yin no zhes der ming thog mar smos par mdzad do/_/gzhon nu rgyal byed kyis bcom ldan 'das kyis der bdag gi ming thog mar smos pa mdzad pa thos nas shin tu dga' bar gyur te/_dga' ba dang rab tu 
[\[205b.6\]]dga' ba skyes pa des nor gyi rigs thams cad kyis bcom ldan 'das kyi phyir rin po che sna bzhi'i sgo khang byed du bcug go/_/de bzhin du sdud pa byed pa rnams kyis kyang mdo sde'i nang du sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na 
[\[205b.7\]]bzhugs so zhes gdags par byas so/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa khyim bdag mgon med zas sbyin gyis sngon yang dag par rdzogs pa'i sangs rgyas rnams las phyogs 'di sngon nam 
[\[206a\]]
[\[206a.1\]]phul lags/_bcom ldan 'das kyis bka' stsal pa/_dge slong dag sngon byung ba bskal pa dgu bcu rtsa gcig la yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla 
[\[206a.2\]]na med pa/_lha dang mi rnams kyi ston pa/_sangs rgyas bcom ldan 'das rnam par gzigs zhes bya ba 'jig rten du byung nas/_de 'khor dge slong drug khri nyis stong dang phyogs 'dir gshegs so/_/de'i tshe mnyan yod 'dir khyim bdag rgyal zhes bya ba byung ste/_des sa phyogs 'di 
[\[206a.3\]]rgyang grags drug gser dang dbyig gshibs pas rgyal bu gzhon nu las nyos nas yang dag par rdzogs pa'i sangs rgyas rnam par gzigs la phul te/_de nyid kyi spyan sngar rab tu byung nas nyon mongs pa thams cad spangs te dgra bcom pa mngon sum du byas so/_/khyim bdag rgyal 
[\[206a.4\]]gyi tsha bo zhig des bsten pas de bzhin gshegs pa rnam par gzigs la shin tu dad pa skyes nas des yang dag par rdzogs pa'i sangs rgyas rnam par gzigs kyi dbu skra dang sen mo'i mchod rten rtsig tu bcug ste des bsams pa/_gang gis na bdag gis 'di nyin mtshan du sgrib pa med par mthong bar 
[\[206a.5\]]'gyur ba'i thabs de ci yod snyam pa dang /_de la rten pa rgya mtsho'i 'gram na 'dug pa zhig gis nor bu rin po che 'bar ba zhig skyes su bskur nas/_des de mchod rten la btags pa dang de'i mthus des dbu skra dang sen mo'i mchod rten de nyin mtshan du sgrib pa med par mthong ngo /_/de nas dad pa skyes te smon lam btab 
[\[206a.6\]]pa/_ji ltar sa phyogs 'di bdag gi zhang pos rgyal bu gzhon nu las gser dang dbyig gshibs pas nyos nas yang dag par rdzogs pa'i sangs rgyas rnam par gzigs nyan thos kyi dge 'dun dang bcas pa la phul ba de bzhin du bdag gis kyang sa phyogs 'di gser dang dbyig gshibs pas rgyal bu 
[\[206a.7\]]gzhon nu las nyos nas yang dag par rdzogs pa'i sangs rgyas bdun la 'bul bar 'gyur zhing /_de rnams kyi phyi ma shos gang yin pa de'i spyan sngar bdag rab tu byung nas nyon mongs pa thams cad spangs te dgra bcom pa mngon sum du byas par gyur cig ces btab bo/_/dge slong dag 
[\[206b\]]
[\[206b.1\]]ji snyam du sems/_de'i tshe de'i dus kyi khyim bdag rgyal gyi tsha bo gang yin pa de ni khyim bdag mgon med zas sbyin 'di nyid yin no/_/de tshun chad bskal pa sum bcu rtsa gcig pa la ston pa gtsug tor can zhes bya ba nas sangs rgyas bcom ldan 'das 'jig rten du byung ngo /_/zhes bya ba'i bar gong 
[\[206b.2\]]ma bzhin du ste/_de 'khor dge slong drug khri dang sa phyogs 'dir gshegs so/_/de'i tshe khyim bdag rgyas pa zhes bya ba byung ste/_des phyogs 'di dpag tshad phyed dang gsum nor bu gshibs pas rgyal bu gzhon nu las nyos nas yang dag par rdzogs pa'i sangs rgyas gtsug tor 
[\[206b.3\]]can nyan thos kyi 'khor dang bcas pa la phul lo/_/dge slong dag de'i tshe de'i dus kyi khyim bdag rgyas pa zhes bya bar gyur pa de gzhan zhig yin snyam na khyed kyis de ltar mi blta ste/_'on kyang de'i tshe de'i dus na khyim bdag mgon med zas sbyin 'di nyid yin no/_/de'i 'og tu bskal 
[\[206b.4\]]pa sum bcu rtsa gcig pa de nyid la ston pa thams cad skyob ces bya ba nas/_sangs rgyas bcom ldan 'das 'jig rten du byung ngo zhes bya ba'i bar gong ma bzhin du ste/_de 'khor dge slong drug khri dang sa phyogs 'dir gshegs so/_/de'i tshe khyim bdag mchu zhes bya ba byung ste/_des phyogs 
[\[206b.5\]]'di rgyang grags gnyis mu tig gshibs pas gzhon nu las nyos nas yang dag par rdzogs pa'i sangs rgyas thams cad skyob nyan thos kyi dge 'dun dang bcas pa la phul lo/_/dge slong dag de'i tshe de'i dus kyi khyim bdag mchu zhes bya ba de gzhan zhig yin snyam na khyed kyis 
[\[206b.6\]]de ltar mi blta ste/_'on kyang de'i tshe de'i dus na khyim bdag mgon med zas sbyin 'di nyid yin no/_/de'i 'og tu bskal pa bzang po 'di nyid la ston pa 'khor ba 'jig ces bya ba nas/_sangs rgyas bcom ldan 'das 'jig rten du byung ngo zhes bya ba'i bar gong ma bzhin du ste/_de 'khor 
[\[206b.7\]]dge slong bzhi khri dang lhan cig phyogs 'dir gshegs so/_/de'i tshe khyim bdag srid sbyin zhes bya ba byung ste/_des phyogs 'dir ba lang gis bkang bas gzhon nu las nyos te/_yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la phul lo/_/
[\[207a\]]
[\[207a.1\]]dge slong dag de'i tshe de'i dus kyi khyim bdag srid sbyin zhes bya bar gyur pa de gzhan zhig yin snyam na khyed kyis de ltar mi blta ste/_'on kyang de'i tshe de'i dus na khyim bdag mgon med zas sbyin 'di nyid yin no/_/de'i 'og tu bskal pa bzang po 'di nyid la skye dgu rnams kyi tshe lo sum khri thub 
[\[207a.2\]]pa na ston pa gser thub ces bya ba nas/_sangs rgyas bcom ldan 'das 'jig rten du byung ngo zhes bya ba'i bar gong ma bzhin du ste/_de 'khor dge slong sum khri dang phyogs 'dir gshegs so/_/de'i tshe khyim bdag phur bu zhes bya ba byung ste/_des phyogs 'di gos bting bas gzhon nu las 
[\[207a.3\]]nyos nas yang dag par rdzogs pa'i sangs rgyas gser thub nyan thos kyi dge 'dun dang bcas pa la phul lo/_/dge slong dag de'i tshe de'i dus kyi khyim bdag phur bu zhes bya bar gyur pa de gzhan zhig yin snyam na khyed kyis de ltar mi blta ste/_'on kyang de'i tshe de'i dus na khyim bdag mgon med 
[\[207a.4\]]zas sbyin 'di nyid yin no/_/de'i 'og tu bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas 'od srung zhes bya ba nas sangs rgyas bcom ldan 'das 'jig rten du byung ngo zhes bya ba'i bar gong ma bzhin du'o/_/de 'khor dge slong nyi khri dang phyogs 
[\[207a.5\]]'dir gshegs so/_/de'i tshe khyim bdag chu stod ces bya ba byung ste/_des sa phyogs 'di rgyang grags phyed gser gyi nas bkram pas gzhon nu las nyos te yang dag par rdzogs pa'i sangs rgyas 'od srung nyan thos kyi dge 'dun dang bcas pa la phul lo/_/dge slong dag de'i tshe de'i dus kyi khyim bdag 
[\[207a.6\]]chu stod ces bya bar gyur pa de gzhan zhig yin snyam na khyed kyis de ltar mi blta ste/_'on kyang de'i tshe de'i dus na khyim bdag mgon med zas sbyin 'di nyid yin no/_/dge slong dag da ltar gyi de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde 
[\[207a.7\]]bar gshegs pa/_'jig rten mkhyen pa/_skyes bu 'dul ba/_kha lo sgyur ba/_bla na med pa/_lha dang mi rnams kyi ston pa nga yang 'jig rten du byung nas nga 'khor stong nyis brgya lnga bcu dang phyogs 'dir gshegs pa na da ltar yang khyim bdag mgon med zas sbyin gyis rmon pa dor bcu drug gis rmos pa'i 
[\[207b\]]
[\[207b.1\]]khyon bye ba gshib pas gshibs nas gzhon nu rgyal byed las nyos te nga nyan thos kyi dge 'dun dang bcas pa la phul lo/_/dge slong dag ma 'ongs pa'i dus na skye dgu rnams kyi tshe lo brgyad khri thub pa na ston pa byams pa zhes bya ba 'khor dgra bcom pa khrag khrig phrag dgu dang ther 'bum chen po phrag drug 
[\[207b.2\]]phyogs 'dir gshegs par 'gyur ro/_/de'i tshe khyim bdag nor [{]bzangs [,]bzang [}]zhes bya ba 'byung bar 'gyur te/_des phyogs 'di dpag tshad gsum gser dang dbyig gshibs pas gzhon nu las nyos nas byams pa nyan thos kyi dge 'dun dang bcas pa la dbul bar 'gyur zhing de nyid kyi bstan pa la rab 
[\[207b.3\]]tu byung ste nyon mongs pa thams cad spangs nas dgra bcom pa mngon sum du byed par 'gyur ro/_/dge slong dag de'i tshe de'i dus kyi khyim bdag nor [{]bzangs [,]bzang [}]zhes bya ba 'byung bar 'gyur ba de gzhan zhig yin snyam na khyed kyis de ltar mi blta ste/_'on kyang khyim bdag mgon med zas sbyin 'di nyid khyim 
[\[207b.4\]]bdag nor [{]bzangs [,]bzang [}]zhes bya ba yin par 'gyur ro/_/khyim bdag mgon med zas sbyin gyis gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag rgyang ring po na yod pa dang /_gang dag thag nye ba na yod pa yang mthong bas kun tu khyim bdag mgon med 
[\[207b.5\]]zas sbyin gyis gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag rgyang ring po na yod pa dang /_gang dag thag nye ba na yod pa yang mthong ngo /_/zhes grags so/_/de'i tshe mu stegs can gyi dge sbyong dang /_bram ze dang /_spyod pa pa dang /_kun du rgyu 
[\[207b.6\]]sna tshogs rtog khang du 'dus te 'khod pa rnams 'di lta bu'i skabs kyi gtam dag gleng bar byed de/_shes ldan dag khyim bdag mgon med zas sbyin mtshan gang dag dang ldan na gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag rgyang ring 
[\[207b.7\]]po na yod pa dang /_gang dag thag nye ba na yod pa mthong bar gyur/_de'i tshe bram ze'i khye'u phyugs sten zhes bya ba 'khor de nyid du tshogs shing 'dug par gyur nas des smras pa/_shes ldan dag khyed cag sems las chung ngus 'khod cig dang /_kho bos khyim bdag mgon med zas sbyin mtshan 
[\[208a\]]
[\[208a.1\]]gang dag dang ldan na gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag rgyang ring po na yod pa dang /_gang dag thag nye ba na yod pa mthong bar 'gyur ba brtags la khyed la smra bar bya'o zhes de khyim bdag mgon med zas sbyin 'gro ba dang /_
[\[208a.2\]]'dug pa la brtag pa lhur len cing rjes bzhin 'brang ngo /_/ci tsam dus gzhan zhig na khyim bdag mgon med zas sbyin chu bo a dzi ra ba tir khrus byas nas byung ba la des de'i rgyab tu thal mo brgyab pa dang /_khyim bdag mgon med zas sbyin gyis mthong bzhin du cang mi smra bar 'dug go/_/des smras 
[\[208a.3\]]pa/_khyim bdag khyod ni mkhas pa yin zhing bzod pa dang des pa dang ldan pa yin pas des na gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag rgyang ring po na yod pa dang /_gang dag thag nye ba na yod pa mthong ngo /_/des mu 
[\[208a.4\]]stegs can rnams la go bar byas pa dang /_mu stegs can kha ngom can rnams kyis kyang kun du smras pas/_khyim bdag mgon med zas sbyin ni bzod pa dang des pa dang ldan pas des na gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag 
[\[208a.5\]]rgyang ring po na yod pa dang /_gang dag thag nye ba na yod pa mthong ngo zhes kun du sgra grags pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag mu stegs can brgya stong phrag bye bas kyang khyim bdag mgon med zas sbyin mtshan gang dang 
[\[208a.6\]]ldan na gter mthong bar 'gyur ba shes par bla ba ma yin no/_/'on kyang khyim bdag mgon med zas sbyin gyi mig gi 'bras bu rin po che ltar bkra ba dang /_dbyig gi skad yod de/_des na gter bdag po dang bcas pa dang /_bdag po med pa dang /_thang la yod pa dang /_chu na yod pa dang /_gang dag rgyang ring po 
[\[208a.7\]]na yod pa dang /_gang dag thag nye ba na yod pa mthong ngo //_//'dul ba gzhi/_bam po bdun bcu drug pa/_dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa khyim bdag mgon med zas sbyin gyis las ci zhig bgyis na/_
[\[208b\]]
[\[208b.1\]]las de'i rnam par smin pas mig gi 'bras bu rin po che ltar bkra zhing dbyig gi skad dang ldan par gyur/_bcom ldan 'das kyis bka' stsal pa/_dge slong dag khyim bdag mgon med zas sbyin 'di nyid kyis las tshogs rnyed pa/_rkyen yongs su bsgyur ba/_'od pa bzhin du nye bar 
[\[208b.2\]]gnas pa gdon mi za bar 'byung bar 'gyur ba'i las dag byas shing bsags pas khyim bdag mgon med zas sbyin nyid kyis las byas shing bsags pa dag gzhan su zhig gis myong bar 'gyur/_dge slong dag las byas shing bsags pa dag ni phyi rol gyi sa'i khams la rnam par 
[\[208b.3\]]smin par mi 'gyur/_chu'i khams la mi 'gyur/_me'i khams la mi 'gyur/_rlung gi khams la mi 'gyur gyi/_'di ltar las dge ba dang mi dge ba byas shing bsags pa dag ni zin pa'i phung po dang /_khams dang /_skye mched rnams kho na la rnam par smin par 'gyur te/_las rnams bskal 
[\[208b.4\]]pa brgyar yang ni/_/chud mi za ba'ang tshogs dang dus/_/rnyed na lus can rnams la ni/_/'bras bu dag tu 'gyur ba nyid/_/dge slong dag sngon byung ba ri 'or zhig na khyim bdag phyug cing nor mang la longs spyod che ba/_yongs su gzung ba yangs shing rgya che ba/_rnam thos kyi bu'i nor dang ldan pa/_rnam thos kyi 
[\[208b.5\]]bu la nor gyis 'gran pa zhig gnas te/_de sos ka'i dus la bab pa'i tshe me tog gi shing rnams kha 'bus shing ngang pa dang /_khrung khrung dang /_rma bya dang /_ne tso dang /_ri skegs dang /_khu byug dang /_shang shang te'u rnams skad 'byin pa'i nags tshal gyi gzhir nang mi dang lhan cig dong ngo /_/sangs rgyas 
[\[208b.6\]]rnams byung ba med pa na rang sangs rgyas dman pa dang ngan pa la snying brtse ba/_bas mtha'i gnas mal la dga' ba/_'jig rten gyi yon gnas gcig pu dag 'jig rten du 'byung bar 'gyur bas ji tsam na rang sangs rgyas zhig ljongs rgyu zhing song ba na ri 'or der phyin nas de skyed mos tshal de'i phyogs zhig 
[\[208b.7\]]na 'dug go/_/skyed mos tshal bsrung ba'i mis khyim bdag de la smras pa/_dpon po phyogs 'di na rab tu byung ba zhi ba'i bdag nyid can zhig bzhugs so/_/des thos nas de yid dga' bar gyur zhing dad pa skyes te/_gang gi skyed mos tshal na 'di 'dra ba'i rab tu byung ba gnas pa ni bdag skal ba can yin 
[\[209a\]]
[\[209a.1\]]no snyam mo/_/bdag nyid chen po de yang phung po'i lhag ma med pa'i mya ngan las 'das pa'i dbyings su zhugs te yongs su mya ngan las 'das so/_/de nas khyim bdag des mdza' bshes dang /_nye du dang /_gnyen dang /_nang mi rnams dang lhan cig tu bkur sti chen por byas 
[\[209a.2\]]nas bsregs te/_me de 'o mas bsad nas rus pa de rnams shel las byas pa'i bum pa'i nang du rin po che dang bsres te blugs pa dang rus pa de rnams 'od dang ldan zhing sgra 'byin par gyur to/_/de nas des drung du gtugs nas smon lam btab pa/_ji ltar rus pa 'di rnams rin po che dang bsres nas 
[\[209a.3\]]shin tu 'od dang ldan zhing sgra 'byin pa de bzhin du/_dge ba'i rtsa ba 'dis bdag gi mig gi 'bras bu rin po che ltar bkra zhing dbyig gi skad dang ldan par gyur cig ces byas so/_/dge slong dag ji snyam du sems/_de'i tshe de'i dus kyi khyim bdag gang yin pa de khyim bdag mgon med zas sbyin 'di 
[\[209a.4\]]nyid yin te/_'dis rang sangs rgyas la bya ba byas nas smon lam btab pa gang yin pa dang /_khyim bdag rgyal gyi tsha bor gyur pa na des yang dag par rdzogs pa'i sangs rgyas rnam par gzigs kyi dbu skra dang sen mo'i mchod rten la nor bu 'bar ba btags pa gang yin pa de'i las kyi rnam par smin pas 
[\[209a.5\]]mig gi 'bras bu rin po che ltar bkra zhing dbyig gi skad dang ldan par gyur to/_/dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la/_gcig tu dkar ba rnams kyi ni gcig tu dkar ba dang /_'dren ma rnams kyi ni 'dren ma yin te/_de lta bas 
[\[209a.6\]]na dge slong dag 'di ltar bslab par bya ste/_las gnag pa dang 'dren ma gang yin pa rnams ni spangs la/_las gcig tu dkar ba rnams la brtsal bar bya ste/_dge slong dag khyed kyis de lta bu la bslab par bya'o//_//bar sdom ni/_rgyal dang rgyas pa mchu dang ni/_/srid sbyin dang ni phur bu 
[\[209a.7\]]dang /_/chu stod dang ni zas sbyin dang /_/phyi ma pa ni nor [{]bzangs [,]bzang [}]yin/_/dbyig rnams dang ni gser dang ni/_/gsum pa nor bu mu tig yin/_/ba dang nas dang gos dang ni/_/bye ba dbyig gis bsdus pa yin/_/gang gi tshe khyim bdag mgon med zas sbyin gyis bye ba'i gshib pas gshibs nas gzhon nu rgyal byed las 
[\[209b\]]
[\[209b.1\]]nyos te sangs rgyas la sogs pa'i dge slong gi dge 'dun la phul ba de'i tshe yul sna tshogs na gnas pa'i dad pa can mchod rten la phyag 'tshal ba dag mnyan yod du lhags nas/_de rnams las kha cig mngon par dad par gyur nas smras pa/_'phags pa bdag cag gis kyang 'phags pa'i dge 
[\[209b.2\]]'dun gyi slad du rgyal bu rgyal byed kyi tshal du gzhi cung zad brtsig go/_/dge slong rnams kyis smras pa/_rin gyis sa nyos la rtsigs shig_/'phags pa rin ci/_ji tsam stsal lags/_dbyig 'di snyed do/_/'phags pa re zhig 'di snyed kyi 'byor pa lta bdag cag la lta ga la mchis/_de lta mod kyi 
[\[209b.3\]]gal te phyogs 'di thob na brtsig go zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_khyim bdag la rtogs la gal te byin na rtsigs shig_/dge slong rnams kyis khyim bdag mgon med zas sbyin la brtags pa dang des smras 
[\[209b.4\]]pa/_gal te bdag la brten te bram ze dang khyim bdag dad pa can rnams dge 'dun gyi phyir bsod nams bgyi ba'i dngos po bgyid na stsal to/_/gang zag gi phyir bgyid na mi stsal to zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' 
[\[209b.5\]]stsal pa/_de lta bas na rjes su gnang ste/_dge 'dun gyi phyir ni brtsig par bya'o/_/gang zag gi phyir ni yon bdag la brtags te gal te byin na brtsig par bya'o/_/ma byin na brtsig par mi bya'o/_/glo bur ba'i dge slong mchod rten la phyag 'tshal ba dag mnyan yod du lhags pa na de rnams smos 
[\[209b.6\]]'drin ji lta ba bzhin dge slong rnams kyi drung du song ba dang /_gzhan dag la smos 'drin med pa de dag phongs par gyur nas byung ba 'di la bcom ldan 'das kyis bka' stsal pa/_glo bur ba rnams kyi phyir ma bgos pa'i gnas gzhag par bya'o/_/ri 'or zhig na gtsug lag khang zhig yod ba 
[\[209b.7\]]der dge slong rnams dbyar gnas par dam bcas pa las/_ji tsam na ri 'or der dbyar gyi nang logs su 'jigs pa byung nas/_de na gnas pa'i dge slong rnams skrag nas dgag dbye ma byas par mnyan yod du lhags pa dang /_de nas dge slong rnams kyis lam gyis dub pa ngal sor bcug ste/_
[\[210a\]]
[\[210a.1\]]lam gyis dub pa ngal sos nas de rnams kyis smras pa/_tshe dang ldan pa dag bdag cag la gnas mal skos shig_/de rnams kyis dbyar gyi nang logs yin no snyam nas ma bskos pa dang /_glo bur ba'i dge slong rnams smod par byed/_gzhogs 'phyas byed/_kha zer bar byed de/_tshe dang ldan 
[\[210a.2\]]pa dag khyed da ltar ston pa nyid bzhugs bzhin du bstan pa nub par byed dam ci/_gal te khyed la 'gyod pa yod na rgan rims ji lta ba bzhin du gnas mal byin cig_/de rnams 'on kyang ma bskos pa'i skabs de dge slong rnams kyis bcom ldan 'das la gsol pa dang /_byung ba 'di la bcom ldan 'das kyis 
[\[210a.3\]]bka' stsal pa/_de lta bas na rjes su gnang ste/_'jigs pas ral ba'i dge slong rnams kyi phyir dbyar gnyis par gnas bar dam bca' bar bya'o/_/dge slong rnams kyis ma shes nas/_bcom ldan 'das kyis bka' stsal pa/_zla ba gsum pa'i dgag dbye bya zhing dbyar zla tha [{]chungs [,]chung [}]la dbyar phyi mar 
[\[210a.4\]]gnas par dam bca' bar bya'o/_/bcom ldan 'das kyis 'jigs pas ral ba'i dge slong rnams kyi phyir dbyar gnyis par gnas par dam bca' bar bya'o zhes gsungs pa dang /_ci tsam na 'jigs pas ral ba'i dge slong gzhan dag kyang mnyan yod du lhags pa'i skabs de dge slong rnams kyis 
[\[210a.5\]]bcom ldan 'das la gsol pa dang /_bcom ldan 'das kyis bka' stsal pa/_dge slong dag ngas 'jigs pas ral ba'i dge slong rnams la brten nas dbyar gnyis par gnas par dam bca' bar bcas kyi gsum pa ni ma yin no/_/'jigs pas ral ba'i dge slong rnams kyang smos 'drin ji lta ba 
[\[210a.6\]]bzhin du ngal sor gzhug par bya'o/_/dge slong rnams kyis de rnams las su sko bar byed nas bcom ldan 'das kyis bka' stsal pa/_de rnams las su bsko bar mi bya'o/_/dge slong rnams kyis de rnams la rnyed pa byin pa dang /_bcom ldan 'das kyis bka' stsal pa/_de rnams la rnyed pa mi sbyin no/_/dge slong rnams 
[\[210a.7\]]kyis kha zas kyi rnyed pa yang ma byin pa dang /_bcom ldan 'das kyis bka' stsal pa/_de rnams la kha zas kyi rnyed pa ni sbyin gyi gos kyi rnyed pa ni ma yin no/_/dad pa can rnams kyis gtsug lag khang mang du brtsigs pa las mnyan yod na dge slong nyung ngu zhig dbyar gnas par dam bcas te/_de rnams stong par 
[\[210b\]]
[\[210b.1\]]'dug pas sbyin bdag rnams kyi longs spyod las byung ba'i bsod nams med cing nal phrug rnams kyi gnas su gyur nas/_bcom ldan 'das kyis bka' stsal pa/_thams cad bgo bar bya ste/_re res kyang so sor gnyis sam/_gsum mam/_bzhi ci ran pa thams cad la longs spyad par 
[\[210b.2\]]bya ste/_la lar ni snga dro 'dug par bya'o/_/la lar ni nyi ma'i gung la'o/_/la lar ni phyi dro'o/_/la lar ni nub mo gnas par bya'o/_/dge slong rnams kyis lag gi las ma byas pas de rnams 'drums par gyur nas/_bcom ldan 'das kyis bka' stsal pa/_yon bdag la spro ba bskyed par 
[\[210b.3\]]bya'o/_/gal te grub na de lta na legs/_gal te ma grub par gyur na dge 'dun gyis phyir bcos par bya'o/_/gal te mi nus par gyur na ji tsam nus pa de tsam bcos par bya ste/_gzhan ni btang snyoms su gzhag par bya'o/_/gang gi tshe bcom ldan 'das kyi bstan pa rgyas par gyur pa de'i tshe dge 
[\[210b.4\]]slong mang po mnyan yod du lhags pa dang /_de rnams gnas khang gis phongs par gyur nas/_bcom ldan 'das kyis bka' stsal pa/_gnyis dang gsum gyis bgo bar bya ste/_chu snod gzhag pa dang /_'dag chal dang /_sman dang /_so shing gzhag pa dang /_phan tshun gyi them skas ma gtogs par 
[\[210b.5\]]chung ngu na 'dug pa'i tshad tsam yang thams cad kyis 'dra bar bgo bar bya ste/_nye 'khor ni spyi'i yin pa nyid pas bgo bar mi bya'o/_/bcom ldan 'das kyis dge slong dag dgon pa dang /_shing drung dang /_khang stong dang /_ri sul dang /_brag phug dang /_rtswa'i stan dang /_bla gab med pa dang /_dur khrod dang /_nags 
[\[210b.6\]]mtha' dang /_bas mtha'i gnas mal 'di rnams su bsam gtan gyis shig_/phyis yid la gcags par mi 'gyur bar bag yod par gyis shig ces dgon pa'i bsngags pa mang du gsungs pa de'i tshe dge slong kha cig dgon pa par dam bcas nas dgon pa na gnas pa las/_de rnams de na 
[\[210b.7\]]chom rkun pa rnams kyis gtogs par gyur to/_/gtogs nas bram ze dang khyim bdag gi khyim rnams su chos gos tshol ba'i phyir brtson par gyur pas lung mnod pa dang /_bklag pa dang /_gdon pa dang /_rnal 'byor dang /_yid la bya ba nyams par gyur ba'i skabs de dge slong rnams 
[\[211a\]]
[\[211a.1\]]kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_dge slong dgon pa pa rnams kyi phyir gnas gzhag par bya'o/_/bcom ldan 'das kyis dge slong dgon pa pa rnams kyi phyir gnas gzhag par bya'o zhes gsungs pa dang /_
[\[211a.2\]]dge slong rnams kyis mi gsal ba zhig tu bzhag pa dang /_dge slong dgon pa pa zhig gis lhung bzed dang chos gos bzhag nas sgo bcad de lde mig blangs nas song ba dang /_dge slong dgon pa pa gzhan dag_/phongs par gyur nas bcom ldan 'das kyis bka' stsal pa/_gnas gsal bar dge 
[\[211a.3\]]slong dgon pa pa rnams kyi gnas gzhag par bya'o/_/nye [{]dga'as [,]dgas [}]khyim bdag cig gtsug lag khang rtsig tu bcug nas/_de ni de na mi gnas par dge slong glo bur ba gang zhig 'ongs pa de la gnas byin nas rnyed pa ni bdag nyid kyis khyer ro/_/ji tsam na dge slong chos gos gsum pa zhig 'ongs pa 
[\[211a.4\]]dang des gtsug lag khang stong bar mthong nas des dris pa/_'di su'i gtsug lag khang yin/_dge slong rnams kyis smras pa/_dge slong nye dga'i yin no/_/de de'i drung du song nas brnyas pa dang des smras pa/_gtsug lag khang 'dir 'dug la rnyed pa gang yin pa de ni kho bo'i yin no/_/de der gnas 
[\[211a.5\]]te des gtsug lag khang de lan 'ga' yang phyag dar ma byas/_ba'i lci ba gsar ba'i byug bas ma byugs so/_/de ji tsam zhig na gtsug lag khang de nas song ngo /_/dge slong gzhan zhig 'ongs te des kyang nye dga' las brnyas nas gtsug lag khang der gnas pa dang /_gtsug lag khang de phyag 
[\[211a.6\]]dar gyi phung pos gang bar mthong nas der phyag dar byas nas phyag dar bor te/_phyags ma zin bzhin du phyag dar gyi phung po'i drung na 'greng ba dang /_ji tsam na dge slong gzhan zhig gis de mthong nas smras pa/_tshe dang ldan pa khyod phyags ma lag na thogs bzhin du de nyid na 'greng ngam ci/_phyags ma de 
[\[211a.7\]]mi bzhag gam/_des smras pa/_'di na lag pa srung ba 'ga' zhig gnas pa lta ste/_des na phyags ma'i rjes kyang med do/_/des smras pa/_'di na dge slong chos gos gsum pa che ge mo zhig gnas gnas so/_/ji tsam na des de bsod snyoms la rgyu ba mthong nas ma nongs so/_/des smras pa/_
[\[211b\]]
[\[211b.1\]]rnyed pa ni nye [{]dga'as [,]dgas [}]khyer la de'i gtsug lag khang kho bos phyag dar bya'am zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_rnyed pa su 'khyer ba des gtsug lag khang phyag dar bya'o/_/bcom ldan 'das kyis sbyin bdag shi ba 
[\[211b.2\]]rnams kyi ming gis yon bsngo bar bya'o zhes gsungs pa dang /_dge 'dun gyi gnas brtan gyis shi ba rnams kyi phyir tshigs su bcad pa 'don pa na/_khyim bdag cig gtsug lag khang du 'ongs na/_des de yon bsngo ba thos te de'i drung du song ste smras pa/_'phags pa gal te bdag gis kyang gtsug 
[\[211b.3\]]lag khang brtsig na/_bdag gi ming gis kyang yon bshad pa mdzad dam/_des smras pa/_rtsigs shig dang /_legs par bsngo'o/_/ji tsam na khyim bdag des gtsug lag khang zhig rtsig tu bcug nas des der ci yang ma bzhag go/_/de stong pa nyid du 'dug pa ji tsam na khyim bdag des mthong nas 
[\[211b.4\]]des gtsug lag khang du 'ongs nas smras pa/_'phags pa bdag gi gtsug lag khang stong par mchis na de na su yang mi bzhugs sam/_dge 'dun gyi gnas brtan gyis smras pa/_bzhin [{]bzangs [,]bzang [}]mi snum pas so/_/khyim bdag des smras pa/_'phags pa tshwa sgo can dgon dung la brtsigs pa la ga la snum 
[\[211b.5\]]par 'gyur/_khyim bdag de la bsams nas kho bo smra ba ma yin te/_'on kyang de na rnyed pa med do/_/des smras pa/_'phags pa da ni bdag gi gtsug lag khang du su bzhugs pa la ras yug chen po bskon no/_/nye [{]dga'as [,]dgas [}]rnyed pa thob bo snyam nas gral rim gyis bab pa na rang gi skal ba blangs nas 
[\[211b.6\]]de ni gzhan nyid na gnas te/_de ni stong par 'dug go/_/ji tsam na bsod snyoms pa mchod rten la phyag 'tshal ba zhig mnyan yod du 'ongs pa des gtsug lag khang stong pa de mthong nas/_des dge slong dag la dris pa/_gtsug lag khang 'di su'i yin/_de dag gis smras pa/_dge 'dun gyi gtsug 
[\[211b.7\]]lag khang yin mod kyi/_dge slong nye dga'i skal bar dbang ngo /_/de nye dga'i drung du song nas khyod kyi skal ba'i gtsug lag khang 'dir 'dug go/_/des smras pa/_de bzhin du byos shig_/de de na gnas pa na bsod snyoms pa de mkhas pa snyom las mi byed pa zhig yin pas des de nyi ma 
[\[212a\]]
[\[212a.1\]]re rer byug pa dang /_phyag dar byas so/_/phyag dar byed pa la ni phan yon lnga yod de/_'di lta ste/_bdag nyid sems dang bar 'gyur ba dang /_gzhan sems dang bar 'gyur ba dang /_lha rnams yid dga' bar 'gyur ba dang /_mdzes par 'gyur ba'i dge ba'i 
[\[212a.2\]]rtsa ba sogs pa dang /_lus zhig nas bde 'gro mtho ris kyi 'jig rten lha rnams su skye bar 'gyur ro/_/gang dag gis gtsug lag khang de byug pa dang phyag dar byas pa mthong ba de dag gis khyim bdag de'i drung du song ste smras pa des thos nas mchog tu dga' ba skyes so/_/ji tsam 
[\[212a.3\]]dus gzhan zhig na rang nyid der song na gtsug lag khang de de bzhin du byug pa dang /_phyag dar byed pa mthong nas de dad pa skyes te/_des bsod snyoms pa la ras yug chen bskon pa nye [{]dga'as [,]dgas [}]thos nas de rings pa rings par song ste smras pa/_bsod snyoms pa gtsug lag khang 'di kho bo'i skal 
[\[212a.4\]]ba yin gyis/_ras yug chen po kho bo la byin cig_/bsod snyoms pas bsams pa/_chags pa'i bdag nyid can 'di la gal te bdag gis ma byin yang 'on kyang 'dis mthus khyer nas bdag kyang gtsug lag khang nas bskrad par 'gyur ro snyam nas des de la byin pa'i skabs de dge 
[\[212a.5\]]slong rnams kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_gang la dad pa skyes nas dad pa'i lhag par bya ba byas pa ni de kho na'i yin no/_/dbyar gyi rnyed pa ni nye dga'i yin no/_/'jig rten ni yon tan la dga' ba yin pas bdag nyid dang bu dang 
[\[212a.6\]]chung ma sdug bsngal bar gyur kyang yon tan dang ldan pa la sbyin pa sbyin par byed de/_bram ze dang khyim bdag dad pa can rnams dge slong dgon pa pa rnams zas la mgron du 'bod par byed do/_/dge slong dgon pa pa rnams zas la khyim rnams su dong ba dang ma byin par len pa rnams kyis 
[\[212a.7\]]gtsug lag khang nas brkus par gyur nas/_bcom ldan 'das kyis bka' stsal pa/_sgo bcad la lde mig blangs la dong bar bya'o/_/ma byin par len pa rnams kyis kyang lde mig byas te brkus nas/_bcom ldan 'das kyis bka' stsal pa/_srung ma'i dge slong bzhag la dong bar 
[\[212b\]]
[\[212b.1\]]bya ste/_de la bsod snyoms kyis brel ba med par bya'o/_/ma byin par len pa rnams kyis dge slong gzhan khrid de 'ongs nas/_des sgo phye zhes smras nas/_bcom ldan 'das kyis bka' stsal pa/_rims dang bcas sam/_rims med ces brda bya'o/_/gal te rims 
[\[212b.2\]]dang bcas so zhes zer na mi dbye'o/_/'on te rims med ces smra na dbye bar bya'o/_/gzhan yang dge slong dgon pa pas lo ma ltar mnyen pa gzhag par bya'o/_/bcom ldan 'das kyis dge slong dgon pa pas lo ma ltar mnyen pa gzhag par bya'o zhes gsungs pa dang /_dge slong rnams 
[\[212b.3\]]kyis lo ma ltar mnyen pa ci 'dra ba ma shes nas/_bcom ldan 'das kyis bka' stsal pa/_dge slong dag lo ma ltar mnyen ba ni khyi yin te/_de la lhung bzed kyi lhag ma sbyin par bya'o/_/dge slong dgon pa pa rnams kyis khyi bcangs pa las mchod rten gyi 'khor sa dang /_gtsug lag 
[\[212b.4\]]khang sder mos brud cing bshang ba dang gci bas ma rung bar byas nas/_bcom ldan 'das kyis bka' stsal pa/_dge slong dag ngas dge slong khyi srel ba'i kun du spyod pa'i chos bca' bar bya ste/_dge slong khyi srel bas nang par sngar langs la mchod rten gyi 'khor sa dang /_gtsug lag khang 
[\[212b.5\]]byul bar bya ste/_sder mos brud pa gang yin pa de snyoms par bya'o/_/bshang ba dang gcis pa yang phyag par bya'o/_/dge slong khyi srel bas kun du spyod pa'i chos ji ltar bcas pa bzhin yang dag par blangs te 'jug par mi byed na 'gal tshabs can du 'gyur ro/_/de'i tshe tshe dang ldan pa 
[\[212b.6\]]nye dga' gtsug lag khang zhig gi dge 'dun gyi gnas brtan du gyur pa dang /_ji tsam na der dge 'dun gyi gnas brtan gzhan zhig 'ongs nas nye [{]dga'as [,]dgas [}]bsams pa/_bdag gtsug lag khang 'di'i dge 'dun gyi gnas brtan byed byed pa las gnas brtan gnyis par bya ba'am/_
[\[212b.7\]]bdag gtsug lag khang gzhan du 'gro'o snyam pa las/_gtsug lag khang de nas byung ste/_de gtsug lag khang gzhan zhig tu song ba dang /_dge 'dun de'i gnas brtan gnyis pa'i rnyed pa gang yin pa de de'i dge 'dun gyi gnas brtan gyi yin nas des bsams pa/_bdag 
[\[213a\]]
[\[213a.1\]]gi rnyed pa 'di na yang der zad la bdag gi rnyed pa de na yang der zad na spogs med par dge 'dun gyi gnas brtan gyis ci zhig bya zhes de slar rings pa rings pas gtsug lag khang de nyid du song ba dang /_gnas mal phyed bskos tsam na gtsug lag khang du phyin nas des smras pa/_rgan 
[\[213a.2\]]rims ji lta ba bzhin du gtsug lag khang skos shig_/dge slong rnams kyis 'das zin to zhes te ma bskos pa dang nye [{]dga'as [,]dgas [}]smras pa/_tshe dang ldan pa dag ston pa bzhugs bzhin du bstan pa nub par byed dam ci/_rgan rims ji lta ba bzhin du gtsug lag khang skos shig ces pa'i skabs 
[\[213a.3\]]de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_gang zhig dge 'dun gyi'am mchod rten gyi bya ba la song ba zhig yin na de'i gnas mal rgan rims ji lta ba bzhin du bsko bar bya'o/_/gzhan gyi ni gar bab pa bzhin du'o/_/nye dga' lhag 
[\[213a.4\]]par chags pas gtsug lag khang gnyis kyi rnyed pa thob par 'gyur ro snyam nas/_gtsug lag khang gnyis su dbyar gnas par dam bcas te/_des dbyar 'das nas rnyed pa mnos pa dang /_gcig nas kyang ma thob cig shos nas kyang ma thob nas/_gnas mal 'gyed pa'i dge slong rnams la kha 
[\[213a.5\]]zer ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_des dbyar gnas par khas blangs pas de la rnyed pa byin cig_/dge slong rnams kyis gtsug lag khang gnyis ka nas kyang byin pa dang bcom ldan 'das kyis bka' stsal pa/_
[\[213a.6\]]gtsug lag khang gnyis ka nas sbyin par mi bya'o/_/gcig nas byin pa dang dge slong gzhan rnams smod par byed/_gzhogs 'phyas byed/_kha zer bar byed de gtsug lag khang gnyis kar dbyar gnas na ci'i phyir gcig nas sbyin/_bcom ldan 'das kyis bka' stsal pa/_gtsug lag khang 
[\[213a.7\]]gnyis ka nas phyed phyed sbyin par bya ste/_dge slong gis gtsug lag khang gnyis su gnas par dam mi bca'o/_/dam 'cha' bar byed na 'gal tshabs can du 'gyur ro/_/khyim bdag cig gis gtsug lag khang gnyis rtsig tu bcug ste/_gcig ni dgon pa pa rnams kyi yin no/_/cig shos ni grong mtha' 
[\[213b\]]
[\[213b.1\]]pa rnams kyi yin no/_/khyim bdag de'i kun du spyod pa ni dbyar gnas pa'i dge slong gi dge 'dun gyi dge slong re re la ras yug chen re re bskon pa yin pas de ras yug chen rnams khyer te dgon pa pa rnams kyi gtsug lag khang du song ba dang /_nye [{]dga'as [,]dgas [}]dgon pa pa rnams kyi gtsug lag khang du rnyed 
[\[213b.2\]]pa 'bul lo zhes thos nas des dga' bo la spring ba/_gal te 'di rnyed pa 'bul na skal ba nos shig ces smras nas/_de rings pa rings par dgon pa pa rnams kyi gtsug lag khang du song ba dang /_khyim bdag des mthong nas des bsams pa/_'o ni gom stangs dang sbyar na dgon pa pa'i gtsug lag 
[\[213b.3\]]khang der song gis/_da ji ltar byas na rung snyam pa las re zhig grong mtha' ba'i gtsug lag khang du phul la phyis 'dir dbul lo snyam nas/_de phyir log nas ras yug po che brim par brtsams pa na/_dga' bos lag pa bzed pa dang khyim bdag des ras yug po che zhig byin no/_/yang bzed 
[\[213b.4\]]pa dang khyim bdag gis smras pa/_'phags pa khyod la ras yug po che phul lags na ci yang bzhed dam/_des smras pa/_khyim bdag khyod kyi gtsug lag khang du nye [{]dga'as [,]dgas [}]dbyar gnas pas de'i skal ba nod do/_/khyim bdag gis smras pa/_'phags pa bcom ldan 'das kyis rang gi lag 
[\[213b.5\]]nas sbyin pa la bsngags pa mdzad pas rang gi lag kho na nas 'bul lo/_/de skyengs nas cang mi smra bar 'dug go/_/nye [{]dga'as [,]dgas [}]bsams pa/_khyim bdag de ring zhig thogs na grong gi mthar ma song grang snyam du bsams nas/_grong mtha' pa'i gtsug lag khang du song nas dga' bo la dris pa/_tshe dang ldan pa 
[\[213b.6\]]bdag gi ras yug po che rnams mnos sam/_des ji ltar gyur pa smras so/_/khyim bdag gis lam gzhan nas dgon pa pa'i gtsug lag khang du song ste ras yug po che brims nas song ngo /_/nye [{]dga'as [,]dgas [}]yang slar dgon pa pa'i gtsug lag khang du brgyugs na ji tsam ras yug po che rnams brims 
[\[213b.7\]]zin pa dang /_de gtsug lag khang gnyis kyi rnyed pa la lhag par chags pa las rnyed pa las nyams nas mya ngan byed cing yi mug nas smre sngags 'don to/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa nye dga' lhag 
[\[214a\]]
[\[214a.1\]]par chags pas ras yug po che las nyams pa la gzigs/_bcom ldan 'das kyis bka' stsal pa/_dge slong dag da ltar 'ba' zhig tu ma zad kyi ji ltar 'dis 'das pa'i dus na yang lhag par chags pas zas chad par byas pa de nyon cig_/dge 
[\[214a.2\]]slong dag sngon byung ba 'bab chu'i ngos gnyis na gtsug lag khang gnyis shig yod de/_/gcig na ni dge 'dun gyi rnyed pa'o/_/cig shos na ni bsod snyoms pa rnams kyi'o/_/ji tsam na khyi gaN+DI'i sgra shes pa zhig yod de/_de gaN+DI'i sgra thos nas dge 'dun gyi rnyed pa yod pa'i 
[\[214a.3\]]gtsug lag khang du song na/_de la dge slong kha cig gis lhung bzed kyi lhag ma byin pa dang des de zos nas bsod snyoms pa rnams kyi gtsug lag khang du song ste/_de yang lhung bzed kyi lhag ma zos na dga' mgur 'gro'o/_/ji tsam dus gzhan zhig na bsod snyoms pa rnams 
[\[214a.4\]]la glo bur gyi rnyed pa zhig byung nas de rnams kyis sngar gaN+DI'i brdungs pa dang /_khyi des gaN+DI'i sgra thos nas chu rgal bar brtsams te de dbus su phyin pa dang /_dge 'dun gyi rnyed pa can gyi gtsug lag khang gi gaN+DI'i yang brdungs nas de spro ba med nas slar log par brtsams pa las de chu'i 
[\[214a.5\]]rgyun gyis ring du khyer nas gnyis ka las nyams par gyur to/_/dge slong dag 'di ji snyam du sems/_de'i tshe de'i dus kyi khyi gaN+DI'i sgra shes pa gang yin pa de ni nye dga' 'di nyid yin te/_de na yang 'di lhag par chags pas gnyis ka las nyams par gyur to/_/da ltar yang lhag 
[\[214a.6\]]par chags pas gnyis ka las nyams par gyur to/_/dge slong dag de lta bas na dge slong gis lhag par chags par mi bya'o/_/byed na 'gal tshabs can du 'gyur ro//_//sdom la/_'thab dang nad pa rdzogs pa dang /_/nub mo'i dus dang ka shi dang /_/shing dang 
[\[214a.7\]]gsing ma 'dug gnas dang /_/cha rnams dang ni bsgo ba'o/_/sangs rgyas bcom ldan 'das la tshe dang ldan pa nye ba 'khor gyis zhus pa/_'di ltar dge slong rnams kyis dge slong 'thab krol bgyid pa/_mtshang 'dru bar bgyid pa/_rtsod par bgyid pa/_'gyed par 
[\[214b\]]
[\[214b.1\]]bgyid pa/_rtsod pa'i gzhi bgyid pa rnams mchi zhing /_de dag ngo tsha ma mchis pas tho btsam pa'i slad du bdag cag la gleng bar bgyid dran par bgyid do zhes thos na/_de rnams kyis de dag la ji ltar bsgrub par bgyi/_nye ba 'khor dge slong gnyug mar gnas pa rnams kyis 
[\[214b.2\]]dge slong 'thab krol byed pa rnams 'ong ngo zhes thos na/_gnas mal bsko ba gsum dang /_gnas mal gzung ba drug bya'o/_/gnas mal bsko ba gsum gang zhe na/_dgun gyi dang /_dpyid kyi dang /_dbyar gyi'o/_/gnas mal gzung ba drug gang zhe na/_gtsug 
[\[214b.3\]]lag khang thams cad dang /_gtsug lag khang gi nye 'khor thams cad dang /_khang phran thams cad dang /_khang phran gyi nye 'khor thams cad dang /_kun dga'i ra ba thams cad dang /_kun dga'i ra ba'i nye 'khor thams cad bsko bar bya'o/_/gal te gtsug lag khang 
[\[214b.4\]]skos shig ces zer na 'di bskos zin no zhes brjod par bya zhing /_gtsug lag khang gi nye 'khor skos shig zhe na/_'di yang bskos zin no/_/khang phran skos shig ce na/_'di yang bskos zin no/_/khang phran gyi nye 'khor skos shig ce na/_'di yang bskos zin no/_/
[\[214b.5\]]kun dga'i ra ba skos shig ce na/_'di yang bskos zin no/_/kun dga'i ra ba'i nye 'khor skos shig ce na/_'di yang bskos zin no zhes brjod par bya'o/_/de rnams gnas med de mi gnas na gang la nyes pa skyed par 'gyur/_de nas sdo ba rnams med/_phyir rgol ba 
[\[214b.6\]]rnams med/_mi mdza' ba rnams med nas de'i 'og tu rgan rims ji lta ba bzhin du gnas mal bsko bar bya'o/_/bcom ldan 'das kyis rgan rims ji lta ba bzhin du gnas mal bsko bar bya'o zhes gsungs pa dang /_ji tsam na dge slong nad pa gcig cig yod pa de bas ches 
[\[214b.7\]]rgan pa'i dge slong zhig 'ongs nas rgan rims ji lta ba bzhin du de'i gnas khang bskos te/_de ni thams cad pas gzhon pas de'i gnas khang gzhan ni ma thob bo/_/dge slong des de la smras pa/_tshe dang ldan pa gnas khang 'di kho bo'i yin par bskos kyis byung shig_/des 
[\[215a\]]
[\[215a.1\]]smras pa/_bdag bro 'tshal bas nam sos pa na'o/_/dge slong de gtum po zhig pas des phyung nas gang dgar bzhag go/_/ji tsam na bram ze dang khyim bdag gtsug lag khang lta bar 'dod pa lhags pa de rnams kyis dge slong de mthong nas de rnams 
[\[215a.2\]]kyis smras pa/_'phags pa dag ci dge slong 'di gum lags sam/_bzhin [{]bzangs [,]bzang [}]dag 'di shi ba ni ma yin no/_/'o na ci'i phyir 'dir bzhag_/'di bas ches rgan pa'i dge slong zhig 'ongs nas/_'di'i gnas khang de de'i yin par bskos pa dang des 'di phyung 
[\[215a.3\]]nas 'dir bzhag go/_/'phags pa bdag cag khyim pa lags kyang nad pa rjes su bsrung ba'i phyir khyim nas mi 'byin na khyed cag rab tu byung la ston pa yang thugs rje can yin na/_de ji ltar nad pa phyir 'byin par byed ces de rnams smod par byed/_gzhogs 'phyas 
[\[215a.4\]]byed/_kha zer bar byed pa'i skabs de dge slong rnams kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_dge slong dag de lta bas na dge slong nad pa la gzhi spang ba sbyin par bya'o/_/bcom ldan 'das kyis dge slong nad pa la 
[\[215a.5\]]gzhi spang ba sbyin par bya'o zhes gsungs pa dang /_tshe dang ldan pa nye [{]dga'as [,]dgas [}]mjal to zhes byas nas cang mi smra bar 'dug go/_/ji tsam na zhag drug gam bdun na gnas mal 'gyed par gyur pa na rkang pa rma byung ba ltar byas te gos kyis dkris nas 'dug pa dang /_gnas khang 
[\[215a.6\]]'gyed pa'i dge slong rnams kyis nad pa yin no snyam nas/_de'i gnas mal bskos so/_/de gnas mal bskos zin nas rma'i g.yogs ma bor te 'dug go/_/nad pa lta ba'i dge slong rnams kyis de la dris pa/_ci gnas brtan zhabs bsnyung ba sos sam/_des 
[\[215a.7\]]smras pa/_bcom ldan 'das kyis 'du byed thams cad ni mi rtag pa'o zhes bka' ma stsal tam/_ci kho bo'i nad rtag par 'gyur ram/_de rnams kyis smras pa/_gnas brtan myur du sos par gyur pa na bar sgyu ni ma btab grang /_des smras pa/_kho bo gnas khang sgo drung du 
[\[215b\]]
[\[215b.1\]]gzhag par 'dod dam ci/_dge slong don nyung ba rnams smod par byed/_gzhogs 'phyas byed/_kha zer bar byed de/_de ltar dge slong dag min bzhin du gnas khang spang ba rang gir byed pa ci'i tha tshig ces pa'i skabs de dge slong rnams kyis bcom ldan 'das la gsol pa 
[\[215b.2\]]dang /_byung ba 'di la bcom ldan 'das kyis bka' stsal pa/_dge slong dag de lta bas na sgyu 'debs pa'i nad pa la gzhi spang ba sbyin par mi bya zhing des rang gir yang mi bya'o/_/rang gir byed na 'gal tshabs can du 'gyur ro//_//lnga tshan rnams kyi bsdus pa'i sdom ni/_
[\[215b.3\]]mdun du bdar dang rang khrims dang /_/ma chags pa dang de bzhin du/_/snang ba skyes dang byung ba dang /_/bar du gcod dang de bzhin du/_/phyi mar byas pa ltung ba ste/_/bsdus pa'i sdom du bsdus pa yin//_//bar sdom ni/_mdun du bya dang gzhan dang yang /_/nang dang 
[\[215b.4\]]gzhan rnams dag dang ni/_/sems can mang po phan bya ba/_/lnga tshan dag ni dang po yin/_/bcom ldan 'das kyis lha dang mi rnams la mdo sde dang ma mo bzhag go/_/klu rnams la ni mdo sde'o/_/'dul ba ni zab pa zab par snang ba/_mthong bar dka' ba/_khong du chud 
[\[215b.5\]]par dka' ba/_dgongs pa mang ba/_'jig rten gyi spyod pa dang mthun pa yin na/_dge slong rnams kyis 'dul ba zab pa nyid dang /_dgongs pa mang ba nyid dang /_'jig rten gyi spyod pa dang mthun pa nyid yin pas 'don par mi spro'o/_/'di ni chos nyid yin te/_sangs rgyas 
[\[215b.6\]]bcom ldan 'das rnams ni bstan pa'i yan lag gang zhig yongs su nyams pa de'i bsngags pa lhag par brjod par mdzad pa yin pas/_de nas bcom ldan 'das kyis dge slong rnams la bka' stsal pa/_dge slong dag nga'i 'dul ba 'dzin pa'i gang zag la phan yon lnga 
[\[215b.7\]]yod de/_lnga gang zhe na/_'khor bzhis mdun du bdar ba yin/_gdams ngag dang rjes su bstan pa gzhan la rag ma las pa yin/_'das pa dang ma 'ongs pa dang /_da ltar byung ba'i yang dag par rdzogs pa'i sangs rgyas rnams kyi nang gi mdzod bsrung ba yin/_dge 
[\[216a\]]
[\[216a.1\]]sbyong dang bram ze gzhan rnams kyi spyi bo na 'dug pa yin/_dam pa'i chos gnas par bya ba'i phyir dang /_bslab pa'i ched kyi phyir skye bo mang po la phan pa dang /_skye bo mang po la bde bar zhugs pa yin no//_//bar sdom ni/_bdag nyid khrims 
[\[216a.2\]]ldan mngon par bsu/_/'gyod pa dang ni bag tsha med/_/chos dang mthun pas byed pa ste/_/lnga tshan gnyis pa yin par bshad/_/gzhan yang 'dul ba 'dzin pa'i gang zag la phan yon lnga yod de/_lnga gang zhe na/_'di'i rang gi tshul khrims kyi phung pos legs 
[\[216a.3\]]par bsrung zhing legs par sbas pa yin/_'khor bzhis mngon sum du bsu bar bya ba yin/_gang zag 'gyod pa skyes pa rnams kyi ston par gyur pa yin/_dge 'dun gyi nang na bag tsha ba med pas gnas pa yin/_chos dang mthun pas phyir rgol ba tshar gcod pa 
[\[216a.4\]]yin no//_//bar sdom ni/_ma 'dres don dang nges pa dang /_/bslab pa yi ni gzhi dag dang /_/snang ba dag ni gnyis po nyid/_/lnga tshan dag ni gsum pa yin/_/gzhan yang gang zag 'dul ba 'dzin pa la phan yon lnga yod de/_lnga gang zhe na/_don ma 'dres par sel ba 
[\[216a.5\]]yin/_don rnam par gtan la dbab par bya ba la shin tu nges pa yin/_de'i bslab pa'i gzhi rnams legs par bzung ba yin/_sems kyi snang ba skyes pas mang du gnas pa yin/_skye bo phyi ma rnams kyi snang ba byed pa yin no//_//sdom ni/_snang ba gsal ba 'od dang ni/_
[\[216a.6\]]sems las chung dang mi stong pa'o/_/gzhan yang gang zag 'dul ba 'dzin pa la phan yon lnga yod de/_lnga gang zhe na/_phyogs gang na gang zag 'dul ba 'dzin pa gnas pa'i phyogs de ngas snang ba skyes pa dang /_gsal ba skyes pa dang /_'od skyes par mthong /_phyogs 
[\[216a.7\]]der nga thugs khral chung ngur gnas/_phyogs de ngas bstod pa ma yin par mthong ngo //_//sdom ni/_byung dang de nas bcas pa dang /_/rjes su bcas dang de bzhin du/_/bkag dang rjes su gnang ba ni/_/lnga tshan lnga par byas pa'o/_/gzhan yang gang zag 'dul ba 'dzin 
[\[216b\]]
[\[216b.1\]]pa la phan yon lnga yod de/_lnga gang zhe na/_byung ba shes/_bcas pa shes/_rjes su bcas pa shes/_bkag pa shes/_rjes su gnang ba shes pa yin no//_//sdom ni/_bar chad bar chad ma yin dang /_/gdams ngag dang ni rjes bstan dang /_/slob ma'i mthu ni 
[\[216b.2\]]yod pa ste/_lnga tshan drug pa dag tu bshad/_gzhan yang gang zag 'dul ba 'dzin pa la phan yon lnga yod de/_lnga gang zhe na/_bar du gcod pa rnams shes/_bar du gcod pa ma yin pa rnams shes/_'doms par byed/_rjes su ston par byed/_lhan cig gnas pa dang nye gnas 
[\[216b.3\]]rnams gnas 'char 'jug nus so//_//sdom ni/_ltung ba dang ni ltung ba min/_/lci dang yang dang de bzhin du/_/so sor thar pa rgyas par yang /_/gdon pa dag ni lnga tshan yin/_/gzhan yang gang zag 'dul ba 'dzin pa la phan yon lnga yod de/_lnga gang zhe na/_ltung ba byung ba shes/_ltung 
[\[216b.4\]]ba ma byung ba shes/_lci ba shes/_yang ba shes shing /_de so sor thar pa'i mdo gdon pa la rgyas par zhugs pa yin no/_/bcom ldan 'das kyis 'dul ba'i bsngags pa gsungs pa dang /_dge slong gnas brtan gnas brtan rnams spro ba dang bcas pas 'dul ba gdon par brtsams 
[\[216b.5\]]so/_/de'i tshe tshe dang ldan pa nye ba 'khor 'dul ba'i gleng gzhi dang byung ba la mkhas pa rnams kyi mchog tu gyur nas dge slong gnas brtan gnas brtan rnams 'dul ba kun chub par byed par 'gyur ro snyam ste/_gus pas bstan par brtsams pas de lus skya bo bseng bseng 
[\[216b.6\]]por gyur zhing ring pa dang /_nyam chung ba dang /_na bas nyam dmas par gyur to/_/sangs rgyas bcom ldan 'das rnams ni mkhyen bzhin du rmed par mdzad pa ste/_mkhyen bzhin du rmed kyi mi mkhyen par mi rmed/_dus su rmed kyi dus las yol bar mi rmed/_
[\[216b.7\]]don dang ldan pa rmed kyi don dang mi ldan par mi rmed pa ste/_sangs rgyas bcom ldan 'das rnams ni don dang ldan pa ma yin pa rmed pa la chu lon gyis zlog par mdzad pa yin no/_/de la sangs rgyas bcom ldan 'das rnams don dang ldan pa rmed pa la dus mkhyen pas sangs rgyas 
[\[217a\]]
[\[217a.1\]]bcom ldan 'das kyis tshe dang ldan pa kun dga' bo la bka' stsal pa/_kun dga' bo ci'i phyir dge slong nye ba 'khor lus skya bo bseng bseng por gyur zhing rid pa dang /_nyam chung ba dang /_na bas nyam dmas par gyur/_des gsol pa/_bcom ldan 
[\[217a.2\]]'das kyis 'dul ba'i bsngags pa gsungs pa dge slong gnas brtan gnas brtan rnams kyis de thos nas spro ba dang bcas pas 'dul ba gdon par brtsams pa dang /_tshe dang ldan pa nye ba 'khor gyis dge slong gnas brtan gnas brtan rnams 'dul ba kun chub par bgyid 
[\[217a.3\]]par 'gyur ro zhes gus pas bstan par brtsams te/_des na de lus skya bo bseng bseng por gyur zhing rid pa dang /_nyam chung ba dang /_bro 'tshal bas nyam dmas par gyur lags so/_/byung ba 'di la bcom ldan 'das kyis bka' stsal pa/_dge slong dag ngas 
[\[217a.4\]]lung 'bogs pa'i dge slong gi kun du spyod pa'i chos bca' bar bya ste/_lung 'bogs pa'i dge slong gis spyod lam rnam bzhir lung dbog par bya ste/_'chag pa dang /_'greng ba dang /_'dug pa dang /_nyal ba na'o/_/lung nod pa'i dge slong gi spyod lam rnam pa gsum 
[\[217a.5\]]gyis lung nod par bya ste/_gal te lung 'bogs pa'i dge slong 'chag sar lung nod pa'i dge slong 'ongs la gsar bu zhig yin na des phyag byas la/_khams snyoms sam zhes dris nas lus btud de sems drang pos gus pa dang bcas pas gom pa bsri zhing lung mnod par bya'o/_/
[\[217a.6\]]ji ste ches rgan pa zhig yin na des khams snyoms sam zhes dris nas lus btud de sems drang por gus pa dang bcas pas/_gom pa bsri zhing lung mnod par bya'o/_/ji ste 'greng ba na 'ongs pa la gsar bu zhig yin na des phyag byas la khams snyoms sam zhes dris nas stan ches dma' ba la 
[\[217a.7\]]tsog tsog por 'dug la sems drang pos gus pa dang bcas pas lung mnod par bya'o/_/ji ste rgan pa zhig yin na des khams snyoms sam zhes dris la lus btud nas sems drang pos gus pa dang bcas pas lung mnod par bya'o/_/'greng ba la ji lta ba bzhin du 'dug pa dang /_nyal 
[\[217b\]]
[\[217b.1\]]ba la yang sbyar bar bya'o/_/lung 'bogs pa'i dge slong gis shin tu goms pa dang /_legs par byang ba dang /_the tshom med par byas nas lung dbog par bya'o/_/lung nod pas kyang shin tu byang ba dang /_shin tu zin pa dang /_the tshom med par byas nas lung 
[\[217b.2\]]mnod par bya'o/_/lung 'bogs pa'i dge slong dang /_lung nod pa'i dge slong gis kun du spyod pa'i chos ji ltar bcas pa bzhin yang dag par blangs te/_'jug par mi byed na 'gal tshabs can du 'gyur ro/_/drug sde'i dge slong rnams ljongs rgyu zhing dong ba na/_gtsug lag 
[\[217b.3\]]khang zhig tu nub mo phyin nas de rnams 'grogs bshes ji lta ba bzhin du dge slong rnams kyis ngal sor bcug pa dang /_de rnams kyis smras pa/_tshe dang ldan pa dag 'dug ste ci byed gnas mal sko ba bos shig_/de dag gis smras pa ci dgos/_gnas mal bskor gzhug 
[\[217b.4\]]mod/_de rnams kyis smras pa/_gnas mal yod kyis bde bar nyol cig dang /_nam nangs nas bsko'o/_/de rnams kyis kun nas dkris pas smras pa/_ci khyed cag ston pa bzhugs bzhin du bstan pa nub par byed dam/_gal te khyed la 'gyed pa yod na rgan rims ji lta 
[\[217b.5\]]ba bzhin du gnas mal skos shig_/de rnams kha stobs can yin pas gnas mal sko ba bred nas gnas mal bskos pa dang /_drug sde de rnams kyis rgan rims bzhin du gnas mal mnos te nyal lo/_/ji tsam gzhon rims kyis bar du sko ba de'i bar du nam nangs so/_/
[\[217b.6\]]drug sde rnams myur ba myur bar langs te smras pa/_tshe dang ldan pa dag gnas mal sdus shig 'dong ngo /_/dge slong de rnams kyis smras pa/_tshe dang ldan pa dag khyed kyi nub gcig gi phyir dge slong gi dge 'dun mtha' dag nub mo tho btsam mam/_kye ma'o khyed cag 'di nyid du 'dug shig_/
[\[217b.7\]]de rnams kyis smras pa/_dga' bo nye dga' mnyan yod du dong ngo /_/'di dag ni rlung nad can yin no zhes byas nas dong ba'i skabs de dge slong rnams kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_dge slong dag de lta bas na 
[\[218a\]]
[\[218a.1\]]nub mo gnas mal bsko bar mi bya'o/_/gal te nub mo lhags na 'grogs bshes ci lta ba bzhin du so sor ngal sor gzhug par bya'o/_/yul zhig nas dge slong mchod rten la phyag byed pa zhig mnyan yod du 'ongs na de de'i spyod yul la mi mkhas pas nang par sngar 
[\[218a.2\]]langs te bcom ldan 'das kyi spyan sngar song ste/_bcom ldan 'das dang dge slong gnas brtan gnas brtan rnams kyi rkang pa gnyis la phyag byas nas mnyan yod du bsod snyoms la zhugs so/_/de bsod snyoms spyod pa na dro bab tu nye nas de nyid du ra ba zhig gi drung du 'dug nas zas kyi bya ba 
[\[218a.3\]]byed par brtsams so/_/khyim bdag mgon med zas sbyin yang mchod rten la phyag 'tshal zhing lam de nas song ba las des de mthong nas smras pa/_'phags pa kun nas mdzes pa'i bstan pa la rab tu byung ba yin na mi rigs pa mdzad dam ci/_des smras pa/_tshe dang ldan pa 
[\[218a.4\]]dro la bab tu nye ba ma mthong ngam/_'di la mi rigs pa ci zhig yod/_des smras pa/_khyod ci'i slad du bdag gi khyim du mi byon/_khyod kyi ming ci/_mgon med zas sbyin no/_/kho bos mdo sde de dang de rnams las khyim bdag mgon med zas sbyin zhes thos pa zhig yod kyi/_
[\[218a.5\]]khyod kyang mi shes la/_khyim yang mi shes so/_/khyim bdag mgon med zas sbyin gyis bsams pa/_dge slong 'di ni lam ring po nas 'ongs na rgyus mi shes pa zhig yin te/_gdon mi za bar bdag kyang mi shes la/_bdag gi khyim yang mi shes kyis/_'di lta bu la ji 
[\[218a.6\]]ltar byas na rung ba bcom ldan 'das la zhus la/_gang yang mnyan yod nas rgyal bu rgyal byed kyi tshal gyi bar gyi bar du bsti gnas brtsig par bya'o snyam nas/_bcom ldan 'das ga la ba der song ste phyin nas/_bcom ldan 'das kyi zhabs gnyis la mgo bos phyag byas te phyogs 
[\[218a.7\]]gcig tu 'dug go/_/phyogs gcig tu 'dug nas khyim bdag mgon med zas sbyin gyis bcom ldan 'das la 'di skad ces gsol to/_/dge slong glo bur ba spyod yul ma 'tshal ba zhig bsod snyoms spyod pa na dro yol du nye nas ra ba zhig gi drung du g.yar zas kyi bgyi ba 
[\[218b\]]
[\[218b.1\]]bgyid de/_ma dad pa rnams yan lag 'dis 'phags pa rnams la smod par 'gyur ro/_/gal te bcom ldan 'das kyis gnang na bdag gis gang yang mnyan yod nas rgyal bu rgyal byed kyi tshal gyi bar gyi bar du bsti gnas brtsig par bgyi ste/_gang zhig gang du drol bab 
[\[218b.2\]]pa de der bsod snyoms longs spyod par 'gyur ro/_/bcom ldan 'das kyis bka' stsal pa/_khyim bdag de lta bas na rjes su gnang gis rtsigs shig_/des gang yang mnyan yod nas rgyal byed kyi tshal gyi bar gyi bar du bsti gnas dag brtsigs nas dge slong gang zhig 
[\[218b.3\]]gang du dro bab pa de der zas kyi bya ba byed do/_/dge slong gzhan dag chus phongs par gyur nas khyim bdag mgon med zas sbyin gyis der khron pa brkos nas tsha ba gsum dang 'bras bu gsum gyis shing rta bkang ste btab pas chu de ro phun sum tshogs par gyur to zhes 'jig rten thams cad 
[\[218b.4\]]du grags pa skye bo'i tshogs kyis thos nas lhags pa/_dge slong rnams kyis bgags pa dang /_mnyan yod na gnas pa rnams kyis smras pa/_'phags pa khyed cag la bdag cag gis yo byad thams cad kyis bsnyen bkur bgyis na/_chab 'jig rten thams cad kyi 
[\[218b.5\]]thun mong khyed 'gog par mdzad dam zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_bgag par mi bya'o/_/bud med dge slong rnams la chu slong ba na dge slong rnams kyis ma byin nas bcom 
[\[218b.6\]]ldan 'das kyis bka' stsal pa/_sbyin par bya'o/_/bcom ldan 'das kyis bud med ni kun nas zhags pa ste/_bdud kyi 'ching ba yin no zhes gsungs pas dge slong rnams bud med la chu sbyin par byed pa na chags par gyur to/_/ji tsam na bud med byad bzhin dang 
[\[218b.7\]]lang tshos rgyags pa zhig dge slong gzhon nu zhig la shin tu chags pas de la chu blangs pa dang /_de yang de la chags pas bcings pa'i sems kyis slar log kyang rgyun ma bcad par blugs te/_de yang de la rtog bzhin 'thungs pa la chu de glor song nas shi'o/_/don nyung 
[\[219a\]]
[\[219a.1\]]ba'i dge slong rnams smod par byed/_gzhogs 'phyas byed/_kha zer bar byed pa'i skabs de dge slong rnams kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_bud med gang zhig chags pas bcings 
[\[219a.2\]]pa'i sems kyis dge slong la chu slong ba de la rang gis sbyin par mi bya'o/_/bud med la chu rgyun ma chad par sbyin par mi bya zhing snyim pa khong la 'thung shig ces bsgo la/_skabs skabs su bcad cing blugs par bya'o/_/gzhan du na 'gal tshabs can du 'gyur ro//_//
[\[219a.3\]]'dul ba gzhi/_bam po bdun bcu bdun pa/_de'i tshe gang dag bsod snyoms kyi thog ma rgyal bu rgyal byed kyi tshal du dbul ba de rnams kyis de nyid du dbul bar brtsams pa drug sde rnams kyis thos nas de rnams bsti gnas su dong ste 'dug nas bsod snyoms kyi thog ma khyer te 
[\[219a.4\]]'ong ba gang yin pa de la smras te/_gal te 'o thug yin na ni lhung bzed bzed par byed de/_ci ste chu thug yin na ni rdzu 'phrul chen po'i dge 'dun dang /_mthu chen po'i dge 'dun la phul cig ces smra'o/_/de bzhin du hwags kyi bca' ba la sogs pa la sbyar bar bya ste/_don nyung ba'i 
[\[219a.5\]]dge slong rnams smod par byed/_gzhogs 'phyas byed/_kha zer bar byed pa'i skabs de dge slong rnams kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_dge slong gis gzhan gyi rnyed pa la kha brngam mi bya'o/_/kha brngam byed na 'gal 
[\[219a.6\]]tshabs can du 'gyur ro/_/bcom ldan 'das kyis dge slong gis gzhan gyi rnyed pa la kha brngam mi bya'o zhes gsungs pa dang /_dge slong kha cig dgos pa zhig la gtsug lag khang gzhan du dong ste/_de rnams der phyin pa na dro la bab kyang 'gyod pas longs ma spyad pa'i skabs de dge slong rnams 
[\[219a.7\]]kyis bcom ldan 'das la gsol pa dang /_byung ba 'di la bcom ldan 'das kyis bka' stsal pa/_ched du bsams te 'gro bar mi bya'o/_/ma bsams par 'ong ba las gal te dro la bab par gyur na longs spyad par bya ste/_'di la 'gyod par mi bya'o/_/phongs pa dang bcas 
[\[219b\]]
[\[219b.1\]]pa'i dus byung ba na dge slong dag gtsug lag khang gzhan du dong ba las de na dge slong de rnams longs spyod pa mthong nas yang bza' bar 'dod pa las 'gyod pas longs ma spyad pa'i skabs de dge slong rnams kyis bcom ldan 'das la gsol pa dang /_byung ba 'di la bcom 
[\[219b.2\]]ldan 'das kyis bka' stsal pa/_gtsug lag khang snga mar de rnams la de yang gal te tshad med pa zhig tu 'brim na blang bar bya'o/_/ji ste dge slong tshad yod par byas pa zhig yin na blang bar mi bya'o/_/len na 'gal tshabs can du 'gyur ro/_/de nas bcom ldan 
[\[219b.3\]]'das yul ka shi'i ljongs rgyu zhing gshegs pa na ri nag po la gshegs so/_/de'i tshe ri nag po la dge slong 'gro mgyogs dang /_nab so gnyis gnas te/_de gnyis kyis bcom ldan 'das dge slong gi dge 'dun dang thabs cig tu yul ka shi nas ljongs rgyu zhing gshegs shing 'dir gshegs 
[\[219b.4\]]par 'gyur ro zhes thos so/_/thos nas kyang bsams pa/_ston pa'i spyan sngar dge slong ngo tsha med pa/_'dzem pa med pa rnams kyis bdag cag la gleng bar byed/_dran par byed par 'gyur gyis/_ma la bdag cag gis bcom ldan 'das kyi phyir gtsug lag khang chen po 
[\[219b.5\]]gcig ma gtogs pa dge slong rnams las brtsams te/_gnas mal bsko ba gsum dang /_gnas mal gzung ba yang drug bya'o/_/gnas mal bsko ba gsum gang zhe na/_dgun gyi dang /_dpyid kyi dang /_dbyar gyi'o/_/gnas mal gzung ba drug gang 
[\[219b.6\]]zhe na/_gtsug lag khang thams cad dang /_gtsug lag khang gi nye 'khor thams cad dang /_khang phran thams cad dang /_khang phran gyi nye 'khor thams cad dang /_kun dga' ra ba thams cad dang /_kun dga' ra ba'i nye 'khor thams cad bsko bar bya'o/_/gal te 
[\[219b.7\]]gtsug lag khang skos shig ces smras pa dang 'di bskos zin no zhes brjod par bya zhing khang phran skos shig ce na/_'di yang bskos zin no/_/gtsug lag khang gi nye 'khor skos shig ce na/_'di yang bskos zin no/_/khang phran gyi nye 'khor skos shig ce na/_'di 
[\[220a\]]
[\[220a.1\]]yang bskos zin no/_/kun dga' ra ba skos shig ce na/_'di yang bskos zin no/_/kun dga' ra ba'i nye 'khor skos shig ce na/_'di yang bskos zin no zhes brjod par bya ste/_de rnams gnas med de mi gnas na ngo tsha med pa/_'dzem pa med pas 
[\[220a.2\]]bdag cag la gleng bar mi 'gyur ro snyam nas/_de gnyis kyis gnas mal bsko ba gsum dang /_gnas mal gzung ba drug byas so/_/ji tsam na bcom ldan 'das ri nag po la gshegs pa na de gnyis kyis bcom ldan 'das kyi gtsug lag khang ni snga nas bsdogs zin to/_/dge slong 
[\[220a.3\]]rnams kyis smras pa/_tshe dang ldan pa dag gnas mal dang gtsug lag khang skos shig_/de gnyis kyis smras pa/_gtsug lag khang sngar bskos zin no/_/khang phran skos shig_/de yang bskos zin no/_/gtsug lag khang gi nye 'khor skos shig_/de yang bskos zin no/_/khang 
[\[220a.4\]]phran gyi nye 'khor skos shig_/de yang bskos zin no/_/kun dga' ra ba skos shig_/de yang bskos zin no/_/kun dga' ra ba'i nye 'khor skos shig_/de yang bskos zin no/_/gang gi phyir de gnyis kyis gnas thams cad ma bskos pa dang de nas kun dga' ra ba'i nang du sgra mthon 
[\[220a.5\]]po dang sgra chen po byung ngo /_/sangs rgyas bcom ldan 'das rnams ni mkhyen bzhin du rmed par mdzad pa ste/_mkhyen bzhin du rmed kyi mi mkhyen par mi rmed/_dus su rmed kyi dus las yol bar mi rmed/_don dang ldan par rmed kyi don dang mi ldan par mi rmed pas/_sangs 
[\[220a.6\]]rgyas bcom ldan 'das rnams don dang ldan pa ma yin pa rmed pa la chu lon gyis zlog par mdzad pa yin no/_/sangs rgyas bcom ldan 'das rnams don dang ldan pa rmed pa de la dus mkhyen pa yin pas sangs rgyas bcom ldan 'das kyis tshe dang ldan pa kun dga' bo la rmas 
[\[220a.7\]]pa/_kun dga' bo kun dga' ra ba'i nang na skye bo'i tshogs chen po'i sgra mthon po dang sgra chen por grag pa 'di ci zhig yin/_des gsol pa/_dge slong 'gro mgyogs dang nab so gnyis kyis gnas mal bsko ba gsum dang gnas mal gzung ba drug bgyis nas dge 
[\[220b\]]
[\[220b.1\]]slong rnams kyis gnas mal ma thob par gyur te/_des na kun dga' ra ba'i nang na skye bo'i tshogs chen po'i sgra mthon po dang sgra chen po 'di grag lags so/_/bcom ldan 'das kyis bka' stsal pa/_kun dga' bo ngas 'thab krol byed pa'i dge slong rnams la dgongs 
[\[220b.2\]]nas gnas mal bsko ba gsum dang /_gnas mal gzung ba drug mdzad kyis rang bzhin du gnas pa la ni ma yin pas/_de lta bas na dge slong rnams kyis rang bzhin du gnas pa'i dge slong rnams las brtsams te gnas mal bsko ba gsum dang /_gnas 
[\[220b.3\]]mal gzung ba drug mi bya'o/_/byed na 'gal tshabs can du 'gyur ro/_/sangs rgyas bcom ldan 'das dge slong gi dge 'dun dang thabs cig tu yul ko sa la'i ljongs rgyu zhing gshegs pa na grong med pa'i dgon pa zhig tu nub mo dgongs btab bo/_/drug sde rnams kyis 
[\[220b.4\]]bcom ldan 'das kyi phyir shing bzang po zhig bzhag nas shing bzang po gzhan ni rang rang gis bzung ngo /_/dge slong gnas brtan gnas brtan rnams kyis ni shing khong stong dag thob bo/_/ko sa la'i rgyal po gsal rgyal gyis thos nas dpung gi tshogs yan lag bzhi dang bcas te 
[\[220b.5\]]bsu nas bcom ldan 'das kyi zhabs gnyis la mgo bos phyag byas nas dge slong gnas brtan gnas brtan rnams la brtags na/_ji tsam na drug sde rnams ni shing bzang po dag gi drung na gnas la/_gnas brtan gnas brtan rnams kyi ni shing khong stong rnams mthong nas/_
[\[220b.6\]]des mjal to zhes byas nas bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas ko sa la'i rgyal po gsal rgyal gyis bcom ldan 'das la 'di skad ces 
[\[220b.7\]]gsol to/_/btsun pa bdag rgyal po rgyal rigs spyi bo nas dbang bskur ba gtso bo lags te/_yul mtha' dag nas 'byung ba'i rin po che rnams las thams cad kyi mchog gi dngos po gang lags pa de ni bdag gi lags na/_lhag ma rnams las ji ltar 'tshal ba bzhin 
[\[221a\]]
[\[221a.1\]]du mchis 'brang dang /_gzhon nu dang /_blon po dang /_khrom gyi ru pa rnams kyi lags so/_/bcom ldan 'das kyang bla na ma mchis pa'i chos kyi rgyal po lags/_'phags pa kauN+Di n+ya dang /_shA ri'i bu dang /_maud gal gyi bu dang /_'od srung dang /_
[\[221a.2\]]kun dga' bo dang /_nam gru la sogs pa nyan thos chen po rnams ni zhugs shing khong stong rnams kyi drung na mchis la/_drug sde rnams kyi ni zhugs shing bzang ches lags kyis/_kye ma'o bcom ldan 'das thugs brtse ba nye bar bzung ste zhugs shing la yang rgan rims ji lta ba 
[\[221a.3\]]bzhin gyi bca' ba mdzad du gsol/_bcom ldan 'das kyis ko sa la'i rgyal po gsal rgyal la cang mi gsung bas gnang ngo /_/de nas ko sa la'i rgyal po gsal rgyal gyis bcom ldan 'das cang mi gsung bas gnang bar rig nas/_bcom ldan 'das kyi zhabs gnyis la 
[\[221a.4\]]mgo bos phyag byas te stan las langs nas song ngo /_/byung ba 'di la bcom ldan 'das kyis bka' stsal pa/_dge slong dag de lta bas na shing rnams dang /_sgang bu dang /_gsing ma rnams kyang rgan rims ji lta ba bzhin du bsko bar bya'o/_/bcom ldan 'das kyis shing 
[\[221a.5\]]dang /_sgang bu dang /_gsing ma rnams kyang rgan rims ji lta ba bzhin bsko bar bya'o zhes gsungs pa dang /_dge slong rnams rang nyid sko bar byed nas bcom ldan 'das kyis bka' stsal pa/_gnas khang sko ba'i dge slong bsko bar bya'o/_/dge slong rnams kyis phal pa las 
[\[221a.6\]]bskos nas/_bcom ldan 'das kyis bka' stsal pa/_chos lnga dang ldan pa'i dge slong gtsug lag khang 'ged par ma bskos pa ni bsko bar mi bya'o/_/bskos pa ni dbyung bar bya'o/_/lnga gang zhe na/_'dun pas 'gro ba dang /_zhe sdang gis 'gro ba dang /_gti mug gis 'gro 
[\[221a.7\]]ba dang /_'jigs pas 'gro ba dang /_gtsug lag khang bskos pa dang ma bskos pa mi shes pa ste/_chos 'di lnga dang ldan pa ni gtsug lag khang sko bar ma bskos pa ni bsko bar mi bya'o/_/bskos pa ni dbyung bar bya'o/_/yang chos lnga dang ldan pa ni gtsug lag khang sko bar ma bskos pa ni bsko 
[\[221b\]]
[\[221b.1\]]bar bya'o/_/bskos pa ni dbyung bar mi bya'o/_/lnga gang zhe na/_'dun pas mi 'gro ba dang /_zhe sdang gis mi 'gro ba dang /_gti mug gis mi 'gro ba dang /_'jigs pas mi 'gro ba dang /_gtsug lag khang bskos pa dang ma bskos pa shes pa ste/_chos 'di lnga dang ldan pa 
[\[221b.2\]]ni gtsug lag khang sko bar ma bskos pa ni bsko bar bya'o/_/bskos pa ni dbyung bar mi bya'o/_/bsko ba ni 'di ltar bya ste/_gnas mal bshams la gaN+DI brdungs la dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa 
[\[221b.3\]]dang re zhig thog mar spro bar bya ste/_ming 'di zhes bya ba khyod dge 'dun gyi gtsug lag khang sko bar spro'am/_de gal te spro bar gyur na des spro'o zhes brjod par bya'o/_/de nas dge slong gcig gis gsol ba byas te las bya'o/_/dge 'dun btsun pa rnams gsan du gsol/_
[\[221b.4\]]gtsug lag khang sko ba dge slong ming 'di zhes bgyi ba 'di dge 'dun gyi gtsug lag khang sko bar spro na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis ming 'di zhes bgyi ba 'di gtsug lag khang sko bar bsko ba mdzad 
[\[221b.5\]]do/_/'di ni gsol ba'o/_/las bya ba ni/_dge 'dun btsun pa rnams gsan du gsol/_gtsug lag khang bsko ba dge slong ming 'di zhes bgyi ba 'di dge 'dun gyis gtsug lag khang sko bar spro nas 'di ltar dge 'dun gyis dge slong ming 'di zhes bgyi ba 'di gtsug lag khang 
[\[221b.6\]]sko bar bskos na/_tshe dang ldan pa gang dag dge slong ming 'di zhes bgyi ba 'di gtsug lag khang sko bar bzod pa de dag ni cang ma gsung shig_/gang dag mi bzod pa de dag ni gsung shig_/dge 'dun gyis bzod cing gnang nas dge 'dun gyis dge slong ming 'di zhes bgyi ba 
[\[221b.7\]]'di gtsug lag khang sko bar bskos te/_'di ltar cang mi gsung bas de de bzhin du 'dzin to/_/gtsug lag khang 'ged pa ji lta ba bzhin du zas la bsko ba dang /_thug pa 'brim pa dang /_bag chos 'brim pa dang /_phran tshegs 'brim pa dang /_snod spyad 'drub pa dang /_
[\[222a\]]
[\[222a.1\]]gos sbed pa dang /_gos 'ged pa dang /_dbyar gyi ras chen sbed pa dang /_dbyar gyi ras chen 'ged pa dang /_mngag gzhug pa dang /_mdzes 'chos pa yang de bzhin te/_chos lnga dang ldan pa'i dge slong ma bskos pa ni bsko bar mi bya'o/_/bskos pa 
[\[222a.2\]]ni dbyung bar bya'o/_/lnga gang zhe na/_'dun pas 'gro ba dang /_zhe sdang gis 'gro ba dang /_gti mug gis 'gro ba dang /_'jigs pas 'gro ba dang /_mdzes pa dang mi mdzes pa mi shes pa ste/_chos 'di lnga dang ldan pa'i dge slong mdzes 'chos par ma bskos pa ni bsko bar 
[\[222a.3\]]mi bya'o/_/bskos pa ni dbyung bar bya'o/_/yang chos lnga dang ldan pa'i dge slong mdzes 'chos par ma bskos pa ni bsko bar bya'o/_/bskos pa ni dbyung bar mi bya'o/_/lnga gang zhe na/_'dun pas mi 'gro ba dang /_zhe sdang gis mi 'gro ba dang /_gti mug gis mi 'gro ba 
[\[222a.4\]]dang /_'jigs pas mi 'gro ba dang /_mdzes pa dang mi mdzes pa shes pa ste/_chos 'di lnga dang ldan pa'i dge slong mdzes 'chos pa ma bskos pa ni bsko bar bya'o/_/bskos pa ni dbyung bar mi bya'o/_/gtsug lag khang dang zas 'ged dang /_/thug pa 'brim dang bag chos dang /_/
[\[222a.5\]]phran tshegs snod spyad sbed pa dang /_/chos gos gnyis dang de bzhin du/_/dbyar gyi ras chen sbed pa dang /_/'ged pa dang ni mngag gzhug dang /_/de bzhin du ni mdzes 'chos te/_/gang zag bcu gnyis yin par bshad/_/gnas mal gyi gzhi rdzogs so//_//[{D1-16}]rtsod pa zhi 
[\[222a.6\]]bar byed pa'i gzhi'i sdom la/_'thab dang 'gyed pa'i rtsod pa dang /_/rtsa ba gang dang dge ba gang /_/'gyed pa yin la rtsod min dang /_/'gyed pa dus ni zhi ba dang /_/'gyed pa mngon sum zhi ba dang /_/tshul shing dag ni blang ba yis/_/gdams ngag med pa mngon sum dang /_/dran dang 
[\[222a.7\]]ma myos 'dul 'os dang /_/de yi ngo bo tshol gzhug dang /_/rtswa bkram lta bur 'os pa yis/_/dge 'dun dag ni mthun pa yis/_/de bzhin bya ba'i rtsod pa ni/_/nye bar zhi bar bya'o zhes/_/drang srong chen pos rab tu gsungs/_/sangs rgyas bcom ldan 'das yul ser skya'i gzhi n+ya 
[\[222b\]]
[\[222b.1\]]gro d+ha'i kun dga' ra ba na bzhugs so/_/gang gi tshe bcom ldan 'das kyis shAkya rnams bden pa la bkod pa de'i tshe de rnams bcom ldan 'das la blta ba'i phyir dus gsum du 'dong bar byed do/_/bcom ldan 'das kyis kyang de rnams la yang dang yang du chos 'chad par mdzad do/_/rgyal po zas 
[\[222b.2\]]gtsang gi kun du spyod pa ni shAkya'i tshogs kyis bskor nas bcom ldan 'das la blta ba'i phyir dus gsum du 'gro bar byed do/_/ji tsam na dus gzhan zhig na bcom ldan 'das 'khor brgya phrag du ma'i gung la bzhugs nas sbrang ma'i sbrang rtsi dngas ma lta bu'i chos bshad pa na 'khor brgya phrag du 
[\[222b.3\]]ma dbang po rnams mi g.yo bas bcom ldan 'das las snyan pa snyan pa'i chos nyan par byed do/_/rgyal po zas gtsang yang chos mnyan pa'i phyir rgyal po'i 'byor pa chen po dang /_rgyal po'i mthu chen pos shAkya'i tshogs kyis bskor nas bcom ldan 'das kyi spyan sngar song ste/_des chos 
[\[222b.4\]]mnyan nas song ngo /_/de nas shAkya ming chen gyis bcom ldan 'das kyi spyan snga nas chos mnyan te dad pa skyes nas rang gi khyim du song ste smras pa/_kye ma'o sangs rgyas/_kye ma'o chos/_kye ma'o dge 'dun/_sangs rgyas byung ba ni bdag 'bras bu dang bcas pa 
[\[222b.5\]]yin no/_/ming chen gyi chung ma dam pas smras pa/_rje'i sras de ci lags/_des smras pa/_deng bcom ldan 'das kyis 'khor brgya phrag du ma'i mdun du 'di 'dra ba'i chos bshad pa mdzad de/_de thos pas srog chags brgya stong phrag du mas khyad par chen po rtogs 
[\[222b.6\]]so/_/des smras pa/_rje'i sras sangs rgyas byung ba ni bdag 'bras bu dang bcas pa yin no zhes gsungs pa gang lags pa de mad de/_sangs rgyas byung ba ni khyed cag kho na la 'bras bu dang bcas pa lags kyi bdag cag la ni ma lags so/_/ci'i phyir 'di ltar bcom ldan 'das 'jig 
[\[222b.7\]]rten du byung ba ni skyes pa rnams kyi phyir lags kyi bud med rnams kyi phyir ni ma lags so/_/des smras pa/_bzang mo de skad ma smra shig_/bcom ldan 'das ni sems can thams cad la phan pa dang /_thugs brtse ba yin gyis song shig dang /_khyod kyis kyang bcom ldan 
[\[223a\]]
[\[223a.1\]]'das kyi spyan snga nas chos thos par 'gyur ro/_/des smras pa/_lha shAkya'i tshogs kyis bskor nas bcom ldan 'das la blta ba'i phyir dus gsum du bzhud la/_lha'i mdun du mngon sum du bdag gis chos mnyan pa g.yar tsha lags so/_/'di ltar gal te 
[\[223a.2\]]lha snga dro bzhud na bdag gis kyang slad dro bcom ldan 'das las chos mnyan par bgyi'o/_/shAkya ming chen gyis bsams pa/_lha la gsol gyis 'gro'o snyam pa las yang bsams pa/_rang gi chung ma'i ched la lha la gsol ba byed mi phod kyis/_lha ni skye dgu'i bdag 
[\[223a.3\]]mo chen mo la bkur sti mang du byed de/_de'i tshig nyan par 'gyur bas de la don 'di rig par bya'o snyam nas/_de skye dgu'i bdag mo chen mo gau ta mI gang na ba der song ste phyin nas/_skye dgu'i bdag mo chen mo gau ta mI la don de smras pa dang /_des smras pa/_bka' bzhin 
[\[223a.4\]]'tshal/_lha la gsol bar bgyi'o/_/de nas shAkya ming chen khyim du song nas shAkya rnams kyi chung ma rnams la smras pa dang /_de nas shAkya rnams kyi chung ma dang /_gzhan dag gi chung ma rnams skye dgu'i bdag mo chen mo gang na ba der song ste phyin nas/_skye dgu'i bdag 
[\[223a.5\]]mo chen mo gau ta mI la 'di skad ces smras so/_/gau ta mI mkhyen par mdzod cig bdag cag gis bcom ldan 'das 'khor brgya phrag du ma'i mdun du snyan pa snyan pa'i chos sbrang ma'i sbrang rtsi dngas ma lta bu bshad pa na 'khor brgya phrag du ma'i dbang po rnams mi g.yo bas bcom 
[\[223a.6\]]ldan 'das las snyan pa snyan pa'i chos nyan to zhes thos nas bdag cag kyang bcom ldan 'das las chos de thos par 'tshal gyis bdag cag gi phyir lha la ci nas kyang lha ni snga dro bcom ldan 'das kyi spyan sngar bzhud la/_bdag cag kyang slad dro mchi bar gsol cig_/des 
[\[223a.7\]]smras pa/_phu nu mo dag khyed kyis sems bskyed pa legs te/_rgyal po zas gtsang la brtag gis skad cig sdod cig_/de nas skye dgu'i bdag mo chen mo gau ta mI rgyal po zas gtsang gang na ba der song ste phyin nas/_rgyal po zas gtsang la 'di skad ces smras so/_/lha mkhyen par 
[\[223b\]]
[\[223b.1\]]mdzod cig_/bdag gis bcom ldan 'das 'khor brgya phrag du ma'i gung la bzhugs nas snyan pa snyan pa'i chos sbrang ma'i sbrang rtsi dngas ma lta bu bshad pa na 'khor brgya phrag du ma dbang po rnams mi g.yo bas bcom ldan 'das las snyan pa snyan pa'i chos nyan to zhes thos so/_/shAkya'i 
[\[223b.2\]]mchis 'brang rnams kyis kyang de skad thos nas de rnams chos nyan par 'tshal na lha ni snga dro bcom ldan 'das kyi spyan sngar gshegs pa'i rigs so/_/bdag gis kyang shAkya'i mchis 'brang rnams ded de bcom ldan 'das kyi spyan sngar slad dro mchi bar bgyi'o/_/de ci'i phyir zhe na/_snga 
[\[223b.3\]]dro ni de rnams bsdum pa'i bgyi ba dag bgyid pas bcom ldan 'das kyi spyan sngar mchi ba'i skabs ma mchis so/_/rgyal po zas gtsang ma'i kun du spyod pa ni gang gi tshe skye dgu'i bdag mo chen mo gau ta mIs tshig smras pa de'i tshe/_lus kyi ba spu zing zhes byed nas langs te/_
[\[223b.4\]]re zhig skye dgu'i bdag mo chen mo'i tshig gi lan ma byin pa de'i bar du mi 'dug pa yin pas des mgo bos btud de smras pa/_gau ta mI bka' bzhin 'tshal/_de nas skye dgu'i bdag mo chen mo gau ta mI shAkya'i chung ma lnga brgyas yongs su bskor te/_bcom ldan 'das kyi spyan sngar chos mnyan 
[\[223b.5\]]pa'i phyir n+ya gro d+ha'i kun dga' ra bar song ngo /_/ji tsam na shAkya ming chen gyi chung ma yang rgyan thams cad kyis brgyan nas de dang lhan cig song ste/_gzugs dang lang tsho dang ldan zhing rgyan thams cad kyis brgyan pas 'dod chags dang ma bral ba dag chags pa skye bar zhugs pa de tshe 
[\[223b.6\]]dang ldan pa kun dga' bos mthong nas smras pa/_sring mo re zhig khyod kyi rang bzhin gyi gzugs nyid kyang bzang mo blta na sdug pa mdzes pa yin na rgyan thams cad kyis brgyan pa lta smos kyang ci dgos/_khyod rgyan gyis brgyan pa 'dir 'ongs pa gang yin pa de ni ma legs pa zhig byas 
[\[223b.7\]]te/_bdag nyid chen po 'di dag ni thams cad 'dod chags dang bral ba kho na yang ma yin no zhes de la de skad smras pa dang /_ngo tsha ba snying la phog pas spyi bo smad nas mtha' gcig tu song ste/_rgyan rnams bkrol nas sems khong du chud cing 'dug pa las/_de'i mngag gzhug ma bu mo 
[\[224a\]]
[\[224a.1\]]bskyed ma zhes bya ba dang /_de lhan cig chos mnyan pa'i phyir 'ongs pas des de la bos te smras pa/_bskyed ma song la rgyan 'di dag khyim du zhog la shog shig_/de rings par song nas des khyim du bzhag ste slar 'ongs so/_/de nas 
[\[224a.2\]]skye dgu'i bdag mo chen mo gau ta mI 'khor lnga brgya dang bcom ldan 'das kyi zhabs gnyis la mgo bos phyag 'tshal nas phyogs gcig tu 'dug ste/_bcom ldan 'das kyis kyang chos bshad pa mdzad do/_/chos bshad pa de mdzad pa de'i tshe ji 
[\[224a.3\]]tsam na shAkya'i bu mo zhig mgul pa na mu tig gi do shal btags pa la myur ba myur bar lta zhing lag pas nom par byed do/_/de nas bcom ldan 'das kyis mi rtag pa dang ldan pa'i chos bshad par brtsams so/_/'on kyang de chos la mi gtod kyi 
[\[224a.4\]]mu tig gi do shal kho na la rtog par byed do/_/ming chen gyi chung ma dam pas shAkya'i bu mo mgul pa na mu tig gi do shal btags pa la myur ba myur bar rtog par byed pa mthong ngo /_/mthong nas kyang 'di snyam du sems te/_nyon mongs 'di 'du byed rnams 'di ltar 
[\[224a.5\]]mi rtag par bshad na mu tig gi do shal 'di la lhag par chags te myur ba myur bar brtag tu ci yod/_gal te bdag gi mu tig gi phreng ba mthong na 'di'i rgyags pa thams cad dang bral bar 'gyur ro snyam du bsams nas mngag gzhug ma'i bu mo bskyed ma la smras pa/_bskyed ma song 
[\[224a.6\]]la kho mo'i mu tig gi do shal myur du khyer te shog shig_/de chos nyan pa de la sems bsdus pas de 'di snyam du sems te/_kyi hud 'di 'dra ba'i chos 'chad na bdag jo mos mngags pas chos kyi bar chad byung bar gyur te/_mdor na bran gyi rang bzhin du gyur pa ni re sdug snyam 
[\[224a.7\]]du bsams nas sdug bsngal dang yid mi bde bas gdungs pas tshigs su bcad pas smras pa/_gang yang sdig pas de ring rgyal zhal blta ba dang /_/bde gshegs zhal nas dri med chos mnyan mi 'thob pa/_/bran dngos gzhan dbang sdug bsngal mang po tha chad de/_/
[\[224b\]]
[\[224b.1\]]bdag gi 'tsho ba sngon byas las kyis thob pa ngan/_/de nas bcom ldan 'das 'di snyam du dgongs te/_bu mo bskyed ma 'di ni sngon gyi sangs rgyas rnams la lhag par bya ba byas pa yin mod kyi/_tshe chung zhig yod pas 'di 'khor ba'i btson ra nas dbyung bar bya'o 
[\[224b.2\]]snyam du dgongs nas/_rdzu 'phrul gyis gro ga la/_dge ma skye ba byung na ni/_/'jig pa yin par bsams nas su/_/ngas gsungs pa yi dge ba la/_/brtson 'grus bskyed nas mnyan par bya/_/zhes bris nas byin no/_/de nas bu mo bskyed ma dga' ba dang /_mgu 
[\[224b.3\]]ba dang /_rangs pa dang /_yid bde ba skyes nas tshigs su bcad pa smras bzhin sangs rgyas la dmigs pa'i sems kho nas song ba dang /_las rnams bskal pa brgyar yang ni/_/chud mi za ba'ang tshogs dang dus/_/rnyed na lus can rnams la ni/_/'bras bu dag tu 'gyur 
[\[224b.4\]]ba nyid/_/ces bya ba yin pas tshe chung zhig yod pa'i las tshogs pa rnyed pa de ba drus ma zhig gis bsad do/_/de sangs rgyas la sems mngon par dad par byas te shi bas sing ga la'i gling du sing ga la'i rgyal po'i btsun mo dam pa'i mngal du skyes par gyur te/_gang gi nyi 
[\[224b.5\]]ma la nying mtshams sbyar ba de kho na'i nyin par mu tig gi char ba bab bo/_/rgyal pos ltas mkhan rnams bkug ste smras pa dang /_de rnams kyis smras pa/_lha 'di ni sems can zhig btsun mo'i lhums su zhugs pa de'i mthu lags so/_/ji tsam na mngal gyi smin par bya 
[\[224b.6\]]ba'i phyir de sgra yid du mi 'ong ba cung zad kyang mi grag cing grang ba na grang ba'i yo byad dang /_dro ba na dro ba'i yo byad dang /_sman pas bstan pa'i kha zas ha cang kha ba ma yin pa dang /_ha cang skyur ba ma yin pa dang /_ha cang lan tshwa can ma yin pa dang /_ha cang mngar ba ma yin 
[\[224b.7\]]pa dang /_ha cang rtsub pa ma yin pa dang /_ha cang bska ba ma yin pa dang /_kha ba dang /_skyur ba dang /_lan tshwa dang /_mngar ba dang /_rtsub pa dang /_bska ba rnams spangs pa'i kha zas kyis bsnyen bkur byed cing do shal dang se mo dos lus brgyan nas lha'i bu mo dga' 
[\[225a\]]
[\[225a.1\]]tshal na rgyu ba bzhin du khri nas khri dang /_khri'u nas khri'ur 'gro zhing 'og gi sa la 'babs par mi byed do/_/de zla ba brgyad dam dgu 'das nas bu mo gzugs bzang ba mdzes pa blta na sdug pa zhig btsas te/_gang gi nyi ma la btsas pa de nyid kyi nyin par yang 
[\[225a.2\]]mu tig gi char bab nas rgyal pos bsams pa/_'di ltar bu mo'i mthus mu tig gi char 'bab pa ni de nyid kyi mu tig tu 'gyur ro zhes des de nyid la byin no/_/de nas nyi ma bdun gsum nyi shu rtsa gcig tu de'i btsas ston rgya cher byas nas bu mo'i ming cir 
[\[225a.3\]]gdags zhes ming 'dogs par byed do/_/blon po rnams kyis smras pa/_gang gi phyir 'di'i mthus mu tig gi char bab pas de bas na bu mo 'di'i ming mu tig can zhes gdags so zhes de'i ming mu tig can zhes bya bar btags te/_/bu mo mu tig can ma ma 
[\[225a.4\]]brgyad la gtad de/_pang na 'tsho ba'i ma ma gnyis dang /_nu ma snun pa'i ma ma gnyis dang /_dri ma 'phyi ba'i ma ma gnyis dang /_rtsen grogs kyi ma ma gnyis te/_de ma ma brgyad po dag gis 'o ma dang /_zho dang /_mar dang /_zhun mar dang /_mar gyi snying 
[\[225a.5\]]po dang /_gzhan yang yo byad kyi bye brag gtso bo gtso bo dag gis sring bar byed skyed par byed cing rdzing na gnas pa'i pad ma bzhin myur du skyed par byed do/_/de gang gi tshe chen mor gyur pa de'i tshe rang gi rigs dang mthun pa'i spyod pa dang /_gnas pas rgyal po nang mi dang bcas 
[\[225a.6\]]pas lhag par bkur sti byed do/_/ji tsam dus gzhan zhig na mnyan yod kyi tshong pa rnams kyis nor bsgrub pa'i phyir rgya mtsho'i gru bo che bsgrubs te/_rgya mtsho chen por zhugs pa dang de rnams gru bo che phan phun med par rlung gi shugs kyis sing ga la'i gling du phyin to/_/de 
[\[225a.7\]]nas snod rnams mkhos su phab ste/_rgyal po'i pho brang dang ha cang yang mi ring ba zhig tu 'brang btab bo/_/de rnams kyis mtshan mo'i thun tha ma la ched du brjod pa dang /_pha rol 'gro byed dang /_bden pa mthong ba dang /_gnas brtan gyi tshigs su bcad 
[\[225b\]]
[\[225b.1\]]pa dang /_gnas brtan ma'i tshigs su bcad pa dang /_ri gnas kyi tshigs su bcad pa dang /_thub pa'i tshigs su bcad pa dang /_don gyi tshoms kyi mdo sde rnams rgyas par 'don pa la zhugs pa mu tig can khyim gyi nang na 'dug pas skar khung 
[\[225b.2\]]nas thos nas/_de nas des rgyal po la smras pa/_lha yul dbus kyi tshong pa rnams mchis nas mchid snyan par len to/_/rgyal pos blon po dag la bsgo ba/_shes ldan dag glu mkhan rnams khug shig_/de rnams bkug pa dang mu tig can gyis smras 
[\[225b.3\]]pa/_shes ldan dag yul dbus kyi rol mo ci 'dra ba kho mos mnyan gyis long shig_/de rnams kyis smras pa/_lha mo bdag cag ni rol mo mkhan ma lags te/_bdag cag ni mnyan yod kyi tshong pa rlung gi shugs kyis 'dir mchis pa lags 
[\[225b.4\]]te/_bdag cag gis mtshan mo'i thun tha ma la sangs rgyas kyi gsung bton to/_/mu tig can gyis sangs rgyas zhes bya ba'i sgra sngon ma thos pa de thos nas snying dga' bas ba spu thams cad zing zhes byed de/_de ngo mtshar skyes nas dris pa/_sangs 
[\[225b.5\]]rgyas zhes bya ba 'di ci yin/_de rnams kyis sangs rgyas kyi che ba'i bdag nyid rgyas par smra bar brtsams te/_lha mo shAkya rnams kyi gzhon nu gangs ri'i ngos dang nye ba/_chu bo skal ldan shing rta'i 'gram drang srong ser skya'i bsti gnas dang ha cang yang mi ring ba zhig 
[\[225b.6\]]tu byung ste/_de bram ze mtshan mkhan rnams dang /_ltas mkhan rnams kyis gal te khyim pa khyim na gnas par gyur na 'khor los sgyur ba'i rgyal po mtha' bzhir rnam par rgyal ba/_chos kyi rgyal po chos dang ldan pa/_rin po che sna bdun dang ldan par 'gyur te/_de'i 
[\[225b.7\]]rin po che sna bdun 'di lta bu dag 'byung bar 'gyur ba 'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che'o/_/de la 
[\[226a\]]
[\[226a.1\]]bu dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa stong yang tshang bar 'gyur zhing /_de rgya mtsho la thug pa'i sa chen po ma lus pa gnod par sdo ba med cing 'tshe ba med pa 'di nyid chad pa med 
[\[226a.2\]]cing mtshon gyis bda' ba med la/_chos dang mthun zhing snyoms pas legs par phab ste gnas par 'gyur ro/_/gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur na/_de bzhin gshegs pa dgra 
[\[226a.3\]]bcom pa yang dag par rdzogs pa'i sangs rgyas zhes bya ba 'jig rten du sgra rnam par grags par 'gyur ro zhes lung bstan te/_de lta bu de ni sangs rgyas zhes bgyi ba lags so/_/mu tig can gyis smras pa/_gang gi tshe khyed cag yul du 'dod pa de'i tshe kho mo la sbron cig_/
[\[226a.4\]]de rnams kyis smras pa/_lha mo bka' bzhin 'tshal/_sbran par bgyi'o/_/ji tsam na de rnams yul du 'dong ba'i dus la bab nas de rnams kyis mu tig can la sbran pa dang /_des bcom ldan 'das la yi ge gsol pa/_lha dang lha min mi yis phyag bgyis 
[\[226a.5\]]pa/_/skye dang snyun dang bsnyengs las nges byung zhing /_/gtso bo grags pa rgya chen rab grags pa/_/drang srong bdud rtsi'i cha las thugs rjes gnong /_/zhes gsol to/_/de nas yi ge de tshong pa de rnams kyis khyer nas rim gyis mnyan yod du phyin pa dang /_lam gyis dub 
[\[226a.6\]]pa ngal sos nas bcom ldan 'das gang na ba der song ste phyin pa dang /_bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/phyogs gcig tu 'dug nas mnyan yod kyi tshong pa rnams kyis bcom ldan 'das la 'di skad ces gsol to/_/btsun pa 
[\[226a.7\]]sing ga la'i gling na sing ga la'i rgyal po'i bu mo des mchid yi ge gsol ba 'di lags so/_/bcom ldan 'das kyis mu tig can gyi 'dul ba'i dus mkhyen nas nyid kyis blangs te bklags so/_/bklags nas bka' stsal pa/_gang gi tshe khyed cag slar 'dong bar gyur pa de'i tshe 
[\[226b\]]
[\[226b.1\]]nga'i snyan du gsol cig_/btsun pa bka' bzhin 'tshal zhes tshong pa rnams kyis bcom ldan 'das kyi zhabs gnyis la mgo bos phyag byas te dong ngo /_/de nas zong bsgyur te bsgyur ba'i zong thogs nas bcom ldan 'das kyi spyan sngar song ste gsol pa/_bcom ldan 'das bdag 
[\[226b.2\]]cag mchi na bdag cag gis mu tig can la ji skad bgyi bka' stsal par gsol/_bcom ldan 'das kyis bka' stsal pa/_shin tu legs par byi dor byas pa'i ras dang ri mo mkhan dag khug shig_/de rnams kyis ras dang ri mo mkhan dag bkug nas phul ba dang /_bcom 
[\[226b.3\]]ldan 'das kyis bka' stsal pa/_ras la de bzhin gshegs pa'i sku'i gzugs brnyan bris shig_/ri mo mkhan rnams kyis sangs rgyas kyi sku'i gzugs brnyan bri bar brtsams pa las de bzhin gshegs pa ni bsod nams brgya phrag du mas bsgrubs pa yin pas ri mo 
[\[226b.4\]]mkhan rnams kyis bcom ldan 'das kyi sku'i gzugs brnyan bri bar ma nus nas/_bcom ldan 'das kyis bka' stsal pa/_ras ston cig dang 'od gtang ngo /_/de rnams kyis ras bstan pa dang bcom ldan 'das kyis 'od btang ba la ri mo mkhan rnams kyis tshon rtsi sna 
[\[226b.5\]]tshogs kyis rgyas par byas so/_/de nas bcom ldan 'das kyis sku'i gzugs brnyan gyi 'og tu gsum la skyabs su 'gro ba dang /_bslab pa'i gzhi lnga rnams dang /_rten cing 'brel bar 'byung ba'i yan lag bcu gnyis po lugs dang mthun pa dang /_lugs dang mi mthun pa dang /_
[\[226b.6\]]'phags pa'i lam yan lag brgyad pa bris so/_/gong du ni tshigs su bcad pa gnyis po/_brtsam par bya zhing 'byung bar bya/_/sangs rgyas bstan la 'jug par bya/_/'dam bu'i khyim la glang chen bzhin/_/'chi bdag sde ni gzhom bar bya/_/gang 
[\[226b.7\]]zhig rab tu bag yod pas/_/chos 'dul 'di la spyod 'gyur ba/_/skye ba'i 'khor ba rab spangs nas/_/sdug bsngal tha mar byed par 'gyur/_/zhes bris nas sing ga la'i rgyal po la bka' yig spring pa/_ras la ri mor bris pa ngas mu tig can 
[\[227a\]]
[\[227a.1\]]la skyes su bskur ba yin gyis/_khyod kyis de la sa phyogs yangs shing rgya che bar sing ga la'i gling na gnas pa'i skye bo'i tshogs bsdus la/_bkur sti chen pos ras 'di khrom shig_/tshong pa de rnams la bka' stsal pa/_gal te mu tig can 'di ci yin zhes 'dri na/_
[\[227a.2\]]'di ni bcom ldan 'das de'i sku'i gzugs brnyan yin no zhes brjod par bya'o/_/gal te 'og ma 'di ci yin zhes 'dri na de dag ni gsum la skyabs su 'gro ba dang /_bslab pa'i gzhi lnga rnams dang /_lugs dang mthun pa dang lugs dang mi mthun pa'i rten cing 'brel bar 'byung bar 'gro bar 
[\[227a.3\]]'jug pa dang ldog pa'o/_/'di ni bdud rtsi rtogs pa'i 'phags pa'i lam yan lag brgyad pa yin no zhes brjod par bya'o/_/gal te gong ma 'di ci yin zhes 'dri na spro bar bya ba yin te/_gang zhig skyabs su 'gro ba dang bslab pa'i gzhi rnams blangs te/_lugs dang mthun pa dang lugs 
[\[227a.4\]]dang mi mthun pa'i rten cing 'brel bar 'byung ba 'di la rtog cing brtson 'grus rtsom pa de bdud rtsi rtogs pa'i 'phags pa'i lam thob nas sdug bsngal thams cad las grol bar 'gyur ba yin no zhes brjod par bya'o/_/btsun pa bka' bzhin 'tshal zhes tshong pa de rnams kyis bcom 
[\[227a.5\]]ldan 'das las mnyan nas bcom ldan 'das kyi spyan snga nas song ngo /_/de nas dge mtshan dang /_bkra shis dang /_bde legs su 'gyur ba dag byas te/_zong khyer nas sing ga la'i gling du song ste/_rim gyis sing ga la'i gling du phyin nas lam gyis dub ba ngal sos te/_rgyal po'i drung du 
[\[227a.6\]]song nas rkang pa gnyis la gtugs te yi ge byin no/_/rgyal pos yi ge bklags te bklags nas grong khyer de rdo ba dang /_gseg ma dang /_gyo mo bsal nas tsan dan gyi chus chag chag btab/_rgyal mtshan dang ba dan bsgreng /_dar gyi chun 'phyang mang po btags/_shin tu dri zhim po'i 
[\[227a.7\]]pog por nye bar bzhag_/me tog sna tshogs bkram ste/_sing ga la'i gling na gnas pa'i skye bo'i tshogs bsogs nas/_de nas bkur sti chen po byas te grong khyer gyi dbus su rin po che sna bzhi las byas pa'i seng ge'i khri bshams te/_ras phye ba dang skye bo'i tshogs chen pos sangs rgyas 
[\[227b\]]
[\[227b.1\]]la phyag 'tshal lo/_/sangs rgyas la phyag 'tshal lo zhes gsang bstod de smras so/_/de nas rgyal po'i bu mo mu tig can dad pa drag pos gtad pa'i snying gis ba spu zing zhes byed cing mig mchi mas gang bas zhabs gnyis la gtugs te tshong pa rnams la dris pa/_shes ldan 
[\[227b.2\]]dag 'di ci yin/_de rnams kyis smra bar brtsams pa/_'di ni bcom ldan 'das de'i sku'i gzugs brnyan lags so/_/'og ma 'di dag ci yin/_'di ni gsum la skyabs su 'gro ba dang bslab pa'i gzhi lnga rnams dang /_lugs dang mthun pa dang lugs dang mi mthun pa'i rten 
[\[227b.3\]]cing 'brel par 'byung ba 'gro bar 'jug pa dang ldog pa'o/_/'di ni bdud rtsi rtogs pa'i 'phags pa'i lam yan lag brgyad pa lags so/_/gong ma 'di ci yin/_spro bar bgyi ba lags te/_gang zhig skyabs su song nas bslab pa'i gzhi rnams blangs te lugs dang mthun pa 
[\[227b.4\]]dang lugs dang mi mthun pa'i rten cing 'brel bar 'byung ba yan lag bcu gnyis pa 'di la rtog cing brtson 'grus rtsom pa de bdud rtsi rtogs pa'i lam thob nas sdug bsngal thams cad las grol bar 'gyur ba lags so/_/de nas mu tig can gyis rten cing 'brel bar 'byung ba yan 
[\[227b.5\]]lag bcu gnyis pa lugs dang mthun pa dang lugs dang mi mthun pa bsam par brtsams te/_ji srid lan gsum du ma bzlas pa de'i bar du des 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_des 
[\[227b.6\]]bden pa mthong nas tshigs su bcad pas smras pa/_ring na bzhugs pa'i sangs rgyas kyis/_/shes rab mig ni rnam sbyangs pas/_/gang la 'di 'dra'i gsos mnga' ba/_/sman mkhas de la phyag 'tshal lo/_/ring na bzhugs pa'i sangs rgyas kyis/_/lta ba'i ri bo drungs 
[\[227b.7\]]phyung ste/_/lta ba'i zung rngu sel mdzad pa/_/sman mkhas de la phyag 'tshal lo/_/zhes tshigs su bcad pas smras nas tshong pa rnams la 'di skad ces smras so/_/shes ldan dag khyed cag nam 'dong ba de'i tshe kho mo la sbron cig_/de nas tshong pa rnams kyis zong rnams bsgyur te 
[\[228a\]]
[\[228a.1\]]bsgyur ba'i zong rnams khyer nas mu tig can gyi drung du song ste/_lha mo bdag cag mchi na bdag cag gis ci zhig bgyi bar bka' stsal par gsol/_/des smras pa/_kho mo'i tshig gis bcom ldan 'das kyi zhabs gnyis la mgo bos phyag 'tshol la gnod pa 
[\[228a.2\]]chung ngam/_nyam nga ba nyung ngam/_'tsho'am/_bskyod pa yang ngam/_stobs dang bde ba dang /_sku nyams dang ldan nam reg par gnas sam zhes zhus la 'di skad ces/_btsun pa dge ba'i bshes gnyen gyis bgyi ba gang lags pa de bcom ldan 'das kyis mdzad de/_bdag 
[\[228a.3\]]gis dge ba'i bshes gnyen bcom ldan 'das la brten nas sems can dmyal ba dang /_dud 'gro dang /[ {]yi dgas [,]yi dwags [}]rnams las ni rkang pa phyung /_lha dang mi rnams su ni bzhag_/'khor ba las ni rgyang bsrings/_khrag dang mchi ma'i rgya mtsho ni bskams/_rus pa'i ri bo 
[\[228a.4\]]las ni bsgral/_ngan song gi sgo ni bskum/_mtho ris thar pa'i sgo ni phye/_thog ma ma mchis pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/_btsun pa bdag ni 
[\[228a.5\]]'phags so/_/mngon par 'phags so/_/bdag bcom ldan 'das dang chos dang dge slong gi dge 'dun la skyabs su mchi yis/_dge bsnyen du gzung du gsol/_deng slan chad ji srid 'tsho ba'i bar du srog dang yang bsdos de skyabs su mchi bar mngon par dad lags so/_/
[\[228a.6\]]zhes gsol la/_mu tig bre gsum po 'di khyer la cha gcig ni sangs rgyas la/_cha gcig ni chos la/_cha gcig ni dge 'dun la phul cig_/de nas tshong pa de rnams kyis zong dang skyes bskur ba yang khyer te dong nas rim gyis mnyan yod du phyin pa dang /_lam 
[\[228a.7\]]gyis dub pa ngal sos nas bcom ldan 'das gang na ba der song ste zhabs gnyis la gtugs nas ji skad spring ba bzhin bcom ldan 'das la gsol nas 'di skad ces kyang gsol to/_/btsun pa skyes su phul ba'i mu tig bre gsum po 'di lags te/_mu tig cha gcig 
[\[228b\]]
[\[228b.1\]]ni sangs rgyas la/_cha gcig ni chos la/_cha gcig ni dge 'dun la phul lags so/_/tshe dang ldan pa kun dga' bos bcom ldan 'das la zhus pa/_btsun pa skyes 'di gang nas mchis/_bcom ldan 'das kyis bka' stsal pa/_kun dga' bo khyod kyis shAkya ming 
[\[228b.2\]]chen gyi mngag gzhug ma bskyed ma zhes bya ba nga las chos mnyan nas song ba las/_lam kar ba drus mas bsad pa mthong ngam/_btsun pa mthong lags so/_/des nga la sems dang ba bskyed de shi bas sing ga la'i rgyal po'i bu mo mu tig can zhes bya bar gyur te/_bden pa 
[\[228b.3\]]mthong nas des skyes bskur ba 'di yin no/_/'di las sangs rgyas kyi skal ba gang yin pa des dri gtsang khang gi zhal zhal byos shig_/chos kyi gang yin pa de ni chos 'dzin pa'i gang zag rnams la'o/_/dge 'dun gyi gang yin pa de ni dge 'dun gyis mnyam par bgos shig_/
[\[228b.4\]]dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa mu tig can gyis las ci zhig bgyis na des na bran mor gyur lags/_las ci zhig bgyis na des rgyal po phyug po'i rigs su skyes shing bden pa mthong bar bgyis 
[\[228b.5\]]lags/_bcom ldan 'das kyis bka' stsal pa/_dge slong dag mu tig can 'di nyid kyis las tshogs rnyed pa/_rkyen yongs su bsgyur ba/_'od pa bzhin du nye bar gnas pa gdon mi za bar 'byung bar 'gyur ba'i las dag byas shing bsags pas mu tig can 'di nyid kyis 
[\[228b.6\]]las byas shing bsags pa dag gzhan su zhig gis so sor myong bar 'gyur/_dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/_chu'i khams la mi 'gyur/_me'i khams la mi 'gyur/_rlung gi khams la mi 
[\[228b.7\]]'gyur gyi/_'di ltar las dge ba dang mi dge ba dag byas shing bsags pa dag ni zin pa'i phung po dang /_khams dang /_skye mched rnams la rnam par smin par 'gyur te/_las rnams bskal pa brgyar yang ni/_/chud mi za ba'ang tshogs dang dus/_/rnyed na lus can 
[\[229a\]]
[\[229a.1\]]rnams la ni/_/'bras bu dag tu 'gyur ba nyid/_/dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na 'jig rten du ston pa rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i 
[\[229a.2\]]kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung nas/_des sangs rgyas kyi mdzad pa mtha' dag mdzad nas bud shing zad pa'i me bzhin du bA rA Na sIr phung po lhag ma med pa'i mya ngan las 'das pa'i dbyings 
[\[229a.3\]]su yongs su mya ngan las 'das pa dang /_rgyal po kr-i kIs de'i sku dri zhim po'i shing thams cad kyis spungs te/_spungs nas bkur sti chen pos bsregs te me de 'o mas bsad nas sku gdung de rnams gser gyi bum par blugs te/_lam po che'i bzhi mdor rin po che sna bzhi 
[\[229a.4\]]las byung ba'i mchod rten kho ra khor yug tu dpag tshad gcig yod la/_'phang du dpag tshad phyed pa zhig brtsigs nas dus mchod chen po btsugs so/_/bA rA Na sI na tshong dpon phyug pa nor mang ba/_longs spyod che ba/_yongs su gzung ba yangs shing rgya che ba/_rnam 
[\[229a.5\]]thos kyi bu'i nor dang ldan pa/_rnam thos kyi bu la nor gyis 'gran pa zhig yod pa des/_rigs mnyam pa las chung ma blangs te/_de de dang lhan cig rtse bar byed/_dga' bar byed/_dga' mgur spyod par byed de/_de rtse bar byed/_dga' bar byed/_dga' mgur 
[\[229a.6\]]spyod par byed kyang de la bu pho yang med bu mo yang med nas/_de lag pa 'gram pa la gtad nas bdag gi khyim du nor phal po che bsags kyang bdag la bu pho yang med bu mo yang med pas bdag shi nas bdog pa thams cad bu med do zhes byas te rgyal pos dbang byas par 
[\[229a.7\]]'gyur ro snyam nas sems khong du chud cing 'dug pa de la dge sbyong dang bram ze dang /_grogs po dang mdza' bshes dang /_nye du dang /_ltas mkhan rnams kyis smras pa/_lha mnyes par byos shig dang khyod la bu yod par 'gyur ro/_/de bu med de bu mngon par 
[\[229b\]]
[\[229b.1\]]'dod pas zhi ba dang /_chu lha dang /_lus ngan dang /_brgya byin dang /_tshangs pa la sogs pa gzhan yang lha khyad par can rnams la gsol ba 'debs pa 'di lta ste/_kun dga' ra ba'i lha dang /_nags tshal gyi lha dang /_bzhi mdo'i lha dang /_sum mdo'i lha dang /_
[\[229b.2\]]gtor ma len pa'i lha dang /_lhan cig skyes pa'i lha dang /_chos mthun pa pa dang /_rtag tu rjes su 'brang ba'i lha la yang gsol ba 'debs so/_/'di ltar gsol ba 'debs pa'i rgyus bu pho dang bu mo skye bar 'gyur ro zhes 'jig rten na de skad du grags pa yod de/_de yang de 
[\[229b.3\]]lta ma yin te/_gal te de ltar 'gyur na ni re re yang dper na 'khor los sgyur ba'i rgyal po bzhin du bu stong yod par 'gyur ro/_/'on kyang gnas gsum mngon du gyur pa las bu pho dang bu mo skye bar 'gyur te/_gnas gsum gang zhe na pha dang ma gnyis chags par gyur cing lhan 
[\[229b.4\]]cig 'dus pa dang /_ma mngal rung bar gyur cing zla mtshan dang ldan pa dang /_dri za nye bar gnas par gyur pa ste/_gnas de gsum mngon du gyur pa las bu pho dang bu mo skye bar 'gyur ba yin na des bu yod pa'i las ma byas pas des na de la bu pho dang bu mo med do/_/ji tsam na 
[\[229b.5\]]de nad kyis thebs nas de rtsa ba dang /_sdong bu dang /_lo ma dang /_me tog dang /_'bras bu'i sman rnams kyis bsnyen bkur byas kyang de'i nad zhi bar ma gyur to/_/de nas de'i chung mas bsams pa/_bdag gi khyim na nor phal mo che bsags pa ni bdag la bu pho yang 
[\[229b.6\]]med bu mo yang med la/_bdag gi khyim thab 'di ni 'chi bar 'gyur gyis/_da ni gal te 'jig rten pha rol gyi lam rgyags ma blangs na nor zas 'di thams cad bdag la bu med do zhes byas nas rgyal pos dbang byas par 'gyur ro snyam nas/_de'i mu tig gi do shal brgya 
[\[229b.7\]]stong ri ba mgul na thogs pa des yang dag par rdzogs pa'i sangs rgyas 'od srung gi mchod rten de la dri dang byug pas byugs nas mchod pa byas te btags nas dad pa drag pos drung du gtugs te smon lam btab pa/_sbyin pa'i chos yongs su btang ba dang sems bskyed 
[\[230a\]]
[\[230a.1\]]pa'i dge ba'i rtsa ba 'dis bdag phyug po'i rigs su skyes shing yon tan 'di lta bu yang thob cing ston pa 'di lta bu mnyes par byed kyi/_mi mnyes par ma gyur cig ces byas so/_/dge slong dag ji snyam du sems/_de'i tshe de'i dus kyi tshong dpon gyi chung ma gang 
[\[230a.2\]]yin pa de ni mu tig can 'di nyid yin te/_'dis yang dag par rdzogs pa'i sangs rgyas 'od srung gi mchod rten la bya ba byas nas/_smon lam btab pa gang yin pa de'i las kyi rnam par smin pas phyug po'i rigs su skyes shing btsas pa na mu tig gi char bab bo/_/nga'i bstan 
[\[230a.3\]]pa la yang dad pa bskyed pas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas so/_/gzhan yang tshong dpon nor mang du bsags pa de'i chung mar gyur ba na de na 'dis dbang phyug gi grags pas rgyags 
[\[230a.4\]]nas spyod yul na gnas pa'i 'jig rten thams cad la tshig tu bran mo'i bu zhes smras pas/_de'i las kyi rnam par smin pas tshe rabs mang por bran mor gyur to/_/dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin zhing /_gcig 
[\[230a.5\]]tu dkar ba rnams kyi ni gcig tu dkar la/_'dren ma rnams kyi ni 'dren ma yin no/_/de bas na dge slong dag gcig tu gnag pa'i las rnams dang /_'dren ma rnams ni spangs la/_gcig tu dkar ba'i las kho na la brtsal bar bya ste/_dge slong dag khyed kyis de lta bu la bslab par 
[\[230a.6\]]bya'o/_/bcom ldan 'das kyis chos kyi cha gang yin pa de ni chos smra ba'i gang zag rnams kyi yin no zhes gsungs pa dang /_de nas mdo sde 'dzin pa rnams kyis smras pa/_kho bo cag ni bcom ldan 'das kyi mdo sde mtha' dag 'dzin pas/_kho bo cag chos 'dzin pa yin pas rnyed pa 'di 
[\[230a.7\]]ni kho bo cag dbang ngo /_/'dul ba 'dzin pa rnams kyis smras pa/_kho bo cag ni bcom ldan 'das kyi nang gi mdzod srung zhing kho bo cag 'dul ba mtha' dag 'dzin pas/_kho bo cag chos 'dzin pa yin pas rnyed pa 'di ni kho bo cag dbang ngo /_/ma mo 'dzin pa rnams kyis smras pa/_
[\[230b\]]
[\[230b.1\]]kho bo cag ni mdo sde dang 'dul ba'i rang gi mtshan nyid dang spyi'i mtshan nyid 'dzin pas/_kho bo cag chos 'dzin pa yin pas rnyed pa 'di ni kho bo cag dbang ngo zhes de na mdo sde 'dzin pa dang /_'dul ba 'dzin pa dang /_ma mo 'dzin pa rnams 'thab pa dang /_mtshang 'dru ba dang /_'thab 
[\[230b.2\]]mo dang /_'gyed pa byung bar gyur to/_/de nas bcom ldan 'das kyis dge slong rnams la bka' stsal pa/_dge slong dag ma 'thab shig_/mtshang ma 'dru zhig_/'thab mo ma byed cig_/ma 'gyed cig_/dge slong dag bzhi po 'di dag ni rtsod pa yin te/_bzhi gang zhe na/_
[\[230b.3\]]'gyed pa'i rtsod pa dang /_gdams ngag med pa'i rtsod pa dang /_ltung ba'i rtsod pa dang /_bya ba'i rtsod pa'o/_/'gyed pa'i rtsod pa gang zhe na/_dge 'dun sna tshogs su smra ba/_'gal bar smra ba/_rigs mi 'phrod par smra ba/_mi mthun pa kun tu mi dga' ba/_rgyud 
[\[230b.4\]]gcig tu ma gyur pa gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni 'gyed pa'i rtsod pa zhes bya'o/_/gdams ngag med pa'i rtsod pa gang zhe na/_dge 'dun gyi gdams ngag mi len pa dang /_gdams ngag 
[\[230b.5\]]mi sbyin pa dang /_gdams ngag gzhag pa gang yin pa de las brten nas 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni gdams ngag med pa'i rtsod pa zhes bya'o/_/ltung ba'i rtsod pa gang zhe na/_ltung ba lnga ni ltung ba'i phung po lnga 
[\[230b.6\]]zhes bya ste/_lnga gang zhe na/_phas pham pa dang /_dge 'dun lhag ma dang /_ltung byed dang /_so sor bshags par bya ba dang /_nyes byas gang yin pa de las brten nas 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni ltung ba'i 
[\[230b.7\]]rtsod pa zhes bya'o/_/bya ba'i rtsod pa gang zhe na/_dge 'dun gyi bya ba gsol ba dang /_gsol ba dang gnyis dang /_gsol ba dang bzhi'i las gang yin pa de las brten nas 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni bya ba'i 
[\[231a\]]
[\[231a.1\]]rtsod pa zhes bya'o/_/dge slong dag 'gyed pa'i rtsod pa ni ci zhig gi rtsa ba can yin zhing 'gyed pa'i rtsod pa'i rtsa ba ni ci yin zhe na/_'gyed pa'i rtsa ba drug dang /_'gyed par byed pa'i gzhi bcu bzhi ste/_'gyed pa'i rtsa ba drug gang zhe na/_'di ltar 'di na la la 
[\[231a.2\]]khro ba yin zhing khon du 'dzin pa yin te khro zhing khon du 'dzin pa gang yin pa de ni ston pa la bkur sti mi byed/_bla mar mi byed/_ri mor mi byed/_mchod par mi byed do/_/ston pa la bkur sti ma byas/_bla mar ma byas/_ri mor ma byas/_mchod par ma byas pas chos mi mthong ngo /_/
[\[231a.3\]]chos ma mthong bas dge sbyong gi tshul la mi lta'o/_/dge sbyong gi tshul la mi lta na dge 'dun la 'di lta bu'i 'thab pa dang /_mtshang 'dru ba dang /_'thab mo dang /_'gyed pa 'byin par byed do/_/'thab pa dang /_mtshang 'dru ba dang /_'thab mo dang /_'gyed pa gang yin pa de ni skye bo 
[\[231a.4\]]mang po la phan pa ma yin pa dang /_skye bo mang po la gnod pa dang /_skye bo mang po sdug bsngal ba dang /_lha dang mi rnams la mi phan pa dang /_gnod pa dang /_sdug bsngal bar byed pa yin no/_/dge slong dag gal te khyed kyis 'gyed pa'i rtsa ba de lta bu nang gi'am phyi rol gyi yang 
[\[231a.5\]]rung ma spangs par yang dag par mthong na/_de la khyed cag lhan cig mthun zhing kun du dga' ba dang /_'gyed pa med pas 'dun pa drag po dang /_brtson 'grus dang /_'bad pa dang /_spro ba dang /_sgrim pa dang /_mi bzlog pa'i dran pa dang /_shes bzhin gyis ji tsam 
[\[231a.6\]]'gyed pa'i rtsa ba byung ba de nyid spangs kyi bar du brtson par bya'o/_/de ltar na khyed kyis 'gyed pa'i rtsa ba de yang spongs par 'gyur ro/_/dge slong dag gal te khyed kyis 'gyed pa'i rtsa ba de lta bu nang gi yang rung /_phyi'i yang rung legs par spangs par yang dag par mthong na/_de 
[\[231a.7\]]la khyed cag lhan cig mthun zhing kun du dga' ba dang /_'gyed pa med pas 'dun pa drag po dang /_brtson 'grus dang /_'bad pa dang /_spro ba dang /_sgrim pa dang /_mi bzlog pa'i dran pa dang /_shes bzhin gyis ji nas kyang rtsod pa'i rtsa ba spangs pa de nyid phyis kyang mi 
[\[231b\]]
[\[231b.1\]]'byung bar brtson par bya ste/_de ltar na khyed kyis 'gyed pa'i rtsa ba de dag yang dag par legs par bsal bas phyis skye bar mi 'gyur ro//_//'dul ba gzhi/_bam po bdun bcu brgyad pa/_khro zhing khon du 'dzin pa ji lta ba bzhin du 'chab cing 'tshig pa dang /_
[\[231b.2\]]phrag dog byed cing ser sna can dang /_g.yo byed cing sgyu can dang /_ngo tsha med cing khrel med pa yang de dang 'dra'o/_/gzhan yang 'di na la la rang gi lta ba mchog tu 'dzin pa yin zhing 'chal ba 'dzin pa dang /_smras pa la dang na then byed pa yin te/_rang gi lta ba mchog tu 'dzin pa/_
[\[231b.3\]]'chal pa 'dzin pa/_smras pa la dang na then byed pa gang yin pa de ni ston pa la bkur sti mi byed/_bla mar mi byed/_ri mor mi byed/_mchod par mi byed do/_/de ston pa la bkur sti ma byas/_bla mar ma byas/_ri mor ma byas/_mchod par ma byas pas chos mi mthong ngo /_/chos ma mthong bas 
[\[231b.4\]]dge sbyong gi tshul la mi lta'o/_/dge sbyong gi tshul la mi lta na dge 'dun la de lta bu'i 'thab pa dang /_mtshang 'dru ba dang /_'thab mo dang /_'gyed pa dag 'byin par 'gyur ro/_/'thab pa dang /_mtshang 'dru ba dang /_'thab mo dang /_'gyed pa gang yin pa de ni skye bo mang po la 
[\[231b.5\]]phan pa ma yin pa dang /_skye bo mang po la gnod pa dang /_skye bo mang po la sdug bsngal ba dang /_lha dang mi rnams la mi phan pa dang /_gnod pa dang /_sdug bsngal bar byed pa yin no/_/dge slong dag gal te khyed kyis 'gyed pa'i rtsa ba de lta bu nang gi yang rung phyi'i yang rung ma spangs 
[\[231b.6\]]par yang dag par mthong na/_de la khyed cag lhan cig mthun zhing kun du dga' ba dang /_'gyed pa med pas 'dun pa drag po dang /_brtson 'grus dang /_'bad pa dang /_spro ba dang /_sgrim pa dang /_mi bzlog pa'i dran pa dang /_shes bzhin gyis ji tsam 'gyed pa'i rtsa ba byung 
[\[231b.7\]]ba de nyid spongs pa'i bar du brtson par bya ste/_de ltar na khyed kyis 'gyed pa'i rtsa ba de spongs par 'gyur ro/_/dge slong dag gal te khyed kyis 'gyed pa'i rtsa ba de lta bu nang gi yang rung /_phyi'i yang rung /_legs par spangs par yang dag par mthong na/_de la khyed cag lhan cig 
[\[232a\]]
[\[232a.1\]]mthun zhing kun du dga' ba dang 'gyed pa med pas 'dun pa drag po dang /_brtson 'grus dang /_'bad pa dang /_spro ba dang /_sgrim pa dang /_mi bzlog pa'i dran pa dang /_shes bzhin gyis ci nas kyang 'gyed pa'i rtsa ba spangs pa de nyid phyis kyang mi 'byung bar brtson par bya ste/_
[\[232a.2\]]de ltar na khyed kyis 'gyed pa'i rtsa ba de yang dag par legs par bsal bas/_phyis skye bar mi 'gyur ro/_/'di dag ni 'gyed pa'i rtsa ba drug ces bya'o/_/'gyed par byed pa'i gzhi bcu bzhi gang zhe na/_'di lta ste/_chos so zhe'am/_chos ma yin no zhe'am/_'dul ba'o zhe'am/_
[\[232a.3\]]'dul ba ma yin no zhe'am/_ltung ba'o zhe'am ltung ba ma yin no zhe'am/_lci ba'am/_yang ba'am/_lhag ma dang bcas pa'am/_lhag ma med pa'am/_bshags par bya ba'am/_bsdam par bya ba'am/_nyes par bshad par gtogs pa'am/_legs par bshad 
[\[232a.4\]]par gtogs pa ste/_'di dag ni 'gyed par byed pa'i gzhi bcu bzhi zhes bya'o/_/dge slong dag 'gyed pa'i rtsod pa ni de'i rtsa ba yin zhing 'gyed pa'i rtsod pa'i rtsa ba ni de yin no/_/dge slong dag gdams ngag med pa'i rtsod pa ni ci zhig gi rtsa ba can yin zhing gdams ngag med 
[\[232a.5\]]pa'i rtsod pa'i rtsa ba ni ci yin zhe na/_dge 'dun gdams ngag mi len pa dang /_gdams ngag mi sbyin pa dang /_gdams ngag gzhag pa gang yin pa de la brten nas 'thab pa dang /_mtshang 'dru ba dang /_'thab mo dang /_'gyed pa gang yin pa ste/_dge slong dag 
[\[232a.6\]]gdams ngag med pa'i rtsod pa ni de'i rtsa ba can yin zhing gdams ngag med pa'i rtsod pa'i rtsa ba ni de yin no/_/dge slong dag ltung ba'i rtsod pa ni ci zhig gi rtsa ba can yin zhing ltung ba'i rtsod pa'i rtsa ba ni ci yin zhe na/_ltung ba'i ris lnga ni ltung ba'i ris dang ltung ba'i phung po zhes bya 
[\[232a.7\]]ste/_lnga gang zhe na/_phas pham pa dang /_dge 'dun lhag ma dang /_ltung byed dang /_so sor bshags par bya ba dang /_nyes byas so/_/gzhan yang lus kyi ltung ba yin gyi ngag gi ma yin sems kyi ma yin pa yang yod/_ngag gi yin gyi lus kyi ma yin sems kyi 
[\[232b\]]
[\[232b.1\]]ma yin pa yang yod/_lus kyi dang sems kyi yin gyi ngag gi ma yin pa yang yod/_lus dang ngag dang sems kyi yin pa yang yod do/_/lus kyi ltung ba yin gyi ngag gi ma yin/_sems kyi ma yin pa gang zhe na/_'di lta ste/_dge slong khyim pa'am/_
[\[232b.2\]]bsnyen par ma rdzogs pa phyir ma byung bar khyim pa'am/_bsnyen par ma rdzogs pa phyir byung ngo snyam nas nyal bar byed pa na/_de gnyid log pa dang /_bud med nyal ba'am/_gnyid log nas khri stan chen po'i steng du bzhag pa ste/_'di ni lus kyi ltung 
[\[232b.3\]]ba yin gyi ngag gi ma yin sems kyi ma yin no/_/ngag gi ltung ba yin gyi lus kyi ma yin/_sems kyi ma yin pa gang zhe na/_'di lta ste/_dge slong bud med la chos tshig lnga 'chad pa las ched du ma bsams par tshig drug tu thal ba'am/_tshig drug 'chad pa na 
[\[232b.4\]]tshig bdun du thal ba ste/_'di ni ngag gi ltung ba yin gyi lus kyi ma yin sems kyi ma yin no/_/lus dang sems kyi ltung ba yin gyi ngag gi ma yin pa gang zhe na/_'di lta ste dge slong gis ched du bsams te dud 'gro'i skye gnas su song ba'i srog chags srog dang phral nas 'di skad ces 
[\[232b.5\]]ji ltar bdag gis bsad pa de bzhin du srog chags srog dang dbral bar bya ste/_de ltar bsad pa ni legs par bsad pa yin no zhes mi smra zhing ma byin par len pa dang /_'dod pas log par g.yem pa dang /_myos par 'gyur ba 'thung la 'di skad ces ji ltar bdag gis 
[\[232b.6\]]'thungs pa de bzhin du myos par 'gyur ba btung bar bya ste/_de ltar 'thungs pa ni legs par 'thungs pa yin no zhes mi smra ba ste/_'di ni lus dang sems kyi ltung ba yin gyi ngag gi ma yin no/_/lus dang ngag dang sems kyi ltung ba yin pa gang zhe na/_'di lta ste dge 
[\[232b.7\]]slong gis ched du bsams te dud 'gro'i skye gnas su song ba'i srog chags srog dang phral la 'di skad ces ji ltar bdag gis bsad pa de bzhin du srog chags srog dang dbral bar bya ste/_de ltar bsad pa ni legs par bsad pa yin no zhes smra zhing ma byin par len pa 
[\[233a\]]
[\[233a.1\]]dang /_'dod pas log par g.yem pa dang /_myos par 'gyur ba'i chang 'thung la 'di skad ces ji ltar bdag gis 'thungs pa de bzhin du myos par 'gyur ba btung bar bya ste/_de ltar myos par 'gyur ba 'thungs pa ni legs par 'thungs pa yin no zhes smra ba 
[\[233a.2\]]ste/_'di ni lus dang ngag dang sems kyi ltung ba yin te/_dge slong dag ltung ba'i rtsod pa ni de'i rtsa ba can yin zhing ltung ba'i rtsod pa'i rtsa ba ni de yin no/_/dge slong dag bya ba'i rtsod pa ni ci zhig gi rtsa ba can yin zhing bya ba'i rtsod pa'i rtsa ba ni ci yin zhe na/_dge 'dun gyi bya ba gang 
[\[233a.3\]]yin pa gsol pa dang gsol ba dang gnyis dang /_gsol ba dang bzhi'i las gang yin pa ste/_dge slong dag bya ba'i rtsod pa ni de'i rtsa ba can yin zhing bya ba'i rtsod pa'i rtsa ba ni de yin no/_/dge slong dag 'gyed pa'i rtsod pa ni dge ba zhes brjod par bya/_mi dge ba zhes 
[\[233a.4\]]brjod par bya/_lung du ma bstan pa zhes brjod par bya ste/_dge ba gang zhe na/_dge 'dun don sgrub cing don sems la/_dge ba'i don sgrub cing dge ba sems pa'i don sna tshogs su smra ba/_'gal bar smra ba/_rigs mi mthun par smra ba gang yin pa de las brten te 'thab 
[\[233a.5\]]pa dang /_mtshang 'dru ba dang /_'thab mo dang /_'gyed pa gang yin pa 'di ni dge ba yin no/_/mi dge ba gang zhe na/_dge 'dun don mi sgrub cing don mi sems la/_dge ba'i don mi sgrub cing dge ba mi sems pa'i don sna tshogs su smra ba/_'gal bar smra ba/_rigs 
[\[233a.6\]]mi 'thun par smra ba gang yin pa de las brten nas 'thab pa dang /_mtshang 'dru ba dang /_'thab mo dang /_'gyed pa gang yin pa de ni mi dge ba yin no/_/lung du ma bstan pa gang zhe na/_dge 'dun don sgrub pa yang ma yin/_don ma yin pa sgrub pa yang ma yin zhing don sems 
[\[233a.7\]]pa yang ma yin/_don ma yin pa sems pa yang ma yin la/_dge ba'i don sgrub pa yang ma yin/_mi dge ba'i don sgrub pa yang ma yin zhing dge ba sems pa yang ma yin/_mi dge ba sems pa yang ma yin pa'i sna tshogs su smra ba/_'gal bar smra ba/_rigs mi 
[\[233b\]]
[\[233b.1\]]mthun par smra ba gang yin pa de las brten nas 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni lung du ma bstan pa yin no/_/gdams ngag med pa'i rtsod pa ni dge ba zhes brjod par bya/_mi dge ba zhes brjod par bya/_lung du ma bstan pa zhes 
[\[233b.2\]]brjod par bya ste/_dge ba gang zhe na/_dge 'dun don sgrub cing don sems la/_dge ba'i don sgrub cing dge ba'i don sems pa'i gdams ngag mi len pa dang /_gdams ngag mi sbyin pa dang /_gdams ngag 'jog pa gang yin pa de las brten te 'thab pa dang /_mtshang 'dru ba 
[\[233b.3\]]dang /_'thab mo dang /_'gyed pa gang yin pa 'di ni dge ba yin no/_/mi dge ba gang zhe na/_dge 'dun don mi sgrub cing don mi sems la/_dge ba'i don mi sgrub cing dge ba mi sems pa'i gdams ngag mi len pa dang /_gdams ngag mi sbyin pa dang /_gdams ngag 'jog pa 
[\[233b.4\]]gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni mi dge ba yin no/_/lung du ma bstan pa gang zhe na/_dge 'dun don sgrub pa yang ma yin/_don ma yin pa sgrub pa yang ma yin zhing don sems pa yang ma yin/_
[\[233b.5\]]don ma yin pa sems pa yang ma yin la/_dge ba'i don sgrub pa yang ma yin/_mi dge ba'i don sgrub pa yang ma yin zhing /_dge ba sems pa yang ma yin/_mi dge ba sems pa yang ma yin pa'i gdams ngag mi len pa dang /_gdams ngag mi sbyin pa dang /_gdams ngag 
[\[233b.6\]]'jog pa gang yin pa de la sa brten nas 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni lung du ma bstan pa yin no/_/ltung ba'i rtsod pa ni mi dge ba zhes brjod par bya/_lung du ma bstan pa zhes brjod par bya ste/_mi dge ba gang zhe na/_
[\[233b.7\]]sangs rgyas kyis bslab pa bcas pa dang /_dge 'dun gyis khrims su bcas pa las ched du bsams te 'das pa gang yin pa 'di ni mi dge ba yin no/_/lung du ma bstan pa gang zhe na/_sangs rgyas kyis bslab pa bcas pa dang /_dge 'dun gyis khrims su bcas pa las 
[\[234a\]]
[\[234a.1\]]ched du ma bsams par 'das pa gang yin pa 'di ni lung du ma bstan pa yin no/_/bya ba'i rtsod pa ni dge ba zhes brjod par bya/_mi dge ba zhes brjod par bya/_lung du ma bstan pa zhes brjod par bya ste/_dge ba gang zhe na/_dge 'dun don sgrub cing don sems 
[\[234a.2\]]la/_dge ba'i don sgrub cing dge ba sems pa'i gsol ba dang /_gsol ba dang gnyis dang /_gsol ba dang bzhi'i las gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni dge ba yin no/_/mi dge ba gang zhe na/_
[\[234a.3\]]dge 'dun don mi sgrub cing don mi sems la/_dge ba'i don mi sgrub cing dge ba mi sems pa'i gsol pa dang gsol ba dang gnyis dang /_gsol pa dang bzhi'i las gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang yin pa 'di 
[\[234a.4\]]ni mi dge ba yin no/_/lung du ma bstan pa gang zhe na/_dge 'dun don sgrub pa yang ma yin/_don ma yin pa sgrub pa yang ma yin zhing /_don sems pa yang ma yin/_don ma yin pa sems pa yang ma yin la/_dge ba'i don sgrub pa yang ma yin/_mi dge ba'i don sgrub pa 
[\[234a.5\]]yang ma yin zhing dge ba sems pa yang ma yin la/_mi dge ba sems pa yang ma yin pa'i 'thab pa dang /_mtshang 'dru ba dang /_'thab mo dang /_'gyed pa gang yin pa 'di ni lung du ma bstan pa yin no/_/'gyed pa gang yin pa de rtsod pa lags la rtsod pa gang lags pa de 'gyed 
[\[234a.6\]]pa lags sam/_bka' stsal pa/_'gyed pa yin la rtsod pa ma yin pa yang yod/_/rtsod pa yin la 'gyed pa ma yin pa yang yod/_'gyed pa yang yin rtsod pa yang yin pa yang yod/_'gyed pa yang ma yin rtsod pa yang ma yin pa yang yod do/_/re zhig 'gyed pa yin 
[\[234a.7\]]la rtsod pa ma yin pa ni/_dge 'dun sna tshogs su smra ba/_'gal bar smra ba/_rigs mi mthun par smra ba gang yin pa'o/_/rtsod pa yin la 'gyed pa ma yin pa ni rtsod pa gsum po gdams ngag med pa'i rtsod pa dang /_bya ba'i rtsod pa dang /_ltung ba'i rtsod pa'o/_/rtsod 
[\[234b\]]
[\[234b.1\]]pa yang yin la 'gyed pa yang yin pa ni dge 'dun sna tshogs su smra ba/_'gal bar smra ba/_rigs mi 'phrod par smra ba/_mi mthun pa kun du mi dga' ba/_rgyud gcig tu ma gyur pa gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang 
[\[234b.2\]]yin pa'o/_/'gyed pa yang ma yin rtsod pa yang ma yin pa ni rnam pa de dag ma gtogs pa'o/_/gdams ngag ma mchis pa gang lags pa de rtsod pa lags la/_rtsod pa gang lags pa de gdams ngag ma mchis pa lags sam/_bka' stsal pa/_gdams ngag med 
[\[234b.3\]]pa yin la rtsod pa ma yin pa yang yod/_rtsod pa yin la gdams ngag med pa ma yin pa yang yod/_gdams ngag med pa yang yin la rtsod pa yang yin pa yang yod/_gdams ngag med pa yang ma yin la rtsod pa yang ma yin pa yang yod do/_/re zhig gdams ngag 
[\[234b.4\]]med pa yin la rtsod pa ma yin pa ni dge 'dun gdams ngag mi len pa dang /_gdams ngag mi sbyin pa dang /_gdams ngag 'jog pa gang yin pa'o/_/rtsod pa yin pa gdams ngag med pa ma yin pa ni rtsod pa gsum po 'gyed pa'i rtsod pa dang ltung ba'i rtsod pa dang /_bya ba'i 
[\[234b.5\]]rtsod pa'o/_/gdams ngag med pa yang yin la rtsod pa yang yin pa ni dge 'dun gdams ngag mi len pa dang /_gdams ngag mi sbyin pa dang /_gdams ngag 'jog pa gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang yin pa'o/_/
[\[234b.6\]]gdams ngag med pa yang ma yin la rtsod pa yang ma yin pa ni rnam pa de dag ma gtogs pa'o/_/ltung ba gang lags pa de rtsod pa lags la/_rtsod pa gang lags pa de ltung ba lags sam/_bka' stsal pa/_ltung ba yin la rtsod pa ma yin pa yang yod/_rtsod pa yin la ltung 
[\[234b.7\]]ba ma yin pa yang yod/_ltung ba yang yin la rtsod pa yang yin pa yang yod/_ltung ba yang ma yin la rtsod pa yang ma yin pa yang yod do/_/re zhig ltung ba yin la rtsod pa ma yin pa ni ltung ba ris lnga ni ltu ba'i ris dang /_ltung ba'i phung po zhes pa ste/_phas pham pa dang /_dge 
[\[235a\]]
[\[235a.1\]]'dun lhag ma dang /_ltung byed dang /_so sor bshags par bya ba dang /_nyes byas yin no/_/rtsod pa yin la ltung ba ma yin pa ni rtsod pa gsum po 'gyed pa'i rtsod pa dang gdams ngag med pa'i rtsod pa dang /_bya ba'i rtsod pa'o/_/ltung ba yang yin la rtsod pa yang yin 
[\[235a.2\]]pa ni ltung ba'i ris lnga po ni ltung ba'i ris dang /_ltung ba'i phung po zhes bya ste/_phas pham pa dang /_dge 'dun lhag ma dang /_ltung byed dang /_so sor bshags par bya ba dang /_nyes byas gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa 
[\[235a.3\]]gang yin pa'o/_/ltung ba yang ma yin la rtsod pa yang ma yin pa ni rnam pa de dag ma gtogs pa'o/_/bya ba gang lags pa de rtsod pa lags la/_rtsod pa gang lags pa de yang bya ba lags sam/_bka' stsal pa/_bya ba yin la rtsod pa ma yin pa yang yod/_rtsod pa yin la bya 
[\[235a.4\]]ba ma yin pa yang yod/_bya ba yang yin la rtsod pa yang yin pa yang yod/_bya ba yang ma yin la rtsod pa yang ma yin pa yang yod do/_/re zhig bya ba yin la rtsod pa ma yin pa ni dge 'dun gyi gsol ba dang /_gsol ba dang gnyis dang /_gsol ba dang bzhi'i las gang yin 
[\[235a.5\]]pa'o/_/rtsod pa yin la bya ba ma yin pa ni rtsod pa gsum po 'gyed pa'i rtsod pa dang /_gdams ngag med pa'i rtsod pa dang /_ltung ba'i rtsod pa'o/_/bya ba yang yin la rtsod pa yang yin pa ni dge 'dun gyi bya ba gsol pa dang /_gsol ba dang gnyis dang /_gsol pa dang 
[\[235a.6\]]bzhi'i las gang yin pa de las brten te 'thab pa dang /_mtshang 'dru ba dang /_'thab mo dang /_'gyed pa gang yin pa'o/_/bya ba yang ma yin la rtsod pa yang ma yin pa ni rnam pa de dag ma gtogs pa'o/_/dge slong dag 'gyed pa'i rtsod pa la rtsod pa zhi bar byed 
[\[235a.7\]]pa'i chos du zhig gis 'dul bar bya/_zhi bar bya/_nye bar zhi bar bya zhe na/_bka' stsal pa/_gnyis kyis te/_mngon sum du 'dul bar 'os pa dang /_gang yang tshul shing mang po blang bas so/_/mngon sum du 'dul ba ni ji ltar rtsod pa zhi bar byed pa yin/_ji ltar na 'di na kha 
[\[235b\]]
[\[235b.1\]]cig gi rtsod pa rnams 'di lta ste mngon sum du 'dul bar 'os pa'i rtsod pa zhi bar byed pas 'dul ba dang /_zhi ba dang /_nye bar zhi bar byed pa yin zhe na/_sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra bar dbyar bzhugs 
[\[235b.2\]]par zhal gyis bzhes so/_/de'i tshe dge slong rab tu mang po dag ljongs shig tu dbyar gnas par dam bcas pa las de rnams dbyar gyi nang logs su 'thab pa dang /_mtshang 'dru ba dang /_'thab mo dang /_'gyed pa byung nas/_de rnams kyis rtsod pa de tshe dang ldan pa shA ri'i bu 
[\[235b.3\]]dang /_maud gal gyi bu la gtad pa dang /_de gnyis kyis ston pa'i bstan pa'i chos 'dul bas rtsod pa zhi bar byas so/_/de nas dge slong rab tu mang po ljongs su dbyar gnas pa'i dbyar gyi zla ba gsum po dag 'das pa dang /_chos gos byas pa dang ldan/_chos gos 
[\[235b.4\]]zin pa dang ldan nas lhung bzed dang chos gos blangs te mnyan yod gang na ba der rgyu zhing dong nas/_rim gyis rgyu zhing dong ba dang mnyan yod du phyin to/_/de nas dge slong rab tu mang pos lhung bzed dang chos gos mkhos su phab nas rkang pa bkrus te/_bcom ldan 'das 
[\[235b.5\]]gang na ba der dong nas lhags pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/chos nyid kyis sangs rgyas bcom ldan 'das rnams ni blo bur pa'i dge slong rnams la so sor yang dag par dga' bar mdzad pa 'dis 
[\[235b.6\]]so sor yang dag par dga' bar mdzad pa yin pas/_bcom ldan 'das kyis so sor yang dag par dga' bar mdzad pas dge slong rab tu mang po la kye dge slong dag khyed cag gang nas 'dir 'ongs/_gang du khyed cag dbyar gnas/_btsun pa bdag cag ni ljongs 
[\[235b.7\]]shig nas 'dir mchis te/_ljongs shig na bdag cag dbyar gnas lags so/_/dge slong dag khyed cag ji ga ljongs su bde ba la reg par dbyar gnas sam/_khyed bsod snyoms kyis phongs par ma gyur tam/_btsun pa med par bdag cag ljongs su bde 
[\[236a\]]
[\[236a.1\]]ba la reg par gnas pas dbyar gnas shing bdag cag bsod snyoms kyis kyang phongs par ma gyur to/_/de lta lags mod kyi bdag cag dbyar gyi nang logs su 'thab pa dang /_mtshang 'dru ba dang /_'thab mo dang /_'gyed pa byung nas bdag cag gis 
[\[236a.2\]]rtsod pa de tshe dang ldan pa shA ri'i bu dang /_maud gal gyi bu la gtad pa dang /_de gnyis kyis ston pa'i bstan pa chos 'dul bas rtsod pa de zhi bar bgyis lags so/_/bcom ldan 'das kyis dgongs pa/_kye ma'o nga'i nyan thos skam la gnas pa dag gis ni ston pa'i bstan pa chos 
[\[236a.3\]]'dul bas rtsod pa skyes shing byung ba zhi bar nus so snyam nas/_dge slong dag de lta bas na skam la gnas pa'i dge slong rnams kyis ston pa'i bstan pa chos 'dul bas rtsod pa skyes shing byung ba zhi bar bya'o/_/dge slong rnams kyis skam la gnas pa dang du yin pa ma shes nas bcom 
[\[236a.4\]]ldan 'das kyis bka' stsal pa/_gang dag dge 'dun la mi ltos par rtsod pa skyes shing byung ba zhi bar nus pa'o/_/de yang gsum ste/_skam la gnas pa lus kyis bsdams pa ma yin zhing ngag gis kyang ma yin pa yang yod/_lus kyis bsdams la ngag gis ma 
[\[236a.5\]]yin pa yang yod/_lus dang ngag gis bsdams pa yang yod do/_/lus kyis bsdams pa ma yin zhing ngag gis kyang ma yin pa gang zhe na/_'di lta ste/_skam la gnas pa dge slong 'thab par gyur/_mtshang 'dru bar gyur/_'thab mo byung /_'gyed par gyur 
[\[236a.6\]]nas phyogs dang phyogs gzhan du gnas pa rnams kyi drung du bdag nyid song nas 'di skad ces tshe dang ldan pa dag legs so/_/rtsod pa 'di ni legs par bzung ba yin gyi nyes par bzung ba ma yin/_legs par sbyar ba yin gyi nyes par sbyar ba ma yin/_legs par 
[\[236a.7\]]brtags pa yin gyi nyes par brtags pa ma yin pas 'di dang 'di ni smros shig_/'di dang 'di ni ma smra shig_/tshe dang ldan pa dag pha rol po dag chom shig_/pha rol po dag gis choms sa re/_bdag ni tshe dang ldan pa dag gi phyogs dang dpung dang grogs 
[\[236b\]]
[\[236b.1\]]byed pa yin no zhes smra zhing /_phyogs cig shos kyi drung du yang bdag nyid song nas 'di skad ces/_tshe dang ldan pa dag legs so/_/rtsod pa 'di ni legs par bzung ba yin gyi nyes par bzung ba ma yin/_legs par sbyar ba yin gyi nyes par sbyar ba ma yin/_legs par 
[\[236b.2\]]brtags pa yin gyi nyes par brtags pa ma yin pas 'di dang 'di ni smros shig_/'di dang 'di ni ma smra shig_/tshe dang ldan pa dag gis pha rol po dag chom shig_/pha rol po dag gis choms sa re/_bdag ni tshe dang ldan pa dag gi phyogs dang /_dpung dang /_grogs 
[\[236b.3\]]yin no zhes smra ba ste/_'di ni skam la gnas pa lus kyis bsdams pa ma yin zhing ngag gis kyang ma yin pa'o/_/skam la gnas pa lus kyis bsdams la ngag gis ma yin pa gang zhe na/_'di lta ste/_skam la gnas pa'i dge slong 'thab par gyur/_mtshang 'dru bar gyur/_
[\[236b.4\]]'thab mo byung /_'gyed par gyur nas gnas shing phyogs dang phyogs gzhan du gnas pa rnams kyis phyogs gcig tu bdag nyid mi 'gro mod kyi pho nya btang nas tshe dang ldan pa dag legs so/_/rtsod pa 'di ni legs par bzung ba yin gyi nyes par bzung ba ma yin/_legs 
[\[236b.5\]]par sbyar ba yin gyi nyes par sbyar ba ma yin/_legs par brtags pa yin gyi nyes par brtags pa ni ma yin pas 'di dang 'di ni smros shig_/'di dang 'di ni ma smra shig_/tshe dang ldan bdag gis pha rol po dag chom shig_/pha rol po dag gis choms sa re/_bdag ni tshe dang ldan 
[\[236b.6\]]pa dag gi phyogs dang /_dpung dang /_grogs yin no/_/phyogs cig shos su yang bdag nyid mi 'gro mod kyi pho nya btang nas tshe dang ldan pa dag legs so/_/rtsod pa ni legs par bzung ba yin gyi nyes par bzung ba ma yin/_legs par sbyar ba yin gyi nyes par sbyar ba ma yin/_
[\[236b.7\]]legs par brtags pa yin gyi nyes par brtags pa ma yin pas 'di dang 'di ni smros shig_/'di dang 'di ni ma smra shig_/tshe dang ldan pa dag gis pha rol po dag chom shig_/pha rol po dag gis choms sa re/_bdag ni tshe dang ldan pa dag gi phyogs dang /_dpung dang /_
[\[237a\]]
[\[237a.1\]]grogs yin no zhes zer ba ste/_'di ni skam la gnas pa lus kyis bsdams pa ngag gis ma yin pa yin no/_/skam la gnas pa lus dang ngag gis bsdams pa gang zhe na/_'di lta ste/_skam la gnas pa dge slong 'thab par gyur/_mtshang 'dru bar gyur/_
[\[237a.2\]]'thab mo byung /_'gyed par gyur nas gnas shing phyogs gzhan dang gzhan la gnas pa rnams kyis phyogs gcig tu bdag nyid mi 'gro zhing pho nya yang gtong bar mi byed la/_phyogs cig shos su yang bdag nyid mi 'gro zhing tshig gis pho nya yang gtong bar mi byed pa'o/_/
[\[237a.3\]]de la skam la gnas pa lus kyis bsdams pa ma yin zhing ngag gis kyang ma yin pa gang yin pa de lta bu'i skam la gnas pa yang ma bskos pa ni bsko bar mi bya'o/_/bskos pa ni dbyung bar bya'o/_/de ci'i phyir zhe na/_de lta bu skam la gnas pa la brten nas dge 'dun la rtsod 
[\[237a.4\]]pa ma byung ba rnams ni 'byung la/_byung ba rnams ni ston pa'i bstan pa chos 'dul bas myur du zhi bar mi 'gyur ro/_/de la skam la gnas pa lus kyis bsdams la ngag gis ma yin pa gang yin pa de lta bu'i skam la gnas pa yang ma bskos pa ni bsko bar mi bya'o/_/bskos pa 
[\[237a.5\]]ni dbyung bar bya'o/_/de ci'i phyir zhe na/_de lta bu'i skam la gnas pa la brten nas kyang dge 'dun la rtsod pa ma byung ba rnams ni 'byung la/_byung ba rnams ni ston pa'i bstan pa chos 'dul bas myur du zhi bar mi 'gyur ro/_/de la skam la gnas pa lus dang ngag gis bsdams 
[\[237a.6\]]pa gang yin pa de lta bu'i skam la gnas pa ma bskos pa ni bsko bar bya'o/_/bskos pa ni dbyung bar mi bya'o/_/de ci'i phyir zhe na/_de lta bu'i skam la gnas pa la brten nas dge 'dun la rtsod pa ma byung ba rnams ni mi 'byung la/_byung ba rnams ni ston pa'i bstan pa chos 'dul bas 
[\[237a.7\]]myur du zhi bar 'gyur ro/_/dge slong dag de lta bu'i skom la gnas pa ni rtsod pa zhi bar byed pa yin gyi/_gzhan dag ni ma yin no/_/de lta bu skam la gnas pa rnams kyis rtsod pa skyes shing byung ba zhi bar bya ste/_de lta bu'i skam la gnas pa rnams kyis rtsod pa zhi bar byas pa ni mngon 
[\[237b\]]
[\[237b.1\]]sum dag pa yin no/_/de la mngon sum ji lta bu zhe na/_mngon sum ni gnyis te/_gang zag mngon sum dang /_chos mngon sum mo/_/gang zag mngon sum gang zhe na/_gang dag gis rtsod pa de zhi bar byed pa dang /_gang dag gis rtsod pa de zhi bar bya ba de dag thams cad 'dus 
[\[237b.2\]]par gyur cing mngon sum du gyur pa ste/_'di ni gang zag mngon sum zhes bya'o/_/chos mngon sum gang zhe na/_ston pa'i bstan pa gang dang /_chos gang dang /_'dul ba gang dang gang gis rtsod pa de zhi bar 'gyur ba ston pa'i bstan pa de dang /_chos de dang /_'dul ba des rtsod 
[\[237b.3\]]pa de zhi bar byed pa 'di ni chos mngon sum zhes bya'o/_/gal te dge slong skam la gnas pa dag gis rtsod pa de zhi bar byed mi nus na de rnams kyis rtsod pa de dge 'dun la gtad par bya zhing /_dge 'dun gyis ston pa'i bstan pa chos 'dul bas rtsod pa de zhi bar bya'o/_/dge 
[\[237b.4\]]'dun gyis ston pa'i bstan pa chos 'dul bas rtsod pa de zhi bar byas na legs par zhi bar byas pa'o zhes brjod par bya ste/_mngon sum dag pa yin no/_/de la mngon sum ji lta bu yin zhe na/_mngon sum ni gsum ste/_dge 'dun mngon sum dang /_gang zag mngon sum dang /_chos 
[\[237b.5\]]mngon sum mo/_/dge 'dun mngon sum gang zhe na/_mtshams na gnas pa'i dge slong bya bar 'os pa ji snyed pa de dag thams cad 'dus shing mngon sum du gyur pa dang /_'dun pa blang bar 'os pa rnams las 'dun pa blangs pa dang /_dge slong rnams 'dus shing mngon sum du 
[\[237b.6\]]gyur kyang mi btub cing gshe ba gang dag gis gshe bar 'os pa rnams mi btub pa med cing mi gshe la las dag byed pa 'di ni dge 'dun mngon sum zhes bya'o/_/gang zag mngon sum gang zhe na/_gang dag gis rtsod pa de zhi bar byed pa dang /_gang dag gi rtsod pa de zhi bar 
[\[237b.7\]]bya ba de thams cad 'dus shing mngon sum du gyur pa ste/_'di ni gang zag mngon sum zhes bya'o/_/chos mngon sum gang zhe na/_ston pa'i bstan pa gang dang /_chos gang dang /_'dul ba gang gis rtsod pa de nye bar zhi bar 'gyur ba'i ston pa'i bstan pa de dang /_chos 
[\[238a\]]
[\[238a.1\]]de dang /_'dul ba des rtsod pa de zhi bar byed pa 'di ni chos mngon sum zhes bya'o/_/gal te dge 'dun gyis rtsod pa de zhi bar bya mi nus na de'i 'og tu dge 'dun gyis dge slong gsal ba bcu'am bcu gnyis bsko bar bya'o/_/bsko ba ni 'di ltar bya ste/_gnas 
[\[238a.2\]]mal bshams nas gaN+DI brdungs la dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa dang /_re zhig thog mar spro bar bya ste/_sangs rgyas skyong dang /_chos sbyin dang /_dge 'dun sde khyod gsal ba yin na 
[\[238a.3\]]mtshams kyi phyi logs su dong nas dge 'dun gyi rtsod pa zhi bar spro'am/_gal te spro bar gyur na de rnams kyis spro'o zhes brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_sangs rgyas skyong dang /_
[\[238a.4\]]chos sbyin dang /_dge 'dun sde 'di rnams gsal ba lags te mtshams kyi slad rol du mchis nas dge 'dun gyi rtsod pa zhi bar bgyi bar spro na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis sangs rgyas 
[\[238a.5\]]skyong dang /_chos sbyin dang /_dge 'dun sde gsal ba rnams bskos te/_sangs rgyas skyong dang /_chos sbyin dang /_dge 'dun sde gsal ba mtshams kyi slad rol du mchis nas dge 'dun gyi rtsod pa zhi bar bgyid par 'gyur ro/_/'di ni gsol ba'o/_/las bya ba ni/_
[\[238a.6\]]dge 'dun btsun pa rnams gsan du gsol/_sangs rgyas skyong dang /_chos sbyin dang /_dge 'dun sde 'di rnams gsal ba lags te mtshams kyi slad rol du mchis nas dge 'dun gyi rtsod pa zhi bar bgyi bar spro nas/_de'i slad du dge 'dun gyis sangs rgyas skyong dang /_
[\[238a.7\]]chos sbyin dang /_dge 'dun sde gsal ba rnams bskos te/_sangs rgyas skyong dang /_chos sbyin dang /_dge 'dun sde gsal ba rnams mtshams kyi slad rol du mchis nas dge 'dun gyi rtsod pa zhi bar bgyid na/_tshe dang ldan pa gang dag sangs rgyas skyong dang /_chos sbyin dang /_
[\[238b\]]
[\[238b.1\]]dge 'dun sde gsal ba rnams bskos te/_sangs rgyas skyong dang /_chos sbyin dang /_dge 'dun sde gsal ba mtshams kyi slad rol du mchis nas dge 'dun gyi rtsod pa zhi bar bgyi bar bzod pa de dag ni cang ma gsung shig_/gang dag mi bzod pa de dag ni gsung shig_/
[\[238b.2\]]dge 'dun gyis bzod cing gnang nas dge 'dun gyis sangs rgyas skyong dang /_chos sbyin dang /_dge 'dun sde gsal ba de rnams mtshams kyi slad rol du mchis nas dge 'dun kyi rtsod pa zhi bar bgyi bar bskos lags te/_'di ltar cang mi gsung bas de de bzhin du 'dzin 
[\[238b.3\]]to/_/gsal ba rnams kyis ston pa'i bstan pa chos 'dul bas rtsod pa de zhi bar bya'o/_/gsal ba rnams kyis ston pa'i bstan pa chos 'dul bas rtsod pa de zhi bar byas na legs par zhi bar byas par brjod par bya ste/_mngon sum dag pa yin no/_/de la mngon sum dag 
[\[238b.4\]]pa ji lta bu zhe na/_mngon sum ni gnyis te/_gang zag mngon sum dang /_chos mngon sum mo/_/gang zag mngon sum gang zhe na/_gang dag gis rtsod pa de zhi bar byed pa dang /_gang dag gi rtsod pa de dag zhi bar bya ba de thams cad 'dus shing mngon sum du gyur pa ste/_
[\[238b.5\]]'di ni gang zag mngon sum zhes bya'o/_/chos mngon sum gang zhe na/_ston pa'i bstan pa gang dang /_chos gang dang /_'dul ba gang gis rtsod pa de zhi bar 'gyur ba'i ston pa'i bstan pa de dang /_chos de dang /_'dul ba des rtsod pa de zhi bar byed pa 'di ni chos 
[\[238b.6\]]mngon sum zhes bya'o/_/gal te dge slong gsal ba rnams kyis rtsod pa de zhi bar mi nus na de rnams kyis dge slong gsal ba bas kyang gsal ba brgyad dam dgu bsko bar bya ste/_gsal ba bas kyang gsal ba rnams kyang ston pa'i bstan pa chos 'dul bas rtsod pa de 
[\[238b.7\]]zhi bar bya'o/_/gsal ba bas kyang gsal ba rnams kyis rtsod pa de zhi bar byas na legs par zhi bar byas par brjod par bya'o/_/gal te dge slong gsal ba bas kyang gsal ba rnams kyis rtsod pa de zhi bar bya mi nus na de rnams kyis rtsod pa de dge 'dun la gtad par 
[\[239a\]]
[\[239a.1\]]bya'o/_/de nas dge 'dun gyis dge slong rtsod pa de sbed pa bsko bar bya'o/_/chos lnga dang ldan pa'i dge slong rtsod pa sbed pa ma bskos pa ni bsko bar mi bya'o/_/bskos pa ni dbyung bar bya'o/_/lnga gang zhe na/_'dun pas 'gro ba dang /_zhe sdang gis 'gro ba 
[\[239a.2\]]dang /_gti mug gis 'gro ba dang /_'jigs pas 'gro ba dang /_rtsod pa sbos pa dang ma sbos pa mi shes pa ste/_chos 'di lnga dang ldan pa'i dge slong rtsod pa sbed pa ma bskos pa ni bsko bar mi bya'o/_/bskos pa ni dbyung bar bya'o/_/chos lnga dang ldan pa'i dge slong rtsod pa sbed pa 
[\[239a.3\]]ma bskos pa ni bsko bar bya'o/_/bskos pa ni dbyung bar mi bya'o/_/lnga gang zhe na/_'dun pas mi 'gro ba dang /_zhe sdang gis mi 'gro ba dang /_gti mug gis mi 'gro ba dang /_'jigs pas mi 'gro ba dang /_rtsod pa sbos pa dang ma sbos pa shes pa ste/_chos 'di lnga dang ldan 
[\[239a.4\]]pa'i dge slong rtsod pa sbed pa ma bskos pa ni bsko bar bya'o/_/bskos pa ni dbyung bar mi bya'o/_/bsko ba ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur 
[\[239a.5\]]pa dang /_re zhig thog mar spro bar bya ste/_tshe dang ldan pa khyod dge 'dun gyi rtsod pa sbed pa spro'am/_gal te spro na des spro'o zhes brjod par bya'o/_/de'i 'og tu dge slong gcig gis gsol ba byas te las bya'o/_/dge 'dun btsun pa rnams gsan du gsol/_rtsod pa sbed pa'i 
[\[239a.6\]]dge slong ming 'di zhes bgyi ba 'di dge 'dun gyi rtsod pa sbed par spro na/_gal te dge 'dun gyi dus la bab cing /_bzod na dge 'dun gyis gnang bar mdzod cig dang /_'di ltar dge 'dun gyis dge slong ming 'di zhes bgyi ba 'di rtsod pa sbed par bskos te/_rtsod pa sbed pa'i dge slong 
[\[239a.7\]]ming 'di zhes bgyi ba 'di dge 'dun gyi rtsod pa sbed par 'gyur ro/_/'di ni gsol ba'o/_/las bya ba ni/_dge 'dun btsun pa rnams gsan du gsol/_rtsod pa sbed pa'i dge slong ming 'di zhes bgyi ba 'di dge 'dun gyi rtsod pa sbed par spro nas/_de'i slad du dge 'dun gyis dge 
[\[239b\]]
[\[239b.1\]]slong ming 'di zhes bgyi ba rtsod pa sbed par bskos te/_rtsod pa sbed pa'i dge slong ming 'di zhes bgyi ba dge 'dun gyi rtsod pa sbed par bgyi na/_tshe dang ldan pa gang dag dge slong ming 'di zhes bgyi ba rtsod pa sbed par bskos te/_rtsod pa sbed pa'i dge slong ming 'di zhes bgyi ba dge 'dun gyi rtsod 
[\[239b.2\]]pa sbed par bgyi bar bzod pa de dag ni cang ma gsung shig_/gang dag mi bzod pa de dag ni gsung shig_/dge 'dun gyis bzod cing gnang nas dge 'dun gyis dge slong rtsod pa sbed pa ming 'di zhes bgyi ba dge 'dun gyi rtsod pa sbed par bskos lags te/_'di ltar cang mi gsung bas 
[\[239b.3\]]de de bzhin du 'dzin to/_/ngas rtsod pa sbed pa'i dge slong gi kun tu spyod pa'i chos bca' bar bya ste/_rtsod pa sbed pa'i dge slong gis rtsod pa de gnas brtan dang bcas/_so sor thar pa dang bcas pa'i dge 'dun la gtad par bya zhing rgan rabs ji lta ba bzhin du brjod par bya ste/_dge 
[\[239b.4\]]'dun btsun pa rnams gsan du gsol/_rtsod pa 'di gnas ga ge mo zhig tu gzhi 'di las byung nas dus 'di srid cig lon te/_rtsod pa de skam la gnas pa'i dge slong rnams kyis zhi bar bgyi bar rngo ma thog nas/_de rnams kyis dge 'dun la gtad pa las dge 'dun gyis kyang ma 
[\[239b.5\]]spyod nas/_des gsal ba'i dge slong rnams bskos pa las dge slong gsal ba rnams kyis rngo ma thog nas/_de rnams kyis kyang dge slong gsal ba bas kyang gsal ba rnams bskos pa las dge slong gsal ba bas kyang gsal ba de rnams kyis kyang rngo ma thog nas/_de rnams kyis 
[\[239b.6\]]kyang dge 'dun la gtad pa dang /_dge 'dun gyis kyang bdag dge slong ming 'di zhes bgyi ba rtsod pa sbed par bskos nas/_bdag dge slong rtsod pa sbed pa ming 'di zhes bgyi bas rtsod pa 'di gnas brtan dang bcas/_so sor thar pa dang bcas pa'i dge 'dun la dbul gyis/_dge 
[\[239b.7\]]'dun btsun pa rnams kyis 'di nas bzung ste rtsod pa 'di zla ba drug gi mtha'i bar gyis zhi bar mdzad du gsol/_gnas brtan dang bcas so sor thar pa dang bcas pa'i dge 'dun gyis ston pa'i bstan pa chos 'dul bas rtsod pa de zhi bar bya'o/_/gnas brtan dang bcas/_so sor thar 
[\[240a\]]
[\[240a.1\]]pa dang bcas pa'i dge 'dun gyis ston pa'i bstan pa chos 'dul bas rtsod pa de zhi bar byas na legs par zhi bar byas par brjod par bya ste/_mngon sum dag pa yin no/_/de la mngon sum ji lta bu zhe na/_mngon sum ni gsum ste/_dge 'dun mngon sum dang /_gang zag 
[\[240a.2\]]mngon sum dang /_chos mngon sum mo/_/dge 'dun mngon sum gang zhe na/_mtshams na gnas pa'i dge slong bya bar 'os pa ji snyed pa de dag thams cad 'dus shing mngon sum du gyur pa dang /_'dun pa blang bar 'os pa rnams la 'dun pa blangs pa dang /_dge slong rnams 'dus shing mngon 
[\[240a.3\]]sum du gyur kyang mi btub cing gshe ba gang dag gi gshe ba 'os pa rnams mi btub pa med cing mi gshe la/_las dag byed pa 'di ni dge 'dun mngon sum zhes bya'o/_/gang zag mngon sum gang zhe na/_gang dag gis rtsod pa de zhi bar byed pa dang /_gang dag gi rtsod pa de zhi bar bya ba de dag 
[\[240a.4\]]thams cad 'dus shing mngon sum du gyur pa 'di ni gang zag mngon sum zhes bya'o/_/chos mngon sum gang zhe na/_ston pa'i bstan pa gang dang /_chos gang dang /_'dul ba gang gis rtsod pa de zhi bar gyur pa'i ston pa'i bstan pa de dang /_chos de dang /_'dul ba des rtsod pa de zhi bar 
[\[240a.5\]]byed pa 'di ni chos mngon sum zhes bya'o/_/gal te gnas brtan dang bcas/_so sor thar pa dang bcas pa'i dge 'dun gyis rtsod pa de zhi bar byed mi nus na des rtsod pa de rtsod pa sbed pa'i dge slong nyid la gtad par bya'o/_/rtsod pa sbed pa'i dge slong gis mdo sde dang /_'dul ba dang /_ma mo 
[\[240a.6\]]'dzin pa'i dge slong rnams la gtad par bya zhing rgan rims ji lta ba bzhin la brjod par bya ste/_shes ldan mdo sde dang /_'dul ba dang /_ma mo 'dzin pa'i dge slong rnams gsan du gsol/_rtsod pa 'di ni gnas ga ge mo zhig tu gzhi 'di las byung nas dus 'di srid cig lon te/_
[\[240a.7\]]rtsod pa de skam la gnas pa'i dge slong rnams kyis zhi bar byed ma nus nas/_de rnams kyis dge 'dun la gtad pa las dge 'dun gyis kyang ma spyod nas/_des kyang dge slong gsal ba rnams bskos ba las dge slong gsal ba rnams kyis kyang ma nus nas/_de rnams kyis kyang 
[\[240b\]]
[\[240b.1\]]dge slong gsal ba bas kyang gsal ba rnams bskos pa las dge slong gsal ba bas kyang gsal ba rnams kyis kyang ma nus nas/_de rnams kyis kyang dge 'dun la gtad pa dang /_dge 'dun gyis bdag dge slong ming 'di zhes bgyi ba rtsod pa sbed par bskos te/_bdag dge 
[\[240b.2\]]slong rtsod pa sbed pa ming 'di zhes bgyi bas rtsod pa 'di gnas brtan dang bcas/_so sor thar pa dang bcas pa'i dge 'dun la gtad pa las/_gnas brtan dang bcas/_so sor thar pa dang bcas pa'i dge 'dun gyis ma spyod nas/_bdag dge slong rtsod pa sbed pa ming 'di zhes 
[\[240b.3\]]bgyi ba la gtad de/_bdag dge slong rtsod pa sbed pa ming 'di zhes bgyi bas rtsod pa 'di mdo sde dang /_'dul ba dang /_ma mo 'dzin pa'i dge slong rnams la gtad kyis/_shes ldan mdo sde dang /_'dul ba dang /_ma mo 'dzin pa'i dge slong rnams kyis 'di nas bzung ste/_rtsod 
[\[240b.4\]]pa 'di lo gcig gi mtha'i bar gyis zhi bar mdzod cig_/mdo sde dang /_'dul ba dang /_ma mo 'dzin pa'i dge slong rnams kyis ston pa'i bstan pa chos 'dul bas rtsod pa de zhi bar bya'o/_/mdo sde dang /_'dul ba dang /_ma mo 'dzin pa'i dge slong rnams kyis rtsod pa de zhi bar 
[\[240b.5\]]byas na legs par zhi bar byas par brjod par bya ste/_mngon sum dag pa yin no/_/de la mngon sum ji lta bu zhe na/_mngon sum ni gnyis te/_gang zag mngon sum dang /_chos mngon sum mo/_/gang zag mngon sum gang zhe na/_gang dag gis rtsod pa de zhi bar byed pa dang /_
[\[240b.6\]]gang dag gi rtsod pa zhi bar bya ba de thams cad 'dus shing mngon sum du gyur pa 'di ni gang zag mngon sum zhes bya'o/_/chos mngon sum gang zhe na/_ston pa'i bstan pa gang dang /_chos gang dang /_'dul ba gang gis rtsod pa de zhi bar gyur pa'i ston pa'i bstan pa de dang chos 
[\[240b.7\]]de dang /_'dul ba des rtsod pa de zhi bar byed pa 'di ni chos mngon sum zhes bya'o/_/gal te mdo sde dang /_'dul ba dang /_ma mo 'dzin pa'i dge slong rnams kyis rtsod pa de zhi bar byed mi nus na de rnams kyis rtsod pa sbed pa'i dge slong nyid la gtad par bya'o/_/rtsod pa sbed pa'i dge 
[\[241a\]]
[\[241a.1\]]slong gis gnas gang na dge slong gnas brtan gnas brtan gang yang rung ba'am/_shes nyen can shes nyen can gang yang rung ba'am/_gtso bo gtso bo gang yang rung ba yod pa de la gtad par bya zhing rgan rims ji lta ba bzhin la brjod par bya ste/_gnas brtan dag gson 
[\[241a.2\]]cig_/rtsod pa 'di ni gnas ga ge mo zhig tu gzhi 'di las byung nas dus 'di srid cig lon te/_rtsod pa de skam la gnas pa'i dge slong rnams kyis zhi bar byed ma nus nas/_de rnams kyis dge 'dun la gtad pa dang /_dge 'dun gyis kyang ma spyod nas/_des kyang dge slong gsal 
[\[241a.3\]]ba rnams bskos pa las dge slong gsal ba rnams kyis kyang ma nus nas/_de rnams kyis kyang dge slong gsal ba bas kyang gsal ba bskos pa las dge slong gsal ba bas kyang gsal ba rnams kyis kyang ma nus nas/_de rnams kyis kyang dge 'dun la gtad pa las dge 'dun 
[\[241a.4\]]gyis bdag dge slong ming 'di zhes bgyi ba rtsod pa sbed par bskos nas/_bdag dge slong rtsod pa sbed pa ming 'di zhes bgyi bas rtsod pa 'di gnas brtan dang bcas/_so sor thar pa dang bcas pa'i dge 'dun la gtad pa las/_gnas brtan dang bcas/_so sor thar pa dang bcas 
[\[241a.5\]]pa'i dge 'dun gyis zhi bar ma spyod nas/_des kyang bdag dge slong rtsod pa sbed pa ming 'di zhes bgyi ba la gtad nas/_bdag dge slong rtsod pa sbed pa ming 'di zhes bgyi bas rtsod pa 'di mdo sde dang /_'dul ba dang /_ma mo 'dzin pa'i dge slong rnams la gtad pa dang /_mdo sde 
[\[241a.6\]]dang /_'dul ba dang /_ma mo 'dzin pa rnams kyis kyang ma nus nas/_de rnams kyis kyang bdag dge slong rtsod pa sbed pa ming 'di zhes bgyi ba la gtad nas/_bdag dge slong rtsod pa sbed pa ming 'di zhes bgyi bas rtsod pa 'di gnas brtan la 'bul na/_gnas brtan gyis 'di 
[\[241a.7\]]nas bzung ste/_rtsod pa 'di ji tsam gyis mthar phyin gyi bar du zhi bar mdzad du gsol zhes brjod par bya'o/_/ngas dge slong gnas brtan gyi kun du spyod pa'i chos bca' bar bya ste/_dge slong gnas brtan gyis rgol ba dang phyir rgol ba'i dge slong rnams so shing stobs na bdag 
[\[241b\]]
[\[241b.1\]]gir mi bya ste/_ba'i lci ba stobs na ma yin/_'dag 'chal stobs na ma yin zhing /_gdon pa dang 'dri ba yang byed du mi gzhug ste/_gzhan du na mdun nam rgyab tu 'dug nas tshig 'di skad ces/_tshe dang ldan pa dag ma 'thab shig_/mtshang ma 'dru zhig_/'thab mo ma byed 
[\[241b.2\]]cig_/ma 'gyed cig_/de ci'i phyir zhe na/_tshe dang ldan pa dag rtsod pa la gnyis ka rgyal ba med kyi/_'on kyang gcig rgyal gcig pham par 'gyur ro/_/'gyed pa la gnyis ka rgyal ba med kyi/_'on kyang gcig rgyal gcig pham par 'gyur ro zhes bya zhing /_dge slong gnas brtan 
[\[241b.3\]]gyis ston pa'i bstan pa chos 'dul bas rtsod pa de zhi bar bya'o/_/dge slong gnas brtan gyis rtsod pa de zhi bar byas na legs par zhi bar byas par brjod par bya'o/_/dge slong dag de ltar na mngon sum du 'dul bar 'os pa ni rtsod pa zhi bar byed pa yin zhing /_de ltar kha cig gi rtsod pa rnams 'di 
[\[241b.4\]]lta ste/_mngon sum du 'dul bar 'os pa'i rtsod pa zhi bar byed pas 'dul ba dang /_zhi ba dang /_nye bar zhi ba yin no/_/dge slong dag gang tshul shing mang po blang ba'i rtsod pa zhi bar byed pa yin/_ji ltar na 'di na kha cig gi rtsod pa rnams 'di lta ste/_gang tshul shing mang po blang ba'i 
[\[241b.5\]]rtsod pa zhi bar byed pas 'dul ba dang /_zhi ba dang /_nye bar zhi ba yin zhe na/_skam la gnas pa nas bzung ste gnas brtan gyi bar gong ma bzhin du ste/_gal te dge slong gnas brtan gyis rtsod pa de zhi bar byed mi nus na rtsod pa de rtsod pa sbed pa'i dge slong de nyid la gtad par bya'o/_/
[\[241b.6\]]des kyang rtsod pa de dge 'dun la gtad par bya'o/_/dge 'dun gyis rtsod pa de gang tshul shing mang po blang ba'i rtsod pa zhi bas zhi bar bya'o/_/rgyu lngas gang tshul shing mang po len pa'i rtsod pa zhi ba ni rtsub pa dang /_gdug pa dang /_dam po dang /_dbye ba'i bsam pa dang /_sbyor 
[\[241b.7\]]ba gzhan du mi 'gyur ba can yin no/_/rtsub pa ji lta bu zhe na/_rgol ba dang phyir rgol ba'i dge slong rnams kyis rtsub bo rab tu bzung ba yin te/_de ltar na rtsub po can yin no/_/gdug pa ji lta bu zhe na/_rgol ba dang phyir rgol ba'i dge slong rnams gdug pa dang /_rnam 
[\[242a\]]
[\[242a.1\]]par gnon pa yin te/_de ltar na gdug pa can no/_/dam po ji lta bu zhe na/_rgol ba dang phyir rgol ba'i dge slong rnams kyis dam por rab tu bzung ba yin te/_de ltar na dam po can yin no/_/dbye ba'i bsam pa ji lta bu zhe na/_dbye bar byed pa'i gzhi bcu bzhi 
[\[242a.2\]]las 'byed par byed pa'i gzhi gang yang rung ba zhig legs par shin tu rab tu bzung ba yin te/_de ltar na dbye ba'i bsam pa can yin no/_/sbyor ba gzhan du mi 'gyur ba can ji lta bu zhe na/_skam la gnas pa nas bzung nas gnas brtan gyi bar gyis te/_de ltar na sbyor ba gzhan 
[\[242a.3\]]du mi 'gyur ba can yin te/_chos 'di lnga dang ldan pas na gang tshul shing mang po blang ba'i zhi ba ni rtsub pa dang /_gdug pa dang /_dam po dang /_dbye ba'i bsam pa dang /_sbyor ba gzhan du mi 'gyur ba can yin no/_/des na tshul shing 'brim pa'i dge slong bsko bar bya ste/_
[\[242a.4\]]chos lnga dang ldan pa'i dge slong tshul shing 'brim par ma bskos pa ni bsko bar mi bya'o/_/bskos pa ni dbyung bar bya'o/_/lnga gang zhe na/_'dun pas 'gro ba dang /_zhe sdang gis 'gro ba dang /_gti mug gis 'gro ba dang /_'jigs pas 'gro ba dang /_tshul shing brims pa dang ma 
[\[242a.5\]]brims pa mi shes pa ste/_chos 'di lnga dang ldan pa'i dge slong tshul shing 'brim par ma bskos pa ni bsko bar mi bya'o/_/bskos pa ni dbyung bar bya'o/_/chos lnga dang ldan pa'i dge slong tshul shing 'brim par ma bskos pa ni bsko bar bya'o/_/bskos pa ni dbyung bar mi bya'o/_/lnga 
[\[242a.6\]]gang zhe na/_'dun pas mi 'gro ba dang /_zhe sdang gis mi 'gro ba dang /_gti mug gis mi 'gro ba dang /_'jigs pas mi 'gro ba dang /_tshul shing brims pa dang ma brims pa shes pa ste/_chos 'di lnga dang ldan pa'i dge slong tshul shing 'brim par ma bskos pa ni bsko bar bya'o/_/
[\[242a.7\]]bskos pa ni dbyung bar mi bya'o/_/tshul shing brim pa ni bzhi ste/_bzhi gang zhe na/_sra ba dang /_mngon pa dang /_rna drung du gshub pa dang bcas pa dang /_dge 'dun thams cad pa'o/_/sba ba'i tshul shing brim pa gang zhe na/_'di lta ste tshul shing 'brim pa'i dge slong 'di snyam 
[\[242b\]]
[\[242b.1\]]du sems te/_gnas 'di na dge slong gnas brtan gnas brtan rab tu mang po dag ni chos ma yin pa smra la/_dge slong gsar bu nyung zad cig ni chos smra bas/_gal te bdag gis tshul shing mngon par brims na dge slong gsar bu dge slong gnas brtan rnams kyi rjes su byed pa 
[\[242b.2\]]rnams chos ma yin pa'i tshul shing rab tu mang po len par 'gyur ba'i gnas gang yin pa de yod kyis/_ma la bdag gis tshul shing sbas te brim mo snyam nas/_de tshul shing sbas nas 'brim pa ste/_'di ni sba ba'i tshul shing 'brim pa zhes bya'o/_/mngon pa'i tshul shing 'brim pa gang 
[\[242b.3\]]zhe na/_'di lta ste/_tshul shing 'brim pa'i dge slong 'di snyam du sems te/_gnas 'di na dge slong gnas brtan rab tu mang po dag ni chos smra la/_dge slong gsar bu nyung zad gcig ni chos ma yin pa smra bas/_gal te bdag gis tshul shing sbas te brims na dge slong gsar bu 
[\[242b.4\]]rnams chos ma yin pa'i tshul shing len par 'gyur ba gang yin pa'i gnas de yod kyis/_ma la bdag gis tshul shing mngon par brim mo/_/bdag gis tshul shing gsal bar brims na dge slong gsar bu dge slong gnas brtan rnams kyi rjes su byed pa rnams chos kyi tshul shing 
[\[242b.5\]]rab tu mang po len par 'gyur ba gang yin pa'i gnas de yod do snyam nas de tshul shing mngon par 'brim pa ste/_'di ni mngon pa'i tshul shing 'brim pa zhes bya'o/_/rna drung du gshub pa dang bcas pa'i tshul shing 'brim pa gang zhe na/_'di lta ste tshul shing 'brim pa'i dge slong 
[\[242b.6\]]gis rna drung du gtugs te gshubs la tshe dang ldan pa khyod kyi mkhan pos chos kyi tshul shing blangs kyis khyod kyis kyang chos kyi tshul shing long shig_/khyod kyi slob dpon dang /_mkhan po gcig pa dang /_slob dpon gcig pa dang /_gtam 'dres pa dang phebs par smra ba dang /_
[\[242b.7\]]smos 'drin dang /_'grogs bshes kyis chos kyi tshul shing blangs kyis/_khyod kyis kyang chos kyi tshul shing long shig ces smra ba ste/_'di ni rna drung du gshub pa dang bcas pa'i tshul shing 'brim pa zhes bya'o/_/dge 'dun thams cad pa'i tshul shing 'brim pa gang zhe na/_'di 
[\[243a\]]
[\[243a.1\]]lta ste tshul shing 'brim pa'i dge slong 'di snyam du sems te/_gnas 'di na dge slong nad pa rab tu mang bas/_gal te bdag gis dge 'dun ma tshogs shing ma 'dus par tshul shing brims na dge slong rab tu mang pos chos ma yin pa'i tshul shing len par 'gyur ba gang 
[\[243a.2\]]yin pa'i gnas de yod kyis/_ma la bdag gis dge 'dun thams cad tshogs shing 'dus pa dang tshul shing brim par bya'o snyam nas/_dge 'dun thams cad tshogs shing 'dus pa dang tshul shing 'brim pa de/_'di ni dge 'dun thams cad pa'i tshul shing 'brim pa zhes bya'o/_/chos 
[\[243a.3\]]ma yin pa'i tshul shing len pa bcu dang /_chos kyi bcu'o/_/chos ma yin pa'i tshul shing len pa bcu gang zhe na/_chos ma yin pas tshul shing len pa dang /_mi mthun pas tshul shing len pa dang /_chung ba bas kyang chung bas tshul shing len pa dang /_dbye ba'i bsam pas tshul shing 
[\[243a.4\]]len pa dang /_sbyor ba gzhan du ma gyur pas tshul shing len pa dang /_rten kha lo sgyur ba dang mi stun pas tshul shing len pa dang /_tshul shing blangs pas dge 'dun bye yang ci ma rung snyam du bsams pas tshul shing len pa dang /_tshul shing blangs pas dge slong rab tu mang po chos 
[\[243a.5\]]ma yin pa smra bar gyur kyang ci ma rung snyam nas tshul shing len pa dang /_tshul shing blangs pas dge 'dun 'bye bar 'gyur bar shes bzhin du tshul shing len pa dang /_tshul shing blangs pas dge slong rab tu mang po dag chos ma yin pa smra bar 'gyur bar shes bzhin du tshul 
[\[243a.6\]]shing len pa'o//_//'dul ba gzhi/_bam po bdun bcu dgu pa/_chos ma yin pas tshul shing len pa ji lta bu zhe na/_'dul ba dang mthun pa ma yin pas tshul shing len pa ste/_de lta bu ni chos ma yin pas tshul shing len pa yin no/_/mi mthun pas tshul shing 
[\[243a.7\]]len pa ji lta bu zhe na/_dge 'dun mi mthun pas tshul shing len pa ste/_de lta bu ni mi mthun pas tshul shing len pa yin no/_/chung ba bas kyang chung bas tshul shing len pa ji lta bu zhe na/_bsdam par bya ba dang bshags par bya ba yin no snyam nas tshul shing len pa ste/_de lta bu 
[\[243b\]]
[\[243b.1\]]ni chung ba bas kyang chung bas tshul shing len pa yin no/_/dbye ba'i bsam pas tshul shing len pa ji lta bu zhe na/_dbye bar byed pa'i gzhi bcu bzhi las dbye bar byed pa'i gzhi gang yang rung ba zhig legs par shin tu rab tu bzung ba de lta bu ni dge 'dun dbye ba'i bsam pas tshul 
[\[243b.2\]]shing len pa yin no/_/sbyor ba gzhan du ma gyur pas tshul shing len pa ji lta bu zhe na/_skam la gnas pa ma yin pa nas bzung nas gnas brtan gyis ma yin pa zhes bya ba'i bar du ste/_de lta bu ni sbyor ba gzhan du ma gyur pas tshul shing len pa yin no/_/rten kha lo sgyur ba dang mi 
[\[243b.3\]]stun pas tshul shing len pa ji lta bu zhe na/_dge slong mdo sde 'dzin pa dang /_'dul ba 'dzin pa dang /_ma mo 'dzin par gyur pa gang dag yin pa de dag ni chos 'dul ba 'di la rten dang kha lo sgyur ba zhes bya ste/_de rnams la ma brtags par tshul shing len pa ste/_'di lta bu 
[\[243b.4\]]ni rten kha lo sgyur ba dang mi stun pas tshul shing len pa yin no/_/tshul shing blangs pas dge 'dun bye bar gyur kyang ci ma rung snyam pas tshul shing len pa ji lta bu yin zhe na/_tshul shing blangs pas dge 'dun bye bar gyur kyang ci ma rung zhes de snyam du bsams nas tshul shing len pa 
[\[243b.5\]]ste/_de lta bu ni tshul shing blangs pas dge 'dun bye bar gyur kyang ci ma rung snyam pas tshul shing len pa yin no/_/tshul shing blangs pas dge slong rab tu mang po chos ma yin par gyur kyang ci ma rung snyam pas tshul shing len pa ji lta bu zhe na/_tshul shing blangs pas dge slong rab tu 
[\[243b.6\]]mang po chos ma yin pa blangs nas 'jug par 'gyur yang ci ma rung snyam pas tshul shing len pa ste/_de lta bu ni tshul shing blangs pas dge slong rab tu mang po chos ma yin pa smra bar gyur kyang ci ma rung snyam pas tshul shing len pa yin no/_/tshul shing blangs pas dge 'dun 'bye bar 'gyur 
[\[243b.7\]]bar shes bzhin du tshul shing len pa ji lta bu zhe na/_tshul shing blangs pas dge 'dun 'bye bar 'gyur bar shes shing de ltar bsams nas tshul shing len pa ste/_de lta bu ni tshul shing blangs pas dge 'dun 'bye bar 'gyur bar shes bzhin du tshul shing len pa yin no/_/tshul shing blangs 
[\[244a\]]
[\[244a.1\]]pas dge slong rab tu mang po chos ma yin pa smra bar 'gyur bar shes bzhin du tshul shing len pa ji lta bu zhe na/_tshul shing blangs pas dge slong rab tu mang po chos ma yin pa blangs nas 'jug par 'gyur bar shes shing de ltar bsams nas tshul shing len pa ste/_de lta bu ni tshul 
[\[244a.2\]]shing blangs pas dge slong rab tu mang po chos ma yin pa smra bar 'gyur bar shes bzhin du tshul shing len pa ste/_'di dag ni chos ma yin pa'i tshul shing len pa bcu yin no/_/chos kyi tshul shing len pa bcu gang zhe na/_chos kyis tshul shing len pa dang /_mthun pas tshul shing len pa dang /_
[\[244a.3\]]chung ba bas kyang chung ba ma yin pas tshul shing len pa dang /_mi 'bye ba'i bsam pas tshul shing len pa dang /_sbyor ba gzhan du 'gyur bas tshul shing len pa dang /_rten kha lo sgyur ba dang stun pas tshul shing len pa dang /_tshul shing blangs pas dge 'dun bye bar ma gyur kyang ci ma rung snyam 
[\[244a.4\]]pas tshul shing len pa dang /_tshul shing blangs pas dge slong rab tu mang po chos ma yin pa smra bar ma gyur kyang ci ma rung snyam pas tshul shing len pa dang /_tshul shing blangs pas dge 'dun 'bye bar mi shes pas tshul shing len pa dang /_tshul shing blangs pas dge slong rab tu mang po 
[\[244a.5\]]chos ma yin pa smra bar 'gyur bar mi shes pas tshul shing len pa yin no/_/chos kyi tshul shing len pa ji lta bu zhe na/_'dul ba dang mthun pas tshul shing len pa ste/_de lta bu ni chos kyi tshul shing len pa yin no/_/mthun pas tshul shing len pa ji lta bu zhe na/_dge 'dun mthun pas 
[\[244a.6\]]tshul shing len pa ste/_de lta bu ni mthun pas tshul shing len pa yin no/_/chung ba bas kyang chung ba ma yin pas tshul shing len pa ji lta bu zhe na/_bsdam par bya ba ma yin pa dang /_bshags par bya ba ma yin no snyam du bsams nas tshul shing len pa ste/_de lta bu ni chung ba bas 
[\[244a.7\]]kyang chung ba ma yin pas tshul shing len pa yin no/_/mi 'bye ba'i bsam pas tshul shing len pa ji lta bu zhe na/_'bye bar byed pa'i gzhi bcu bzhi las 'bye bar byed pa'i gzhi gang yang rung ba legs par shin tu rab tu ma bzung ba ste/_de lta bu ni mi 'bye ba'i bsam pas tshul 
[\[244b\]]
[\[244b.1\]]shing len pa yin no/_/sbyor ba gzhan du gyur pas tshul shing len pa ji lta bu zhe na/_skam la gnas pa nas bzung nas gnas brtan gyi bar gyis te/_de lta bu ni sbyor ba gzhan du gyur pas tshul shing len pa yin no/_/[(]rtan [,]rten [)]kha lo sgyur ba dang stun pas tshul shing len pa ji lta bu 
[\[244b.2\]]zhe na/_dge slong mdo sde 'dzin pa dang /_'dul ba 'dzin pa dang /_ma mo 'dzin pa gang dag yin pa de dag ni chos 'dul ba 'di la rten dang kha lo sgyur ba zhes bya ste/_de rnams la brtags nas tshul shing len pa de lta bu ni rten kha lo sgyur ba dang stun pas tshul shing len pa yin no/_/
[\[244b.3\]]tshul shing blangs pas dge 'dun bye bar ma gyur kyang ci ma rung snyam pas tshul shing len pa ji lta bu zhe na/_tshul shing blangs pas dge 'dun bye bar gyur kyang ci ma rung zhes de ltar mi sems pas tshul shing len pa ste/_de lta bu ni tshul shing blangs pas dge 'dun bye bar ma gyur kyang 
[\[244b.4\]]ci ma rung snyam pas tshul shing len pa yin no/_/tshul shing blangs pas dge slong rab tu mang po chos ma yin pa smra bar ma gyur kyang ci ma rung snyam pas tshul shing len pa ji lta bu zhe na/_tshul shing blangs pas dge slong rab tu mang po chos ma yin pa blangs te 'jug par ma gyur kyang ci ma 
[\[244b.5\]]rung snyam pas tshul shing len pa ste/_de lta bu ni tshul shing blangs pas dge slong rab tu mang po chos ma yin pa smra bar ma gyur kyang ci ma rung snyam pas tshul shing len pa yin no/_/tshul shing blangs pas dge 'dun 'bye bar 'gyur bar mi shes pas tshul shing len pa ji lta bu zhe na/_
[\[244b.6\]]tshul shing blangs pas dge 'dun 'bye bar 'gyur bar mi shes shing de ltar mi sems pas tshul shing len pa ste/_de lta bu ni tshul shing blangs pas dge 'dun 'bye bar 'gyur bar mi shes pas tshul shing len pa yin no/_/tshul shing blangs pas dge slong rab tu mang po chos ma yin pa 
[\[244b.7\]]smra par 'gyur bar mi shes pas tshul shing len pa ji lta bu zhe na/_tshul shing blangs pas dge slong rab tu mang po chos ma yin pa blangs nas spyod par mi shes shing de ltar mi sems pas tshul shing len pa ste/_de lta bu ni tshul shing blangs pas dge slong rab tu mang po chos ma 
[\[245a\]]
[\[245a.1\]]yin pa smra bar 'gyur bar mi shes pas tshul shing len pa ste/_'di ni chos kyi tshul shing len pa bcu yin no/_/ngas dge slong tshul shing 'brim pa'i kun du spyod pa'i chos bca' bar bya ste/_dge slong tshul shing 'brim pas tshul shing rnam pa gnyis bsham par bya ste/_
[\[245a.2\]]chos kyi tshul shing dang /_chos ma yin pa'i tshul shing ngo /_/chos kyi tshul shing rnams ni ya yo med pa/_kyag kyog med pa/_kyar kyor med pa/_kha dog bzang ba/_reg na bde bar bya'o/_/chos ma yin pa'i tshul shing rnams ni ya yo dang /_kyag kyog dang /_kyar kyor dang /_
[\[245a.3\]]kha dog ngan pa dang /_reg na mi bde bar bya'o/_/de nas dge slong tshul shing 'brim pas lag pa g.yas pas chos kyi tshul shing rnams blangs la g.yon pas chos ma yin pa'i tshul shing rnams blangs nas dge 'dun gyis gnas brtan gyi mdun du 'dug ste/_chos kyi tshul shing rnams 
[\[245a.4\]]kyi bsngags pa dang /_chos ma yin pa'i tshul shing rnams kyi bsngags pa ma yin pa brjod par bya ste/_gnas brtan 'di dag ni chos kyi tshul shing lags te/_ya yo ma mchis pa/_kyag kyog ma mchis pa/_kyar kyor ma mchis pa/_kha dog bzang ba/_reg na bde ba lags kyis 
[\[245a.5\]]bzhes shig_/'di dag ni chos ma yin pa'i tshul shing lags te/_ya yo dang kyag kyog dang /_kyar kyor dang /_kha dog ngan la reg na mi bde ba lags na bzhes shig_/gal te chos ma yin pa'i tshul shing gang na ba de logs su lag pa zed na tshig dang po la yang sbyin par mi bya/_gnyis 
[\[245a.6\]]pa la yang sbyin par mi bya/_gsum pa la sbyin par bya ste/_dge 'dun gyi gnas brtan gyis 'dul ba dang 'gal ba'i nyes byas kyi ltung ba bshags par bya'o/_/de bzhin du dge 'dun gsar bu'i bar gyi mdun du 'dug nas chos kyi tshul shing rnams kyi bsngags pa dang /_chos ma yin 
[\[245a.7\]]pa'i tshul shing rnams kyi bsngags pa ma yin pa brjod par bya ste/_'di dag ni chos kyi tshul shing lags te/_ya yo ma mchis pa/_kyag kyog ma mchis pa/_kyar kyor ma mchis pa/_kha dog bzang ba/_reg na bde ba lags kyis bzhes shig_/'di dag ni chos ma yin pa'i 
[\[245b\]]
[\[245b.1\]]tshul shing lags te/_ya yo dang /_kyag kyog dang /_kyar kyor dang /_kha dog ngan pa/_reg na mi bde ba lags na bzhes shig_/gal te chos ma yin pa'i tshul shing gang na ba de logs su lag pa zed na tshig dang po la sbyin par mi bya/_gnyis pa la sbyin par mi bya/_gsum pa la 
[\[245b.2\]]sbyin par bya ste/_de bzhin du dge 'dun gsar bus 'dul ba dang 'gal ba'i nyes byas kyi ltung ba bshags par bya'o/_/gal te chos kyi tshul shing nyung bar gyur na kun shes kauN+Di n+ya'i tshul shing blang bar bya'o/_/gal te chos kyi tshul shing gcig gis lhag par gyur na yang de lta na 'di lta 
[\[245b.3\]]ste chos kyis rtsod pa de nye bar zhi ba yin no/_/de ltar rtsod pa de zhi bar byas pa la gal te 'ga' zhig skyo sngogs byed na ltung byed du 'gyur ro/_/de bzhin du gal te chos ma yin pa'i tshul shing gcig gis lhag par gyur na yang de lta na 'di lta ste chos ma yin pas rtsod pa de zhi bar byas pa yin no/_/
[\[245b.4\]]de ltar rtsod pa de zhi bar byas pa la 'ga' zhig skyo sngogs byed na nyes byas su 'gyur ro/_/de ltar na gang tshul shing mang po blangs pas rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_gang tshul shing mang po blang ba'i rtsod pa zhi bar byed pas dul ba dang /_
[\[245b.5\]]zhi ba dang /_nye bar zhi ba yin no/_/dge slong dag 'gyed pa'i rtsod pa la rtsod pa zhi bar byed pa gnyis kyis dul bar bya/_zhi bar bya/_nye bar zhi bar bya ba ni 'di lta ste/_mngon sum du 'dul bar 'os pa dang /_gang tshul shing mang po blang bas so/_/dge slong dag gdams ngag med pa'i 
[\[245b.6\]]rtsod pa la rtsod pa zhi bar byed pa'i chos gsum gyis dul bar bya/_zhi bar bya/_nye bar zhi bar bya'o/_/gsum gang zhe na/_mngon sum du 'dul ba dang /_dran pas 'dul ba dang /_ma myos pas 'dul ba'o/_/dge slong dag ji ltar na mngon sum gyis 'dul ba ni rtsod pa zhi bar byed 
[\[245b.7\]]pa yin/_ji ltar na 'di na kha cig gi rtsod pa rnams 'di lta ste/_mngon sum du 'dul ba'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_skam la gnas pa nas bzung nas gnas brtan gyi bar gyis gong ma bzhin du ste/_dge slong dag de ltar na mngon sum 
[\[246a\]]
[\[246a.1\]]du 'dul ba ni rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_mngon sum du 'dul ba'i rtsod pa zhi bar byed pas dul ba dang /_zhi ba dang /_nye bar zhi ba yin no/_/dge slong dag ji ltar na dran pas 'dul ba ni rtsod pa zhi bar byed pa 
[\[246a.2\]]yin/_ji ltar na 'di na kha cig rtsod pa rnams 'di lta ste/_dran pas 'dul ba'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_dper na tshe dang ldan pa gyad bu nor la dge slong ma mdza' mos mi bden pas skur ba btab pa de la dge slong rnams gleng bar byed 
[\[246a.3\]]de/_gzhi des gleng ba na ngo tsha'o zhes bya ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis gyad bu nor dang /_gzhan yang de lta bu dang mthun pa su yang rung ba la dran pas 'dul bar 'os 
[\[246a.4\]]pa byin cig_/sbyin pa ni 'di ltar sbyin par bya ste/_gnas mal bshams la gaN+DI brdungs nas dris pa'i tshig gis dge slong rnams la yang dag par bsgo la dge 'dun thams cad tshogs shing mthun par gyur pa dang gyad bu nor gyis bla gos phrag pa gcig tu gzar te/_rgan rims ji 
[\[246a.5\]]lta ba bzhin du 'dud pa byas la rgan pa'i mthar tsog tsog por 'dug nas thal mo sbyar te tshig 'di skad ces/_dge 'dun btsun pa rnams gsan du gsol/_bdag gyad bu nor la dge slong ma mdza' mos mi bden pas skur ba btab pas bdag la dge slong rnams gzhi des gleng bar 
[\[246a.6\]]bgyid de/_bdag la gzhi des gleng bar bgyid pa dge 'dun la dran pas 'dul ba gsol na/_dge 'dun btsun pa thugs brtse ba can thugs brtse ba nye bar bzung ste/_bdag gyad bu nor la dran pas 'dul ba stsal du gsol/_de skad lan gnyis lan gsum du brjod par bya'o/_/
[\[246a.7\]]de nas dge slong gcig gis gsol ba byas te las bya'o/_/dge 'dun btsun pa rnams gsan du gsol/_gyad bu nor 'di la dge slong ma mdza' mos mi bden pas skur ba btab pas 'di la dge slong rnams gzhi des gleng bar bgyid de/_'di la gzhi des gleng bar bgyid pa dge 
[\[246b\]]
[\[246b.1\]]'dun las dran pas 'dul ba gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis gyad bu nor la dran pas 'dul ba stsol bar mdzad do/_/'di ni gsol ba'o/_/las bya ba ni/_dge 'dun btsun 
[\[246b.2\]]pa rnams gsan du gsol/_gyad bu nor 'di la dge slong ma mdza' mos mi bden pas skur ba btab pas 'di la dge slong rnams gzhi des gleng bar bgyid de/_'di la gzhi des gleng bar bgyid pa na dge 'dun las dran pas 'dul ba gsol te/_de'i slad du dge 'dun gyis 
[\[246b.3\]]gyad bu nor la dran pas 'dul ba stsol bar mdzad na/_tshe dang ldan pa gang dag gyad bu nor la dran pas 'dul ba stsol bar bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po ste/_de bzhin du las brjod pa gnyis pa dang 
[\[246b.4\]]gsum gyi bar du brjod par bya'o/_/dge 'dun gyis bzod cing gnang nas dge 'dun gyis gyad bu nor la dran pas 'dul ba stsal lags te/_'di ltar cang mi gsung bas de de bzhin du 'dzin no/_/chos ma yin pa'i dran pas 'dul ba sbyin pa gsum dang /_chos kyi gsum mo/_/chos 
[\[246b.5\]]ma yin pa'i dran pas 'dul ba sbyin pa gsum gang zhe na/_'di lta ste/_dge slong phas pham pa'i ltung ba byung ba de la dge slong rnams gzhi des gleng bar byed cing /_de la gzhi des gleng bar byed pa na/_dge 'dun las dran pas 'dul ba 
[\[246b.6\]]gsol te/_de la dge 'dun gyis dran pas 'dul ba sbyin pa ni chos ma yin pa'i dran pas 'dul ba sbyin pa yin te/_de ci'i phyir zhe na/_de ni bsnyil bar 'os pa'i phyir ro/_/'di lta ste dge slong dge 'dun lhag ma dang /_ltung byed dang /_so sor bshags pa dang /_nyes 
[\[246b.7\]]byas kyi ltung ba byung ba de la dge slong rnams gzhi des gleng bar byed cing /_de la gzhi des gleng bar byed pa na dge 'dun las dran pas 'dul ba gsol te/_dge 'dun gyis de la dran pas 'dul ba sbyin pa ni chos ma yin pa'i dran pas 'dul ba sbyin pa yin te/_de ci'i phyir zhe na/_
[\[247a\]]
[\[247a.1\]]de ni bshags par 'os pa'i phyir ro/_/'di lta ste dge slong bye ma skyes smyos/_sems 'khrugs/_tshor bas nyen te sgren mor byung nas dge sbyong gi tshul ma yin pa/_rjes su mthun pa ma yin pa mang du spyad/_smras brtsal nas kha chu zags/_mig bgrad/_
[\[247a.2\]]bzhin gyur te gnyid kyis ma log par gnyid kyis log go snyam du shes/_pha rol gyis ma smras par smras so snyam du shes so/_/dus gzhan zhig na des rang gi sems slar sor chud pa dang /_de la gzhi des dge slong rnams gleng bar byed cing /_de la gzhi des gleng bar byed 
[\[247a.3\]]pa na dge 'dun las dran pas 'dul ba gsol te/_dge 'dun gyis de la dran pas 'dul ba sbyin pa ni chos ma yin pa'i dran pas 'dul ba sbyin pa yin te/_de ci'i phyir zhe na/_de ni ma myos pas 'dul bar 'os pa'i phyir ro/_/'di lta ste dge slong gzhi ldan dge 'dun gyi nang du 
[\[247a.4\]]ltung ba nyid shes pa las brjed nas phyis dran te shes pa las kyang brjed pa dang /_dge 'dun gyis de la dran pas 'dul ba sbyin pa ni chos ma yin pa'i dran pas 'dul ba sbyin pa yin te/_de ci'i phyir zhe na/_de ni de'i ngo bo nyid tshol du gzhug par 'os pa'i phyir te/_'di dag ni chos 
[\[247a.5\]]ma yin pa'i dran pas 'dul ba sbyin pa gsum yin no/_/chos kyi dran pas 'dul ba sbyin pa gsum gang zhe na/_'di lta ste/_gyad bu nor la dge slong ma mdza' mos mi bden pas skur ba btab pa de la dge slong rnams gzhi des gleng bar byed cing /_de la gzhi des gleng bar byed pa na 
[\[247a.6\]]dge 'dun la dran pas 'dul ba gsol te/_dge 'dun gyis de la dran pas 'dul ba sbyin pa ni chos kyi dran pas 'dul ba sbyin pa yin no/_/'di lta ste dge slong zhig la ltung ba gzhan kho na zhig byung bar gyur pa de la dge slong rnams kyis gzhi gzhan gyis gleng bar byed cing /_de la gzhi 
[\[247a.7\]]des gleng bar byed pa na dge 'dun las dran pas 'dul ba gsol te/_dge 'dun gyis de la dran pas 'dul ba sbyin pa ni chos kyi dran pas 'dul ba sbyin pa yin no/_/'di lta ste dge slong zhig ltung ba byung bar gyur la des de dge slong gi mdun du bshags pa byin gyis brlabs par gyur pa de la 
[\[247b\]]
[\[247b.1\]]dge slong rnams gzhi des gleng bar byed cing /_de la gzhi des gleng bar byed pa na/_dge 'dun las dran pas 'dul ba gsol te/_dge 'dun gyis de la dran pas 'dul ba sbyin pa ni chos kyi dran pas 'dul ba sbyin pa yin te/_gsum po 'di dag ni chos kyi dran pas 'dul ba sbyin pa yin no/_/
[\[247b.2\]]dge slong dag de ltar na dran pas 'dul bar 'os pa ni rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_dran pas 'dul bar 'os pa'i rtsod pa zhi bar byed pas dul ba dang zhi ba dang /_nye bar zhi ba yin no/_/dge slong dag ji ltar na ma smyos pas 'dul 
[\[247b.3\]]bar 'os pa/_rtsod pa zhi bar byed pa yin/_ji ltar na 'di na kha cig gi rtsod pa rnams 'di lta ste/_ma smyos pas 'dul bar 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_'di lta ste/_dge slong bye ma skyes smyos/_sems 'khrugs/_tshor bas nyen 
[\[247b.4\]]nas sgren mor byung ste dge sbyong gi tshul ma yin pa/_rjes su mthun pa ma yin pa mang du spyad/_smras/_brtsal nas kha chu zags/_mig gyur/_bzhin gyur te gnyid kyis ma log par gnyid kyis log go snyam du shes/_pha rol gyis ma smras par smras so snyam du shes so/_/dus gzhan 
[\[247b.5\]]zhig na des rang gi sems sor chud pa dang /_de la dge slong rnams gzhi des gleng bar byed de/_de la gzhi des gleng bar byed pa na dge 'dun la ma smyos pas 'dul ba gsol ba'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge 
[\[247b.6\]]slong dag khyed kyis dge slong bye ma skyes dang /_gzhan yang de lta bu dang mthun pa su yang rung ba la ma smyos pas 'dul ba byin cig_/sbyin pa ni 'di ltar bya ste/_gnas mal bshams la gaN+DI brdungs te/_dris pa'i tshig gis dge slong rnams la yang dag par bsgo la/_dge 'dun 
[\[247b.7\]]thams cad tshogs shing mthun par gyur pa dang /_dge slong bye ma skyes kyis bla gos phrag pa gcig tu gzar te/_rgan pa ji lta ba bzhin du gdung ba byas la rgan pa'i mthar tsog tsog por 'dug ste thal mo sbyar la tshig 'di skad ces/_dge 'dun btsun pa rnams gsan du gsol/_
[\[248a\]]
[\[248a.1\]]bdag dge slong bye ma skyes smyos/_sems 'khrugs/_tshor bas nyen nas sgren mor byung ste dge sbyong gi tshul ma yin pa/_rjes su mthun pa ma yin pa mang du spyad/_smras/_brtsal nas kha chu zags/_mig gyur/_bzhin gyur te/_gnyid kyis ma log par 
[\[248a.2\]]gnyid kyis log go snyam du 'tshal/_pha rol gyis ma smras par smras so snyam du 'tshal ba las dus gzhan zhig na bdag sems sor chud pa dang bdag la dge slong rnams gzhi des gleng bar bgyid cing /_bdag la gzhi des gleng bar bgyid pa dge 'dun la ma smyos pas 'dul ba gsol na/_
[\[248a.3\]]dge 'dun btsun pa rnams thugs brtse ba can thugs brtse ba nye bar bzung ste/_bdag dge slong bye ma skyes la ma smyos pas 'dul ba stsal du gsol/_de skad lan gnyis lan gsum du brjod par bya'o/_/de nas dge slong gcig gis gsol ba byas te las bya'o/_/dge 'dun btsun pa rnams 
[\[248a.4\]]gsan du gsol/_dge slong bye ma skyes 'di smyos/_sems 'khrugs/_tshor bas nyen nas sgren mor byung ste dge sbyong gi tshul ma lags pa/_rjes su mthun pa ma lags pa mang du spyad/_smras/_brtsal nas kha chu zags/_mig gyur/_bzhin gyur te gnyid kyis ma log par gnyid 
[\[248a.5\]]kyis log go snyam du 'tshal/_pha rol kyis ma smras par smras so snyam du 'tshal ba las dus gzhan zhig na 'dis rang gi sems sor chud pa dang 'di la dge slong rnams gleng bar bgyid cing /_'di la gzhi des gleng bar bgyid pa dge 'dun la ma smyos pas 'dul ba gsol na/_gal te dge 
[\[248a.6\]]'dun gyi dus la bab cing bzod na dge 'dun gyis gnang bar mdzod cig dang /_de'i slad du dge 'dun gyis dge slong bye ma skyes la ma smyos pa'i 'dul ba stsol bar mdzad do/_/'di ni gsol ba'o/_/las bya ba ni/_dge 'dun btsun pa rnams gsan du gsol dge slong bye ma skyes 'di 
[\[248a.7\]]smyos/_sems 'khrugs/_tshor bas nyen nas sgren mor byung ste dge sbyong gi tshul ma lags pa/_rjes su mthun pa ma lags pa mang du spyad/_smras/_brtsal nas kha chu zags/_mig gyur/_bzhin gyur te gnyid kyis ma log par gnyid kyis log go snyam du 'tshal/_
[\[248b\]]
[\[248b.1\]]pha rol gyis ma smras par smras so snyam du 'tshal ba las dus gzhan zhig na 'dis rang gi sems sor chud pa dang 'di la dge slong rnams gzhi des gleng bar bgyid cing /_'di la gzhi des gleng bar bgyid pa dge 'dun las ma smyos pas 'dul ba gsol te/_de'i slad du dge 'dun gyis dge slong 
[\[248b.2\]]bye ma skyes la ma smyos pas 'dul ba stsal bar mdzad na/_tshe dang ldan pa gang dag dge slong bye ma skyes la ma smyos pas 'dul ba stsol bar mdzad par bzod pa de dag ni cang ma gsung shig_/gang dag mi bzod pa de dag ni gsung shig_/'di ni las brjod pa dang po ste/_de bzhin du las brjod 
[\[248b.3\]]pa gnyis pa dang gsum gyi bar du brjod par bya'o/_/dge 'dun gyis bzod cing gnang nas dge 'dun gyis/_dge slong bye ma skyes la ma smyos pas 'dul ba stsal lags te/_'di ltar cang mi gsung bas de de bzhin du 'dzin to/_/chos ma yin pa'i ma smyos pas 'dul bar 'os pa sbyin pa 
[\[248b.4\]]gcig de la chos kyi gcig go/_/chos ma yin pa'i gcig gang zhe na/_'di lta ste/_dge slong ma smyos par bdag ni smyos so/_/sems ma 'khrugs par sems 'khrugs so snyam du shes pa dang /_dge 'dun gyis de la ma smyos par 'dul bar 'os pa sbyin pa ni chos ma yin pa'i 
[\[248b.5\]]ma smyos pas 'dul bar 'os pa sbyin pa yin te/_'di ni chos ma yin pa'i gcig yin no/_/chos kyi gcig gang zhe na/_'di lta ste dge slong bye ma skyes smyos/_sems 'khrugs/_tshor bas nyen nas sgren mor byung ste dge sbyong gi tshul ma yin pa/_rjes su mthun pa ma yin pa mang 
[\[248b.6\]]du spyad/_smras/_brtsal nas kha chu zags/_mig gyur/_bzhin gyur te de gnyid kyis ma log par gnyid kyis log go snyam du shes/_pha rol gyis ma smras par smras so snyam du shes pa las dus gzhan zhig na des rang gi sems sor chud pa dang /_de la dge slong rnams 
[\[248b.7\]]gzhi des gleng bar byed cing /_de la gzhi des gleng bar byed pa na dge 'dun la ma smyos pas 'dul bar 'os pa gsol te/_dge 'dun gyis de la ma smyos pas 'dul bar 'os pa sbyin pa ni chos kyi ma smyos pas 'dul bar 'os pa sbyin pa ste/_'di ni chos kyi gcig yin no/_/dge 
[\[249a\]]
[\[249a.1\]]slong dag de ltar na ma smyos pas 'dul bar 'os pa ni rtsod pa zhi bar byed pa yin zhing /_de ltar na 'di na kha cig gi rtsod pa rnams dul ba dang /_zhi ba dang /_nye bar zhi ba yin no/_/dge slong dag gdams ngag med pa'i rtsod pa la rtsod pa zhi bar bya ba'i chos 'di gsum gyis 
[\[249a.2\]]dul bar bya/_zhi bar bya/_nye bar zhi bar bya ba ni 'di lta ste/_mngon sum du 'dul bar 'os pa dang /_dran pas 'dul bar 'os pa dang /_ma smyos pas 'dul bar 'os pas so/_/dge slong dag ltung ba'i rtsod pa la rtsod pa zhi bar byed pa'i chos bzhis dul bar bya/_zhi bar bya/_nye bar 
[\[249a.3\]]zhi bar bya'o/_/bzhi gang zhe na/_khas blang bar 'os pa dang /_mngon sum du 'dul bar 'os pa dang /_de'i ngo bo nyid tshol du gzhug par 'os pa dang /_rtswa bkram pa lta bur 'os pas so/_/dge slong dag ji ltar na khas blang bar 'os pa ni rtsod pa zhi bar byed pa yin/_ji ltar na 'di na 
[\[249a.4\]]kha cig gi rtsod pa rnams 'di lta ste/_khas blang bar 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_'di lta ste dge slong ltung ba byung bar gyur pa de la gzhi des glengs kyang rung ma glengs kyang rung /_dran par byas kyang rung dran par ma byas kyang 
[\[249a.5\]]rung /_dge slong zhig gi mdun du 'dug nas 'di skad ces tshe dang ldan pa dgongs su gsol/_bdag ming 'di zhes bgyi ba la ltung ba 'di lta bu zhig byung ba de bdag gis tshe dang ldan pa'i mdun du mthol zhing bshags par bgyi'o/_/bdag gis mthol zhing bshags na bde ba la reg 
[\[249a.6\]]par 'gyur gyi/_ma mthol ma bshags na ni ma lags so/_/des ltung ba mthong ngam zhes brjod par bya'o/_/des kyang ltung ba mthong ngo zhes brjod par bya'o/_/snga ma shos kyis phyis sdom par byed dam zhes brjod par bya'o/_/phyi ma shos kyis bgyid do zhes brjod par bya ste/_
[\[249a.7\]]'di ni khas blang ba'o/_/chos ma yin pa'i khas blang ba sbyin pa bcu dang /_chos kyi bcu'o/_/chos ma yin pa'i khas blang ba sbyin pa bcu gang zhe na/_'di lta ste/_dge slong phas pham pa'i ltung ba byung la bdag la ma byung ngo snyam du shes pa de la dge 'dun gyis khas len du 
[\[249b\]]
[\[249b.1\]]'jug pa ni chos ma yin pa'i khas len pa sbyin pa yin no/_/dge 'dun lhag ma dang /_ltung byed dang /_so sor bshags pa dang /_nyes byas kyi ltung ba byung ba la bdag la ma byung ngo snyam du shes pa de la dge 'dun gyis khas len du 'jug pa ni chos ma yin pa'i khas len 
[\[249b.2\]]du sbyin pa yin no/_/'di lta ste dge slong phas pham pa'i ltung ba ma byung ba la bdag la byung ngo snyam du shes pa de la dge 'dun gyis khas len du 'jug pa ni chos ma yin pa'i khas len pa sbyin pa yin no/_/dge 'dun lhag ma dang /_ltung byed dang /_so sor bshags pa dang /_
[\[249b.3\]]nyes byas kyi ltung ba ma byung ba la bdag la byung ngo snyam du shes pa de la dge 'dun gyis khas len du 'jug pa ni chos ma yin pa'i khas len pa sbyin pa ste/_'di dag ni chos ma yin pa'i khas len pa sbyin pa bcu yin no/_/chos kyi khas len pa sbyin pa bcu gang zhe na/_'di lta ste dge 
[\[249b.4\]]slong phas pham pa'i ltung ba byung la bdag la byung ngo snyam du shes pa de la dge 'dun gyis khas len du 'jug pa ni chos kyi khas len pa sbyin pa yin no/_/dge 'dun lhag ma dang /_ltung byed dang /_so sor bshags pa dang /_nyes byas kyi ltung ba byung ba la bdag la byung ngo snyam 
[\[249b.5\]]du shes pa de la dge 'dun gyis khas len du 'jug pa ni chos kyi khas len pa sbyin pa yin no/_/'di lta ste dge slong phas pham pa'i ltung ba ma byung ba la bdag la ma byung ngo snyam du shes pa de la dge 'dun gyis khas len du 'jug pa ni chos kyi khas len pa sbyin pa yin no/_/dge 
[\[249b.6\]]'dun lhag ma dang /_ltung byed dang /_so sor bshags pa dang /_nyes byas kyi ltung ba ma byung la bdag la ma byung ngo snyam du shes pa de la dge 'dun gyis khas len du 'jug pa ni chos kyi khas len pa sbyin pa ste/_'di dag ni chos kyi khas len pa sbyin pa bcu yin 
[\[249b.7\]]no/_/dge slong dag de ltar na khas blang bar 'os pa ni rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_khas blang bar 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin no/_/sangs rgyas bcom 
[\[250a\]]
[\[250a.1\]]ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe tshe dang ldan pa [{]ri dgas [,]ri dwags [}]'dzin gyi bu nag po yangs pa can gyi spre'u rdzing gi 'gram na khang pa brtsegs pa'i gnas na 'dug go/_/de la brten nas yangs pa 
[\[250a.2\]]can gyi lits+tsha bI rnams sangs rgyas dang /_chos dang /_dge 'dun la lhag par bya ba byed pa dang /_yangs pa can gyi dge slong rnams kyis bsams pa/_tshe dang ldan pa [{]ri dgas [,]ri dwags [}]'dzin gyi bu nag po 'di gzhan nyid du btsas la gzhan du chen por gyur pa ste/_mnyan yod du skyes 
[\[250a.3\]]pa de la yangs pa can gyi lits+tsha bI rnams lhag par dad par byed kyis/_de la gnas nas dbyung ba'i las bya ste/_des na de la yangs pa can gyi lits+tsha bI rnams ma dad pa skyes par 'gyur ro snyam du bsams nas de la klan ka tshol bar gyur to/_/ji tsam na khyim bdag cig gis 
[\[250a.4\]]sangs rgyas la sogs pa dge slong gi dge 'dun bsro khang gi khrus la spyan drangs pa dang /_dge slong rnams kyis gzar thag la chos gos rnams bkal te khrus bya bar brtsams so/_/tshe dang ldan pa [{]ri dgas [,]ri dwags [}]'dzin gyi bu nag pos kyang shes bzhin gyis mtha' gcig tu 
[\[250a.5\]]chos gos bzhag nas khrus bya bar brtsams so/_/dge slong gzhan zhig gis kyang phyogs de nyid du chos gos bzhag go/_/de nas tshe dang ldan pa [{]ri dgas [,]ri dwags [}]'dzin gyi bu nag pos khrus byas nas 'di nyid bdag nyid kyi chos gos yin no snyam nas dge slong de'i chos gos bgos te 
[\[250a.6\]]song ngo /_/ji tsam na dge slong de langs na rang gi chos gos mi snang nas des dge slong rnams la dris pa/_tshe dang ldan pa dag kho bo'i chos gos sus brkus/_ji tsam na phyogs de na tshe dang ldan pa [{]ri dgas [,]ri dwags [}]'dzin gyi bu nag po'i lhan cig gnas pa 'dug pa des thos nas 
[\[250a.7\]]des smras pa/_tshe dang ldan pa mkhan pos phyogs 'dir chos gos bzhag na des nor te khyer bar ma gyur grang /_re zhig kho bos song la mkhan po la dri'o zhes des mkhan po'i drung du song ste smras pa/_mkhan po khyod kyis su zhig gi chos gos blangs/_des smras pa/_
[\[250b\]]
[\[250b.1\]]bu kho bo'i 'o/_/mkhan po dge slong che ge mo zhig gi chos gos phyogs de nyid du bzhag pa de kha mchis lags so/_/bu gal te de lta na chos gos de dag khyer te shog shig blta'o/_/des khyer te 'ongs nas mkhan po chos gos 'di ngo mkhyen par mdzod cig_/des ngo shes 
[\[250b.2\]]nas bu ngas nor bar khyer te 'ongs kyis/_dge slong de'i 'di dag yin gyis skyol cig_/des khyer te dge slong de'i drung du song nas smras pa/_tshe dang ldan pa chos gos 'di dag mkhan pos nor te khyer ro/_/des smras pa/_des rku sems kyis blangs pas phas pham pa'i ltung ba 
[\[250b.3\]]byung ngo /_/de nas glags tshol ba'i dge slong rnams kyis de la gleng ba ma byas dran par ma byas par mthus gnas nas dbyung ba'i las byas so/_/tshe dang ldan pa [{]ri dgas [,]ri dwags [}]'dzin gyi bu nag pos bsams pa/_bram ze dang khyim bdag rnams dad pa skye bar ni dka' la ma dad pa skye bar 
[\[250b.4\]]ni bla bas gal te 'dug par gyur na gdon mi za bar yangs pa can gyi lits+tsha bI rnams ma dad pa skye bar 'gyur gyis/_mdor na mnyan yod kho nar 'gro'o snyam nas/_des yangs pa can gyi lits+tsha bI rnams la ma bltas par des lhung bzed dang chos gos blangs nas mnyan yod gang na ba 
[\[250b.5\]]der rgyu zhing song ste/_rim gyis rgyu zhing song ba na mnyam yod du phyin pa dang /_de dge slong rnams kyis mthong nas smras pa/_tshe dang ldan pa nag po 'ongs pa legs so/_/'ongs pa legs so/_/khyod mthong ba ni kho bo cag dga' na 'ongs pa ma yin no/_/ci'i phyir 'di ltar khyod la 
[\[250b.6\]]brten nas yangs pa can gyi lits+tsha bI rnams sangs rgyas la mngon par dad/_chos dang /_dge 'dun la mngon par dad pas sangs rgyas dang /_chos dang /_dge 'dun la lhag par bya ba byed do/_/des smras pa/_de ni mad mod kyi yangs pa can gyi dge slong rnams kyis bdag la 
[\[250b.7\]]gleng ba ma byas dran par ma byas par mthus gnas nas dbyung ba'i las byas so zhes pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong 'dug shig_/khyod ngas chos kyis bslang bar bya'o/_/de nas bcom 
[\[251a\]]
[\[251a.1\]]ldan 'das kyis chos kyis bslang ngo /_/yangs pa can gyi dge slong rnams bdag cag gis dge slong nag po skyon med pa gnod pa ma byas pa la mthus gnas nas dbyung ba'i las byas pa gang yin pa ni ma legs pa zhig byas so zhes 'gyod pa skyes nas/_de rnams lhung bzed 
[\[251a.2\]]dang chos gos blangs te mnyan yod gang na ba der rgyu zhing song ba las/_de rnams kyis lam kar dge slong zhig mthong nas smras pa/_tshe dang ldan pa khyod gang nas 'ongs/_mnyan yod nas so/_/khyod kyis [{]ri dgas [,]ri dwags [}]'dzin gyi bu nag po mthong ngam/_mthong ngo /_/de ci bya/_kho bo 
[\[251a.3\]]cag gis de skyon med pa gnod pa ma byas pa la gleng ba ma byas/_dran par ma byas par mthus gnas nas dbyung ba'i las byas so/_/bslang zin no/_/sus/_bcom ldan 'das kyis so/_/de na kha cig gis ni 'di skad ces smras so/_/bslang ba ni ma yin gyi thag bsring bar 
[\[251a.4\]]bslang ba yin te/_'di ltar de bdag cag gis gnas nas dbyung ba'i las byas la/_bdag cag gis mngon sum du ma gyur par de bslang ba ni rigs pa ma yin no/_/kha cig gis smras pa/_gal te bcom ldan 'das chos kyi rje/_bde bar gshegs pa chos kyi rjes bslang na legs 
[\[251a.5\]]par bslang ba yin no/_/de rnams rim gyis mnyan yod du phyin pa dang lhung bzed dang /_chos gos mkhos su phab nas rkang pa gnyis bkrus te/_bcom ldan 'das gang na ba der song nas phyin pa dang /_bcom ldan 'das kyi zhabs gnyis la mgo bos phyag byas te phyogs gcig 
[\[251a.6\]]tu 'dug go/_/phyogs gcig tu 'dug nas bcom ldan 'das la yangs pa can gyi dge slong rnams kyis 'di skad ces gsol to/_/btsun pa bdag cag byis pa/_blun pa/_mi gsal ba/_mi mkhas pa rnams kyis [{]ri dgas [,]ri dwags [}]'dzin gyi bu nag po skyon ma mchis pa gnod pa 
[\[251a.7\]]ma bgyis pa la gleng ba ma bgyis/_dran par ma bgyis par mthus gnas nas dbyung ba'i las bgyis pa bdag cag 'gyod pa skyes nas [{]ri dgas [,]ri dwags [}]'dzin gyi bu nag po la bzod pa gsol du 'dir mchis lags so/_/bcom ldan 'das kyis bka' stsal pa/_dge slong dag rtsod pa de 
[\[251b\]]
[\[251b.1\]]de bzhin gshegs pas 'di lta ste chos kyis bslang zin no/_/btsun pa bdag cag gis shul kar dge slong zhig las bcom ldan 'das kyis rtsod pa de 'di lta ste/_chos kyis bslang lags so zhes thos te/_de lta lags mod kyi bdag cag gi nang na kha cig gi mchid nas 'di skad ces/_
[\[251b.2\]]bslang ba ma lags kyi thag bsring bar bslang ba lags te/_'di ltar der bdag cag mngon sum du ma gyur to zhes mchi'o/_/gzhan dag ni gal te bcom ldan 'das chos kyi rje/_bde bar gshegs pa chos kyi rjes bslang ba ni legs par bslang ba lags so zhes mchi'o/_/
[\[251b.3\]]bcom ldan 'das kyis dgongs pa/_kye ma'o nga'i nyan thos rnams ni 'di lta ste/_ston pa'i bstan pa chos 'dul bas rtsod pa skyes shing byung ba zhi bar bya bar 'dod do snyam du dgongs nas/_dge slong rnams la bka' stsal pa/_dge slong dag ji ltar na mngon sum du 'dul bar 
[\[251b.4\]]'os pa ni rtsod pa zhi bar byed pa yin/_ji ltar na 'di na kha cig gi rtsod pa rnams 'di lta ste/_mngon sum du 'dul bar 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_dge slong dag 'di la chos 'dul bas gang zag gis gang zag la 
[\[251b.5\]]mig bzhi mngon sum du gleng ba dang /_chos 'dul bas gnyis kyis mang po dang /_dge 'dun la mig bzhi mngon sum du gleng ba dang /_chos 'dul bas gang zag gnyis kyis gang zag la mig bzhi mngon sum du gleng ba dang /_chos 'dul bas gang zag gnyis kyis 
[\[251b.6\]]gnyis dang mang po dang /_dge 'dun la mig bzhi mngon sum du gleng ba dang /_chos 'dul bas gang zag mang pos gang zag la mig bzhi mngon sum du gleng ba dang /_chos 'dul bas gang zag mang pos gnyis dang /_mang po dang /_dge 'dun la mig bzhi mngon 
[\[251b.7\]]sum du gleng ba dang /_chos 'dul bas dge 'dun gyis gang zag la mig bzhi mngon sum du gleng ba dang /_chos 'dul bas dge 'dun gyis gnyis dang mang po dang /_dge 'dun la mig bzhi mngon sum du gleng ba'o/_/chos ma yin pa'i mngon sum du 'dul bar 'os 
[\[252a\]]
[\[252a.1\]]pa sbyin pa bcu drug dang /_chos kyi bcu drug go/_/chos ma yin pa'i bcu drug gang zhe na/_gang zag chos dang mi mthun pas gang zag chos dang mthun pa dang /_gang zag chos dang mi mthun pa gnyis kyis gang zag chos dang mthun pa dang /_gang zag 
[\[252a.2\]]chos dang mi mthun pa mang pos gang zag chos dang mthun pa dang /_dge 'dun chos dang mi mthun pas gang zag chos dang mthun pa dang /_gang zag chos dang mi mthun pa gnyis kyis gang zag chos dang mthun pa dang /_gang zag chos dang mi mthun pa gnyis 
[\[252a.3\]]kyis gang zag chos dang mthun pa gnyis dang /_gang zag chos dang mi mthun pa gnyis kyis gang zag chos dang mthun pa mang po dang /_gang zag chos dang mi mthun pa gnyis kyis dge 'dun chos dang mthun pa dang /_gang zag chos dang mi mthun pa mang pos gang zag chos 
[\[252a.4\]]dang mthun pa dang /_gang zag chos dang mi mthun pa mang pos gang zag chos dang mthun pa gnyis dang /_gang zag chos dang mi mthun pa mang pos gang zag chos dang mthun pa mang po dang /_gang zag chos dang mi mthun pa mang pos dge 'dun chos dang mthun pa dang /_
[\[252a.5\]]dge 'dun chos dang mi mthun pas gang zag chos dang mthun pa dang /_dge 'dun chos dang mi mthun pas gang zag chos dang mthun pa gnyis dang /_dge 'dun chos dang mi mthun pas gang zag chos dang mthun pa mang po dang /_dge 'dun chos dang mi mthun pas dge 
[\[252a.6\]]'dun chos dang mthun pa ste/_'di dag ni chos ma yin pa'i mngon sum du 'dul bar 'os pa sbyin pa bcu drug yin no/_/chos kyis mngon sum du 'dul bar 'os pa sbyin pa bcu drug gang zhe na/_gang zag chos dang mthun pas gang zag chos dang mi mthun pa dang /_
[\[252a.7\]]gang zag chos dang mthun pas gang zag chos dang mi mthun pa gnyis dang /_gang zag chos dang mthun pas gang zag chos dang mi mthun pa mang po dang /_gang zag chos dang mthun pas dge 'dun chos dang mi mthun pa dang /_gang zag chos dang mthun pa gnyis 
[\[252b\]]
[\[252b.1\]]kyis gang zag chos dang mi mthun pa dang /_gang zag chos dang mthun pa gnyis kyis gang zag chos dang mi mthun pa gnyis dang /_gang zag chos dang mthun pa gnyis kyis gang zag chos dang mi mthun pa mang po dang /_gang zag chos dang mthun pa gnyis kyis dge 
[\[252b.2\]]'dun chos dang mi mthun pa dang /_gang zag chos dang mthun pa mang pos gang zag chos dang mi mthun pa dang /_gang zag chos dang mthun pa mang pos gang zag chos dang mi mthun pa gnyis dang /_gang zag chos dang mthun pa mang pos gang zag chos dang mi mthun pa 
[\[252b.3\]]mang po dang /_gang zag chos dang mthun pa mang pos dge 'dun chos dang mi mthun pa dang /_dge 'dun chos dang mthun pas gang zag chos dang mi mthun pa dang /_dge 'dun chos dang mthun pas gang zag chos dang mi mthun pa gnyis dang /_dge 'dun chos dang 
[\[252b.4\]]mthun pas gang zag chos dang mi mthun pa mang po dang /_dge 'dun chos dang mthun pas dge 'dun chos dang mi mthun pa ste/_'di dag ni chos kyi mngon sum du 'dul bar 'os pa sbyin pa bcu drug yin no/_/dge slong dag de ltar na mngon sum du 'dul bar 'os pa 
[\[252b.5\]]ni rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_mngon sum du 'dul bar 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin no/_/dge slong dag ji ltar na de'i ngo bo nyid tshol du gzhug par 'os pa 
[\[252b.6\]]ni rtsod pa zhi bar byed pa yin/_ji ltar na 'di na kha cig gi rtsod pa rnams 'di lta ste/_de'i ngo bo nyid tshol du gzhug par 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_'di lta ste/_dge slong me bzhi dge 'dun gyi nang du ltung ba 
[\[252b.7\]]brjed pa las/_brjed pa slar dran te shes pa las yang brjed pa'i skabs de dge slong rnams kyis bcom ldan 'das la gsol pa dang /_bcom ldan 'das kyis bka' stsal pa/_dge slong dag khyed kyis dge slong me bzhi dang /_gzhan yang de lta bu dang mthun pa su 
[\[253a\]]
[\[253a.1\]]yang rung ba la de'i ngo bo nyid tshol du gzhug par 'os pa byin cig_/sbyin pa ni 'di ltar bya ste/_gnas mal bshams la gaN+DI brdungs te dris pa'i tshig gis dge slong rnams la yang dag par bsgo la/_dge 'dun thams cad tshogs shing mthun par gyur pa 
[\[253a.2\]]dang /_dge slong me bzhis bla gos phrag pa gcig tu gzar nas rgan pa'i mthar tsog tsog por 'dug la thal mo sbyar te de'i ngo bo nyid tshol du gzhug par 'os pa gsol ba bya ste/_dge 'dun btsun pa rnams gsan du gsol/_bdag dge slong me bzhi dge 'dun gyi nang du 
[\[253a.3\]]ltung ba bskyud pa las/_bskyud pa slar dran te 'tshal ba las yang bskyud nas dge 'dun la bdag de'i ngo bo nyid tshol du gzhug par 'os pa gsol na/_dge 'dun btsun pa thugs brtse ba can thugs brtse ba nye bar bzung ste/_bdag dge slong me bzhi la de'i ngo bo nyid tshol du gzhug 
[\[253a.4\]]par 'os pa stsal du gsol/_de skad lan gnyis lan gsum du brjod par bya'o/_/de'i 'og tu dge slong gcig gis gsol pa byas te las bya'o/_/dge 'dun btsun pa rnams gsan du gsol/_dge slong me bzhi 'di dge 'dun gyi nang du ltung ba bskyud pa las bskyud pa 
[\[253a.5\]]slar dran te 'tshal ba dang /_yang bskyud nas dge slong me bzhi 'di dge 'dun la de'i ngo bo nyid tshol du gzhug par 'os pa gsol na/_gal te dge 'dun gyi dus la bab cing bzod na dge 'dun gyis gnang bar mdzod cig dang /_'di ltar dge 'dun gyis dge slong me bzhi la de'i 
[\[253a.6\]]ngo bo nyid tshol du gzhug par 'os pa stsol bar mdzad do/_/'di ni gsol ba'o/_/las ni 'di ltar bya ste/_dge 'dun btsun pa rnams gsan du gsol/_dge slong me bzhi 'di dge 'dun gyi nang du ltung ba bskyud pa las/_bskyud pa slar dran te 'tshal ba dang yang 
[\[253a.7\]]bskyud nas 'di ltar dge 'dun gyis dge slong me bzhi la de'i ngo bo nyid tshol du gzhug par 'os pa stsol bar mdzad na/_tshe dang ldan pa gang dag dge slong me bzhi la de'i ngo bo nyid tshol du gzhug par 'os pa stsol bar bzod pa de dag ni cang ma gsung shig_/gang dag mi 
[\[253b\]]
[\[253b.1\]]bzod pa de dag ni gsung shig_/'di ni las brjod pa dang po ste/_de bzhin du las brjod pa gnyis pa dang /_gsum gyi bar du brjod par bya'o/_/dge 'dun gyis bzod cing gnang nas dge 'dun gyis dge slong me bzhi la de'i ngo bo nyid tshol du gzhug par 'os pa stsal lags te/_
[\[253b.2\]]'di ltar cang mi gsung bas de de bzhin du 'dzin to/_/ngas de'i ngo bo nyid tshol du gzhug par 'os pa byin pa'i dge slong gi kun du spyod pa'i chos bca' bar bya ste/_de'i ngo bo nyid tshol du gzhug par 'os pa byin pa'i dge slong gis rab tu dbyung bar mi bya/_bsnyen par rdzogs par mi bya/_
[\[253b.3\]]gnas mi sbyin/_dge tshul gzhag par mi bya/_'dis las mi bya/_las byed par bsko bar mi bya/_'dis dge slong ma la gdams ngag sbyin par mi bya/_dge slong ma'i gdams ngag ston par bsko bar mi bya/_sngon bskos na yang dge slong ma la gdams ngag sbyin par mi bya/_
[\[253b.4\]]'dis dge slong la tshul khrims nyams pa dang /_lta ba nyams pa dang /_spyod pa nyams pa dang /_'tsho ba nyams pas gleng bar mi bya/_dran par mi bya ste/_'dis gdams ngag dbog par mi bya/_gso sbyong la ma yin/_dgag dbye la ma yin/_gsol ba la ma yin/_
[\[253b.5\]]gsol ba dang gnyis la ma yin/_gsol ba dang bzhi'i las la ma yin zhing /_gang dag 'dul ba 'dzin pa gzhan yod na dge 'dun gyi nang du 'dul ba gdon par yang mi bya'o/_/de'i ngo bo nyid tshol du gzhug par 'os pa byin pa'i dge slong gis kun du spyod pa'i chos ji ltar bcas 
[\[253b.6\]]pa bzhin yang dag par blangs te 'jug par mi byed na 'gal tshabs can du 'gyur ro/_/chos ma yin pa'i de'i ngo bo nyid tshol du gzhug par 'os pa sbyin pa chos ma yin pa gcig dang chos kyi gcig go/_/chos ma yin pa'i gcig gang zhe na/_'di lta ste dge slong gzhi can dge 
[\[253b.7\]]'dun gyi nang du ltung ba dran te shes pa las brjed pa de brjed na yang dran pa de la dge 'dun gyis de'i ngo bo nyid tshol du gzhug par 'os pa sbyin pa ni chos ma yin pa'i de'i ngo bo nyid tshol du gzhug par 'os pa sbyin pa ste/_'di ni chos ma yin pa'i gcig yin no/_/chos kyi gcig 
[\[254a\]]
[\[254a.1\]]gang zhe na/_'di lta ste/_dge slong gzhi can dge 'dun gyi nang du ltung ba brjed pa las brjed pa slar dran te shes pa dang yang brjed pa de la dge 'dun gyis de'i ngo bo nyid tshol du gzhug par 'os pa sbyin pa ni chos kyis de'i ngo bo nyid tshol du gzhug par 'os pa sbyin pa ste/_'di 
[\[254a.2\]]ni chos kyi gcig yin no/_/dge slong dag de ltar na de'i ngo bo nyid tshol du gzhug par 'os pa ni rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_de'i ngo bo nyid tshol du gzhug par 'os pa'i rtsod pa zhi bar byed pas dul ba dang /_zhi ba dang /_nye 
[\[254a.3\]]bar zhi ba yin no/_/dge slong dag ji ltar na rtswa bkram pa lta bur 'os pa ni rtsod pa zhi bar byed pa yin/_ji ltar na 'di na kha cig gi rtsod pa rnams 'di lta ste/_rtswa bkram pa lta bur 'os pa'i rtsod pa zhi bar byed pas dul ba dang /_zhi ba dang /_nye bar zhi ba yin zhe na/_'di lta ste dge 
[\[254a.4\]]slong rnams 'thab par gyur cing mtshang 'dru ba dang /_'thab mo dang /_'gyed par gyur nas gnas shing phyogs dang phyogs gzhan du rnam par gnas na/_phyogs gcig na dge slong gnas brtan gnas brtan gang yang rung ba/_shes nyen can shes nyen can gang yang rung ba/_
[\[254a.5\]]gtso bo gtso bo gang yang rung ba yod pa gang yin pa des rang gi phyogs kyi drung du song ste tshig 'di skad ces tshe dang ldan pa dag bdag cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang /_'thab mo dang /_'gyed par gyur pa ni/_
[\[254a.6\]]bdag cag gis rnyed pa rnyed pa ma yin te/_nyes pa rnyed kyi legs pa ma rnyed pas tshe dang ldan pa dag gzhi 'di la kho bo dang khyod kyi ltung ba byung ba gang yin pa las kha na ma tho ba sbom po'am/_khyim na gnas pa las brten pa ma gtogs par kho bos bdag dang khyod kyi ched du tshe 
[\[254a.7\]]dang ldan pa de dag gi drung du mi bcab par mthol zhing bshags par spro'o zhes smra bar bya'o/_/gal te dge slong de la rang gi phyogs nas dge slong gcig gis kyang smras pa ma bzlog cing mi gshe na/_de nas dge slong des phyogs cig shos kyi drung du song nas bla gos phrag pa 
[\[254b\]]
[\[254b.1\]]gcig tu gzar te rgan rims ji lta ba bzhin du 'dud pa byas la tsog tsog por 'dug ste tshig 'di skad ces/_tshe dang ldan pa dag kho bo cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang /_'thab mo dang /_'gyed par gyur pa ni 
[\[254b.2\]]kho bo cag gis rnyed pa rnyed pa ma yin te/_nyes pa rnyed kyi legs pa ma rnyed pas gzhi 'di la kho bo dang tshe dang ldan pa de dag gi ltung ba byung ba gang yin pa las kha na ma tho ba sbom po'am/_khyim na gnas pa las brten pa ma gtogs par kho bos bdag dang tshe dang ldan pa de dag gi ched 
[\[254b.3\]]du khyed kyi drung du mi bcab par mthol zhing bshags par spro'o zhes smra bar bya'o/_/phyogs cig shos na dge slong gnas brtan gnas brtan gang yang rung ba/_shes nyen can shes nyen can gang yang rung ba/_gtso bo gtso bo gang yang rung ba yod pa gang yin pa des kyang rang gi 
[\[254b.4\]]phyogs kyi drung du song ste tshig 'di skad ces/_tshe dang ldan pa dag bdag cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang /_'thab mo dang /_'gyed par gyur pa ni bdag cag gis rnyed pa rnyed pa ma yin te/_nyes pa rnyed kyis 
[\[254b.5\]]legs pa ma rnyed pas/_tshe dang ldan pa dag gzhi 'di la kho bo dang khyed kyi ltung ba byung ba gang yin pa las kha na ma tho ba sbom po'am/_khyim na gnas pa las brten pa ma gtogs par kho bos bdag dang khyed kyi ched du tshe dang ldan pa de dag gi drung du mi bcab par mthol zhing bshags 
[\[254b.6\]]par spro'o zhes smra bar bya'o/_/gal te dge slong de la rang gi phyogs nas dge slong gcig gis kyang smras pa ma bzlog cing mi gshe na/_de nas dge slong des phyogs cig shos kyi drung du song nas bla gos phrag pa gcig tu gzar te rgan rims ji lta ba bzhin du 'dud pa byas la tsog 
[\[254b.7\]]tsog por 'dug ste tshig 'di skad ces/_tshe dang ldan pa dag kho bo cag legs par gsungs pa'i chos 'dul ba la rab tu byung nas 'thab par gyur cing mtshang 'dru ba dang /_'thab mo dang /_'gyed par gyur pa ni kho bo cag gis rnyed pa rnyed pa ma yin te/_nyes pa rnyed kyis legs 
[\[255a\]]
[\[255a.1\]]pa ma rnyed pas gzhi 'di la kho bo dang tshe dang ldan pa de dag gi ltung ba byung ba gang yin pa las kha na ma tho ba sbom po'am/_khyim na gnas pa la brten pa ma gtogs par kho bos bdag dang tshe dang ldan pa de dag gi ched du khyed kyi drung du mi 'chab par mthol zhing 
[\[255a.2\]]bshags par spro'o zhes smra bar bya'o/_/gang gi tshe phyogs cig shos kyis cig shos la'am/_cig shos kyis cig shos la spus la ltung ba lta bur byed/_'byung bar skyong /_mtshungs par nye bar ston par byed kyi phan tshun du ltung ba sgrogs par gleng bar mi byed na de ltar 
[\[255a.3\]]na rtsod pa de 'di lta ste/_rtswa bkram pa lta bur 'os pas zhi ba yin te/_dge slong dag de ltar na rtswa bkram pa lta bur 'os pa ni rtsod pa zhi bar byed pa yin zhing /_de ltar na 'di na kha cig gi rtsod pa rnams 'di lta ste/_rtswa bkram pa lta bur 'os pa'i rtsod pa zhi bar byed pas dul ba dang 
[\[255a.4\]]zhi ba dang nye bar zhi ba yin no/_/dge slong dag ltung ba'i rtsod pa ni zhi bar byed pa'i chos bzhi po 'dis dul bar bya/_zhi bar bya/_nye bar zhi bar bya ba ni 'di lta ste/_khas blang bar 'os pa dang /_mngon sum du 'dul bar 'os pa dang /_de'i ngo bo nyid tshol du gzhug par 'os pa dang /_
[\[255a.5\]]rtswa bkram pa lta bur 'os pas so/_/dge slong dag bya ba'i rtsod pa ni dge 'dun mthun pas zhi bar bya'o/_/dge slong dag gnas gang na dge slong zhig gnas pa de na 'thab pa med/_mtshang 'dru ba med/_'thab mo med/_'gyed pa med do/_/gang na gnyis yod pa de na yang 
[\[255a.6\]]'thab pa med/_mtshang 'dru ba med/_'thab mo med/_'gyed pa med do/_/gang na gsum yod pa de na yang 'thab pa med/_mtshang 'dru ba med/_'thab mo med/_'gyed pa med do/_/gang na dge slong bzhi'am lhag pa gnas pa de na ni 'thab pa dang /_mtshang 'dru ba dang /_
[\[255a.7\]]'thab mo dang /_'gyed pa yod do/_/dge slong dag_/tshangs pa ji bzhin gcig de bzhin/_/brgya byin ji bzhin gnyis de bzhin/_/rgyal po ji bzhin gsum de bzhin/_/de las lhag pa 'khrug par 'gyur/_/dge slong dag de lta bas na rjes su gnang ste/_tshig 
[\[255b\]]
[\[255b.1\]]bzhi pa'i tshigs su bcad pa gcig 'dzin pa gang yin pa de la yang chos kyi rnyed pa sbyin par bya zhing /_des kyang longs spyad par bya ste/_'di la ni 'gyod par ni mi bya'o/_/rtsod pa'i gzhi rdzogs so//_//[{D1-17}]'dul ba gzhi/_bam po brgyad bcu pa/_dge 'dun dbyen 
[\[255b.2\]]gyi bsdus pa'i sdom ni/_mang pos bkur dang lha g.yos dang /_/ba gam rnyings dang bzang po dang /_/'khor dang kauN+Di na rdzu 'phrul dang /_/kau shi ka zos dang ba dang /_/mnar med lhag gyur phyi ma'o//_//sdom ni/_mang pos bkur dang seng ge'i 'gram/_/legs 
[\[255b.3\]]par rab sad de bzhin du/_/dga' ldan 'dod pa'i ris dang ni/_/'dun pas 'dug dang gzhong pa dang /_/srin bu go cha bzang len dang /_/lhar bcas pa dang de bcu'o/_/yangs pa can du bstan pa dang /_/rab sbyin dang ni grags 'dzin dang /_/dang ba dang ni 
[\[255b.4\]]mkhas pa dang /_/sa 'tsho ma ni bstan pa dang /_/'dzam bu [{]ri dgas [,]ri dwags [}]nang skyes dang /_/rigs bdun ngan spong bu dang ni/_/rgyal po'i khab dang dka' thub dang /_/ring 'phur dka' spyod dga' bo dang /_/nag po bkra shis de bzhin du/_/bdud gzhom pa ni byas pa 
[\[255b.5\]]dang /_/'khor ni mdo ru bsdus pa'o/_/gru 'dzin du dgra 'dul dang brgya tham pa'o/_/dmag gis mi tshugs su ma rgyal ba las rgyal dang lnga khri bzhi stong ngo /_/bA rA Na sIr bzod dka' dang drug khri sum stong ngo /_/kim pi lar tshangs sbyin dang brgyad khri bzhi stong ngo /_/
[\[255b.6\]]glang po che'i grong du glang pos sbyin dang sum khri nyis stong ngo /_/rdo 'jog tu bal bu can dang lnga stong ngo /_/brang gis nyal du tshan po che 'dul dang sum khri nyis stong ngo /_/ma rgyal ba las rgyal du rgyal byin dang sum khri nyis stong ngo /_/ka n+ya kub dzar rgyal sde dang sum khri 
[\[255b.7\]]nyis stong ngo /_/tsam par klu'i lha dang khri brgyad stong ngo /_/ta la'i phreng du mi'i lha dang nyi khri lnga stong ngo /_/ta ma lir rgya mtsho'i lha dang khri nyis stong ngo /_/ba so'i grong du blo gros bzang po dang khri brgyad stong ngo /_/rgyal po'i khab tu mun sel dang nyi khri lnga stong ngo /_/bA rA 
[\[256a\]]
[\[256a.1\]]Na sIr dbang phyug chen po'i sde dang brgya tham pa'o/_/rtswa can du rgya mtsho'i sde dang brgyad khri bzhi stong ngo /_/gru 'dzin du dka' thub spyod dang stong ngo /_/rtswa can du sa'i gdong dang brgyad khri bzhi stong ngo /_/bA rA Na sIr sa'i bdag po dang 'bum mo/_/dmag 
[\[256a.2\]]gis mi tshugs par sa 'dzin dang 'bum mo/_/mi thi lar lha chen po dang brgyad khri bzhi stong ngo /_/yang mi thi lar lha chen po nas bzung ste mu khyud nas shing rta sra ba'i bar brgyad khri bzhi stong ngo /_/kun du snang bar nam mkha'i bdag po dang /_klu mnyam skyong dang bdun khri bdun 
[\[256a.3\]]stong ngo /_/bA rA Na sIr kr-i kI dang legs skyes dang brgya tham pa'o/_/gru 'dzin du rna ba can dang bu ram shing pa dang brgya tham pa'o/_/gru 'dzin du 'phags skyes po dang bu ram shing pa la sogs pas khyim gyi bar brgya tham pa'o/_/ser skya'i gzhir shing rta bcu pa nas 
[\[256a.4\]]bzung ste lnga khri lnga stong byung ba la seng ge'i 'gram las bzhi ste/_bzhi po de rnams las gnyis gnyis so/_/sangs rgyas bcom ldan 'das yul ser skya'i gzhi n+ya gro d+ha'i kun dga' ra ba na bzhugs so/_/de nas ser skya'i gzhi na gnas pa'i shAkya rab tu mang po 'dun 
[\[256a.5\]]khang du tshogs shing 'dus nas bar skabs kyi gtam 'di lta bu dag gleng bar byed de/_shes ldan dag shAkya rnams ni gang las skyes/_thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin/_gal te bdag cag gi drung du 'ga' 
[\[256a.6\]]zhig 'ongs nas 'di skad 'dri ste/_shes ldan dag shAkya rnams ni gang las skyes/_thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin zhes de skad du 'dri na bdag cag gis ni shAkya rnams gang las skyes pa dang /_thog ma gang 
[\[256a.7\]]yin pa dang /_rgyu ni ci zhig yin pa dang /_shAkya rnams kyi sngon gyi rigs rgyud gang yin pa yang mi shes na ji skad du lung bstan/_tshur bdag cag bcom ldan 'das gang na ba der dong la lhags pa dang /_bcom ldan 'das la don 'di nyid zhus nas bcom ldan 'das 
[\[256b\]]
[\[256b.1\]]kyis bdag cag la ji skad du lung bstan pa de bzhin du gzung bar bya'o/_/de nas ser skya'i gzhi na gnas pa'i shAkya rab tu mang po bcom ldan 'das gang na ba der dong ste lhags nas/_bcom ldan 'das kyi zhabs gnyis la mgo bos phyag byas te phyogs gcig tu 'dug 
[\[256b.2\]]go/_/phyogs gcig tu 'dug nas bcom ldan 'das la ser skya'i gzhi'i shAkya rnams kyis 'di skad ces gsol to/_/btsun pa 'dir bdag cag ser skya'i gzhi'i shAkya rab tu mang po 'dun khang du tshogs shing 'dus nas bar skabs kyi bka' mchid 'di lta bu dag gleng ste/_shAkya rnams 
[\[256b.3\]]ni gang las skyes/_thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin/_gal te bdag cag gi drung du 'ga' zhig 'ongs nas 'di skad ces 'dri ste/_shes ldan dag shAkya rnams ni gang las skyes/_thog ma ni gang yin/_rgyu ni ci zhig 
[\[256b.4\]]yin/_shAkya rnams kyi sngon gyi rigs rgyud ni gang yin zhes de skad 'dri na/_bdag cag gis ni shAkya rnams ni gang las skyes/_thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin pa yang mi shes na ji skad du lung bstan/_tshur bdag 
[\[256b.5\]]cag bcom ldan 'das gang na ba der dong la lhags pa dang /_bcom ldan 'das la don de nyid zhus te/_bcom ldan 'das kyis bdag cag la ji skad du lung bstan pa de bzhin du gzung bar bgyi'o snyam nas/_de'i slad du bcom ldan 'das la bdag cag don 'di nyid zhu lags 
[\[256b.6\]]na/_bcom ldan 'das shAkya rnams ni gang las skyes lags/_thog ma ni gang lags/_rgyu ni ci zhig lags/_shAkya rnams kyi sngon gyi rigs rgyud ni gang lags/_de nas bcom ldan 'das 'di snyam du dgongs te/_gal te ngas shAkya rnams kyi sngon gyi rigs rgyud 
[\[256b.7\]]las brtsams te chos kyi gtam glengs na mu stegs can dang kun du rgyu gzhan dag 'di skad ces dge sbyong gau ta ma ni ci 'dod pa de lta bu ston pas bdag nyid la stod par byed do zhes smra ba gang yin pa'i gnas 'di yod pas nga'i nyan thos las shAkya rnams kyi sngon gyi 
[\[257a\]]
[\[257a.1\]]rigs rgyud las brtsams nas chos kyi gtam gleng bar nus pa su yod snyam mo/_/de'i tshe tshe dang ldan pa maud gal gyi bu chen po 'khor de nyid du 'dus shing 'dug par gyur to/_/de nas bcom ldan 'das kyis tshe dang ldan pa maud gal gyi bu chen po la bka' 
[\[257a.2\]]stsal pa/_maud gal gyi bu nga rgyab bsnyung bas re zhig de bsal gyis/_khyod kyis shAkya rnams kyi sngon gyi rigs rgyud las brtsams nas dge slong rnams la chos kyi gtam bya bar spobs par gyis shig_/tshe dang ldan pa maud gal gyi bu chen pos bcom ldan 'das la cang mi smra 
[\[257a.3\]]bas khas blangs so/_/de nas bcom ldan 'das kyis tshe dang ldan pa maud gal gyi bu chen pos cang mi smra bas khas blangs par thugs su chud nas/_snam sbyar bltab ste sngas phangs su bcug nas glo g.yas pa phab ste/_zhabs kyi steng du zhabs bzhag nas snang ba'i 'du 
[\[257a.4\]]shes dang /_dran pa dang /_shes bzhin dang ldang ba'i 'du shes kho na yid la mdzad pas mnal to/_/de nas tshe dang ldan pa maud gal gyi bu chen po 'di snyam du sems te/_ma la bdag gis sems ji ltar mnyam par gzhag na shAkya rnams kyi sngon gyi rigs rgyud shAkya rnams 
[\[257a.5\]]gang las skyes pa dang /_thog ma gang yin pa dang /_rgyu ni ci zhig yin pa dang /_shAkya rnams kyi sngon gyi rigs rgyud gang yin pa mthong bar 'gyur ba de lta bu'i ting nge 'dzin la snyoms par 'jug par bya'o/_/snyam nas/_de nas tshe dang ldan pa maud gal gyi bu chen pos 
[\[257a.6\]]sems ji ltar mnyam par gzhag na shAkya rnams kyi sngon gyi rigs rgyud mthong bar 'gyur ba de lta bu'i ting nge 'dzin la snyoms par zhugs pa dang /_tshe dang ldan pa maud gal gyi bu chen pos shAkya rnams kyi sngon gyi rigs rgyud shAkya rnams gang las skyes pa dang /_thog ma gang 
[\[257a.7\]]yin pa dang /_rgyu ni ci zhig yin pa dang /_shAkya rnams kyi sngon gyi rigs rgyud ni gang yin pa mthong ngo /_/mthong nas ting nge 'dzin de las langs te/_dge slong gi dge 'dun gyi gung la stan bshams pa nyid la 'dug go/_/'dug nas tshe dang ldan pa maud gal gyi 
[\[257b\]]
[\[257b.1\]]bu chen pos ser skya'i gzhi'i shAkya rnams la smras pa/_gau ta ma dag 'jig rten 'di 'jig cing 'jig rten zhig na sems can phal cher 'od gsal gyi lha'i ris su skye bar 'gyur te/_de rnams de na yid las byung ba'i gzugs phun sum tshogs pa dbang po ma nyams shing 
[\[257b.2\]]ma tshang ba med pa/_yan lag dang nying lag thams cad dang ldan pa/_kha dog bzang pos gnas pa/_rang gi 'od can/_nam mkha' la 'gro ba/_dga' ba za zhing dga' ba'i zas kyis tshe ring zhing yun ring du gnas so/_/de'i tshe sa chen po 'di chu 'ba' zhig tu 'gyur 
[\[257b.3\]]zhing mtsho gcig tu 'gyur ro/_/sa chen po 'di chu 'ba' zhig gi mtsho gcig tu gyur pa'i steng du rlung gis pris ma chags pa dang /_mkhregs pa dang /_khebs par byed do/_/dper na 'o ma bskol ba grangs par gyur pa'i steng du rlung gis pris ma chags pa dang /_mkhregs pa 
[\[257b.4\]]dang /_khebs pa de bzhin du/_sa chen po 'di chu 'ba' zhig gi mtsho gcig tu gyur pa'i steng du rlung gis pris ma chags pa dang /_mkhregs pa dang /_khebs par byed do/_/sa'i bcud de ni kha dog phun sum tshogs pa/_dri phun sum tshogs pa dang /_ro phun sum 
[\[257b.5\]]tshogs pa yin zhing kha dog phun sum tshogs pa ni 'di lta bu yin te/_dper na mar sar lta bu'o/_/ro ni 'di lta bu yin te/_dper na sbrang ma'i sbrang rtsi btsir ba lta bu'i dus gang yin pa de yod do/_/gau ta ma dag 'jig rten gang yin pa de 'chags shing 'jig rten 
[\[257b.6\]]chags na de na sems can kha cig tshe zad/_las zad/_bsod nams zad nas 'od gsal gyi lha'i ris nas shi 'phos nas 'di lta bur mi rnams dang /_skal ba mnyam par 'ong zhing de rnams 'di na yid las byung ba'i gzugs phun sum tshogs pa dbang po ma nyams 
[\[257b.7\]]shing ma tshang ba med pa/_yan lag dang nying lag thams cad dang ldan zhing kha dog bzang pos gnas pa/_rang gi 'od can/_nam mkha' la 'gro ba/_dga' ba za zhing dga' ba'i zas kyis tshe ring zhing yun ring du gnas par 'gyur ro/_/de'i tshe nyi ma dang zla 
[\[258a\]]
[\[258a.1\]]ba yang 'jig rten du mi 'byung ste/_rgyu skar rnams kyang med/_skad cig dang /_thang cig dang /_yud tsam yang med/_mtshan mo dang nyin mo yang med/_zla ba dang /_zla ba phyed dang /_dus tshigs dang /_lo rnams kyang 'jig rten du 'byung ba 
[\[258a.2\]]med do/_/skyes pa dang bud med du mngon pa yang med kyi/_gzhan du na sems can sems can zhes bya ba'i grangs su 'gro'o/_/de nas sems can brkam chags kyi rang bzhin can zhig gis mdzub mo'i rtse mos sa'i bcud myong bar byed do/_/ji lta ji ltar myangs pa de lta 
[\[258a.3\]]de ltar sred do/_/ji lta ji ltar sred pa de lta de ltar kham gyi zas rim gyis za'o/_/sems can gzhan dag gis kyang sems can de mdzub mo'i rtse mos sa'i bcud myong bar byed de/_ji lta ji ltar myangs pa de lta de ltar sred la/_ji lta ji ltar sred pa de lta de ltar kham gyi 
[\[258a.4\]]zas rim gyis za ba mthong ngo /_/mthong nas de rnams kyis kyang mdzub mo'i rtse mos sa'i bcud myong bar rtsom ste/_ji lta ji ltar myangs pa de lta de ltar sred do/_/ji lta ji ltar sred pa de lta de ltar kham gyi zas rim gyis za'o/_/gang gi tshe sems can de rnams kyis sa'i 
[\[258a.5\]]bcud la kham gyi zas rim gyis zos pa de'i tshe de rnams kyi lus la mkhrang ba dang lci ba zhugs par gyur to/_/de rnams kyi kha dog bzang po gsal ba gang yin pa de yang nub par gyur pas 'jig rten du mun pa byung bar gyur to/_/gau ta ma dag chos nyid kyis 'jig rten 
[\[258a.6\]]du mun pa byung na nyi ma dang zla ba gnyis 'jig rten du 'byung bar 'gyur ro/_/rgyu skar dang /_skad cig dang /_thang cig dang /_yud tsam dang /_mtshan mo dang /_nyin mo dang /_zla ba dang /_zla ba phyed dang /_dus tshigs dang /_lo 'jig rten du 'byung bar 'gyur 
[\[258a.7\]]ro/_/de rnams de za zhing zas su za ba la tshe ring zhing yun ring du gnas so/_/de rnams las kha zas la ches nyung zad du za ba gang yin pa de ni kha dog dang ldan par 'gyur ro/_/kha zas la ches mang du za ba gang yin pa de ni kha dog ngan par 'gyur te/_kha zas kyi 
[\[258b\]]
[\[258b.1\]]tshad gnyis la brten nas kha dog rnam pa gnyis mngon te/_kha dog rnam pa gnyis yod pas/_kye sems can kho bo ni kha dog dang ldan no/_/khyod ni kha dog ngan pa can yin no zhes sems can gyis sems can la khyad du gsod par byed do/_/kha dog gi mngon pa'i nga rgyal can de 
[\[258b.2\]]rnams sdig pa mi dge ba'i chos de dag nyid blangs pa'i rgyus sa'i bcud de nub par gyur to/_/gau ta ma dag sa'i bcud de nub pa na sems can de rnams tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang sdug bsngal 
[\[258b.3\]]bar gyur to/_/dper na da ltar gyi mi rnams kyis zas zhim po cung zad cig zos nas sngon gyi yi ge dang /_tshig dang /_tshig 'bru de nyid rjes su dran nas 'di skad ces kyi hud bro ba kyi hud bro ba zhes smra ba de bzhin du sems can de rnams sa'i bcud de nub pa na tshogs 
[\[258b.4\]]shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang sdug bsngal bar gyur kyang smras pa 'di'i don ni 'di yin/_smras pa 'di'i don ni 'di yin no zhes de'i don ni mi shes so/_/gau ta ma dag sems can de rnams kyi sa'i 
[\[258b.5\]]bcud de nub pa nas zhag kha dog phun sum tshogs pa/_dri phun sum tshogs pa/_ro phun sum tshogs pa 'byung bar 'gyur te/_kha dog ni 'di lta bu yin te/_dper na dong ka'i me tog lta bu'o/_/ro ni 'di lta bu yin te/_dper na sbrang ma'i sbrang rtsi btsir ba lta 
[\[258b.6\]]bu'o/_/de rnams de za zhing zas su za ba la tshe ring zhing yun ring du gnas so/_/de rnams las kha zas la ches nyung du za ba gang yin pa de ni kha dog dang ldan par gyur to/_/kha zas la ches mang du za ba gang yin pa de ni kha dog ngan par gyur to/_/zas kyi tshad gnyis la 
[\[258b.7\]]brten nas kha dog rnam pa gnyis mngon te/_kha dog rnam pa gnyis yod pas kye sems can kho bo ni kha dog dang ldan la/_khyod ni kha dog ngan pa yin no zhes sems can gyis sems can la khyad du gsod par byed do/_/kha dog gi mngon pa'i nga rgyal can de rnams 
[\[259a\]]
[\[259a.1\]]sdig pa mi dge ba'i chos de dag nyid blangs pa'i rgyus sa zhag nub par gyur to/_/gau ta ma dgas zhag de nub par gyur pa na sems can de rnams tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan gyis sdug bsngal bar 
[\[259a.2\]]byed do/_/dper na da ltar mi rnams sdug bsngal ba dang /_yid mi bde ba 'ga' zhig gis reg pa na sngon gyi yi ge dang /_tshig dang /_tshig 'bru de nyid rjes su dran nas 'di skad ces e ma'o kyi hud e ma'o kyi hud ces smra ba de bzhin du/_sems can de rnams sa zhag 
[\[259a.3\]]de nub pa na tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang sdug bsngal bar gyur kyang smras pa'i 'di'i don 'di yin/_smras pa 'di'i don ni 'di yin no zhes bya bar de'i don ni mi shes so/_/gau ta ma dag sems can de 
[\[259a.4\]]rnams kyi sa zhag de nub pa na myu gu'i tshal kha dog phun sum tshogs pa/_dri phun sum tshogs pa/_ro phun sum tshogs pa 'byung bar 'gyur zhing kha dog ni 'di lta bu yin te/_dper na shing ka dam pa ka'i me tog lta bu'o/_/ro ni 'di lta bu yin te/_dper na sbrang ma'i sbrang rtsi btsir ba lta 
[\[259a.5\]]bu'o/_/de rnams de za zhing de zas su za ba las tshe ring zhing yun ring du gnas so/_/de rnams las kha zas la ches nyung bar za ba gang yin pa de ni kha dog dang ldan par gyur to/_/kha zas la ches mang du za ba gang yin pa de ni kha dog ngan par gyur to/_/zas kyi 
[\[259a.6\]]tshad gnyis la brten nas kha dog rnam pa gnyis yin no/_/kha dog rnam pa gnyis yod pas kye sems can kho bo ni kha dog dang ldan la/_khyod ni kha dog ngan pa yin no zhes sems can gyis sems can la khyad du gsod par byed do/_/kha dog gi mngon pa'i nga 
[\[259a.7\]]rgyal can de rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to/_/gau ta ma dag myu gu'i tshal de nub par gyur pa na sems can de rnams tshogs shing 'dus nas 'di skad ces/_mdun nas phar song mdun nas phar song zhes 
[\[259b\]]
[\[259b.1\]]smra zhing smre sngags 'don la mya ngan dang sdug bsngal bar gyur to/_/dper na da ltar mi rnams 'ga' zhig la tshig drag po'i tshar gcad pas tshar gcad par 'dod pa na sngon gyi yi ge dang /_tshig dang /_tshig 'bru de dag nyid rjes su bzlas shing 'di skad ces/_mdun nas 
[\[259b.2\]]phar song mdun nas phar song zhes smra ba de bzhin du sems can de rnams myu gu'i tshal nub pa dang tshogs shing 'dus nas 'di skad ces/_mdun nas phar song mdun nas phar song zhes smra zhing smre sngags 'don la mya ngan dang sdug bsngal bar gyur kyang smras pa'i 'di'i don ni 
[\[259b.3\]]'di yin/_smras pa 'di'i don ni 'di yin no zhes bya bar de'i don ni mi shes so/_/gau ta ma dag sems can de rnams kyi myu gu'i tshal nub nas ma rmos ma btab pa'i 'bras sA lu'i 'bras bu tshon bzhi pa phub ma med pa sbun ma med pa shun pa med pa dag pa gtsang ma skyes 
[\[259b.4\]]te/_de nub brngas na nang skye zhing smin par 'gyur/_nang brngas na nub skye zhing smin par 'gyur bas brngas shing brngas kyang slar skyes pas brngas par yang mi mngon no/_/de rnams de za zhing de zas su za ba la tshe ring zhing yun ring du gnas so/_/gang nas sems can de 
[\[259b.5\]]dag rnams kyis ma rmos ma btab pa'i 'bras sA lu'i 'bras bu la kham gyi zas su rim gyis zos pa de nas de rnams kyis dbang po tha dad pa byung bar gyur to/_/kha cig la ni skyes pa'i dbang po'o/_/kha cig la ni bud med kyi dbang po'o/_/de na bud med kyi dbang po can gang 
[\[259b.6\]]yin pa rnams dang /_skyes pa'i dbang po can gang yin pa rnams gcig la gcig mig gis mig tshugs su lta'o/_/ji lta ji ltar gcig la gcig mig gis mig tshugs su lta ba de lta de ltar kun du chags so/_/ji lta ji ltar kun du chags pa de lta de ltar zhen to/_/
[\[259b.7\]]ji lta ji ltar zhen pa de lta de ltar log par zhugs so/_/sems can gzhan dag gis kyang sems can gyis sems can la log par zhugs pa mthong ngo /_/mthong nas kyang sa dang /_bong ba dang /_gseg ma dang /_gyo mos gtor nas 'di skad ces sems can 
[\[260a\]]
[\[260a.1\]]ngan pa tha chad rnams ni bya ba ma yin pa byed do/_/sems can ngan pa tha chad rnams ni bya ba ma yin pa byed pa yin gyis/_kwa'i sems can khyod kyis da ji ltar sems can sun dbyung zhes smra'o/_/dper na da ltar mi rnams bag ma blangs pa na phye ma dang /_dri dang /_
[\[260a.2\]]phreng ba dang /_gos dang /_'bras yos kyis gtor nas 'di skad ces bag ma bde bar gyur cig ces zer ba de bzhin du sems can rnams kyis sems can gyis sems can la log par zhugs pa mthong nas sas gtor zhing bong ba dang /_gseg ma dang /_gyo mo 
[\[260a.3\]]rnams kyis kyang gtor nas 'di skad ces sems can ngan pa tha chad rnams ni bya ba ma yin pa byed do/_/sems can ngan pa tha chad rnams ni bya ba ma yin pa byed pa yin gyis/_kwa'i sems can khyod kyis da ji ltar sems can sun dbyung zhes smra ba'i dus gang yin pa de yod 
[\[260a.4\]]do/_/gau ta ma dag de ltar na sngon chos ma yin par 'dod pa gang yin pa dang /_sngon gyi 'dul ba ma yin par 'dod pa gang yin pa de ni da ltar chos su 'dod/_'dul bar 'dod do/_/sngon smad par bya bar 'dod pa gang yin pa de ni da ltar bsngags par bya bar 
[\[260a.5\]]'dod do/_/de rnams kyis de zhag gcig spangs pa nas zhag gnyis dang /_gsum dang /_bdun du yang spangs so/_/gang nas sems can de rnams sdig pa can dam pa ma yin pa'i chos de la lhag par sdig pa can gyi brtul zhugs spyod pa de nas de rnams 
[\[260a.6\]]khang pa rtsig pa la brtson par byed de/_'dir bdag cag bya ba ma yin pa spyad do/_/'dir bdag cag bya ba ma yin pa spyad do zhes zer bas khyim khyim zhes bya bar grags te/_gau ta ma dag 'di ni 'jig rten du khang pa'i las kyi mtha' rnams byung ba'i rtsom pa dang po 
[\[260a.7\]]yin no/_/de yang chos kyis yin gyi chos ma yin pas ma yin te/_de la rgyal ba'i dbang po'i chos la 'di ni gtso bo yin no/_/de rnams nub bza' ba don du gnyer ba yang dgongs ka sA lu'i ched du 'dong bar byed do/_/nang bza' ba don du gnyer ba yang nang par 
[\[260b\]]
[\[260b.1\]]sA lu'i ched du 'dong bar byed do/_/de nas sems can snyom las kyi rang bzhin can zhig gis nang par gyi sA lu nub mo blangs so/_/de nas sems can zhig gis sems can de la 'di skad ces smras so/_/kye sems can khyod tshur sA lu'i phyir 'dong /_de nas sems 
[\[260b.2\]]can des sems can de la 'di skad ces smras so/_/kye sems can khyod rang gi sA lu la soms shig_/kho bos ni nang par gyi sA lu do nub blangs so/_/de nas sems can de 'di snyam du sems te/_kye ma de ni legs so/_/kye ma de ni shin tu legs kyis/_ma la 
[\[260b.3\]]bdag gis zhag gnyis kyi dang /_zhag gsum gyi dang /_zhag bdun gyi bar gyi sA lu blang ngo snyam du sems nas/_des zhag gnyis kyi dang /_zhag gsum gyi dang /_zhag bdun gyi bar gyi sA lu blangs so/_/de nas sems can zhig gis sems can de la 'di skad 
[\[260b.4\]]ces smras so/_/kye sems can khyod tshur sA lu'i phyir 'dong /_de nas sems can des sems can de la 'di skad ces smras so/_/kye sems can khyod rang gi sA lu la soms shig_/kho bos ni zhag gnyis kyi dang /_gsum gyi dang /_zhag bdun gyi bar gyi sA lu 
[\[260b.5\]]blangs zin no/_/de nas sems can de 'di snyam du sems te/_kye ma de ni legs so/_/kye ma de ni shin tu legs kyis/_ma la bdag gis zla ba phyed dang /_zla ba gcig gi sA lu blang ngo snyam nas/_des zla ba phyed dang /_zla ba gcig gi sA lu blangs so/_/gang 
[\[260b.6\]]nas sems can de rnams kyis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i 'bras bu phub ma dang /_sbun pa dang /_shun pas yog par gyur to/_/brngas shing brngas na yang phyir mi skye bas brngas par 
[\[260b.7\]]yang mngon la/_sA lu yang sbubs sam yal ga'i sbubs la yod par gyur to/_/de nas sems can de rnams tshogs shing 'dus nas shes ldan dag bdag cag sngon yid las byung ba'i gzugs phun sum tshogs pa/_dbang po ma nyams shing ma tshang ba med pa/_yan 
[\[261a\]]
[\[261a.1\]]lag dang nying lag thams cad dang ldan pa/_kha dog bzang pos gnas pa/_rang gi 'od dang ldan pa/_nam mkha' la 'gro zhing dga' ba za zhing dga' ba'i zas kyis tshe ring zhing yun ring du gnas la/_bdag cag sa'i bcud kha dog phun sum tshogs 
[\[261a.2\]]pa/_dri phun sum tshogs pa/_ro phun sum tshogs pa byung bar gyur to/_/bdag cag sa'i bcud la kham gyi zas kyi rim gyis zos te/_gang gi tshe bdag gis sa'i bcud la kham gyi zas kyi rim gyis zos pa de'i tshe bdag cag gi lus la rtsub pa nyid dang lci ba nyid dag 
[\[261a.3\]]zhugs par gyur te/_kha dog bzang po'i gsal ba gang yin pa de nub par gyur pas 'jig rten du mun pa byung bar gyur to/_/bdag cag de za zhing zas su za ba la tshe ring zhing yun ring du gnas par gyur to/_/bdag cag las kha zas ches nyung ngu za ba gang yin pa de ni kha 
[\[261a.4\]]dog bzang por gyur/_kha zas ches mang du za ba gang yin pa de ni kha dog ngan par gyur te/_kha zas kyi tshad gnyis la brten nas kha dog rnam pa gnyis mngon te/_kha dog rnam pa gnyis yod pas kwa'i sems can kho bo ni kha dog dang ldan la/_khyod ni kha dog 
[\[261a.5\]]ngan pa yin no zhes sems can gyis sems can la khyad du gsod par byed do/_/bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa'i bcud de nub par gyur to/_/sa'i bcud de nub pa nas zhag kha dog 
[\[261a.6\]]phun sum tshogs pa/_dri phun sum tshogs pa/_ro phun sum tshogs pa byung bar gyur te/_bdag cag de za zhing de zas su za ba la tshe ring zhing yun ring du gnas so/_/bdag cag las kha zas ches nyung ngu za ba gang yin pa de ni kha dog dang ldan par gyur/_kha zas ches mang 
[\[261a.7\]]du za ba gang yin pa de ni kha dog ngan par gyur te/_zas kyi tshad gnyis la brten nas kha dog gi rnam pa gnyis mngon no/_/kha dog rnam pa gnyis yod pas kwa'i sems can kho bo ni kha dog dang ldan la/_khyod ni kha dog ngan pa yin no zhes sems can gyis sems can 
[\[261b\]]
[\[261b.1\]]la khyad du gsod par byed do/_/bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa zhag de nub par gyur to/_/sa zhag de nub pa na myu gu'i tshal kha dog phun sum tshogs pa/_dri phun sum tshogs pa/_ro 
[\[261b.2\]]phun sum tshogs pa byung bar gyur te/_bdag cag de za zhing de zas su za ba la tshe ring zhing yun ring du gnas so/_/bdag cag rnams las kha zas ches nyung ngu za ba gang yin pa de ni kha dog dang ldan par gyur/_kha zas ches mang du za ba gang yin pa de ni kha dog ngan par gyur te/_
[\[261b.3\]]zas kyi tshad gnyis la brten nas kha dog rnam pa gnyis mngon no/_/kha dog rnam pa gnyis yod pas kwa'i sems can kho bo ni kha dog dang ldan la/_khyod ni kha dog ngan pa yin no zhes sems can gyis sems can la khyad du gsod par byed do/_/bdag cag kha dog gi mngon 
[\[261b.4\]]pa'i nga rgyal can rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to/_/myu gu'i tshal de nub pa na ma rmos ma btab pa'i 'bras sA lu'i 'bru tshon bzhi pa phub ma med pa/_sbun pa med pa/_shun pa med pa/_dag pa/_gtsang ma skyes 
[\[261b.5\]]te/_de nub brngas na nang skye zhing smin par 'gyur/_nang brngas na nub skye zhing smin par 'gyur bas brngas shing brngas kyang slar yang skye bas brngas par yang mi mngon te/_bdag cag de za zhing zas su za ba la tshe ring zhing yun ring du gnas so/_/gang nas bdag cag gis 
[\[261b.6\]]ma rmos ma btab pa'i 'bras sA lu'i 'bru sog 'jog gis yongs su longs spyad pas zos pa de nas sA lu de'i 'bras bu phub ma dang /_sbun pa dang /_shun pas yog par gyur to/_/brngas shing brngas pa yang slar mi skye bas brngas par yang mngon la/_sA lu yang sbubs 
[\[261b.7\]]sam yal ga'i sbubs la yod par gyur pas ma la bdag cag tshogs shing 'dus la zhing gzhal te mtshams bcad la 'di ni khyed kyi'o/_/'di ni nga'i 'o zhes mu thug bre bar bya'o zhes de rnams tshogs shing 'dus nas zhing dgod de mtshams bcad mu thug bres so/_/gau ta 
[\[262a\]]
[\[262a.1\]]ma dag 'di ni 'jig rten du mu thug bre ba'i las kyi mtha' rnams byung ba'i rtsom pa dang po yin no/_/de yang chos kyis yin gyi chos ma yin pas ma yin te/_de la rgyal ba'i dbang po'i chos la 'di ni chos kyi gtso bo yin no/_/de nas sems can zhig gis 
[\[262a.2\]]rang gi sA lu yod bzhin du gzhan gyi sA lu ma byin par blangs so/_/sems can gzhan zhig gis sems can des rang gi sA lu yod bzhin du gzhan gyi sA lu la ma byin par blangs pa mthong ngo /_/mthong nas sems can de la 'di skad ces smras so/_/kwa'i sems can 
[\[262a.3\]]khyod rang gi sA lu yod bzhin du gzhan gyi sA lu la ma byin par ci'i phyir blang /_kwa'i sems can song la khyod phyin cad de ltar ma byed cig_/sems can des lan gnyis lan gsum du yang rang gi sA lu yod bzhin du gzhan gyi sA lu la ma byin par blangs so/_/sems can 
[\[262a.4\]]des sems can de lan gnyis lan gsum du yang rang gi sA lu yod bzhin du gzhan gyi sA lu la ma byin par len pa mthong ngo /_/mthong nas sems can de la 'di skad ces smras so/_/kwa'i sems can khyod rang gi sA lu yod bzhin du gzhan gyi sA lu la ma byin par ci'i phyir 
[\[262a.5\]]blang zhes des de phar drangs tshur drangs nas/_ci tsam na 'khor gyi nang du yang khrid de/_shes ldan dag sems can 'di rang gi sA lu yod bzhin du lan gnyis sam gsum gyi bar du gzhan gyi sA lu la ma byin par len to zhes spyos so/_/de nas sems can de rnams kyis 
[\[262a.6\]]sems can de la 'di skad ces smras so/_/kwa'i sems can khyod rang gi sA lu yod bzhin du gzhan gyi sA lu la ma byin par ci'i phyir blang /_kwa'i sems can song la khyod phyin cad de ltar ma byed cig_/de nas sems can des sems can de rnams la 'di skad ces smras so/_/
[\[262a.7\]]shes ldan dag sems can 'dis bdag la sA lu'i phyir phar drangs tshur drangs te/_ji tsam na 'khor gyi nang du yang byung nas spyos so/_/de nas sems can de rnams kyis sems can de la 'di skad ces smras so/_/kwa'i sems can khyod kyis sems can la sA lu'i phyir phar drangs 
[\[262b\]]
[\[262b.1\]]tshur drangs nas/_ji tsam na 'khor gyi nang du yang byung nas ci'i phyir spyo/_/kwa'i sems can khyod song la phyin chad de ltar ma byed cig_/de nas sems can de rnams 'di snyam du sems te/_shes ldan dag sA lu'i phyir phar 'dren tshur 'dren zhing ji tsam na 'khor gyi nang du 
[\[262b.2\]]spyo ba yang snang bas/_ma la bdag cag tshogs shing 'dus la bdag cag gi nang na sems can lhag par gzugs bzang ba/_lhag par blta na sdug pa/_lhag par mdzes pa/_lhag par bsod nams che bar grags pa gang yin pa de bdag cag gi zhing rnams kyi 
[\[262b.3\]]bdag por bskos dang /_des bdag cag chad pas gcad par bya ba rnams la ni chad pas gcod par 'gyur/_phan gdags par bya ba rnams la ni phan 'dogs par 'gyur te/_bdag cag gi zhing dag las 'khrungs pa gang yin pa de la chos bzhin du thog shes sbyin 
[\[262b.4\]]par bya'o snyam nas/_de rnams tshogs shing 'dus te de rnams kyi nang nas sems can lhag par gzugs bzang ba/_lhag par blta na sdug pa/_lhag par mdzes pa/_lhag par bsod nams che bar grags pa gang yin pa de zhing rnams kyi bdag por bskos te 'di skad 
[\[262b.5\]]ces kye sems can khyod tshur shog_/kho bo cag la chad pas gcad par bya ba rnams la ni chad pas chod cig_/phan gdags par bya ba rnams la ni phan thogs shig_/kho bo cag gi zhing dag las 'khrungs pa gang yin pa de las khyod la kho bo cag gis chos bzhin du 
[\[262b.6\]]thog shas sbyin no/_/de de rnams la chad pas gcad par bya ba rnams la ni chad pas gcod/_phan gdags par bya ba rnams la phan 'dogs par byed cing /_de la de rnams kyi zhing dag las 'khrungs pa gang yin pa de las chos bzhin du thog shas 'bul te/_skye bo'i tshogs 
[\[262b.7\]]chen pos bkur cing mang pos bkur bas mang pos bkur ba mang pos bkur ba zhes grags so/_/zhing rnams kyi bdag por gyur pa na nyams pa las skyob par byed pas rgyal rigs rgyal rigs zhes bya bar grags so/_/chos kyis skye dgu mgu bar byed cing tshul 
[\[263a\]]
[\[263a.1\]]khrims nyams su blangs te gnas/_shes rab nyams su blangs te gnas pas rgyal po rgyal po zhes bya bar grags so/_/gau ta ma dag rgyal po mang pos bkur gyi tshe mi rnams kyi ming sems can sems can zhes bya bar gyur to/_/gau ta ma dag rgyal po mang 
[\[263a.2\]]pos bkur ba'i bu 'od mdzes zhes bya ste/_gau ta ma dag rgyal po 'od mdzes kyi tshe mi rnams kyi ming tshur shog tshur shog ces bya bar gyur to/_/'od mdzes kyi bu dge ba zhes bya ste/_gau ta ma dag rgyal po dge ba'i tshe mi rnams kyi ming sme ba can sme ba can zhes bya bar gyur to/_/gau ta 
[\[263a.3\]]ma dag rgyal po dge ba'i bu dge mchog ces bya ste/_gau ta ma dag rgyal po dge mchog gi tshe mi rnams kyi ming sprin mgrin sprin mgrin zhes bya bar gyur to/_/dge mchog gi bu gso sbyong 'phags zhes bya ste/_gau ta ma dag rgyal po gso sbyong 'phags kyi tshe mi rnams kyi ming ta la'i rkang ta la'i 
[\[263a.4\]]rkang zhes bya bar gyur to/_/rgyal po gso sbyong 'phags kyi spyi bor sha rmen zhig skyes pa 'jam zhing shin tu mnyen te/_dper na shing bal gyi 'dab ma'am/_ras bal gyi 'dab ma bzhin du cung zad kyang gnod pa mi skyed do/_/de smin nas brtol ba dang khye'u gzugs bzang 
[\[263a.5\]]ba/_blta na sdug pa/_mdzes pa/_skyes bu chen po'i mtshan sum bcu rtsa gnyis kyis kun nas brgyan pa zhig byung ste/_spyi bo las skyes pas spyi bo skyes spyi bo skyes zhes bya bar gyur to/_/gzhon nu byung ma thag tu rgyal po gso sbyong 'phags kyi btsun mo drug khri'i nang du bkri ba dang /_
[\[263a.6\]]de thams cad kyi nu ma las 'o ma zags nas re res nga las nu nga las nu zhes smras pas nga las nu nga las nu zhes bya bar grags so/_/gau ta ma dag rgyal po nga las nu gang gi tshe rgyal srid byed pa de'i tshe mi rnams sems par byed/_'jal bar byed/_nye bar rtog par byed do/_/
[\[263a.7\]]de rnams bsams/_gzhal/_nye bar brtags nas bzo'i gnas dang las kyi gnas tha dad pa dag byed du 'jug pas des na/_de rnams yid las skyes yid las skyes zhes bya bar grags so/_/gau ta ma dag rgyal po drug po 'di dag ni tshe tshad med cing tshe dpag tu med 
[\[263b\]]
[\[263b.1\]]pa yin no//_//bar sdom la/_sems can tshur shog sme ba can/_/sprin mgrin dang ni de bzhin du/_/ta la'i rkang dang yid las skyes/_/sngon gyi de drug bsdus pa yin/_/gau ta ma dag rgyal po nga las nu'i brla g.yas par sha rmen zhig skyes pa 'jam zhing shin 
[\[263b.2\]]tu mnyen te/_dper na shing bal gyi 'dab ma'am/_ras bal gyi 'dab ma bzhin du cung zad kyang gnod pa mi skyed do/_/de smin nas brtol ba dang khye'u gzugs bzang zhing blta na sdug pa mdzes pa/_skyes bu chen po'i mtshan sum bcu rtsa gnyis kyis kun du brgyan pa zhig byung 
[\[263b.3\]]ste/_brla g.yas pa las skyes pas ming mdzes pa mdzes pa zhes bya bar gyur to/_/gzhon nu de rdzu 'phrul che zhing mthu che ba yin pas da dung yang gling bzhi la rgyal srid kyi dbang phyug la dbang byed du 'jug go/_/gau ta ma dag rgyal po mdzes pa'i brla g.yon par sha rmen 
[\[263b.4\]]cig skyes pa 'jam zhing shin tu mnyen te/_dper na shing bal gyi 'dab ma'am/_ras bal gyi 'dab ma bzhin du cung zad kyang gnod pa mi skyed do/_/de smin nas brtol ba dang khye'u gzugs bzang zhing blta na sdug pa mdzes pa/_skyes bu chen po'i mtshan sum bcu rtsa 
[\[263b.5\]]gnyis kyis kun nas brgyan pa zhig byung ste/_brla g.yon pa las skyes pas ming nye mdzes nye mdzes zhes bya bar gyur to/_/gzhon nu de rdzu 'phrul che zhing mthu che ba yin pas da dung yang gling gsum la rgyal srid kyi dbang phyug la dbang byed du 'jug go/_/gau ta ma dag 
[\[263b.6\]]rgyal po nye mdzes kyi rkang pa g.yas par sha rmen zhig skyes pa 'jam zhing shin tu mnyen te/_dper na shing bal gyi 'dab ma'am/_ras bal gyi 'dab ma bzhin du cung zad kyang gnod pa mi skyed do/_/de smin nas brtol ba dang khye'u gzugs bzang ba/_blta na sdug pa/_
[\[263b.7\]]mdzes pa/_skyes bu chen po'i mtshan sum bcu rtsa gnyis kyis kun nas brgyan pa zhig byung ste/_rkang pa g.yas pa las skyes pas ming mdzes ldan mdzes ldan zhes bya bar gyur to/_/gzhon nu de rdzu 'phrul che zhing mthu che ba yin pas da dung yang gling gnyis la rgyal srid kyi 
[\[264a\]]
[\[264a.1\]]dbang phyug la dbang byed du 'jug go/_/gau ta ma dag rgyal po mdzes ldan gyi rkang pa g.yon par sha rmen zhig skyes pa 'jam zhing shin tu mnyen te/_dper na shing bal gyi 'dab ma'am/_ras bal gyi 'dab ma bzhin du cung zad kyang gnod pa mi skyed do/_/
[\[264a.2\]]de smin nas brtol ba dang /_khye'u gzugs bzang ba/_blta na sdug pa/_mdzes pa/_skyes bu chen po'i mtshan sum bcu rtsa gnyis kyis kun nas brgyan pa zhig byung ste/_rkang pa g.yon pa las skyes pas ming nye mdzes ldan nye mdzes ldan zhes bya bar gyur to/_/gzhon nu 
[\[264a.3\]]de rdzu 'phrul che zhing mthu che ba yin pas da dung yang gling gcig la rgyal srid kyi dbang phyug la dbang byed du 'jug go/_/gau ta ma dag de ltar na rgyal po mang pos bkur ba'i bu 'od mdzes so/_/'od mdzes kyi dge ba'o/_/dge ba'i dge mchog go/_/dge mchog gi gso 
[\[264a.4\]]sbyong 'phags so/_/gso sbyong 'phags kyi nga las nu'o/_/nga las nu'i mdzes pa'o/_/mdzes pa'i nye mdzes so/_/nye mdzes kyi mdzes ldan dang /_mdzes ldan kyi nye mdzes ldan dang /_bzang po dang /_legs bzang dang /_btang ba dang /_btang bzung dang /_
[\[264a.5\]]yan lag dang /_yan lag shing rta dang /_ngan spong dang /_skal ldan shing rta dang /_rgya mtsho dang /_rgya mtsho'i bu dang /_rgya mtsho chen po dang /_sha ku ni dang /_sha ku ni chen po dang /_ku sha dang /_nye ba'i ku sha dang /_ku sha chen po dang /_legs mthong dang /_legs 
[\[264a.6\]]mthong chen po dang /_rab thob dang /_rab thob chen po dang /_rab tu sgra bsgrags dang /_rab tu sgra bsgrags chen po dang /_'od byed pa dang /_rtul phod dang /_lhun po ldan dang /_lhun po yod dang /_'od zer dang /_'od zer ldan dang /_'od zer yod dang /_
[\[264a.7\]]kun nas 'od zer ro/_/gau ta ma dag kun nas 'od zer gyi bu dang /_tsha bo dang /_yang tsha dang /_sum tsha'i rgyud rgyal po brgya tham pa yul gru 'dzin du byung ste/_de rnams kyi tha ma ni rgyal po dgra 'dul zhes bya ba byung ste/_dgra 'dul bar byed pas dgra 'dul dgra 'dul 
[\[264b\]]
[\[264b.1\]]zhes bya bar gyur to/_/gau ta ma dag rgyal po dgra 'dul gyi bu dang /_tsha bo dang /_yang tsha dang /_sum tsha'i rgyud rgyal po lnga khri bzhi stong yul dmag gis mi tshugs par byung ngo /_/de rnams kyi tha ma ni rgyal po ma rgyal ba las rgyal ba zhes bya ba byung ste/_ma rgyal 
[\[264b.2\]]ba las rgyal bar byed pas na ma rgyal ba las rgyal ba ma rgyal ba las rgyal ba zhes bya bar grags so/_/gau ta ma dag rgyal po ma rgyal ba las rgyal ba'i bu dang /_tsha bo dang /_yang tsha dang /_sum tsha'i rgyud rgyal po drug khri sum stong yul bA rA Na sIr byung ste/_de rnams kyi 
[\[264b.3\]]tha ma ni rgyal po bzod dka' zhes bya ba byung ngo /_/gau ta ma dag rgyal po bzod dka'i bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong kim bi la'i grong khyer du byung ste/_de rnams kyi tha ma ni rgyal po tshangs byin zhes bya ba byung ngo /_/gau ta 
[\[264b.4\]]ma dag rgyal po tshangs byin gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong glang po che'i grong khyer du byung ste/_de rnams kyi tha ma ni rgyal po glang pos sbyin zhes bya ba byung ngo /_/gau ta ma dag rgyal po glang pos sbyin gyi bu dang /_tsha bo dang /_
[\[264b.5\]]yang tsha dang /_sum tsha'i rgyud rgyal po lnga stong yul rdo 'jog tu byung ste/_de rnams kyi tha ma ni rgyal po bal bu can zhes bya ba byung ngo /_/gau ta ma dag rgyal po bal bu can gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong grong khyer 
[\[264b.6\]]brang gis nyal du byung ste/_de rnams kyi tha ma ni rgyal po tshan po che 'dul zhes bya ba byung ngo /_/gau ta ma dag rgyal po tshan po che 'dul gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong grong khyer ma rgyal ba las rgyal bar byung ste/_de 
[\[264b.7\]]rnams kyi tha ma ni rgyal po rgyal byin zhes bya ba byung ngo /_/gau ta ma dag rgyal po rgyal byin gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong grong khyer ku n+ya ku ba dzar byung ste/_de rnams kyi tha ma ni rgyal po rgyal sde zhes bya ba byung ngo /_/
[\[265a\]]
[\[265a.1\]]gau ta ma dag rgyal po rgyal sde'i bu dang /_tsha bo dang /_yang tsha dang /_sum tsha'i rgyud rgyal po khri brgyad stong grong khyer tsam par byung ste/_de rnams kyi tha ma ni rgyal po klu'i lha zhes bya ba byung ngo /_/gau ta ma dag rgyal po klu'i lha'i bu dang /_tsha bo dang /_yang tsha dang /_
[\[265a.2\]]sum tsha'i rgyud rgyal po nyi khri lnga stong grong khyer ta la'i phreng du byung ste/_de rnams kyi tha ma ni rgyal po mi'i lha zhes bya ba byung ngo /_/gau ta ma dag rgyal po mi'i lha'i bu dang /_tsha bo dang /_yang tsha dang /_sum tsha'i rgyud rgyal po khri nyis stong grong khyer ta ma lir byung ste/_de 
[\[265a.3\]]rnams kyi tha ma ni rgyal po rgya mtsho'i lha zhes bya ba byung ngo /_/gau ta ma dag rgyal po rgya mtsho'i lha'i bu dang /_tsha bo dang /_yang tsha dang /_sum tsha'i rgyud rgyal po khri brgyad stong grong khyer ba so'i grong du byung ste/_de rnams kyi tha ma ni rgyal po blo gros bzang po zhes bya ba byung ngo /_/gau ta 
[\[265a.4\]]ma dag rgyal po blo gros bzang po'i bu dang /_tsha bo dang /_yang tsha dang /_sum tsha'i rgyud rgyal po nyi khri lnga stong grong khyer rgyal po'i khab tu byung ste/_de rnams kyi tha ma ni rgyal po mun sel zhes bya ba byung ngo /_/gau ta ma dag rgyal po mun sel gyi bu dang /_tsha bo dang /_yang tsha 
[\[265a.5\]]dang /_sum tsha'i rgyud rgyal po brgya tham pa yang grong khyer bA rA Na sIr byung ste/_de rnams kyi tha ma ni rgyal po dbang phyug chen po'i sde zhes bya ba byung ngo /_/gau ta ma dag rgyal po dbang phyug chen po'i sde'i bu dang /_tsha bo dang /_yang tsha dang /_sum tsha'i rgyud rgyal po brgyad 
[\[265a.6\]]khri bzhi stong grong khyer rtswa can du byung ste/_de rnams kyi tha ma ni rgyal po rgya mtsho'i sde zhes bya ba byung ngo /_/gau ta ma dag rgyal po rgya mtsho'i sde'i bu dang /_tsha bo dang /_yang tsha dang /_sum tsha'i rgyud rgyal po stong yang grong khyer gru 'dzin du byung ste/_de rnams kyi tha ma ni 
[\[265a.7\]]rgyal po dka' thub spyod ces bya ba byung ngo /_/gau ta ma dag rgyal po dka' thub spyod kyi bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong yang grong khyer rtswa can du byung ste/_de rnams kyi tha ma ni rgyal po sa'i gdong zhes bya ba byung ngo /_/gau ta 
[\[265b\]]
[\[265b.1\]]ma dag rgyal po sa'i gdong gi bu dang /_tsha bo dang /_yang tsha dang /_sum tsha'i rgyud rgyal po 'bum yang grong khyer bA rA Na sIr byung ste/_de rnams kyi tha ma ni rgyal po sa'i bdag po zhes bya ba byung ngo /_/gau ta ma dag rgyal po sa'i bdag po'i bu dang /_tsha bo dang /_yang 
[\[265b.2\]]tsha dang /_sum tsha'i rgyud rgyal po 'bum yang grong khyer dmag gis mi tshugs par byung ste/_de rnams kyi tha ma ni rgyal po sa 'dzin zhes bya ba byung ngo /_/gau ta ma dag rgyal po sa 'dzin gyi bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong 
[\[265b.3\]]grong khyer mi thi lar byung ste/_de rnams kyi tha ma ni rgyal po lha chen po zhes bya ba byung ngo /_/gau ta ma dag rgyal po lha chen po'i bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong yang grong khyer mi thi lar drang srong gi tshangs par spyod pa la spyad 
[\[265b.4\]]de/_de rnams kyi tha ma ni rgyal po mu khyud ces bya ba byung ngo /_/mu khyud las 'bying ba dang /_sra ba'i mu khyud dang /_rko ba dang /_nye bar rko ba dang /_rko ba yod pa dang /_kun nas rko dang /_gya nom snang dang /_mnyam snang dang /_thos pa'i sde dang /_chos kyi 
[\[265b.5\]]sde dang /_rtogs pa dang /_rtogs pa chen po dang /_rtogs pa'i sde dang /_mya ngan med dang /_mya ngan bral dang /_brtan pa'i sde dang /_dga' bas sbyar dang /_glen gsal dang /_skya reng dang /_phyogs kyi bdag po dang /_rngul can dang /_bde byed dang /_
[\[265b.6\]]kun dga' dang /_me long gdong dang /_skyed pa dang /_kun nas skyed pa dang /_skye bo'i khyu mchog dang /_bza' btung can dang /_bza' btung mang po can dang /_mi thub pa dang /_gzhan gyis mi thub pa dang /_gnas pa dang /_shin tu gnas pa dang /_
[\[265b.7\]]stobs chen dang /_stobs chen zhon dang /_legs pa'i blo gros dang /_brtan pa zhon dang /_gzhu bcu pa dang /_gzhu brgya pa dang /_gzhu dgu bcu pa dang /_gzhu rgyal dang /_gzhu bkra dang /_gzhu sra dang /_shing rta bcu pa dang /_shing rta brgya pa 
[\[266a\]]
[\[266a.1\]]dang /_shing rta dgu bcu pa dang /_shing rta khra bo dang /_shing rta rgyal dang /_shing rta sra ba'o/_/gau ta ma dag rgyal po shing rta sra ba'i bu dang /_tsha bo dang /_yang tsha dang /_sum tsha'i rgyud rgyal po bdun khri bdun stong grong khyer kun du snang bar byung ste/_
[\[266a.2\]]de rnams kyi tha ma ni rgyal po nam mkha'i bdag po zhes bya ba byung ngo /_/gau ta ma dag rgyal po nam mkha'i bdag po'i bu klu mnyam skyong ngo /_/gau ta ma dag rgyal po klu mnyam skyong gi bu dang /_tsha bo dang /_yang tsha dang /_sum tsha'i rgyud rgyal po brgya tham pa yang grong khyer bA 
[\[266a.3\]]rA Na sIr byung ste/_de rnams kyi tha ma ni rgyal po kr-i kI zhes bya ba byung ngo /_/de'i tshe ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[266a.4\]]ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i spyan sngar bcom ldan 'das byang chub sems dpas ma 'ongs pa na byang chub par bya ba'i phyir sngon smon lam btab nas 
[\[266a.5\]]tshangs par spyod pa spyad de/_dga' ldan gyi lha'i ris su skyes so/_/gau ta ma dag rgyal po kr-i kI'i bu legs skyes so/_/gau ta ma dag rgyal po legs skyes kyi bu dang /_tsha bo dang /_yang tsha dang /_sum tsha'i rgyud rgyal po brgya tham pa yang grong khyer gru 'dzin du byung 
[\[266a.6\]]ste/_de rnams kyi tha ma ni rgyal po rna ba can zhes bya ba byung ngo /_/gau ta ma dag rgyal po rna ba can la bu gnyis te/_gau ta ma dang /_ba ra dwa dza'o/_/de gnyis las gau ta ma ni mngon par 'byung bar dga'o/_/ba ra dwa dza ni rgyal srid la mngon par dga'o/_/des 
[\[266a.7\]]pa chos dang chos ma yin pas rgyal srid byed pa mthong nas/_des bsams pa/_bdag yab 'das nas rgyal por gyur te/_bdag gis kyang chos dang chos ma yin pas rgyal srid byas nas sems can dmyal bar gzhol bar 'gyur bas 'dir ci'i dus 
[\[266b\]]
[\[266b.1\]]la bab ce na/_khyim nas khyim med par rab tu 'byung bar bya'o snyam du bsams nas/_rgyal po rna ba can gang na ba der song ste phyin pa dang rkang pa gnyis la gtugs te gsol ba btab pa/_yab mkhyen par mdzod cig_/bdag ni dad pas khyim nas khyim ma 
[\[266b.2\]]mchis par rab tu 'byung ngo /_/des smras pa/_bu gang gi phyir mchod sbyin mchod par byed pa dang /_sbyin sreg sreg par byed pa dang /_dka' thub spyod pa de dag ni 'di'i ched yin te/_nga 'das na rgyal srid lag mthil du 'ongs te rgyal po byed par 'gyur na ci'i phyir rab tu 
[\[266b.3\]]'byung /_des smras pa/_yab bdag gis chos dang chos ma yin pas rgyal srid bgyid rngo mi thog go/_/de lta bas na mkhyen par mdzod cig rab tu 'byung ngo /_/de nas rgyal pos gal gyis gcu bar shes nas gnang ngo /_/de'i tshe bsti gnas zhig na drang srong mdog gnag 
[\[266b.4\]]ces bya ba gnas so/_/de nas gzhon nu gau ta ma rgyal pos gnang nas dga' zhing mgu la dga' ba rgya chen po dang yid bde ba skyes nas drang srong mdog gnag gang na ba der song ste phyin pa dang spyod lam dul bas rkang pa gnyis la phyag byas nas smras pa/_drang srong chen po bdag rab 
[\[266b.5\]]tu 'byung bar 'dod kyis bdag rab tu phyung shig_/des de rab tu phyung ngo /_/drang srong mdog gnag ni 'bras bu dang /_rtsa ba dang /_chu 'thung bas de yang drang srong gau ta ma drang srong gau ta ma zhes bya bar gyur to/_/ji tsam dus gzhan zhig na rgyal po rna ba can shi nas/_gzhon nu ba ra 
[\[266b.6\]]dwa dza pha'i rgyal srid kyi dbang phyug la dbang byed du bcug go/_/ji tsam dus gzhan zhig na drang srong gau ta mas mkhan po la smras pa/_mkhan po dgon pa'i zas kyis 'tsho bar rngo mi thog gis grong 'dab tu gnas par bgyi'o/_/des smras pa/_bu rung gis grong ngam dgon 
[\[266b.7\]]pa na gnas pa'i drang srong gis ni mdor na dbang po bsrung ba yin gyis/_khyod song la gru 'dzin gyi nye 'khor du lo ma'i spyil bo byos la 'dug shig_/mkhan po bka' bzhin 'tshal zhes smras nas/_drang srong gau ta ma gru 'dzin gyi nye 'khor du lo ma'i spyil bu byas te 
[\[267a\]]
[\[267a.1\]]gnas so/_/de'i tshe grong khyer gru 'dzin na smad 'tshong ma bzang mo zhes bya ba dang /_skyes bu g.yon can pad ma'i rtsa lag ces bya ba zhig gnas te/_des de la dga' mgur spyad pa'i phyir gos dang rgyan dag bskur ro/_/des gos dang rgyan dag thogs nas chas 
[\[267a.2\]]pa las/_yang mi gzhan zhig kAr ShA pa Na lnga brgya thogs pa zhig 'ongs nas bzang mo dga' mgur spyod kyis tshur shog_/des bsams pa/_gal te bdag song na kAr ShA pa Na lnga brgya yang mi 'thob la khyim du 'ongs pa spangs te gzhan du 'gro ba 'di ni legs pa 
[\[267a.3\]]ma yin no snyam nas des bu mo mngag gzhug ma la smras pa song la pad ma'i rtsa lag la jo mo'i mchid nas re zhig bdag la skabs ma mchis te slad kyis mchi'o zhes smros shig_/des de'i gan du song nas smras so/_/mi de yang bya ba mang po zhig yin pas de dang de dga' mgur spyad 
[\[267a.4\]]nas thun dang po nyid la song ngo /_/des bsams pa/_nam tshod ring du yod pas de'i sems kyang bdag gis bsrung bar nus so snyam nas des yang bu mo de la bsgo ba/_pad ma'i rtsa lag gi gan du song la jo mo'i mchid nas sta gon bgyis lags na/_skyed mos tshal gang 
[\[267a.5\]]du mchi zhes smros shig_/des de'i gan du song nas smras pa dang /_des smras pa/_khyod kyi jo mo skad cig la skabs med skad cig la skabs yod ce'am/_bu mo de de dang rigs mi 'phrod pa zhig pas des smras pa/_rje'i sras skabs ma mchis pa ni ma lags mod kyis de khyod kyi 
[\[267a.6\]]gos dang rgyan dag gis skyes pa gzhan dang lhan cig dga' mgur spyad do/_/de'i 'dod chags kyi kun nas dkris pa gang yin pa de dang bral bar gyur cing gnod sems kyi kun nas dkris pa skyes te/_de mi bzod pa skyes nas smras pa/_bu mo song la bzang mo pad ma'i 
[\[267a.7\]]rtsa lag na re skyed mos tshal ga ge mo zhig tu shog ces byos shig_/des song nas bzang mo la smras pa dang /_de nas de skyed mos tshal du song ba dang skyes bu g.yon can pad ma'i rtsa lag gis smras pa/_khyod kho bo'i gos dang rgyan gyis skyes pa gzhan dang lhan cig dga' mgur 
[\[267b\]]
[\[267b.1\]]spyad par rigs sam/_des smras pa/_rje'i sras de ni bdag gis nongs te/_'on kyang bud med ni rtag tu skyon can lags pas bzod par mdzod cig_/de nas de mi bzod pa skyes nas ral gri shubs nas phyung ste bsad do/_/de nas bu mo mngag gzhug mas jo mo bsad 
[\[267b.2\]]do/_/jo mo bsad do zhes ku co'i sgra chen po bton pa skye bo'i tshogs kun gyis thos nas brgyugs pa dang /_de ji tsam na bsti gnas de nyid na drang srong gau ta ma gnas so/_/de nas skyes bu g.yon can pad ma'i rtsa lag de skrag nas ral gri khrag can drang srong gau ta ma'i mdun 
[\[267b.3\]]du bor nas skye bo'i tshogs chen po de nyid kyi nang du zhugs so/_/skye bo'i tshogs chen pos de ral gri khrag can mthong nas rab tu byung ba 'dis bzang mo bsad do zhes de nas drang srong gau ta ma de bskor te mi bzod pa skyes nas smras pa/_kwa'i rab tu byung ba drang srong gi rgyal mtshan 
[\[267b.4\]]thogs nas 'di 'dra ba'i las byed dam/_des smras pa/_ci byas/_de rnams kyis smras pa/_bzang mo dang khyod lhan cig dga' mgur spyad nas de bsad do/_/des smras pa/_kho bo'i sdig pa zhi bas las de mi byed do zhes des zhi ba smras kyang skye bo'i tshogs chen po 
[\[267b.5\]]des lag pa phying ka log tu dam du bcings nas rgyal po la phul te/_lha rab tu byung ba 'dis bzang mo dang lhan cig dga' mgur spyad nas de bkum lags so/_/rgyal po rnams ni mi rtog pa yin pas des smras pa/_gal te de ltar gyur na rab tu byung ba 'di ngas spangs 
[\[267b.6\]]kyis gsal shing la shon cig_/de nas rab tu byung ba de me tog ka ra bI ra'i phreng ba mgul du btags shing skyes pa gos sngon po gyon pa/_lag na mtshon thogs pa rnams kyis yongs su bskor nas lam po che dang /_tshong dus dang /_bzhi mdo dang /_sum mdo rnams 
[\[267b.7\]]su bsgrags pa'i sgor bsgrags te/_grong khyer gyi lho phyogs kyi sgor phyung nas gson po nyid du gsal shing la gshon no/_/de'i mkhan po mdog nag de dus dus su de'i bsti gnas su 'gro ba yin pas/_ji tsam du dus gzhan zhig na song ba las ma mthong nas des 
[\[268a\]]
[\[268a.1\]]phan tshun du btsal bar brtsams pa dang /_ji tsam na de gsal shing la gshon par mthong nas de skad mi gsal zhing mig mchi mas gang la snying rje ba'i tshig gis dal bu dal bus smras pa/_kyi hud bu 'di ci zhig_/des kyang skad mi gsal zhing yi chad la gnad du 
[\[268a.2\]]bab pa'i gnod pa'i tshor ba skyes shing gdungs pas smras pa/_mkhan po gzhan ci lags/_las lags mod/_des smras pa/_bu rma phyung ba'am/_gnod pa zhig ma byas grang mkhan po bdag gi lus kyis rma phyung gi sems kyis ni ma yin no/_/bu ji ltar shes/_mkhan 
[\[268a.3\]]po bden pa gsol gyis gson cig_/bden pa dang bden pa'i tshig gang gis bdag gi lus kyis rma phyung gi sems kyis ma yin na/_bden pa dang bden pa'i tshig des mkhan po'i pags pa'i mdog nag po gang yin pa 'di gser gyi kha dog tu gyur cig_/bdag nyid chen 
[\[268a.4\]]po de lhag pa'i bsam pa goms pa yin pas tshig smras ma thag tu drang srong mdog gnag gi pags pa nag po mi snang zhing gser gyi kha dog tu gyur to/_/kun du drang srong mdog nag gser gyi kha dog tu gyur to zhes sgra grags pas de'i ming gser mdog ces bya bar gyur to/_/
[\[268a.5\]]de ngo mtshar mchog tu gyur to/_/de nas drang srong gau ta mas smras pa/_mkhan po bdag ni 'di nas shi 'phos nas 'gro ba ni gang /_skye ba ni gang /_tshe phyi ma ni gang zhig lags/_des smras pa/_bram ze rnams na re bu med pa rnams la 'gro ba med do/_/zhes zer na khyod 
[\[268a.6\]]kyis bu 'ga' bskyed pa lta yod dam/_mkhan po yab kyis rgyal srid kyi slad du spro ba bskyed pa na bdag gzhon nu nyid du rab tu byung bas bud med kyi rgyus kyang ma 'tshal na/_bdag gis bu bskyed pa lta ga la mchis/_bu gal te de lta na sngon yul la spyad pa rjes su dran par 
[\[268a.7\]]gyis shig_/mkhan po tshor ba drag pos nyen pas da ni bdag gi gnad rnams chad cing tshigs rnams bye ste/_'gum pa gcig pu dran par bas na/_ji ltar sngon gyi yul la spyad pa rjes su dran par 'gyur/_de'i mkhan po mngon par shes pa thob pa yin pas des rdzu 
[\[268b\]]
[\[268b.1\]]'phrul gyis rdzi char chen po sprul nas char ba'i thigs pas de'i lus la phog pa dang /_de nas char pa dang rlung grang mos reg pas sdug bsngal rnam par mnan nas/_des sngon gyi yul la spyad pas rjes su dran par bya bar brtsams so/_/gang gi tshe des 'khrig pa'i 
[\[268b.2\]]'dod chags rjes su dran par byas pa las khu ba'i thigs pa gnyis khrag dang lhan cig lhung ngo /_/bsam gyis mi khyab pa'i gnas ni bzhi ste/_bdag sems pa dang /_'jig rten sems pa dang /_sems can rnams kyi las kyi rnam par smin pa sems pa dang /_
[\[268b.3\]]sangs rgyas rnams kyi sangs rgyas kyi yul sems pa'o/_/khu ba'i thigs pa de gnyis sgong gnyis su gyur nas nyi ma shar ba'i dus kyi tshe nyi ma'i 'od zer gyis smin nas rdol ba dang khye'u gnyis shig byung nas/_de dang ha cang yang mi ring ba'i bu ram shing gi tshal gseb der 
[\[268b.4\]]de gnyis zhugs so//_//'dul ba gzhi/_bam po brgyad bcu gcig pa/_de nas nyi ma'i 'od zer shin tu tsha ba byung ste/_nyi ma'i 'od zer gyis drang srong gau ta ma gdungs nas shi'o/_/de nas drang srong gser mdog 'ongs nas shi ba mthong nas des gsal 
[\[268b.5\]]shing gi nye 'khor du bltas na sgo nga rdol ba'i khog pa gnyis shig 'dug nas de phan tshun rjes gcod cing bu ram shing gi tshal gseb tu zhugs pa las/_ji tsam na khye'u gnyis shig mthong ngo /_/des 'di gnyis su'i bu yin zhes bsam pa la zhugs pa dang /_drang srong 
[\[268b.6\]]gau ta ma'i yin par gyur nas/_de nas de lhag par sdug pa skyes te/_des de gnyis bsti gnas su khrid nas bsnun bsnyod de/_de gnyis kyi ming btags pa/_nyi ma shar ba'i tshe nyi ma'i 'od zer gyis smin par byas pa las 'di gnyis skyes par gyur pas de bas 
[\[268b.7\]]na nyi ma'i rigs yin pas nyi ma'i rigs nyi ma'i rigs zhes bya bar gyur to/_/drang srong gau ta ma'i bu yin pas ming gnyis pa gau ta ma gau ta ma zhes bya bar gyur to/_/rang gi yan lag las skyes pas ming gsum pa yan lag skyes yan lag skyes zhes bya bar gyur to/_/
[\[269a\]]
[\[269a.1\]]bu ram shing gi tshal gseb nas rnyed pas ming bzhi pa bu ram shing pa bu ram shing pa zhes bya bar gyur to/_/ji tsam dus gzhan zhig na rgyal po ba ra dwa dza bu med par shi nas blon po rnams 'dus nas gros bya bar brtsams pa/_shes ldan dag da su zhig 
[\[269a.2\]]rgyal por dbang bskur bar bya/_gzhan dag gis smras pa/_de'i gcen gau ta ma drang srong rnams kyi nang du rab tu byung ste/_rgyal srid 'di ni de'i rigs rgyud du 'os pa yin pas de dbang bskur ro/_/de nas de rnams kyis gros byas nas drang srong gser mdog gi drung du song 
[\[269a.3\]]ste son pa dang /_rkang pa gnyis la gtugs nas smras pa/_drang srong chen po gau ta ma gang du mchis/_des smras pa/_khyed cag kho nas bsad do/_/de rnams kyis smras pa/_drang srong chen po bdag cag gis de mthong bar yang mi dran na ji ltar bsad/_kho bos khyed cag 
[\[269a.4\]]dran par bya'o/_/ma nongs so/_/des de rnams dran par byas pa dang /_smras pa/_drang srong chen po gal te de lta na sdig pa spyod pa de ming tsam smos pa yang bsgrags pa ma yin gyis zhog shig_/des sdig pa'i las ci byas/_'di dang 'di'o/_/skyon med pa gnod pa mi 
[\[269a.5\]]byed pa des sdig pa'i las ma byas par khyed cag gis bsad do/_/de ltar ci mngon/_des ji ltar gyur pa rgyas par smras pa dang /_de rnams yid mi bde ba skyes nas smras pa/_drang srong chen po gal te de lta na des ma lags kyi bdag cag gis sdig pa'i las bgyis so zhes 
[\[269a.6\]]de rnams de skad du gtam smra bar byed pa na/_khye'u de gnyis kyang drang srong gi drung du 'ongs so/_/blon po rnams kyis smras pa/_drang srong chen po khye'u 'di gnyis su'i lags/_des smras pa/_de kho na'i bu'o/_/de rnams kyis smras pa/_'di gnyis ji ltar skyes/_
[\[269a.7\]]'di gnyis kyi ming ci lags/_des byung ba dang bcas pa rgyas par smras pa/_blon po rnams kyis thos te mchog tu ngo mtshar skyes nas de rnams kyis drang srong de la gsol ba btab nas de gnyis las gzhon nu phu bo shes rgyal srid kyi dbang bskur bas dbang bskur ba las de yang 
[\[269b\]]
[\[269b.1\]]bu med par shi'o/_/de nas cig shos nu bo dbang bskur nas/_de'i ming rgyal po bu ram shing pa zhes bya bar gyur to/_/gau ta ma dag rgyal po bu ram shing pa'i bu dang /_tsha bo dang /_yang tsha dang /_sum tsha'i rgyud rgyal po bu ram shing pa brgya yang grong khyer gru 'dzin 
[\[269b.2\]]du byung ste/_de rnams kyi tha ma ni rgyal po bu ram shing pa 'phags skyes po zhes bya ba byung ngo /_/gau ta ma dag rgyal po bu ram shing pa 'phags skyes po la bu bzhi ste/_skar mda' gdong dang /_lag rna dang /_glang po che 'dul dang /_rkang gdub can no/_/dus gzhan 
[\[269b.3\]]zhig na de'i btsun mo dam pa shi nas de lag pa 'gram pa la gtad de sems khong du chud cing 'dug go/_/blon po rnams kyis smras pa/_lha ci'i slad du phyag la zhal gtad nas thugs mi dgyes shing bzhugs/_des smras pa/_nga'i btsun mo dam pa shi na ci'i phyir sems 
[\[269b.4\]]khong du chud cing mi 'dug_/lha gal te de lta na nyi 'og gi rgyal po rnams la bu mo mchis na/_ci'i slad du rje'i btsun mo dam pa mi btsal/_rgyal pos smras pa/_gzhon nu 'di dag ni rgyal srid mngon par 'dod pas phyir rgol ba 'di dag yod na nga la su zhig bu mo ster 
[\[269b.5\]]bar 'gyur lha dgongs shig dang /_bdag cag gis btsal lo/_/ji tsam na rgyal po gzhan zhig gi bu mo gzugs bzang ba/_blta na sdug pa/_mdzes pa btsun mo dam par 'tsham pa yod pa de de rnams kyis brtags te rgyal po de'i drung du dong nas de rnams kyis 
[\[269b.6\]]gcig nas gcig tu brgyud de rgyal po la rig par byas pa dang /_rgyal pos bsgo ba khug shig_/de nas de rnams rgyal po'i spyan sngar dong nas rkang pa gnyis la gtugs te thog mar gtam byas nas 'dug go/_/gtam gyi skabs rnyed cing rgyal po'i zhal mthong nas 
[\[269b.7\]]smras pa/_lha bkra shis par gyur cig_/bkra shis par gyur cig_/rgyal pos smras pa/_shes ldan dag khyed ci gsol/_rgyal po bu ram shing pa 'phags skyes po'i btsun mo dam pa gum nas de'i ched du sras mo slong ngo /_/rgyal pos smras pa/_'thab rir 
[\[270a\]]
[\[270a.1\]]bab pa'i mchog yin pas rung na 'on kyang dam zhig bca' ste/_gal te nga'i bu mo la khye'u zhig yod par gyur na de gal te rgyal srid kyi dbang phyug la gzhag pa lta na sbyin no/_/lha bka' bzhin 'tshal/_mchis la lha la snyan du gdags par 
[\[270a.2\]]gsol lo zhes de rnams dong nas rgyal po bu ram shing pa 'phags skyes po la ji ltar gyur pa smras pa dang rgyal pos smras pa/_shes ldan dag gzhon nu ches phu bor gyur pa rgyal srid la mngon par dga' ba rnams spangs te/_nu bo rgyal srid la 'jog pa de ni 'os pa ma yin 
[\[270a.3\]]no/_/lha don de la nges pa ma mchis te/_re zhig btsun mo blangs la lha de dang lhan cig rtsed mo dang /_dgyes pa dang dgyes dgur spyod par mdzod cig dang /_de la khye'u btsa' bar 'gyur ram/_'on te bu mor 'gyur ram/_ci ma mchis par 'gyur sus 'tshal/_rgyal pos 
[\[270a.4\]]smras pa/_shes ldan dag gal te de lta na deng la long shig_/de rnams dong nas bsu ste/_ji tsam na rgyal po'i dpal gyi 'byor pa chen pos blangs nas de yang rgyal pos mngon par 'dod par gyur te/_de de dang lhan cig rtse bar byed/_dga' bar byed/_dga' mgur spyod par 
[\[270a.5\]]byed do/_/de rtse bar byed/_dga' bar byed/_dga' mgur spyod par byed pa las dus gzhan zhig na btsun mo sems can dang ldan par gyur to/_/de zla ba brgyad dam dgu 'das pa dang /_khye'u gzugs bzang ba/_blta na sdug pa/_mdzes pa zhig btsas so/_/
[\[270a.6\]]btsas nas de'i btsas pa'i btsas ston rgya cher byas te/_khye'u 'di'i ming cir gdags zhes ming 'dogs par byed de/_blon po rnams kyis smras pa/_lha 'di ltar ma skyes pa nyid nas rgyal srid la mngon par dga' bas de'i slad du khye'u'i ming rgyal srid dga' zhes bya 
[\[270a.7\]]bar btags so/_/khye'u rgyal srid dga' ma ma brgyad la rjes su gtad de zhes bya ba nas rdzing na gnas pa'i pad ma bzhin du myur du skyed par byed do zhes bya ba'i bar gong ma bzhin du'o/_/de rgyal tshab kyi rgyal srid la ma bzhag pa de de'i zhang po rgyal pos thos nas/_
[\[270b\]]
[\[270b.1\]]des de la pho nya btang ste/_tshig rtsub mo dang bcas pa'i spring yig spring ba khyod kyis sngon khas blangs shing dam bcas pa bzhin gal te byed na de lta na legs/_gal te de ltar ma byas na khyod kyi mthu dang brtson 'grus kyi pha rol gnon pa gang yin pa des sdod cig_/kho bo der 
[\[270b.2\]]'ongs nas yul 'khor bur mar brlag go/_/rgyal po de mthu chen po dang ldan pa des thos nas skrag ste blon po rnams bsogs nas smras pa/_shes ldan dag nga la rgyal po des 'di skad ces spring na de la ji ltar bsgrub par bya/_de rnams kyis smras pa/_lha rgyal srid dga' 
[\[270b.3\]]rgyal tshab tu dbang bskur lags mod/_des smras pa/_shes ldan dag gzhon nu ches phu bor gyur pa rgyal srid la mngon par dga' ba rnams spangs te nu bo rgyal srid kyi dbang bskur ba 'di ni 'os pa ma yin no/_/de rnams kyis smras pa/_lha rgyal po de ni stobs dang bzhon pa rgya 
[\[270b.4\]]che bas gal te 'dir mchis na gdon mi 'tshal bar yul bur mar rlog pa gang lags pa'i gnas de mchis pas rgyal srid dga' rgyal tshab kyi dbang phyug la dbang bskur la gzhon nu de rnams ni spyug tu gsol/_rgyal pos smras pa/_shes ldan dag skyon med cing gnod pa 
[\[270b.5\]]ma byas pa'i gzhon nu rnams ji ltar spyug_/lha bdag cag ni blon po lags te/_lha la sman par bgyi ba lhur len pa lags pas skyon ma mchis pa dang /_nongs pa ma bgyis pa yang spyug la/_skyon mchis pa dang nongs pa bgyis pa ni bzhag go/_/rgyal pos btang snyoms 
[\[270b.6\]]su bzhag nas cang mi smra bar 'dug go/_/blon po rnams tshogs nas phan tshun du gros bya bar brtsams pa/_shes ldan dag thabs shig bsham par bya ste/_des na rgyal po gzhon nu rnams la thugs byung bar gyur pa zhig bya'o zhes de nas de rnams kyis skyed mos tshal byi dor 
[\[270b.7\]]byas pa/_ri mo sna tshogs bris par shin tu dri zhim po'i pog por nye bar bzhag_/dar gyi chun phyang mang po btags/_me tog sna tshogs kyis dga' dga' ltar byas pa zhig byed du bcug go/_/de nas de rnams kyis blon po rnams kyis skyed mos tshal de byi dor byed pa rgyang 
[\[271a\]]
[\[271a.1\]]ring po nas mthong nas gzhon nu rgod bag can de rnams skyed mos tshal gyi phyogs su dong ngo /_/blon po rnams skyed mos tshal byi dor byas nas sgor byung ba dang /_gzhon nu rnams kyis dris pa/_'di su'i skyed mos tshal/_de rnams kyis smras pa/_lha'i lags 
[\[271a.2\]]so/_/de rnams slar log par brtsams pa dang /_blon po rnams kyis smras pa/_gzhon nu rnams nang du zhugs shig_/ci'i phyir slar ldog_/de rnams kyis smras pa/_lha'i skyed mos tshal yin na 'dir 'jug tu ga la rung /_blon po rnams kyis smras pa/_lha'am gzhon nu 
[\[271a.3\]]rnams rol pa 'di 'gal ba ci mchis de rnams nang du zhugs te rtse bar brtsams so/_/blon po rnams kyis rgyal po la smras pa/_lha skyed mos tshal legs par byi dor bgyis lags kyis/_lha gzigs pa'i dus la bab lags so/_/rgyal po chas pa dang skyed mos tshal na ku co'i sgra 
[\[271a.4\]]thos so/_/thos nas kyang blon po rnams la smras pa/_shes ldan dag skyed mos tshal na ku co'i sgra grag na 'di na su zhig 'dug_/blon po rnams kyis smras pa/_lha gzhon nu rnams so/_/gal te de lta na ngas gzhon nu rnams spangs so/_/blon po rnams kyis rkang pa gnyis 
[\[271a.5\]]la gtugs te smras pa/_lha bzod par mdzad cing gzhon nu rnams mi spang bar gsol/_rgyal pos smras pa/_de bzhin du bya'o zhes gzhon nu de rnams spyug par chas pa dang /_rgyal po'i rkang pa gnyis la gtugs nas smras pa/_lha gal te de lta na bdag cag 'khor 
[\[271a.6\]]gyi skye bo mang po dang lhan cig mchi na de ci nas kyang mi dgag pa de ltar bka' stsal pa'i rigs so/_/rgyal pos bsgo nas de rnams chas pa na/_de rnams la dga' ba'i pho brang 'khor gyi mi skye bo'i tshogs chen po dang de rnams lhan cig chas te zhag bdun grong khyer gru 'dzin gyi sgo 
[\[271a.7\]]phye nas skye bo'i tshogs rgyus so/_/blon po rnams kyis rgyal po la smras pa/_lha gal te grong khyer gyi sgo ma bkum na ring po mi thogs par gru 'dzin stongs par 'gyur ro/_/gal te de lta na sgo chod cig_/de nas gzhon nu de rnams rang rang gi sring mo khrid nas mthar gyis ri bo 
[\[271b\]]
[\[271b.1\]]gangs ri dang nye ba chu bo skal ldan shing rta'i 'gram/_drang srong ser skya'i bsti gnas dang ha cang yang mi ring ba zhig tu phyin nas/_de rnams kyis der lo ma'i spyil po dag byas te gnas btab ste [{]ri dgas [,]ri dwags [}]bsad cing bsad nas 'tsho bar byed cing dus gsum du drang srong ser skya'i bsti 
[\[271b.2\]]gnas su dong bar byed do/_/lang tsho dang dar la bab pa'i dregs pas zin pas 'dod chags kyis shin tu nyen te sha bri ngan pa skya bo bseng bseng por gyur to/_/ji tsam dus gzhan zhig na drang srong ser skyas de lta bu mthong nas dris pa/_khyed cag ci'i phyir skya bo bseng bseng 
[\[271b.3\]]por gyur/_de rnams kyis smras pa/_drang srong chen po bdag cag 'dod pa'i 'dod chags kyis shin tu nyen pas so/_/des smras pa/_rang rang gi sring mo spongs la/_mas dben gyi sring mo rnams dang lhan cig 'dug shig_/drang srong chen po bdag cag gis de lta 
[\[271b.4\]]bu bgyir rung ngam/_shes ldan dag 'di ltar rgyal rigs rgyal srid stor ba rnams kyis rung ngo /_/de na de rnams drang srong gi tshig ni tshad ma yin no snyam nas 'dod pa'i 'dod chags kyis nyen pas dga' ba dang mgu ba skyes te mas dben gyi sring mo rnams dang lhan cig rtse bar 
[\[271b.5\]]byed/_dga' bar byed/_dga' mgur spyod par byed do/_/de rnams dang de dag lhan cig rtse bar byed/_dga' bar byed/_dga' mgur spyod par byed pa na bu pho dang bu mo dag btsas te de rnams chen por gyur pa dang /_bsam gtan gyi tsher ma ni sgra yin pas drang srong ser 
[\[271b.6\]]skya'i sems rtse gcig pa nyid du ma btub nas des smras pa/_shes ldan dag mthong zin gyis kho bo gzhan du 'gro'o/_/drang srong chen po ci'i phyir/_bsam gtan gyi tsher ma ni sgra yin pas sems rtse gcig pa nyid du mi btub pas so/_/drang srong chen po khyod 'di nyid na 
[\[271b.7\]]bzhugs shig_/bdag cag gzhan du mchi na 'on kyang sa'i phyogs shig bdag la phog shig_/shes ldan dag rung ngo /_/drang srong bdag nyid chen po de rnams ni 'dod pa bzhin yid la re ba 'grub pa yin pas des gser gyi bya ma bum blangs te chu'i rgyun gyis 
[\[272a\]]
[\[272a.1\]]grong khyer gyi rnam pa dag bris nas de rnams kyis grong khyer brtsigs so/_/drang srong ser skyas de rnams kyi gnas kyi phyir gzhi yongs su btang bas ser skya'i gzhi ser skya'i gzhi zhes bya bar gyur to/_/de rnams der 'phel bar gyur pas skye bo'i tshogs chen por 
[\[272a.2\]]gyur te dog pas 'phel che bar ma gyur to/_/lha rnams kyi sems kyis de rnams kyi sems shes nas phyogs gzhan zhig bstan pa dang /_de rnams der song ste grong khyer cig shos brtsigs nas lhas bstan lhas bstan zhes bya bar gyur to/_/de nas de rnams tshogs shing 'dus 
[\[272a.3\]]nas phan tshun gros bya bar brtsams pa/_shes ldan dag gang gi phyir bdag cag spyugs pa ni rigs mnyam pa las chun ma blangs pa de las gyur gyis/_de lta bas na bdag cag las sus kyang rigs mnyam pa las chun ma blang bar mi bya ste/_gcig kho nas chog shes 
[\[272a.4\]]par bya'o/_/de rnams rigs mnyam pa gcig kho na las chung ma gcig len gyi rigs mnyam pa las chung ma gnyis pa ni mi len to/_/de nas dus gzhan zhig na rgyal po 'phags skyes po bu sdug pa rnams rjes su dran te blon po rnams la smras pa/_kye grong pa dag gzhon 
[\[272a.5\]]nu de rnams da lta gang na 'dug_/de rnams kyis rgyal po la smras pa/_lhas nongs pa 'ga' zhig las spyugs pa las de rnams rang rang gi sring mo khrid de 'di nas mchis pa na gangs ri dang nye ba chu bo skal ldan shing rta'i 'gram/_drang srong ser skya'i bsti gnas dang 
[\[272a.6\]]ha cang yang mi ring ba zhig tu gnas btab ste/_rang rang gi sring mo spangs te mas dben gyi sring mo rnams dang lhan cig rtse bar bgyid/_dga' bar bgyid/_dga' mgur spyod par bgyid do/_/de rnams rtse bar bgyid/_dga' bar bgyid/_dga' mgur spyod 
[\[272a.7\]]par bgyid pa na bu pho dang bu mo dag btsas so/_/grong pa dag gzhon nu rnams kyis de ltar byed phod dam/_lha rngo thog lags so/_/de nas rgyal po bu ram shing pa 'phags skyes pos ro stod bsrang nas lag pa g.yas pa brgyang ste ched du brjod pas ched du brjod pa/_kye ma gzhon nu 
[\[272b\]]
[\[272b.1\]]rnams ni phod pa yin no/_/kye ma gzhon nu rnams ni shin tu phod pa yin no zhes sems can dbang chen pos tshig tu phyung ste/_kye ma gzhon nu rnams ni phod pa yin no/_/kye ma gzhon nu rnams ni shin tu phod pa yin no zhes byas pas de rnams shAkya shAkya zhes bya bar gyur to/_/
[\[272b.2\]]de nas dus gzhan zhig na rgyal po bu ram shing pa 'phags skyes po shi nas rgyal srid dga' rgyal srid la dbang bskur to/_/de yang bu med par shi nas skar mda' gdong rgyal srid kyi dbang phyug la dbang byed du bcug go/_/de yang bu med par shi nas lag rna rgyal por gyur 
[\[272b.3\]]to/_/de yang bu med par shi nas glang po che 'dul rgyal por gyur to/_/de yang bu med par shi nas rkang gdub can rgyal por gyur te/_de'i bu gnas 'jog go/_/gau ta ma dag gnas 'jog gi bu sa khyim mo/_/gau ta ma dag rgyal pos khyim gyi bu dang /_tsha bo dang /_yang 
[\[272b.4\]]tsha dang /_sum tsha'i rgyud rgyal po lnga khri lnga stong grong khyer ser skya'i gzhir byung ste/_de rnams kyi tha ma ni shing rta bcu pa dang /_shing rta brgya pa dang /_shing rta dgu bcu pa dang /_shing rta khra bo dang /_shing rta rgyal dang /_brtan pa'i shing rta dang /_gzhu bcu pa dang /_gzhu brgya 
[\[272b.5\]]pa dang /_gzhu dgu bcu pa dang /_gzhu rgyal dang /_gzhu bkra dang /_gzhu brtan no/_/gau ta ma dag gzhu brtan la bu gnyis te/_seng ge'i 'gram dang /_seng ge'i sgra'o/_/gau ta ma dag 'dzam bu'i gling gi gzhu thogs ji snyed yod pa de rnams kyi nang na ni seng ge'i 
[\[272b.6\]]'gram mchog tu grags so/_/gau ta ma dag seng ge'i 'gram la bu bzhi ste/_zas gtsang dang /_zas dkar dang /_bre bo zas dang /_tshad med zas so/_/bu mo gtsang ma dang /_dkar mo dang /_bre bo ma dang /_tshad med ma'o/_/zas gtsang la bu gnyis te/_bcom 
[\[272b.7\]]ldan 'das dang /_tshe dang ldan pa dga' bo'o/_/zas dkar la bu gnyis te/_tshe dang ldan pa rgyal dang /_shAkya'i rgyal po bzang ldan no/_/bre bo zas la bu gnyis te/_ming chen dang /_tshe dang ldan pa ma 'gags pa'o/_/tshad med zas la bu gnyis te/_tshe dang 
[\[273a\]]
[\[273a.1\]]ldan pa kun dga' bo dang /_lha sbyin no/_/gtsang ma'i bu ni legs par rab sad do/_/dkar mo'i bu ni phreng ba can no/_/bre mo ma'i bu ni bzang len no/_/tshad med ma'i bu dge 'phel lo/_/bcom ldan 'das kyi sras ni sgra can zin yin te/_
[\[273a.2\]]gau ta ma dag mang pos bkur ba'i rgyud tshe dang ldan pa sgra can zin du rdzogs/_srid pa'i breng rgyun chad/_skye ba'i 'khor ba zad de/_da ni yang srid pa med do/_/de nas bcom ldan 'das kyis tshe dang ldan pa maud gal gyi bu chen po'i gtam rdzogs par mkhyen nas/_
[\[273a.3\]]bzhengs te bzhugs so/_/bzhugs nas tshe dang ldan pa maud gal gyi bu chen po la bka' stsal pa/_maud gal gyi bu legs so/_/legs so/_/maud gal gyi bu khyod kyis dge slong rnams kyi mdun du shAkya rnams kyi sngon gyi rigs rgyud las brtsams nas chos kyi gtam 
[\[273a.4\]]smras pa yang khyod legs so/_/maud gal gyi bu yang khyod kyis shAkya rnams kyi sngon gyi rigs rgyud las brtsams te chos kyi gtam rtag tu smros shig dang /_des na de rnams la yun ring po'i don dang /_phan pa dang /_bde bar 'gyur ro/_/de nas bcom ldan 'das 
[\[273a.5\]]kyis dge slong rnams la bka' stsal pa/_dge slong dag khyed kyis sngon gyi shAkya rnams kyi rigs rgyud las brtsams pa'i chos kyi gtam chongs shig_/zung shig_/lhogs shig_/de ci'i phyir zhe na/_dge slong dag shAkya rnams kyi sngon gyi rigs rgyud las brtsams 
[\[273a.6\]]pa'i chos kyi gtam ni don dang ldan/_chos dang ldan pa nas/_tshangs par spyod pa'i bar dang ldan pa yin te/_dge slong dag rigs kyi bu dad pas rab tu byung bas shAkya rnams kyi sngon gyi rigs rgyud las brtsams pa'i chos kyi gtam gzung zhing bklag pa'i rigs so/_/
[\[273a.7\]]de nas ser skya'i gzhi'i shAkya rnams bcom ldan 'das kyis gsungs pa la mngon par dga' ste rjes su yi rangs nas/_bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo /_/de'i tshe grong khyer ser skya'i gzhi na rgyal po seng 
[\[273b\]]
[\[273b.1\]]ge'i 'gram zhes bya ba rgyal srid byed du 'jug ste/_'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang ba/_'thab pa dang /_'thab mo dang /_rtsod pa dang /_'gyed pa dang /_chom rkun med cing nad rab tu zhi bar gyur pa/_
[\[273b.2\]]'bras dang bu ram shing gi phreng ba dang ba lang dang /_ma he phun sum tshogs pa na bu gcig pa la sdug pa bzhin du rgyal srid skyong bar byed do/_/grong khyer lhas bstan du rgyal po legs par rab sad ces bya ba rgyal srid byed du 'jug ste/_'byor pa dang rgyas pa dang /_bde 
[\[273b.3\]]ba dang /_lo legs pa/_skye bo dang /_mi mang pos gang ba/_'thab pa dang /_'thab mo dang /_rtsod pa dang /_'gyed pa dang /_chom rkun med cing nad rab tu zhi bar gyur pa/_'bras dang /_bu ram shing gi phreng ba dang /_ba lang dang /_ma he phun sum tshogs 
[\[273b.4\]]pa na bu gcig pa la sdug pa bzhin du rgyal srid skyong bar byed do/_/rgyal po legs par rab sad kyi btsun mo dam pa gzugs bzang ba/_blta na sdug pa/_mdzes pa yul gyi bzang mo lum bi ni zhes bya ba yod do/_/lhas bstan na khyim bdag phyug cing nor 
[\[273b.5\]]mang ba longs spyod che ba yongs su gzung ba yangs shing rgya che ba/_rnam thos kyi bu'i nor dang ldan pa/_rnam thos kyi bu la nor gyis 'gran pa zhig gnas pa de'i kun dga' ra ba me tog phun sum tshogs pa dang /_'bras bu phun sum tshogs pa dang /_chu phun sum 
[\[273b.6\]]tshogs pa dang /_bya sna tshogs skad 'byin pas de'i kun dga' ra ba dga' dga' ltar 'dug pa der rgyal po dus dus su btsun mo'i 'khor dang lhan cig lhags nas de na dga' ba'i rtsed mo nyams su myong bar byed do/_/lum bi nis de mthong nas 'dod pa skyes 
[\[273b.7\]]te/_des smras pa/_lha kun dga' ra ba 'di bdag la stsal du gsol/_rgyal pos smras pa/_kun dga' ra ba 'di khyim bdag gi yin na ji ltar sbyin/_gal te khyod la kun dga' ra ba dgos na khyod kyi phyir de bas lhag par bzang ba gzhan zhig bya'o/_/de nas 
[\[274a\]]
[\[274a.1\]]rgyal po legs par rab sad kyis lum bi ni'i ched du de bas khyad par du 'phags pa'i kun dga' ra ba zhig byed du bcug nas de'i ming lum bi ni'i tshal zhes bya bar gyur to/_/rgyal po seng ge'i 'gram la yun ring po nas kye ma'o bdag gi rgyud la 'khor 
[\[274a.2\]]los sgyur ba skye bar gyur kyang ci ma rung snyam pa'i bsam pa 'di yod do/_/rgyal po legs par rab sad la yang yun ring po nas kye ma'o bdag ni seng ge'i 'gram dang lhan cig gnyen du gyur kyang ci ma rung snyam pa'i bsam pa 'di yod do/_/ji tsam dus gzhan zhig na de btsun 
[\[274a.3\]]mo dang lhan cig rtse bar byed/_dga' bar byed/_dga' mgur spyod par byed pa las dus gzhan zhig na btsun mo sems can dang ldan par gyur nas de zla ba brgyad dam dgu 'das pa na bu mo gzugs bzang zhing blta na sdug pa/_mdzes pa/_yan lag dang nying lag 
[\[274a.4\]]thams cad dang ldan pa zhig btsas so/_/btsas pa de'i gzugs bzang pos rgyal po legs par rab sad btsun mo 'khor dang bcas pa dang /_lhas bstan na gnas pa'i skye bo'i tshogs rnams mchog tu ngo mtshar skyes te/_the tshom du gyur nas ci 'di bu mo yin nam/_
[\[274a.5\]]'on te las sna tshogs sprul pa'i sgyu 'phrul yin snyam mo/_/de'i btsas pa'i btsas ston nyi ma bdun gsum nyi shu gcig tu rgya cher byas nas bu mo 'di'i ming cir gdags zhes ming 'dogs par byed do/_/blon po rnams kyis smras pa/_lha lhas bstan na gnas pa'i skye 
[\[274a.6\]]bo'i tshogs lam po che dang /_tshong dus dang /_bzhi mdo dang /_sum mdo rnams su gleng ba kha cig gi mchid nas ni 'di bu mo kho na lags te sngon gyi las kyi rnam par smin pas gzugs bzang zhing kha dog phun sum tshogs par gyur to zhes mchi'o/_/gzhan dag gi mchid 
[\[274a.7\]]nas ni 'di bu mo ma lags kyi/_'o na ci zhe na/_las sna tshogs pas sprul pa'i sgyu 'phrul lags so zhes mchi lags pas de bas na bu mo'i ming sgyu 'phrul zhes gdags so zhes de'i ming sgyu 'phrul zhes btags so/_/bu mo sgyu 'phrul ma ma brgyad la rjes su gtad de 
[\[274b\]]
[\[274b.1\]]zhes bya ba nas chen mor gyur to zhes bya ba'i bar gong ma bzhin du'o/_/de la mtshan mkhan rnams kyis lung bstan pa mtshan phun sum tshogs pa du ma dang ldan pa'i bu zhig btsa' bar 'gyur zhing stobs kyi 'khor los sgyur ba'i rgyal por 'gyur ro zhes bstan to/_/yang de rtse 
[\[274b.2\]]bar byed/_dga' bar byed/_dga' mgur spyod par byed pa las bu mo gzugs bzang ba/_blta na sdug pa/_mdzes pa/_kha dog bzang mo rgyas pa mchog dang ldan pa zhig btsas so/_/de btsas pa na grong khyer de dag thams cad snang ba rgya chen pos snang bar byas te/_
[\[274b.3\]]sgyu 'phrul la ji lta ba bzhin du de'i gzugs bzang ba rnam pa thams cad du dpyad par mi nus so/_/de'i btsas pa'i btsas ston yang rgya cher byas nas bu mo 'di'i ming cir gdags zhes ming 'dogs par byed de/_/blon po rnams kyis smras pa/_sgyu 'phrul pas 'di lhag par 
[\[274b.4\]]gzugs bzang bas de bas na sgyu 'phrul chen mo zhes bgyi bar gdags so zhes btags so/_/de yang bskyed bsrings nas chen mor gyur pa dang de la mtshan mkhan rnams kyis lung bstan pa/_skyes bu chen po'i mtshan sum bcu rtsa gnyis dang ldan pa zhig btsa' bar 'gyur te/_
[\[274b.5\]]de ni 'khor los sgyur ba'i rgyal por 'gyur ro zhes bstan to/_/rgyal po legs par rab sad kyis rgyal po seng ge'i 'gram la pho nya btang ste/_bdag la bu mo gnyis shig btsa' ba ni sgyu 'phrul dang /_sgyu 'phrul chen mo lags te/_de la gcig la ni mtshan thams cad phun sum 
[\[274b.6\]]tshogs pa'i bu zhig btsa' bar 'gyur zhing de ni stobs kyi 'khor los sgyur ba'i rgyal por 'gyur ro zhes lung bstan to/_/cig shos la ni skyes bu chen po'i mtshan sum bcu rtsa gnyis kyis brgyan pa'i bu zhig btsa' bar 'gyur zhing de ni 'khor los sgyur ba'i rgyal por 'gyur ro 
[\[274b.7\]]zhes lung bstan gyis/_'di gnyis las gang bzhed pa gzhon nu zas gtsang gi chung mar snoms shig seng ge 'gram gyis slar spring ba/_gnyis ka yang gzhon nu la dgos mod kyi/_'on kyang chung ma 'dra ba gnyis gcig la gzhag par mi bya bas gang la skyes bu chen 
[\[275a\]]
[\[275a.1\]]po'i mtshan sum bcu rtsa gnyis kyis brgyan pa'i bu btsa' bar 'gyur zhing de yang 'khor los sgyur ba'i rgyal por 'gyur ro zhes lung bstan pa re zhig 'dod do/_/cig shos kyang tshogs la brtag par bya'o/_/des de 'khor lnga brgya dang bkri'o/_/de'i tshe shAkya 
[\[275a.2\]]rnams kyi phyir rgol ba skya bseng zhes bya ba ri khrod pa dag cig yod nas shAkya rnams 'dus te rgyal po seng ge 'gram gyi drung du song nas lha skya bseng ri khrod pa bdag cag la gnod pa bgyid kyis grogs mdzad du gsol/_des smras pa/_shes ldan dag kho bo rgas pas de rnams 
[\[275a.3\]]dang lhan cig g.yul sprad par mi nus so/_/lha gzhon nu zas gtsang gtang du gsol/_dam zhig bca' ste/_gal te gzhon nu ji lta bu 'dod pa'i dam pa gcig bslangs pa de sbyin pa lta na gtong ngo /_/de rnams kyis smras pa/_lha bka' bzhin 'tshal stsal bar 
[\[275a.4\]]bgyi'o/_/rgyal pos dpung gi tshogs yan lag bzhi pa gzhon nu zas gtsang la gtad nas/_des ri khrod pa de rnams bcom rab tu bcom ste rmeg bta'o/_/de nas shAkya rnams mgu nas rgyal po seng ge 'gram gyi drung du dong ste/_lha gzhon nus ri khrod pa rnams 
[\[275a.5\]]bcom rab tu bcom ste rmeg bta' lags pas bdag cag glo ba dga' na gzhon nu mchog ci bzhed gsung shig dbul lo/_/shes ldan dag shAkya rnams kyi khrims su bca' ba sus kyang mnyam pa las chun ma gzhag par mi bya'o zhes bcas so/_/lha ci khrims dral lam/_
[\[275a.6\]]des smras pa/_lhag par shin tu bsdam gyi dral bar mi bya na/_'on kyang gzhon nu'i dam pa cig slong ba ni mnyam pa las chun ma blang ba yin no/_/lha rung gis de bzhin du mdzod cig_/de nas seng ge 'gram gyis legs par rab sad la pho nya btang nas kho bos tshogs la 
[\[275a.7\]]brtags zin gyis/_bu mo cig shos kyang bkri shig_/des de yang 'khor lnga brgya dang bkri ste gzhon nu zas gtsang gis gnyis ka blangs so/_/ji tsam na dus gzhan zhig na rgyal po seng ge 'gram shi nas ser skya'i gzhi na rgyal po zas gtsang rgyal srid byed du 'jug ste/_
[\[275b\]]
[\[275b.1\]]'byor pa dang /_rgyas pa dang /_bde ba dang /_lo legs pa/_skye bo dang /_mi mang pos gang ba/_'thab pa dang /_rtsod pa dang /_'gyed pa dang /_chom rkun med cing nad rab tu zhi bar gyur pa/_'bras dang /_bu ram shing gi phreng ba dang /_ba lang dang /_
[\[275b.2\]]ma he phun sum tshogs pa na bu gcig pa la sdug pa bzhin rgyal srid skyong bar byed do/_/des dus gzhan zhig na btsun mo sgyu 'phrul chen mo dang /_lhan cig steng gi khang [{]bzangs kyi [,]bzang gi [}]gzhi skyes pa med par dong nas rol mos rtse bar byed/_dga' bar byed/_dga' mgur 
[\[275b.3\]]spyod par byed do/_/'di ni chos nyid yin te/_byang chub sems dpa' dga' ldan gyi gnas na bzhugs pa na 'jig rten la gzigs pa lngas gzigs par mdzad de/_rigs la gzigs pa dang /_yul la gzigs pa dang /_dus la gzigs pa dang /_rgyud la 
[\[275b.4\]]gzigs pa dang /_bud med la gzigs pa'o/_/byang chub sems dpa' rnams rgyu gang gis rigs la gzigs par mdzad ce na/_byang chub sems dpa' dga' ldan gyi gnas na bzhugs pa ni 'di snyam du dgongs te/_byang chub sems dpa' rnams rigs ji lta 
[\[275b.5\]]bu zhig tu nying mtshams sbyor ba len snyam na/_bram ze'i rigs sam/_rgyal rigs kyi rigs su yin la/_de la res 'ga' ni bram ze'i rigs btsun par bkur/_res 'ga' ni rgyal rigs te/_da lta ni rgyal rigs btsun par bkur bar gzigs nas/_ma la 
[\[275b.6\]]bdag la gzhan dag byang chub sems dpas rigs ngan par nying mtshams sbyor ba blangs so zhes gzhi 'dis kha zer bar mi 'gyur bar bdag gis rgyal rigs su nying mtshams sbyor ba blang bar bya'o snyam mo/_/'di ltar byang chub sems dpas thog ma med pa'i dus nas/_smad 
[\[275b.7\]]par mi 'gyur ba'i las byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rigs la gzigs par mdzad do/_/byang chub sems dpa' rnams rgyu gang 
[\[276a\]]
[\[276a.1\]]gis yul la gzigs par mdzad ce na/_byang chub sems dpa' dga' ldan gyi gnas na bzhugs pa ni 'di snyam du dgongs te/_byang chub sems dpa' rnams yul ji lta bu zhig tu nying mtshams sbyor ba len snyam na/_'bras dang /_bu ram 
[\[276a.2\]]shing dang /_ba lang dang /_ma he phun sum tshogs pa/_slong mo ba brgya 'du ba/_mtha' 'khob kyi skye bo med pa/_dbus pa'i skye bo gnas pa'i yul yin par gzigs nas 'di snyam du dgongs te/_yul dbus 'di ni bu ram shing gi phreng ba dang /_'bras dang /_
[\[276a.3\]]bu ram shing dang /_ba lang dang /_ma he phun sum tshogs pa/_slong mo ba brgya 'du ba/_mtha' 'khob kyi skye bo med pa/_dbus pa'i skye bo gnas pa yin gyis ma la bdag la gzhan dag byang chub sems dpa' yul 'tha' 'khob rnams su nying mtshams sbyor ba 
[\[276a.4\]]blangs so zhes gzhi 'dis kha zer bar mi 'gyur bar bdag gis yul dbus su nying mtshams sbyor ba blang bar bya snyam mo/_/'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang /_sangs rgyas bcom 
[\[276a.5\]]ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams yul la gzigs par mdzad do/_/byang chub sems dpa' rnams rgyu gang gis dus la gzigs par mdzad ce na/_byang chub sems dpa' dga' ldan gyi gnas 
[\[276a.6\]]na bzhugs pa ni 'di snyam du dgongs te/_byang chub sems dpa' rnams dus ji lta bu zhig tu 'dzam bu'i gling du nying mtshams sbyor ba len snyam na/_skye dgu'i tshe lo yar skye ba na brgyad khri thub pa yan chad nying mtshams sbyor ba mi len la mi rnams kyi tshe lo mar 'grib pa na brgya 
[\[276a.7\]]thub pa man chad nying mtshams sbyor ba mi len no/_/byang chub sems dpa' rgyu gang gis mi rnams kyi tshe lo brgyad khri thub pa yan chad nying mtshams sbyor ba len par mi mdzad ce na/_mi rnams tshe lo brgyad khri thub pa na yid 'byung bar dka' zhing skyo bar bya bar dka' la/_
[\[276b\]]
[\[276b.1\]]blun zhing dbang po rtul ba dang /_bag med cing bde ba mang bas bden pa rnams kyi snod du mi 'gyur ba'i phyir ro/_/mar 'grib pa lo brgya man chad du yang snyigs ma lnga po 'di lta ste/_tshe'i snyigs ma dang /_nyon mongs pa'i snyigs ma dang /_sems can gyi snyigs ma 
[\[276b.2\]]dang /_lta ba'i snyigs ma dang /_dus kyi snyigs ma shas che ba yin pas bdag la gzhan dag byang chub sems dpas snyigs ma lnga shas che ba'i dus su nying mtshams sbyor ba blangs so zhes gzhi 'dis kha zer bar mi 'gyur ro snyam mo/_/'di ltar byang chub sems 
[\[276b.3\]]dpas thog ma med pa'i dus nas smad par mi 'gyur ba'i las byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams dus la gzigs pa yin no/_/byang chub sems 
[\[276b.4\]]dpa' rgyu gang gis rgyud la gzigs par mdzad ce na/_byang chub sems dpa' dga' ldan gyi gnas na bzhugs pa ni 'di snyam du dgongs te/_byang chub sems dpa' rnams rgyud ci 'dra ba zhig tu nying mtshams sbyor ba len snyam na/_rigs gang zhig btsun par bkur 
[\[276b.5\]]zhing ma mes dang pha mes zung bdun gyi bar spyod pa la skyon med pa yin par gzigs nas de 'di snyam du dgongs te/_shAkya'i rigs brgyud 'di ni btsun par bkur ba yin zhing mang pos bkur ba nas bzung ste spyod pa skyon med pa yin gyis ma la bdag la gzhan dag byang 
[\[276b.6\]]chub sems dpas rgyud ngan pa las nying mtshams sbyor ba blangs so zhes gzhi 'dis kha zer bar mi 'gyur bar bdag gis rgyal po zas gtsang gi rgyud du nying mtshams sbyor ba blang ngo snyam mo/_/'di ltar byang chub sems dpas thog ma med pa'i dus nas smad par mi 
[\[276b.7\]]'gyur ba'i las byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rgyud la gzigs par mdzad do/_/byang chub sems dpa' rnams rgyu gang gis bud med la gzigs 
[\[277a\]]
[\[277a.1\]]par mdzad ce na/_byang chub sems dpa' dga' ldan gyi gnas na bzhugs pa na 'di snyam du dgongs te/_byang chub sems dpa' rnams bud med ci 'dra ba zhig gi rum du nying mtshams sbyor ba len snyam na/_bud med gang zhig gzugs bzang mo dang ldan pa/_
[\[277a.2\]]tshul dang ldan pa/_rigs dang ldan pa/_rgod bag can ma yin la rigs 'phel bar 'gyur zhing sngon gyi sangs rgyas rnams la kye ma bdag sangs rgyas kyi yum du gyur cig ces smon lam btab pa dang /_byang chub sems dpa' rum du zla ba bcur 'dzin nus pa dang /_
[\[277a.3\]]rang gi don yang nyams par mi byed pa yin par gzigs nas 'di snyam du dgongs te/_sgyu 'phrul chen mo 'di ni ma mes dang /_pha mes zung bdun gyi bar spyod pa la skyon med cing gzugs dang ldan pa dang /_tshul dang ldan pa dang /_rgod bag can ma yin pa dang /_rigs 
[\[277a.4\]]'phel bar 'gyur ba dang /_byang chub sems dpa' rum du zla ba bcur 'dzin nus pa dang /_rang gi don yang mi nyams pa yin la/_'di ltar sgyu 'phrul chen mos sngon sangs rgyas rnams la kye ma bdag sangs rgyas kyi yum du gyur cig ces smon lam btab pa yang yin 
[\[277a.5\]]pas bdag la gzhan dag byang chub sems dpa' mtshan ngan pa dang ldan pa'i bud med kyi rum du nying mtshams sbyor ba blangs so zhes gzhi 'dis kha zer bar mi 'gyur ro snyam mo/_/'di ltar byang chub sems dpas smad par mi 'gyur ba'i las byas shing bsags pa 
[\[277a.6\]]dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams bud med la gzigs par mdzad do/_/de nas byang chub sems dpas gzigs pa lnga gzigs nas 'dod pa na spyod pa'i lha'i ris 
[\[277a.7\]]drug la lan gsum du bsgrags pa/_grogs po dag dga' ldan gyi lha'i ris 'di nas nga shi 'phos te mi rnams kyi nang du rgyal po zas gtsang gi chung ma dam pa'i rum du nying mtshams sbyor ba blangs la de'i bur gyur te bdud rtsi rtogs par byas/_khyod cag las gang dag 
[\[277b\]]
[\[277b.1\]]bdud rtsi don du gnyer ba de phal cher yul dbus kyi mi rnams su nying mtshams sbyor ba longs shig_/de skad ces bka' stsal pa dang /_dga' ldan gyi ris kyi lha rnams kyis byang chub sems dpa' la 'di skad ces gsol to/_/byang chub sems dpa' mkhyen par mdzod 
[\[277b.2\]]cig_/da ltar 'jig rten ni sdig pas gos pa/_skye dgu ni ma rungs pa'i bsam pa can/_'dzam bu'i gling rtog ge pa drug dang /_rjes su sgrogs pa drug dang /_snyoms par 'jug pa drug gis dkrugs pa lags so/_/de la rtog ge pa drug gang zhe na/_'di lta ste/_
[\[277b.3\]]'od srung rdzogs byed dang /_kun du rgyu gnag lhas kyi bu dang /_smra 'dod kyi bu mo'i bu yang dag rgyal ba can dang /_mi 'pham skra'i la ba can dang /_ka t+ya'i bu nog can dang /_gcer bu pa gnyen gyi bu'o/_/rjes su sgrogs pa drug gang zhe na/_'di lta ste/_bram ze rgyus 
[\[277b.4\]]rgyal dang /_bram ze gnas rdeg dang /_bram ze bzang ldan dang /_bram ze tshangs pa'i tshe dang /_bram ze pad ma'i snying po dang /_bram ze dmar po'o/_/snyoms par 'jug pa drug gang zhe na/_'di lta ste/_rangs byed kyi bu lhag spyod dang /_sgyu rtsal shes kyi bu ring du 'phur 
[\[277b.5\]]dang /_kun du rgyu legs bzang dang /_bram ze'i khye'u kun rgyal dang /_drang srong ma bcings pa dang /_lteng rgyas 'od srung ral ba can no/_/'dir ni chos mnyan pa'i slad du byang chub sems dpa'i gdan dpag tshad bcu gnyis pa bsham par bgyi zhing bdag cag 'di 
[\[277b.6\]]snyam du bdag cag la dga' ldan gyi gnas na byang chub sems dpa' bzhugs pas chos bshad de/_chos de bdag cag gis thos nas ci nas kyang bdag cag gi yun ring po'i don dang /_sman pa dang /_bde bar 'gyur ba de lta de ltar bsgrub par bgyi bar sems lags so/_/
[\[277b.7\]]de skad ces smras pa dang /_byang chub sems dpas dga' ldan gyi ris kyi lha rnams la 'di skad ces smras so/_/grogs po dag de'i phyir rol mo'i cha byad thams cad rdungs shig_/dga' ldan gyi ris kyi lha rnams kyis rol mo'i cha byad thams cad brdungs pa dang byang 
[\[278a\]]
[\[278a.1\]]chub sems dpas kyang dung bus te smras pa/_grogs po dag 'di la sgra lhag par gang che/_bcom ldan 'das dung gi sgra lags so/_/grogs po dag ji ltar dung gi sgras rol mo'i cha byad thams cad zil gyis mnan te/_gnas pa de bzhin du ngas kyang 
[\[278a.2\]]'dzam bu'i gling du song la rtog ge pa drug dang /_rjes su sgrogs pa drug dang /_snyoms par 'jug pa drug zil gyis mnan nas bdud rtsi rtogs par byas te bdud rtsis 'gro ba tshim par bya'o/_/mi rtag pa'i dung 'bud par bya'o/_/stong pa nyid kyi rnga brdung bar bya'o/_/bdag 
[\[278a.3\]]med pa'i seng ge'i sgra bsgrags par bya'o zhes smras nas tshigs su bcad de smras pa/_seng ge gcig gis gcan gzan tshogs ni du ma 'joms/_/rdo rje gcig gis brag gi rtse mo du ma 'jig_/brgya byin gcig gis lha ma yin dbang du ma 'joms/_/nyi ma gcig gis 
[\[278a.4\]]mun pa du ma rnam par sel/_/grogs po dag khyed cag las gang bdud rtsi don du gnyer ba de yul dbus kyi grong khyer chen po drug tu nying mtshams sbyor ba long shig_/de nas lha rnams kyi dbang po brgya byin 'di snyam du sems te/_byang chub sems dpa' bcom ldan 'das 
[\[278a.5\]]'di ni btsun mo sgyu 'phrul chen mo'i lhums su nying mtshams sbyor ba len par bzhed kyis/_ma la bdag gis de la gzi brjid bsgrub par bya/_lhums kyang sbyang bar bya'o snyam nas/_lha rnams kyi dbang po brgya byin gyis btsun mo sgyu 'phrul chen mo la gzi brjid bsgrubs shing 
[\[278a.6\]]lhums kyang gtsang mar byas so/_/de nas byang chub sems dpa' dga' ldan gyi gnas na bzhugs pa gzigs pa lngas gzigs te/_'dod pa na spyod pa'i lha drug la lan gsum du bsgrags nas nam gyi gung thun la glang po cher bstan te/_btsun mo sgyu 'phrul chen mo'i lhums 
[\[278a.7\]]su zhugs so/_/smras pa/_'gro ba yongs su bskyab phyir dam bzhes nas/_/lha rnams la bsgo de nas shi 'phos te/_/nang par sprin rum nyi ma gsar 'char ltar/_/de ni bu ram shing pa'i lhums su zhugs/_/'di ltar sgyu 'phrul chen mo'i rmi lam bzhi rmis pa/_glang po che dam pa dkar po 
[\[278b\]]
[\[278b.1\]]mche ba drug pa zhig bdag gi rum dral nas zhugs pa dang /_steng gi nam mkha' la 'gro ba dang /_ri brag chen po la 'dzeg pa dang /_bdag la skye bo'i tshogs chen po phyag byed pa'o/_/des rgyal po zas gtsang la smras pa dang /_rgyal pos blon po rnams la bsgo ba/_shes ldan dag rmi lam ston 
[\[278b.2\]]mkhan dang /_mtshan mkhan gyi bram ze rnams khug shig_/de dag gis rmi lam ston mkhan dang /_mtshan mkhan gyi bram ze rnams bkug pa dang /_de nas rgyal pos de rnams la rmi lam bsnyad pa las/_de rnams kyis smras pa/_lha bstan bcos las ji ltar g.yar sngar bab pa dang sbyar na sras 
[\[278b.3\]]skyes bu chen po'i mtshan sum bcu rtsa gnyis kyis brgyan pa zhig bltam par 'gyur te/_gal te khyim pa khyim na gnas par gyur na 'khor los sgyur ba'i rgyal por 'gyur ro/_/gal te skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu 
[\[278b.4\]]byung bar gyur na/_de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam par grags par 'gyur ro//_//bar sdom la/_'chi 'pho lha dang rin po che/_/zur brgyad dub dang brtul zhugs brtan/_/chos nyid kyis gang gi tshe byang chub sems 
[\[278b.5\]]dpa' dga' ldan gyi lha'i ris nas shi 'phos te yum gyi lhums su zhugs pa de'i tshe sa chen po 'di shin tu g.yos par gyur/_'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag smag tu gyur pa gang du nyi ma dang zla ba 'di ltar rdzu 
[\[278b.6\]]'phrul che ba/_'di ltar mthu che ba dag gis kyang 'od kyis snang bar mi nus pa de dag kyang de'i tshe snang ba rgya chen pos gsal bar gyur to/_/der sems can gang dag skyes pa de dag rang gi lag pa brkyang ba yang mi mthong ba las de rnams snang ba des sems can gcig gis gcig mthong nas shes ldan dag 
[\[278b.7\]]sems can gzhan yang 'dir skyes so/_/shes ldan dag sems can gzhan yang 'dir skyes so zhes bya bar shes so/_/chos nyid kyis gang gi tshe byang chub sems dpa' bcom ldan 'das yum gyi lhums su zhugs pa de'i tshe lha rnams kyi dbang po brgya byin gyis de la mi'am mi ma yin pa sus kyang 'tshe bar mi 
[\[279a\]]
[\[279a.1\]]'gyur bar lha'i bu bzhi yum gyi srung mar 'jog pa ni lag na ral gri dang /_lag na mdung dang /_lag na mdung thung dang /_lag na mda' bo che'o/_/chos nyid kyis gang gi tshe byang chub sems dpa' yum gyi lhums na zhugs pa ni mdzod kyi nang du rdzas bzhag 
[\[279a.2\]]pa bzhin du mngal gyi dri ma dang /_sha ma'i dri ma dang /_khrag gi dri ma dang /_mi gtsang ba gang yang rung ba sna tshogs kyis ma sbags so/_/dper na nor bu rin po che ka shi'i ras kyis mi gos pa dang /_ka shi'i ras kyang nor bu rin po ches mi gos pa de bzhin du/_gang 
[\[279a.3\]]gi tshe byang chub sems dpa' yum gyi lhums na bzhugs pa na mdzod kyi nang du rdzas bzhag pa bzhin du mngal gyi dri ma dang /_sha ma'i dri ma dang /_khrag gi dri ma dang /_mi gtsang ba gang yang rung ba sna tshogs pas ma sbags so/_/chos nyid kyis gang gi tshe byang chub sems 
[\[279a.4\]]dpa' bcom ldan 'das yum gyi lhums su zhugs pa de'i tshe yum gyi lhums na de dag thams cad yongs su rdzogs pas bzhugs pa mthong ngo /_/dper na nor bu rin po che ni bai DUr+ya zur brgyad pa bzang po'i rigs dang ldan pa/_dang ba/_gsal ba/_dri ma med pa tshon skud 
[\[279a.5\]]sna lnga sngon po dang /_ser po dang /_dmar po dang /_dkar po dang /_le brgan la brgyus pa de skyes bu mig dang ldan pas mthong na 'di ni skud pa'o/_/'di ni nor bu'o/_/skud pa 'di la nor bu brgyus pa yin no zhes shes pa de bzhin du/_byang chub sems dpa' bcom ldan 
[\[279a.6\]]'das gang gi tshe yum gyi lhums na bzhugs pa de'i tshe yum gyi lhums na de thams cad yongs su rdzogs pas bzhugs pa mthong ngo /_/chos nyid kyis gang gi tshe byang chub sems dpa' bcom ldan 'das yum gyi lhums na bzhugs pa de'i tshe de'i yum 'di lta ste/_byang chub sems 
[\[279a.7\]]dpa' 'dzin pas ngal ba'am lus dub par 'gyur ba med do/_/chos nyid kyis gang gi tshe byang chub sems dpa' bcom ldan 'das yum gyi lhums na bzhugs pa de'i tshe yum deng phan chad ji srid 'tsho'i bar du brtul zhugs lnga'i gzhi blangs par gyur te/_ji srid 'tsho'i bar du srog gcod 
[\[279b\]]
[\[279b.1\]]pa spangs te/_srog gcod pa las slar ldog go/_/ma byin par len pa dang /_mi tshangs par spyod pa dang /[ {]brdzun [,]rdzun [}]du smra ba dang /_sbyar ba'i chang dang /_'bru'i chang myos par 'gyur ba bag med pa'i gnas spangs te/_sbyar ba'i chang dang 'bru'i chang myos par 'gyur ba bag med 
[\[279b.2\]]pa'i gnas las slar ldog par byed do/_/srog mi gcod dang ma byin mi len dang /_/[{]brdzun [,]rdzun [}]du mi smra chang la mi brkam dang /_/'khrig pa'i mi tshangs spyod pa spong ba 'di/_/'di ni don grub yum gyi chos nyid yin/_chos nyid kyis gang gi tshe byang chub sems dpa' bcom ldan 
[\[279b.3\]]'das yum gyi lhums su bzhugs pa de'i tshe de'i yum 'di lta ste/_skyes pa rnams la 'dod pa dang ldan pa'i yid gtod pa med do/_/nyon mongs rnams la chags par mi 'gyur zhing /_/de ni 'dod rgyus sems gdungs mi 'gyur la/_/de yum 'dod pa'i yon tan ldan pa yi/_/skyes 
[\[279b.4\]]pa rnams la sems ni gtod pa med/_/sgyu 'phrul chen mo 'dod pa skyes pa/_kye ma bdag gis rgya mtsho chen po bzhi'i chu btung ngo snyam nas des rgyal po zas gtsang la smras pa dang /_rgyal po zas gtsang gis mtshan mkhan rnams la smras pa/_ci'i phyir btsun mo 'di 'di lta bu'i 'dod pa skye/_
[\[279b.5\]]mtshan mkhan rnams kyis smras pa/_lha btsun mo la sras skyes bu chen po'i mtshan sum bcu rtsa gnyis kyis sku brgyan pa zhig bltam par 'gyur te/_de rab tu byung nas shes bya'i mtsho mtha' dag 'thung bar 'gyur ro zhes lung bstan to/_/rgyal pos smras pa/_gal te 'di la mtsho 
[\[279b.6\]]chen po'i chu ma blud na cir 'gyur/_sras yan lag ma tshang ba zhig btsas par 'gyur ro/_/rgyal pos smras pa/_nga ming zas gtsang ma zhes bya ba'i bu yan lag ma tshang bar bya'am/_de'i tshe grong khyer ser skya'i gzhi na kun du rgyu mig dmar zhes bya ba mig 'phrul la byang ba zhig 
[\[279b.7\]]'dug pa de rgyal pos bkug nas bsgo ba dang /_des de steng gi khang [{]bzangs kyi [,]bzang gi [}]gzhi na 'dug pa la rgya mtsho chen po bzhi bstan te chu blud pa dang /_de'i 'dod pa skyes pa gang yin pa de dang bral bar gyur to/_/gzhan yang de'i 'dod pa skyes pa/_kye ma btson thams cad thar bar bya'o/_/
[\[280a\]]
[\[280a.1\]]snyam pa dang /_rgyal pos btson thams cad thar bar byas nas/_de'i 'dod pa skyes pa gang yin pa de dang bral bar gyur to/_/gzhan yang de'i 'dod pa skyes pa/_kye ma sbyin pa dag sbyin/_bsod nams dag bya'o snyam pa dang /_rgyal pos sbyin pa dag byin/_
[\[280a.2\]]bsod nams dag byas nas de'i 'dod pa skyes pa gang yin pa de dang bral bar gyur to/_/gzhan yang de'i 'dod pa skyes pa/_kye ma bdag gis skyed mos tshal blta'o snyam pa dang /_rgyal pos skyed mos tshal bstan nas de'i 'dod pa skyes pa gang yin pa de dang bral bar gyur to/_/gzhan 
[\[280a.3\]]yang de'i 'dod pa skyes pa/_kye ma bdag skyed mos tshal du 'dug par bya'o snyam pa dang /_rgyal po legs par rab sad la lum bi ni'i tshal zhes bya ba'i skyed mos tshal yod nas de la rgyal po zas gtsang gis spring ba/_khyod kyi bu mo skyed mos tshal du 'gro bar 'dod kyis skyed mos 
[\[280a.4\]]tshal byi dor byos shig_/des zho shas 'tsho ba dag la bsgo ba/_shes ldan dag skyed mos tshal byi dor byos shig_/de rnams kyis skyed mos tshal byi dor byas so/_/de nas de 'khor rnams dang lhan cig dong ngo /_/de nas des lum bi ni'i tshal du 'chag pa na shing mya ngan 'tshang me 
[\[280a.5\]]tog shin tu rgyas pa zhig mthong ste/_de bltam par 'dod nas de la bzung ste 'dug pa dang /_lha rnams kyi dbang po brgya byin gyis bsams pa/_byang chub sems dpa'i yum ni ngo tsha shes pa dang ldan pas skye bo'i tshogs chen pos bskor na bltam mi phod kyis thabs shig bsham 
[\[280a.6\]]par bya'o snyam nas des rlung dang char drag po cig sprul nas des skye bo'i tshogs de kun du bros so/_/de nas lha rnams kyi dbang po brgya byin gyis bdag nyid ma ma rgan mo'i cha byad du mngon par sprul nas btsun mo sgyu 'phrul chen mo'i mdun du bsdad pa dang /_des bltam par brtsams so/_/
[\[280a.7\]]byang chub sems dpa' bltam pa dang /_brgya byin gyis pags pa'i sleb mos bzung ngo /_/de nas byang chub sems dpa' 'di snyam du dgongs te/_brgya byin 'di bdag gis byang chub sems dpa' blangs so zhes dregs par 'gyur bar mkhyen nas bdag nyid rdo rje'i skur byin 
[\[280b\]]
[\[280b.1\]]gyis brlabs pa dang /_lha rnams kyi dbang po brgya byin 'dar bar gyur to/_/byang chub sems dpas bka' stsal pa/_kau shi ka nga thong shig_/thong shig_/phar thong shig_/chos nyid kyis gang gi tshe byang chub sems dpa' bcom ldan 'das bltam pa de'i tshe yang sa chen 
[\[280b.2\]]po 'di yang g.yos par gyur zhes bya ba nas shes ldan dag sems can gzhan yang 'dir skyes so/_/shes ldan dag sems can gzhan yang 'dir skyes so zhes bya ba'i bar gong ma bzhin du'o//_//'dul ba gzhi/_bam po brgyad bcu gnyis pa/_chos nyid kyis 
[\[280b.3\]]gang gi tshe byang chub sems dpa' bcom ldan 'das yum gyi lhums nas bltam pa na ral gri shubs nas phyung ba bzhin du mngal gyi dri ma dang /_sha ma'i dri ma dang /_khrag gi dri ma dang /_mi gtsang ba gzhan dang gzhan sna tshogs kyis ma gos so/_/chos nyid kyis gang gi 
[\[280b.4\]]tshe byang chub sems dpa' bcom ldan 'das yum gyi lhums nas bltam pa de'i tshe de'i yum mi 'dug mi nyal 'greng bzhin du rgyal rigs ma des rgyal rigs bltam par byed do/_/chos nyid kyis byang chub sems dpa' bltam pa'i mod la sus kyang ma bzung bar phyogs bzhir 
[\[280b.5\]]gzigs nas gom pa bdun bdun 'dor zhing tshig tu yang gsungs pa/_'di ni shar phyogs yin te/_mya ngan las 'das pa'i thog mar 'gro bar bya'o/_/'di ni lho phyogs yin te/_'gro ba mtha' dag gi yon gnas su gyur par bya'o/_/'di ni nub phyogs yin 
[\[280b.6\]]te/_nga'i skye ba tha ma ni 'di yin par 'gyur ro/_/'di ni byang phyogs yin te/_srid pa'i mtsho las brgal bar bya'o/_/de'i dbu'i steng nas lha rnams gdugs dkar po dang /_rnga yab nor bu'i yu ba can dag 'dzin to/_/chos nyid kyis byang chub sems dpa' bltam pa'i 
[\[280b.7\]]mod la bar snang las chu bsil ba gcig dang /_chu dron po gcig ste chu gnyis kyi rgyun spyi gtsug gi steng du 'bab cing des byang chub sems dpa' khrus mdzad do/_/chos nyid kyis byang chub sems dpa' bltam pa'i mod la bskrun pa'i yum gyi mdun du chu mig chen po byung nas 
[\[281a\]]
[\[281a.1\]]'bab par gyur te/_de la de'i yum chus chu'i bya ba byed do/_/chos nyid kyis byang chub sems dpa' bltam pa'i mod la ltas bar snang las lha'i ut+pa la dang /_pad ma dang /_ku mu da dang /_pad ma dkar po dang /_a ga ru'i phye ma dang /_rgya 
[\[281a.2\]]spos kyi phye ma dang /_tsan dan gyi phye ma dang ta ma la'i 'dab mas 'thor ro/_/lha'i me tog man dA ra bas kyang 'thor ro/_/lha'i sil snyan rnams kyis kyang sgra 'byin to/_/gos dag kyang 'thor bar byed do//_//bar sdom la/_bltam dang bzhengs dang gom pa 
[\[281a.3\]]bdun/_/chu rgyun gnyis dang chu mig lha/_/gang gi tshe byang chub sems dpa' bcom ldan 'das shAkya thub pa bltam pa de nyid kyi tshe rgyal po bzhi yang bu btsas te/_mnyan yod du rtsibs kyis 'phur tshangs byin gyi bu btsas pa na de 'di snyam du sems te/_bdag gi bu 
[\[281a.4\]]btsas pa na yul gsal ba gsal ba bzhin du snang bas de bas na 'di'i ming gsal rgyal zhes bya bar gdags so zhes btags so/_/rgyal po'i khab kyi grong khyer na rgyal po pad ma chen po'i bu btsas pa na de 'di snyam du sems te/_bdag gi bu btsas pa na 'jig 
[\[281a.5\]]rten nyi ma'i gzugs shar ba ltar snang zhing gzugs can ma'i bu yin pas 'di'i ming gzugs can snying po zhes bya bar gdags so zhes btags so/_/kau shAm+bI na rgyal po dmag brgya pa'i bu btsas pa na de 'di snyam du sems te/_bdag gi bu btsas pa na 'jig 
[\[281a.6\]]rten nyi ma shar ba ltar snang bar gyur pas 'di'i ming shar ba zhes bya bar gdags so zhes btags so/_/grong khyer 'phags rgyal du rgyal po mu khyud mtha' yas kyi bu btsas pa na de 'di snyam du sems te/_bdag gi bu btsas pa na 'jig rten sgron ma ltar 
[\[281a.7\]]snang bar gyur pas 'di'i ming rab snang zhes bya bar gdags so zhes btags te de ni de lta ma yin no/_/'on kyang de thams cad ni byang chub sems dpa'i mthu yin no/_/ri bo kun 'dzin la drang srong nyon mongs med ces bya ba 'jig pa la mkhas 'chags pa la mkhas pa 
[\[281b\]]
[\[281b.1\]]zhig gnas te/_de'i tsha bo ni mes byin zhes bya'o/_/des de la dus dus su 'jig pa'i gtam dang 'chags pa'i gtam smras pas de de las rab tu byung ngo /_/byang chub sems dpa' bcom ldan 'das bltam pa na 'jig rten thams cad snang ba rgya chen pos gsal bar 
[\[281b.2\]]gyur to/_/de'i tshe mes byin phug tu zhugs te bsam gtan byed pa na des snang ba de mthong nas nyon mongs med la smras pa/_mkhan po/_'dir ni nyi ma thams cad dag_/cig char byung bar gyur tam ci/_/'di ltar ri ni phug bcas pa/_/'di ni 'od kyis gsal bar gyur/_/
[\[281b.3\]]nyon mongs med kyis de la smras pa/_nyi ma'i 'od ni rgyun du rno/_/bu gcig snang ba 'di dag ni/_/yan lag reg na 'od bsil bas/_/nges par thub pa de yi 'od/_/byang chub sems dpa' 'od chen yin/_/nges par lhums nas bltam gyur la/_/bltam nas sems 
[\[281b.4\]]dpa' chen po de'i/_/'od zer gser dang 'dra ba ni/_/dri ma med pa 'di dag gis/_/'jig rten gsum ni snang bar byas/_/mes byin gyis smras pa/_mkhan po bdag byang chub sems dpa' ltar mchi'o/_/des smras pa/_bu da ltar byang chub sems dpa' dbang che 
[\[281b.5\]]ba dang /_dbang che ba'i lha rnams kyis bskor zhing bzhugs pas gang yang bdag cag gis skabs mi rnyed pa'i gnas 'di yod do/_/gang gi tshe byang chub sems dpa' bcom ldan 'das ser skya'i gzhir byon nas de'i ming 'dogs pa de'i tshe bdag cag blta ba'i phyir 'dong ngo /_/gang 
[\[281b.6\]]gi nyi ma kho na la byang chub sems dpa' bcom ldan 'das bltam pa de nyid kyi nyi ma kho na la rgyal po zas gtsang gi rim gro ba rnams las 'dun pa la sogs te lnga brgya dang /_rim gro ma rnams las 'dun ma la sogs te lnga brgya btsas so/_/bal glang mo lnga brgya dang /_rta rgod ma lnga brgya la yang 
[\[281b.7\]]'brangs so/_/gter lnga brgya'i kha yang nye bar snang ngo /_/khams kyi rgyal phran rnams kyis kyang dpya phul te/_blon po rnams kyis rgyal po zas gtsang la ji ltar gyur pa smras pa dang /_rgyal pos bsams pa/_bdag gi bu btsas pa na don thams cad dang /_las kyi mtha' thams 
[\[282a\]]
[\[282a.1\]]cad yongs su rdzogs par gyur pas gzhon nu'i ming don thams cad grub pa zhes gdags so zhes de na byang chub sems dpa' la ming 'di thog mar btags te/_'di lta ste don thams cad grub pa zhes bya'o/_/grong khyer ser skya'i gzhi na gnod sbyin shAkya 'phel 
[\[282a.2\]]zhes bya ba zhig gnyug mar gnas so/_/shAkya rnams kyi kun du spyod pa ni shAkya su yang rung ba la khye'u'am bu mo btsas pa gang yin pa de gnod sbyin shAkya 'phel gyi rkang pa la phyag 'tshal du gzhug pa'i phyir khrid pa yin pas rgyal pos blon po rnams la bsgo ba/_shes ldan 
[\[282a.3\]]dag deng la gzhon nu gnod sbyin shAkya 'phel gyi rkang pa la phyag 'tshal du chug shig_/lha bka' bzhin 'tshal zhes blon po rnams kyis rgyal po zas gtsang la mnyan nas rin po che sna bzhi las byas pa'i khyogs kyi steng du byang chub sems dpa' bzhag nas grong khyer ser skya'i gzhir 'jug par 
[\[282a.4\]]brtsams pa na/_ser skya'i gzhi'i shAkya gtum po gzu lums can/_rtsub pa/_btsam pa med pa de rnams byang chub sems dpa' nang du zhugs pa na thub pa bzhin du gnas pa blon po rnams kyis rgyal po la smras pa dang /_rgyal po zas gtsang gis bsams pa/_ser skya'i 
[\[282a.5\]]gzhi'i shAkya 'di rnams ni gtum po gzu lums can btsam pa med pa yin na gzhon nu nang du zhugs pa na thub pa bzhin du gnas pas gzhon nu'i ming shAkya thub pa zhes gdags so zhes de na byang chub sems dpa'i ming gnyis pa btags pa 'di lta ste shAkya thub pa zhes bya'o/_/byang chub 
[\[282a.6\]]sems dpa' gnod sbyin shAkya 'phel gyi gnas dang nye ba zhig tu byon pa dang /_gnod sbyin shAkya 'phel gyis byang chub sems dpa' gnas dang nye bar phyin pa mthong ngo /_/mthong nas kyang phyir byung nas lus thams cad kyis byang chub sems dpa'i rkang pa gnyis la gtugs pa skye bo'i tshogs 
[\[282a.7\]]kyis rgyal po zas gtsang la smras pa/_lha gnod sbyin shAkya 'phel gyis byang chub sems dpa'i zhabs gnyis la gtugs lags so/_/rgyal pos thos nas smras pa/_shes ldan dag lhas kyang gzhon nu'i rkang pa gnyis la gtugs pas 'di ni lha'i yang lha yin pas/_de bas na gzhon 
[\[282b\]]
[\[282b.1\]]nu'i ming lha'i yang lha zhes gdags so zhes de na byang chub sems dpa'i ming gsum pa btags pa 'di lta ste lha'i yang lha zhes bya'o/_/byang chub sems dpa' bltam pa'i mod la yab dang yum gyis ma ma rnams la gtad nas ma ma khyod kyis gzhon nu la dus dus su bsku mnye 
[\[282b.2\]]byos shig_/dus dus su khrus byos shig_/dus dus su zas byin cig_/dus dus su yang dag pa'i bde bas bsnyen bkur byos shig_/ma ma dga' ba'i lag pa gnyis kyis de blangs nas dus dus su bsku mnye byed/_dus dus su khrus byed/_dus dus su zas byin/_dus 
[\[282b.3\]]dus su yang dag pa'i bde bas bsnyen bkur byed do/_/yang de'i tshe dri shin tu yid du 'ong ba'i ngo bo nyid gang yin pa de rnams kyis byugs shing /_rgyan thams cad kyis brgyan nas yab zas gtsang la phul ba dang /_rgyal po zas gtsang gis de blangs te pang du bzhag nas 
[\[282b.4\]]yang dang yang du rtog cing dga' ba skyed do/_/chos nyid kyis byang chub sems dpa' bltam pa'i mod la yab dang yum gyis mtshan mkhan dang ltas mkhan gyi bram ze rnams la nye bar ston pa yin pas shes ldan dag ji ga gzhon nu gang dag dang ldan pa'i skyes bu chen po'i 'gro ba gnyis su 'gyur 
[\[282b.5\]]gyi gzhan du ni ma yin te/_gal te khyim pa khyim na gnas par gyur na 'khor los sgyur ba'i rgyal po mtha' bzhir rnam par rgyal ba chos kyi rgyal po chos dang ldan pa rin po che sna bdun dang ldan par 'gyur te/_de'i rin po che sna bdun ni 'di lta bu dag 'byung ste 'di lta ste/_'khor 
[\[282b.6\]]lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni blon po rin po che'o/_/bu dpa' ba rtul phod pa yan lag mchog gi gzugs dang ldan pa/_pha rol gyi sde rab tu 'joms pa/_
[\[282b.7\]]de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis bda' ba med la/_chos dang mthun pas legs par phab ste gnas par 'gyur ro/_/gal te skra dang kha spu bregs nas gos ngur smrig bgos te/_dad pa yang 
[\[283a\]]
[\[283a.1\]]dag pa kho nas khyim nas khyim med par rab tu byung na/_de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam par grags par 'gyur ba skyes bu chen po'i mtshan sum bcu rtsa gnyis dang ldan nam/_
[\[283a.2\]]shes ldan dag gang dag dang ldan pa'i skyes bu chen po'i 'gro ba gnyis su 'gyur gyi gzhan du ni ma yin zhes bya ba nas snga ma bzhin du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum bcu rtsa gnyis po gang dag yin/_lha gzhon nu'i 
[\[283a.3\]]zhabs shin tu gnas pa lags so/_/zhabs gnyis shin tu gnas pa nyid kyis sa la mnyam par 'bab ste/_lha 'di ni gzhon nu'i skyes bu chen po'i mtshan lags so/_/de'i zhabs kyi mthil gyi ngos gnyis las 'khor lo rtsibs stong pa lte ba dang mu khyud du bcas pa rnam 
[\[283a.4\]]pa thams cad yongs su rdzogs pa mchis te/_lha 'di ni gzhon nu'i skyes bu chen po'i mtshan lags so/_/lha gzhon nu ni sor mo ring ba dang /_zhabs kyi rting pa yangs pa dang /_de'i phyag dang zhabs 'jam zhing gzhon sha chags pa lags te/_phyag dang zhabs 
[\[283a.5\]]'jam zhing gzhon sha chags pa ni dper na shing bal gyi 'dab ma'am ras bal gyi 'dab ma bzhin no/_/lha 'di ni gzhon nu'i skyes bu chen po'i mtshan lags so/_/lha gzhon nu ni phyag dang zhabs dra bas 'brel ba lags te/_de'i phyag dang zhabs dra bas 
[\[283a.6\]]'brel ba ni dper na ngang pa'i rgyal po gzhon nu'i bzhin no/_/lha 'di ni skyes bu chen po'i mtshan lags so/_/lha gzhon nu ni zhabs long mo'i tshigs mi mngon pa dang /_byin pa [{]ri dgas [,]ri dwags [}]e na ya'i lta bu dang /_sku mdud pa dang /_sku bzhengs 
[\[283a.7\]]bzhin du ma btud par phyag pus mo'i lha nga gnyis slebs shing reg pa ste/_lha 'di ni gzhon nu'i skyes bu chen po'i mtshan lags so/_/lha gzhon nu ni mdoms kyi sba ba sbubs su nub pa lags te/_de'i mdoms kyi sba ba sbubs su nub pa ni dper na glang po cang shes kyi'am rta 
[\[283b\]]
[\[283b.1\]]cang shes byung ba dag gi bzhin no/_/lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu ni sku ji srid par 'dom yang de srid la 'dom ji srid par sku yang de srid pas shing n+ya gro d+ha ltar chu zheng gab pa lags te/_lha 'di ni gzhon nu'i skyes bu 
[\[283b.2\]]chen po'i skyes bu chen po'i mtshan lags so/_/lha gzhon nu ni sku ro stod spu re re nas skye zhing de'i sku la spu re re nas skye ba yang mthing ga la g.yas phyogs su 'khyil bar skye lags te/_lha 'di ni gzhon nu'i skyes bu chen po'i mtshan lags so/_/lha gzhon nu ni mdog gser dang 
[\[283b.3\]]'dra ba dang /_'od 'dom gang ba dang /_pags pa srab cing mdog gser 'dra ba lags te/_pags pa srab pa nyid kyis rdul dang dri mas sku la mi gos pa ste/_lha 'di ni gzhon nu'i skyes bu chen po'i mtshan lags so/_/lha gzhon nu'i sku ni bdun mtho ba ste/_sku bdun mtho 
[\[283b.4\]]bar 'khrungs pa ni phyag gnyis dang /_zhabs gnyis dang /_dpung mgo gnyis dang /_ltag pa lags te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu ni thal gong rgyas pa dang /_sku ro stod seng ge'i 'dra ba dang /_sku 
[\[283b.5\]]drang zhing kho lag che ba dang /_dpung mgo shin tu zlum pa dang /_tshems bzhi bcu mnga' ba dang /_tshems mnyam pa dang /_tshems thags bzang ba dang /_mche ba shin tu dkar ba dang /_'gram pa seng ge'i 'dra ba dang /_ro bro ba'i mchog dang ldan pa lags te/_lha 'di ni gzhon 
[\[283b.6\]]nu'i skyes bu chen po'i mtshan lags so/_/lha gzhon nu ni ljags shin tu ring zhing srab pa lags te/_ljags shin tu ring ba nyid dang srab pa nyid kyi phyir ljags zhal nas phyung bas skra mtshams nas bzung ste/_zhal gyi dkyil 'khor thams cad kyi bar du yog par mdzad pa ste/_
[\[283b.7\]]lha 'di ni gzhon nu'i skyes bu chen po'i mtshan lags so/_/lha gzhon nu'i gsung ni tshangs pa'i dbyangs dang /_ka la ping ka'i skad ltar yid du 'ong ba dang /_rnga'i dbyangs can lags te/_lha 'di ni gzhon nu'i skyes bu chen po'i mtshan lags so/_/lha gzhon nu ni spyan mthon 
[\[284a\]]
[\[284a.1\]]mthing la ba'i rdzi ma lta bu dang /_dbu gtsug tor dang ldan pa dang /_smin mtshams kyi mdzod spu dung ltar dkar zhing g.yas su 'khyil ba lags te/_lha 'di ni gzhon nu'i skyes bu chen po'i mtshan lags so/_/lha 'di dag ni gang dag dang ldan pa'i 
[\[284a.2\]]'gro ba gnyis su 'gyur gyi gzhan du ni ma lags pa zhes bya ba nas snga ma bzhin du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum bcu rtsa gnyis lags so/_/gal te gzhon nu rab tu ma byung bar gyur na 'khor los sgyur ba'i 
[\[284a.3\]]rgyal por 'gyur ro zhes bya ba'i bar gong ma bzhin du'o/_/chos nyid kyis byang chub sems dpa' shAkya thub pa bltam nas zhag bdun lon pa dang /_de bskrun pa'i yum nongs par 'gyur te/_nongs ma thag tu sum bcu rtsa gsum pa'i lha'i ris gya nom par skye bar 'gyur ro/_/
[\[284a.4\]]chos nyid kyis byang chub sems dpa' shAkya thub pa ni gzugs bzang ba/_mdzes pa/_blta na sdug pa/_mi'i kha dog las 'das la lha'i kha dog ma thob pa skyes pa dang bud med rnams kyis bltas pa na ngoms mi shes shing dga' ba 'thob ste/_dper na 'dzam bu chu bo'i 
[\[284a.5\]]gser las mgar ba mkhas pas rgyan brdungs pa la ba dkar po sar ba'i steng du bzhag na shin tu gsal zhing 'bar la rnam par 'tsher ba de bzhin du byang chub sems dpa' shAkya thub pa gzugs bzang ba/_mdzes pa/_blta na sdug pa/_mi'i kha dog las 'das shing 
[\[284a.6\]]lha'i kha dog ni ma thob pa yin no/_/chos nyid kyis byang chub sems dpa' shAkya thub pa skye bo'i tshogs chen po'i snying du sdug pa dang /_yid du 'ong bar 'gyur te/_skye bo'i tshogs chen pos de phrag pa nas phrag par sbed pa ni dper na ston ka'i pad ma ni skye bo'i tshogs chen po'i 
[\[284a.7\]]snying du sdug cing yid du 'ong bas skye bo'i tshogs chen pos de lag pa nas lag par brgyud par byed pa bzhin te snga ma bzhin no//_//bar sdom la/_mig mi 'dzums dang rnam smin dang /_/gsung snyan 'jebs pa mkhas pa bsdus/_/chos nyid kyis byang chub sems 
[\[284b\]]
[\[284b.1\]]dpa' bltam pa'i mod nas spyan mi 'dzums par gzugs rnams la blta ste/_de spyan mi 'dzums pa ni dper na sum bcu rtsa gsum gyi lha rnams bzhin no/_/chos nyid kyis byang chub sems dpa' bltam pa'i mod nas sngon gyi las kyi rnam par smin pa las skyes pa'i lha'i 
[\[284b.2\]]spyan dang ldan pas des na de nyin dang mtshan du dpag tshad gcig kho ra khor yug tu gzigs so/_/chos nyid kyis byang chub sems dpa' bltam pa'i mod nas gsung snyan zhing 'jebs pa dang /_gsung snyan pa dang /_gsung yid du 'ong ba yin te/_dper na gangs 
[\[284b.3\]]can gyi bya skad snyan zhing 'jebs pa dang /_skad snyan pa dang /_yid du 'ong ba de bzhin du byang chub sems dpa' bltam pa'i mod nas gsung snyan zhing 'jebs pa dang /_gsung snyan pa dang /_gsung yid du 'ong ba yin no/_/chos nyid kyis byang chub sems dpa' 
[\[284b.4\]]bltam pa'i mod nas mkhas pa gsal ba yid gzhungs pa rgyud las 'byung ba'i shes rab dpyod pa dang ldan pa yin te/_de'i tshe rgyal po zas gtsang gi dgos pa'i ched la 'dug nas don zab mo'i tshig dang yi ge dang shes rab kyis so sor 'byed par byed do/_/de nas mes byin 
[\[284b.5\]]gyis smras pa/_mkhan po byang chub sems dpa' ser skya'i gzhir byon nas de'i mtshan yang gsum btags kyis/_da ni byang chub sems dpa' blta ba'i phyir bzhud do/_/des smras pa/_de bzhin bya'o/_/de gnyis chas pa dang /_byang chub sems dpa'i mthus rdzu 
[\[284b.6\]]'phrul nyams nas rkang pa kho nas grong khyer ser skya'i gzhir zhugs nas rgyal po zas gtsang gi khyim gyi sgor son pa dang /_drang srong nyon mongs med kyis sgo srung gi mi la smras pa/_kye nang rje song la rgyal po zas gtsang la drang srong nyon mongs med lha zhal mthong bar 'tshal 
[\[284b.7\]]nas sgo na sdod cing mchis so zhes gsol cig_/de song nas rgyal po la rig par byas pa dang /_rgyal pos smras pa/_shes ldan nyon mongs med la su zhig 'gog nang du zhugs shig_/de zhugs pa dang /_rgyal po zas gtsang gis bkur sti sngon du 'gro 
[\[285a\]]
[\[285a.1\]]ba'i mchod yon sbreng bas mchod nas stan bstabs te 'dug pa dang /_rgyal po zas gtsang gis bshes pa'i gtam gyis kun du dga' bar byas nas smras pa/_drang srong chen po dgos pa ci zhig la 'ongs/_des smras pa/_rgyal chen bdag cag 
[\[285a.2\]]'dir mchis pa/_/khyod kyi sras ni mthong bar 'tshal/_/'jig rten gtso bo rnam 'dren pa/_/thub pa de ni mthong bar 'tshal/_/rgyal pos smras pa/_gal te de lta na gzhon nu nyal gyis ma sad kyi bar du re zhig skad cig sdod cig_/des smras pa/_lha mnal 
[\[285a.3\]]log pa nyid blta'o/_/de bzhin gyis shig_/des ji tsam na byang chub sems dpa' mig ma btsums par gzugs rnams la blta ba mthong nas des tshigs su bcad de smras pa/_rigs dang ldan pa'i rta rnams ni/_/mtshan mo'i bzhi cha nyal ba ltar/_/dgos pa don 
[\[285a.4\]]gnyer rnams kyi gnyid/_/mig la yun ring mi gnas so/_/de nas byang chub sems dpa' bltam pa'i mod kyi ma mas pang du blangs nas drang srong la byin pa dang /_drang srong nyon mongs med kyis lag pa gnyis kyis blangs nas yud tsam zhig brtags te smras pa/_lha 
[\[285a.5\]]gzhon nu mtshan mkhan dang ltas mkhan gyi bram ze rnams la bstan lags sam/_rgyal pos smras pa/_bstan to/_/de rnams kyis ji skad du lung bstan/_'khor los sgyur ba'i rgyal por 'gyur ro zhes bya ba nas 'jig rten du sgra rnam par grags par 'gyur ro zhes bya ba'i 
[\[285a.6\]]bar gong ma bzhin du'o/_/de nas drang srong nyon mongs med kyis byang chub sems dpa' mthong nas tshigs su bcad de smras pa/_sa bdag rtog pa po rnams blo 'khrul te/_/rtsod pa'i dus na 'khor los sgyur mi 'byung /_/bsod nams mchog gi chos kyi mdzod 'di ni/_/nyes 
[\[285a.7\]]las rnam par rgyal nas sangs rgyas 'gyur/_/mtshan mi gsal dang ldan na mi dbang po/_/gling bzhi rnams kyi bdag po dbang phyug 'gyur/_/thub dbang mtshan ni shin tu gsal bas na/_/mi mchog sangs rgyas chos kyi 'khor los sgyur/_/zhes smras nas bdag nyid kyi 
[\[285b\]]
[\[285b.1\]]tshe'i mtha' dang /_byang chub sems dpa'i mngon par byang chub pa la brtag pa la zhugs pa dang /_byang chub sems dpa' lo nyi shu rtsa dgu bzhes nas khab nas byung nas lo drug tu dka' ba spyod par 'gyur te/_de nas bdud rtsi thob par 'gyur bar mthong ngo /_/bdag 
[\[285b.2\]]ni bar skabs der shi ba'i dus byed par 'gyur bar mthong nas de mig mchi mas gang ste 'dug pa rgyal po zas gtsang gis mthong nas sngang nas tshigs su bcad de smras pa/_skyes pa bud med rnams kyis gang mthong na/_/ngoms par mi 'gyur dga' ba thob 'gyur ba/_/lus 
[\[285b.3\]]bzang dge byed de ni 'dir mthong nas/_/drang srong chen po ci slad du bzhin gyur/_/ga las bdag gi gzhon nu 'jigs pa'am/_/tshe zad 'gyur ba nye bar mi gnas grang /_/de ni myur du legs par bdag la smros/_/khyod kyi mchi mas bdag ni 'dar bar 'gyur/_/
[\[285b.4\]]drang srong nyon mongs med kyis kyang tshigs su bcad de smras pa/_gal te 'di yi steng du nam mkha' las/_/rdo rje ser drag 'phangs pa bab gyur kyang /_/thub pa chen po'i sku las ba spu ni/_/nyag ma gcig kyang g.yo bar mi nus so/_/me chen rlung gi shugs 
[\[285b.5\]]kyis bdas pa dang /_/mtshon cha rnon po shin tu mi bzad dang /_/drag po'i dug dang sbrul gyi dug rnon dag_/gzhon nu la bab skad cig 'jig par 'gyur/_/thugs rje nyid la gnas gyur gang lags pa/_/'jigs pas nyen pa rnams la mi 'jigs stsol/_/
[\[285b.6\]]de ni 'jig rten kun gyi 'jigs 'joms na/_/mi dbang 'di la 'jigs pa ga la 'byung /_/'jig rten na ni bdag nyid che rnams kyi/_/gtsor gyur bdag nyid chen po gang zhig la/_/tshangs bcas lha yang rtag tu srung byed pa/_/mi dbang de la 'jigs pa 
[\[285b.7\]]ga la 'byung /_/mi dbang bdag gi rgud pa mthong nas ni/_/gang phyir zhi ba mi 'thob bdag sdug mod/_/chos kyi mchog mdzod 'di dang phrad nas ni/_/don ma thob par bdag ni 'chi bar 'gyur/_/gang dag smra ba'i dam pa mtshungs med pa/_/'di yi chos 
[\[286a\]]
[\[286a.1\]]thos 'gyur zhing thos nas kyang /_/rab tu zhi ba'i pha rol 'gro de dag_/skyid cing bsod nams ldan la rims nad bral/_/drang srong nyon mongs med rgyud nyon mongs pa can gyis bsams pa/_byang chub sems dpa'i mthus bdag gi rdzu 'phrul nyams te 
[\[286a.2\]]gal te bdag gi rkang gis song na skye bo'i tshogs chen po dang rgyal pos 'phya bar 'gyur ro snyam du rig nas smras pa/_lha khyod yun ring po nas kye ma'o drang srong nyon mongs med rkang kho nas ser skya'i gzhir zhugs par gyur kyang ci ma rung snyam pa'i dgongs pa bskyed pa/_bdag 
[\[286a.3\]]gis rkang gis ser skya'i gzhir zhugs te da ni rkang kho nas phyir 'byung gis khyod kyis lam bstar ba dang /_grong khyer byi dor bgyid du stsol cig_/rgyal po zas gtsang gis blon po rnams la bsgo ba/_shes ldan dag deng la grong khyer gyi byi dor dang lam stor du chug la lam po 
[\[286a.4\]]che dang /_tshong dus dang /_bzhi mdo dang /_sum mdo rnams su drang srong nyon mongs med rkang gis grong khyer ser skya'i gzhi nas phyir 'byung gis/_khyed cag gis bya ba dang byed pa gang yin pa de byos shig ces dril sgrogs shig_/lha bka' bzhin 'tshal zhes 
[\[286a.5\]]blon po rnams kyis rgyal po las mnyan nas grong khyer ser skya'i gzhi rdo ba dang /_gseg ma dang gyo mo rnams bsal nas tsan dan gyi chus chag chag btab/_shin tu dri zhim po'i pog phor nye bar bzhag_/dar gyi chun 'phyang mang po dpyangs rgyal mtshan dang ba dan bsgreng 
[\[286a.6\]]nas lam po che dang /_tshong dus dang /_bzhi mdo dang /_sum mdo rnams su dril sgrogs su bcug pa/_ser skya'i gzhi'i shAkya shes ldan dag nyon cig_/drang srong nyon mongs med grong khyer ser skya'i gzhi nas phyir 'byung gis/_khyed cag gis bya ba dang byed 
[\[286a.7\]]pa gang yin pa de byos shig_/de nas de nyon mongs pa'i blo dang ngan g.yo'i spyod pas rgyal po zas gtsang blon po'i tshogs kyis yongs su bskor ba dang /_ser skya na gnas pa'i bram ze dang khyim bdag du ma rjes bzhin du 'brang zhing 'byor pa mchog gis grong khyer gyi 
[\[286b\]]
[\[286b.1\]]dbus nas dbus su byung ste/_grong khyer ser skya'i sgor byung nas rgyal po slar bzlog ste ji ltar dga' ba'i spyod lam gyis song ste/_rim gyis ri bo kun 'dzin gyi drung du phyin pa dang /_de de la 'dzegs nas phan tshun nyul zhing ji ltar 'dod pa'i gnas shig btsal nas 
[\[286b.2\]]phyogs zhig tu 'dug go/_/de nas de lam gyis dub pa ngal bso ste/_bsam gtan bskyed nas rdzu 'phrul yang bskyed do/_/ji tsam dus gzhan zhig na drang srong nyon mongs med nad kyis thebs nas de rtsa ba dang /_sdong bu dang /_lo ma dang /_me tog dang /_'bras bu'i 
[\[286b.3\]]sman gyis bsnyen bkur byas na 'on kyang phyir thu bar gyur to/_/de nas mes byin gyis de'i lus kyi gnas rnams brtags nas smras pa/_mkhan po bdag cag rab tu byung ba de thams cad ni bdud rtsi'i ched dang /_bdud rtsi btsal ba'i phyir lags na/_gal te mkhan pos 
[\[286b.4\]]bdud rtsi rtogs par gyur na bdud rtsi de las bdag cag la yang bgos shig_/des smras pa/_bram ze'i khye'u kho bo yang cung zad rab tu byung ba de thams cad bdud rtsi'i ched dang /_bdud rtsi btsal ba'i phyir yin na/_kho bos kyang bdud rtsi ma rtogs so/_/de lta mod kyi 
[\[286b.5\]]shAkya rnams kyi nang du byung ba'i gzhon nu gang yin pa des bdud rtsi rtogs par 'gyur zhing /_bdud rtsis kyang 'gro ba tshim par byed par 'gyur gyis de'i drung du rab tu byung shig_/khyod rab tu byung nas kyang rigs brjod par mi bya/_rus brjod par mi bya/_bram ze'i khye'u 
[\[286b.6\]]brjod par mi bya ste/_rab tu byung nas kyang tshangs par spyod pa 'ba' zhig spyad par bya zhing /_bdud rtsi rtogs par bya ba'i phyir brtson par bya'o/_/de nas khyed kyis bdud rtsi rtogs par 'gyur ro zhes smras nas tshigs su bcad de smras pa/_de bzhin gshegs pa tshol 'dod 
[\[286b.7\]]na/_/shar gyi phyogs su khyod 'dug dang /_/yang dag sangs rgyas grags ldan pa/_/rnyed par dka' ba mthong bar 'gyur/_/zhes bya ba smras nas/_bsags pa kun gyi mtha' 'dzad cing /_/mthon po rnams kyi mtha' ltung 'gyur/_/phrad pa'i mtha' ni 'bral ba ste/_/
[\[287a\]]
[\[287a.1\]]gson pa'i mtha' ni 'chi ba yin/_/zhes smras te/_dus kyi chos dang ldan par gyur to/_/de nas mes byin gyis de'i lus la lus kyi mchod pa byas nas bA rA Na sIr song ste gnas so/_/de de na bram ze'i khye'u lnga brgya la bram ze'i gsang tshig 
[\[287a.2\]]klog tu 'jug go/_/mes byin gyi rus ka t+ya ya na yin pas de'i ming ka t+ya'i bu ka t+ya'i bu zhes bya bar gyur to/_/de sangs rgyas bcom ldan 'das mngon par byang chub pa na spyan sngar 'gro bar 'gyur te/_bcom ldan 'das kyis ka t+ya'i bu de la gdams ngag phog nas 'khor 
[\[287a.3\]]ba'i dgon pa las bsgral te/_shin tu mthar phyin pa'i grub pa dang bde ba mya ngan las 'das pa las 'jog par 'gyur te/_de'i ming ni ka t+ya'i bu chen po ka t+ya'i bu chen po zhes bya bar 'gyur ro/_/de nas dus gzhan zhig na byang chub sems dpa' 'khrungs nas ring po ma 
[\[287a.4\]]lon par ma ma'i pang du bzhugs nas gser gyi gzhong par 'bras dang shar bsres pa'i chan gsol pa na/_de ma mas bkag kyang ma thub par mang por gsol nas dbrog par brtsams pa dang /_dbrog par ma nus nas des rgyal po zas gtsang la sbran pa dang /_rgyal pos 
[\[287a.5\]]btsun mo dang lhan cig gis dbrog par brtsams pa dang des kyang ma nus so/_/de nas rgyal pos blon po rnams dang ser skya na gnas pa'i skye bo'i tshogs rnams la bsgo ba na de rnams kyis kyang dbrog par ma nus so/_/de nas glang po che lnga brgya la btags pa dang /_byang chub 
[\[287a.6\]]sems dpas bsams pa/_'di rnams kyis bdag gi stobs nyams na mi rung gis/_ma la bdag gi mdzub mo bkug pas gser gyi gzhong pa nas bzung ngo snyam nas des mdzub mo bkug pas gser gyi gzhong pa bzung nas drangs pa dang /_glang po che lnga brgya po de dag 
[\[287a.7\]]kha phyir bsgyur te drangs nas de dag gis kyang gser gyi gzhong pa dbrog par ma nus so/_/rgyal po zas gtsang gis bsams pa/_ji ltar byang chub sems dpa'i lag pa g.yon pas glang po che lnga brgya drangs pa dang sbyar na/_gdon mi za bar lag pa gnyis kyis ni glang 
[\[287b\]]
[\[287b.1\]]po che stong thub kyis de bas na gzhon nu'i ming glang po che stong gi stobs can zhes gdags so zhes btags so//_//bar sdom la/_khye'u dang rtsed mo dag dang ni/_/rig pa khang [{]bzangs [,]bzang [}]nyid dang ni/_/ngang pa mtshon cha dge ba'i snying /_/dmag dang btsun mo rnams 
[\[287b.2\]]yin no/_/chos nyid kyis byang chub sems dpa' shAkya thub pa 'khor lnga brgya dang yi ge'i slob dpon srin bu go cha la yi ge slob par gtad nas/_yi ge'i slob dpon srin bu go chas byang chub sems dpa' la yi ge bris nas phog pa dang /_byang chub sems dpas 
[\[287b.3\]]smras pa/_'di ni ngas shes so/_/de nas de yi ge gnyis dang /_gsum nas de bzhin du lnga brgya'i bar bris nas phog pa dang /_byang chub sems dpas smras pa/_'di dag kyang ngas shes kyis gzhan dag smros shig_/srin bu go chas smras pa/_'jig rten 
[\[287b.4\]]na ni yi ge 'di tsam spyod kyi gzhan ni bdag gis ma 'tshal to/_/de nas byang chub sems dpa' nyid kyis yi ge bris te srin bu go cha la byin nas gsungs pa/_yi ge 'di'i ming ci yin smros shig_/des smras pa/_ma 'tshal to/_/byang chub sems dpas gsungs 
[\[287b.5\]]pa/_'jig rten du gnyis shig byung na yi ge 'di mngon par 'gyur te/_byang chub sems dpa' 'am 'khor los sgyur ba'o/_/nam mkha'i ngos la gnas pa'i tshangs pas smras pa/_srin bu go cha byang chub sems dpas ji skad gsungs pa de de bzhin te/_yi ge 
[\[287b.6\]]'di shes pa ni 'jig rten du gnyis shig byung na mngon par 'gyur te/_byang chub sems dpa' 'am 'khor los sgyur ba'i rgyal po'o/_/byang chub sems dpas yi ge de tshangs pa'i dbyangs kyis bklags pa la nam mkha'i ngos la gnas pa'i tshangs pas dbang byas 
[\[287b.7\]]pas tshangs pa'i yi ge tshangs pa'i yi ge zhes bya bar gyur to/_/gang gi tshe byang chub sems dpa' yi ge'i mthar phyin pa de'i tshe byang chub sems dpa'i zhang po bzang len zhes bya ba des glang po che'i gnya' bar zhon pa bslabs nas 'phong gi slob dpon lhar bcas zhes bya ba des 'khor 
[\[288a\]]
[\[288a.1\]]lnga brgya dang spyod pa slob pa la zhugs pa na bzang len gyis lhar bcas la smras pa/_byang chub sems dpa' dang de bzhin du gzhon nu gzhan dag ni snying rje can yin pas bslab par bya ba thams cad slobs shig_/lhas byin 'di ni gdug pa'i las byed 
[\[288a.2\]]pa yin gyis 'jig rten thams cad la gnod par gyur na mi rung gis 'di la gnad du snun pa ma bstan cig_/gang gi tshe byang chub sems dpa' bslab pa thams cad la legs par bslabs pas gnas lnga po 'di lta ste/_rgyang nas phog pa dang /_sgra grag par phog 
[\[288a.3\]]pa dang /_gnad du phog pa dang /_mi 'chor bar phog pa dang /_tshabs che ba dag la yang byang bar gyur pa de'i tshe phyogs kun du sgra grags pa shAkya rnams kyi nang du byung ba'i gzhon nu zhes bya ba nas 'jig rten du sgra rnam par grags par 'gyur ro zhes bya ba'i bar gong ma 
[\[288a.4\]]bzhin du'o/_/de'i tshe yangs pa can gyi lits+tsha bI rnams kyis glang po che mtshan dang ldan pa zhig rnyed nas de rnams kyis bsams pa/_rgyal po zas gtsang gi sras mtshan mkhan rnams kyis 'khor los sgyur ba'i rgyal por 'gyur ro zhes lung bstan pa de'i mthus glang po 
[\[288a.5\]]rin po che 'di byung gis dong kha de kho na la dbul lo snyam nas/_de rnams kyis glang po rin po che de rgyan thams cad kyis brgyan nas khrid de dong ba las rim gyis ser skya'i gzhir phyin nas rgyal po'i pho brang gi sgor glang po che dam pa bzhag nas sdod pa dang /_ma stes te gdug 
[\[288a.6\]]pa'i las can lhas byin phyir byung ba des glang po che dam pa de de ltar rgyan gyis brgyan pa mthong nas de des phrag dog chen po skyes te/_de phrag dog dang mi bzod pa skyes pas dris pa/_glang po dam pa 'di su'i yin/_de rnams kyis smras pa/_gzhon nu shAkya thub pa 
[\[288a.7\]]mtshan mkhan rnams kyis 'khor los sgyur ba'i rgyal por lung bstan pa de la yangs pa can gyi tshogs rnams kyis glang po rin po che 'di skyes su phul lo/_/lhas byin lhag par mi bzod pa skyes nas smras pa/_re zhig de 'khor los sgyur bar ma gyur par je khyed 
[\[288b\]]
[\[288b.1\]]cag de la glang po rin po che 'bul lam zhes smras nas thal lcag gis glang po che bsad do/_/ji tsam na phyogs der dga' bo 'ongs pa des de mthong nas dris pa/_shes ldan dag glang po che bzang po 'di sus bsad/_de rnams kyis smras pa/_lhas byin gyis so/_/
[\[288b.2\]]des bsams pa/_gdon mi za bar 'di la lhas byin gyi mthu sad kyis ma la bdag gis kyang 'di la mthu sad par bya'o snyam nas mjug ma nas bzung ste dri mi zhim par mi 'gyur bar bya bar mtha' gcig tu bor ro/_/ji tsam na byang chub sems dpa' shAkya thub pa phyir byung ba 
[\[288b.3\]]des de gzigs nas dris pa/_glang po che 'di gang nas 'ongs/_de rnams kyis ji ltar gyur pa smras so/_/sus bsad/_lhas byin gyis so/_/mgron rnams la mgron gyi mchod pa bya ba yin na ma legs pa zhig byas so/_/phyogs gang du bsad/_'o nir 
[\[288b.4\]]ro/_/'di sus 'dir khyer te 'ongs/_dga' bos so/_/des dgongs pa/_gdon mi za bar de gnyis kyis 'di la mthu sad kyis/_ma la ngas kyang 'di la mthu sad par bya'o snyam du dgongs nas/_mjug ma nas bzung ste ra ba'i khar 'phangs pa las ra ba rim pa 
[\[288b.5\]]bdun dang /_'obs rim pa bdun las bzlas te bor ro/_/de ltung bas gshong btod pa glang po che'i gshong glang po che'i gshong zhes bya bar gyur to/_/der bram ze dang khyim bdag dad pa can rnams kyis mchod rten brtsigs pas deng sang du yang dge slong mchod 
[\[288b.6\]]rten la phyag byed pa dag phyag byed do/_/'dir smras pa/_lhas byin gyis ni glang chen dbang po bsad/_/dga' bos de ni gom pa bdun du khyer/_/byang chub sems dpas phyag gis bar snang la/_/rdo ba bzhin du phyi rol rgyang [{]rings [,]ring [}]'phangs/_/gzhon nu 
[\[288b.7\]]rnams kyis smras pa/_gcod pa byed du 'dong ngo zhes de rnams phyir byung ba byang chub sems dpa' shAkya thub pas kyang gsan nas 'khor lnga brgya dang gcod pa byed du phyir byung ngo /_/gzhon nu rnams 'bras rnga ba bzhin du gcod par byed de/_de rnams kyis shing bcad cing 
[\[289a\]]
[\[289a.1\]]bcad pa rnams 'gyel to/_/byang chub sems dpa' ni bre'i kha gcod pa bzhin du gcod par mdzad do/_/des shing bcad cing bcad pa rnams ma 'gyel te/_de bzhin du 'dug pa dang /_gzhon nu rnams kyis smras pa/_shes ldan dag byang 
[\[289a.2\]]chub sems dpa' shAkya thub pa stobs dang ldan zhing gnas lnga la byang ngo zhes thos na 'di gcod par byed pa yang mi shes pa las na/_'di bdag cag pas stobs dang ldan pa ni ma yin te/_'di ltar bdag cag gis shing gang dag bcad pa de thams cad ni 'gyel la/_'dis 
[\[289a.3\]]gang dag bcad pa de dag ni de bzhin du 'dug go/_/de nas byang chub sems dpa' shAkya thub pa la mngon par dad pa'i lha gang yin pa de 'di snyam du sems te/_shAkya 'di dag ni byang chub sems dpa'i mthu dang bzo la byang ba ma shes pas byang chub sems dpa' la brnyas shing 
[\[289a.4\]]mthu la yang smod par 'gyur gyis de la thabs shig bsham par bya'o snyam nas/_des de dang mthun pa'i rlung zhig btang bas des shing de dag thams cad chem chem zer nas 'gyel te/_shAkya rnams kyis mthong nas mchog tu ngo mtshar skyes so/_/de rnams tshabs 
[\[289a.5\]]byed pa la zhugs te/_de rnams kyis de na 'ben du lcags kyi ta la bdun dang /_rnga dang /_phag btsugs so/_/lhas byin gyis rkang thabs byas te lcags mda' 'phangs pa dang /_lcags kyi shing ta la gcig phigs so/_/dga' bos gnyis la'o/_/byang 
[\[289a.6\]]chub sems dpas lcags mda' 'phangs pa dang shing ta la bdun dang /_rnga dang /_phag las thal nas lcags kyi mda' de sa la zug pa klus phyung ba dang chu ro phun sum tshogs pa zhig byung nas de la skye bo'i tshogs chen pos 'thung bar brtsams so/_/bram ze 
[\[289a.7\]]dang khyim bdag dad pa can rnams kyis der mchod rten brtsigs te/_deng sang du yang dge slong dag mchod rten la phyag 'tshal ba dag phyag byed do/_/gzhon nu rnams shing rtar zhugs nas ser skya'i gzhir zhugs pa dang /_mtshan mkhan grong khyer nas phyir byung ba 
[\[289b\]]
[\[289b.1\]]de rnams kyis gzhon nu shAkya thub pa shing rtar zhugs pa nas/_nang du zhugs pa la lung bstan pa/_gal te 'di lo bcu gnyis su rab tu ma byung bar gyur na/_/gdon mi za bar 'khor los sgyur ba'i rgyal por 'gyur ro/_/rgyal po zas gtsang gis gzhon nu 
[\[289b.2\]]mtshan mkhan rnams kyis lung bstan to zhes bya ba thos so/_/thos nas kyang dga' ba dang mgu ba skyes te shAkya rnams ba sogs nas smras pa/_shes ldan dag mtshan mkhan rnams kyis gal te gzhon nu lo bcu gnyis su rab tu ma byung bar gyur na 'khor los sgyur ba'i 
[\[289b.3\]]rgyal por 'gyur ro zhes lung bstan pa kho bos thos so/_/gzhon nu 'di gal te lo bcu gnyis su rab tu ma byung ste 'khor los sgyur ba'i rgyal por gyur na/_bdag cag nam mkha'i ngos la rgyu zhing gling bzhir phyi bzhin 'dong gis 'di khyim phub cig_/blon po rnams 
[\[289b.4\]]kyis smras pa/_lha gzhon nu 'dod pa rnams don du mi gnyer ro/_/rgyal po zas gtsang gis smras pa/_gzhon nu la bud med thams cad bstan la 'di gang la dga' bar gyur pa de chung mar blang bar bya'o/_/de nas kha cig gis smras pa/_lha gzhon nu ni sbyin pa 
[\[289b.5\]]la dga' bas rgyan rnams bud med la stsol du stsal la/_de gang la mgu bar skyed par gyur pa de btsun mor blang bar bgyi'o/_/rgyal po zas gtsang gis smras pa/_de bzhin du gyis shig_/blon po rnams kyis rgyan rnam pa sna tshogs rin po ches spras pa'i phung po spungs 
[\[289b.6\]]so/_/de nas rgyal po zas gtsang gis khyim dang grong khyer phyag dar dang byi dor byed du bcug nas rgyu skar dang /_tshes grangs dang /_yud tsam dag bstun te gdan seng ge'i khri bshams pa la gzhon nu shAkya thub pa bzhag nas seng ge'i khri dang nye bar rgyan sna tshogs kyi phung po spungs te 
[\[289b.7\]]blon po rnams dang /_gzhan yang ser skya'i gzhi'i skye bo'i tshogs gtso bor bkur ba rnams nang du zhugs so/_/de nas bud med thams cad rang gi khyim gyi 'byor pa dang mthun pa'i cha byad dang /_rgyan dang gos gyon nas zhugs pa dang /_byang chub sems dpa' 
[\[290a\]]
[\[290a.1\]]sbyin pa la dga' bas rgyan de dag de rnams la byin no/_/shAkya lag na dbyug pa can gyi bu mo grags 'dzin ma zhes bya ba gzugs bzang ba dang /_lang tsho la bab pa/_de ma song nas shAkya lag na dbyug pa can gyis smras pa/_bu mo byang chub sems 
[\[290a.2\]]dpa' rgyan sbyin gyis song shig_/des smras pa/_yab ci'o skol cag la rgyan ma mchis sam/_bu mo rgyan med pa ni ma yin mod kyi/_byang chub sems dpa' bud med gang bzhed pa de 'dam par mdzad do/_/yab 'dam yang rung mi 'dam yang rung /_de kho na bdag 
[\[290a.3\]]gi sdum thab lags so/_/bu mo gal te de lta na shin tu 'gro dgos pas song shig_/de nas grags 'dzin ma na tshod gzhon zhing cha lugs bzang ba/_skye bo'i tshogs chen po'i yid dang mig 'phrog pa/_bud med thams cad kyi nang na lha'i bu mo bzhin du gzi brjid 
[\[290a.4\]]dang ldan pas nang du zhugs nas spyod lam dul bas byang chub sems dpa'i spyan sngar 'dug go/_/byang chub sems dpas rgyan thams cad byin nas sor gdub brgya kho na lus pa byang chub sems dpas de la bstan pa dang /_des thog ma med pa'i dus nas mchog tu mnyes pa byas 
[\[290a.5\]]pa des seng ge'i khri'i skas la 'dzegs nas byang chub sems dpa'i phyag nas rang gis phyung ngo /_/blon po rnams dang ser skya'i gzhi'i skye bo'i tshogs gtso bor bkur ba rnams kyis smras pa/_shes ldan dag 'di ni bud med thams cad las khyad par du 'phags pa yin te/_'dis 
[\[290a.6\]]gzhon nu'i thugs dang bstun par nus pas 'di blang bar bya'o/_/de nas rgyal po zas gtsang gis grags 'dzin ma bud med kyi 'khor nyi khri dang gzhon nu shAkya thub pa'i btsun mor blangs so/_/chos nyid kyis gang gi tshe sangs rgyas bcom ldan 'das rnams 'jig rten du byung ba 
[\[290a.7\]]de'i tshe shing dge ba'i snying po zhes bya ba skye bar 'gyur te/_de nyi ma gcig cing khru brgyar skye bar 'gyur la/_ji tsam nyi ma ma shar ba de srid du ni sen mos kyang gcad du rung la/_nyi ma shar nas ni mtshon gyis kyang mi chod cing mes kyang mi tshig pa zhig ser skya'i gzhi dang lhas 
[\[290b\]]
[\[290b.1\]]bstan gyi bar na 'bab chu ro hi ka zhes bya ba'i 'gram na skyes te/_dus dus su chu phrug pas de'i rtsa ba brus nas rlung gi shugs kyis 'gyel te gags bzhin du chu bcad de 'dug go/_/de nas chus rgyal po legs par rab sad kyi yul ni chu med pas ma rung la/_zas gtsang 
[\[290b.2\]]gi yang chus ma rung ste/_rgyal po legs par rab sad kyis rgyal po zas gtsang la spring ba/_shing dge ba'i snying po 'gyel nas 'bab chu ro hi ka'i gags su gyur te mchis na gzhon nu mthu dang ldan zhes thos kyis de btang ba'i rigs so/_/rgyal po zas gtsang gis smras 
[\[290b.3\]]pa/_kho bo gzhon nu la bka' mi stsol lo/_/'dun pas smras pa/_lha bdag la gnang ba 'ba' zhig stsol cig_/ci nas kyang gzhon nu la yang bka' ma stsal bzhin du rang nyid gshegs par 'gyur ba de ltar bgyi'o/_/rgyal po zas gtsang gis khas blangs so/_/
[\[290b.4\]]'dun pas 'bab chu ro hi ka'i 'gram du gzhon nu rnams kyi skyed mos tshal re re brtsigs nas smras pa/_gzhon nu dag skyed mos tshal du 'dong /_de rnams so so'i shing rtar zhugs nas skyed mos tshal du dong ba las lhas byin gyi skyed mos tshal gyi steng nas ngang pa zhig 'phur 
[\[290b.5\]]ba de lhas byin gyis mdas bsnun nas byang chub sems dpa'i skyed mos tshal du lhung ba dang /_byang chub sems dpas bzung nas mda' phyung ste sman gyis glan nas sos so/_/lhas byin gyis byang chub sems dpa' la spring ba/_ngang pa'o ni sngar ngas bzung ba yin gyis 
[\[290b.6\]]skur cig_/byang chub sems dpas slar spring ba/_ngas gang gi tshe kho na sems can thams cad la phan pa'i lhag pa'i bsam pas byang chub tu sems bskyed pa de kho na'i tshe ngas sems can thams cad bzung ba yin no/_/der byang chub sems dpa' dang lhas byin 
[\[290b.7\]]lhan cig srid pa tha ma la thog mar sha khon de byung ste/_srid pa gzhan rnams su ni phal mo che zhig kyang byung ngo /_/legs par rab sad kyis gzhon nu rnams shing dge ba'i snying po dbyung ba'i phyir lhags so zhes thos nas des skye bo'i tshogs chen po mngags te/_skye bo'i 
[\[291a\]]
[\[291a.1\]]tshogs chen po'i sgra chen po dang sgra mthon po grag nas byang chub sems dpas smras pa/_shes ldan dag skye bo'i tshogs chen po'i sgra chen po dang /_sgra mthon po grag pa 'di ci zhig_/'dun pas ji ltar gyur pa gsol ba dang /_byang chub sems dpas 
[\[291a.2\]]gsungs pa/_gal te de lta na 'byin du 'dong ngo zhes byang chub sems dpa' gzhon nu rnams dang lhan cig dong ba dang /_ji tsam na khung nas sbrul gdug pa zhig byang chub sems dpa'i mdun du byung ba dang 'char kas byang chub sems dpa' thal bar brlags su 'gyur du 'ong 
[\[291a.3\]]zhes mtshon rnon pos rked du bcad pa las de'i dbugs kyis 'char ka la phog pas 'char ka nag por gyur nas/_de'i ming 'char ka nag po 'char ka nag po zhes bya bar gyur to/_/de nas gzhon nu rnams kyis shing dge ba'i snying po 'byin pa la zhugs pa na lhas byin 
[\[291a.4\]]gyis 'bad pa dang cung zad cig g.yos so/_/dga' bos ni cung zad cig bteg go/_/byang chub sems dpas ni thams cad kyi thams cad du steng gi nam mkha' la 'phangs te dum bu gnyis su chag nas 'bab chu ro hi ka'i tshu rol gyi 'gram du dum bu gcig_/pha rol 
[\[291a.5\]]gyi 'gram du dum bu gcig lhung bar gyur to/_/byang chub sems dpas skye bo'i tshogs la gsungs pa/_shes ldan dag shing dge ba'i snying po 'di ni bsil ba'i rang bzhin can yin pas mkhris pa'i nad dang /_shu ba dang /_phol mig byung ba la byugs na zhi bar 'gyur 
[\[291a.6\]]gyis/_dum bu dum bur byos la khyer cig_/gzhon nu rnams rang rang gi shing rtar zhugs te skyed mos tshal gyi sa nas ser skya'i gzhir dong nas grong khyer du zhugs pa na byang chub sems dpa' shing rtar zhugs pa la mtshan mkhan rnams kyis gal te 'di lo bdun rab tu ma byung 
[\[291a.7\]]bar gyur na/_'khor los sgyur ba'i rgyal por 'gyur ro zhes lung bstan no/_/shAkya dril bu sgra'i bu mo sa 'tsho ma zhes bya ba steng gi khang [{]bzangs kyi [,]bzang gi [}]gzhi la 'dug pa byang chub sems dpas gzigs so/_/gzigs ma thag tu zhabs kyi mthe bos shing rta mnan nas mi 
[\[291b\]]
[\[291b.1\]]g.yo bar gyur pa dang /_byang chub sems dpas sa 'tsho ma la brtag par brtsams so/_/sa 'tsho mas kyang byang chub sems dpa' la'o/_/byang chub sems dpa' sa 'tsho ma la rtog pa na phyag na lcags kyi mda' bsnams pa de phyir brlags so/_/sa 'tsho ma yang 
[\[291b.2\]]byang chub sems dpa' la rtog pa na rkang pa'i mthe bos khang [{]bzangs kyi [,]bzang gi [}]gzhi brtol to/_/skye bo'i tshogs chen pos byang chub sems dpa' dang sa 'tsho ma la phan tshun du rtog par byed cing lhag pa'i bsam pa skyes par gyur pa mthong ngo /_/mthong nas kyang smras pa/_bud med 
[\[291b.3\]]'di 'dra ba 'dis ni byang chub sems dpa'i thugs dang bstun par nus so/_/gtam de rgyal po zas gtsang gis thos nas de 'khor nyi khri dang byang chub sems dpa'i btsun mor blangs so/_/chos nyid kyis gang gi tshe byang chub sems dpa' skyed mos tshal gyi gzhir gshegs 
[\[291b.4\]]par bzhed par gyur pa de'i tshe kha lo sgyur ba la kye kha lo sgyur ba re zhig bzhon pa bzang po myur du shoms shig dang /_der nga zhugs nas skyed mos tshal gyi gzhir 'gro'o zhes gsung bar 'gyur bas/_de nas byang chub sems dpas kha lo sgyur ba la bsgo ba/_kye kha lo sgyur ba 
[\[291b.5\]]re zhig bzhon pa bzang po myur du shoms shig dang /_der nga zhugs nas skyed mos tshal gyi gzhir 'gro'o/_/lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po myur du bshams te/_byang chub 
[\[291b.6\]]sems dpa' shAkya thub pa gang na ba der song nas phyin pa dang /_byang chub sems dpa' shAkya thub pa la 'di skad ces smras so/_/lha bcibs pa bzang po bshams lags kyis lha da de'i dus la bab par dgongs su gsol/_de nas byang chub sems dpa' shAkya thub 
[\[291b.7\]]pa bzhon pa bzang por zhugs nas skyed mos tshal gyi gzhir byung ba dang /_byang chub sems dpa' shAkya thub pas mi rgas 'khogs gtugs pa sgur po phyam dgu bo ltar kyar kyor can/_mdun nas 'khar ba la rten cing 'dar zhing 'gro ba/_de'i skra se ba/_ji ltar 
[\[292a\]]
[\[292a.1\]]yang mi gzhan dag dang mi 'dra ba cig gzigs so/_/gzigs nas kyang kha lo sgyur ba la gsungs pa/_kha lo sgyur ba mi rgas 'khogs gtugs pa/_sgur po phyam dgu bo ltar kyar kyor can/_mdun nas 'khar ba la rten cing /_lus 'dar zhing 
[\[292a.2\]]'gro la de'i skra se ba/_ji ltar yang mi gzhan dang mi 'dra ba 'di ci yin/_lha mi 'di ni rgas pa zhes bya'o/_/kha lo sgyur ba rgas pa zhes bya ba 'di ci yin/_lha mi 'di ring po mi thogs pa kho nar 'gum par 'gyur bas de rgas pa zhes bgyi'o/_/kha lo sgyur ba nga yang 
[\[292a.3\]]rgas pa'i chos dang /_rgas pa'i chos nyid las ma 'das sam/_lha yang rgas pa'i chos dang /_rgas pa'i chos nyid las ma 'das so/_/kha lo sgyur ba de'i phyir shing rta phyir sgyur cig_/pho brang nyid du 'dong ngo /_/'di ltar nga pho brang nyid du phyin nas/_nga rgas pa 
[\[292a.4\]]las ma 'das zhes grag pa'i don de nyid bsam par bya'o/_/kha lo sgyur bas shing rta phyir bsgyur nas pho brang nyid du chas te/_der byang chub sems dpa' shAkya thub pa pho brang gi nang du byon nas/_nga yang rgas pa las ma 'das pa lta zhig ces mi dgyes shing thugs 
[\[292a.5\]]ngan dgongs so/_/'dir smras pa/_dar yol rgas shing sgur la mgo skya ba/_/lag na 'khar ba thogs pa'i mi gzigs nas/_/'di bdag rgas las ma 'das zhes grag ces/_/de nas mi dgyes thugs ngan dgongs par mdzad/_/de nas rgyal po zas gtsang gis 
[\[292a.6\]]kha lo sgyur ba la smras pa/_kha lo sgyur ba ci gzhon nu yid dga' ba dang mgu bas skyed mos tshal gyi gzhir byung ngam/_skyed mos tshal la mngon par dga' 'am lha ma lags so/_/de ci'i slad du zhe na/_lha gzhon nu skyed mos tshal gyi gzhir gshegs pa na/_mi 
[\[292a.7\]]rgas 'khogs gtugs pa/_sgur po phyam dgu po ltar kyar kyor can/_mdun nas 'khar ba la rten cing lus 'dar zhing mchis la de'i skra se ba/_ji ltar yang mi gzhan dag dang mi 'dra ba zhig gzigs so/_/gzigs nas kyang bdag la 'di skad 
[\[292b\]]
[\[292b.1\]]ces bka' stsal to/_/kha lo sgyur ba mi rgas 'khogs gtugs pa/_sgur po phyam dgu bo ltar kyar kyor can/_mdun na 'khar ba la rten cing /_lus 'dar zhing 'gro la de'i skra se ba/_ji ltar yang mi gzhan dag dang mi 'dra ba 'di ci yin/_de la bdag gis 
[\[292b.2\]]'di skad ces bgyis so/_/lha 'di ni rgas pa zhes bgyi'o/_/de 'di skad ces gsung ste/_kha lo sgyur ba rgas pa zhes bya ba 'di ci yin/_de la bdag gis 'di skad ces gsol to/_/lha mi 'di ring po mi thogs pa kho nar 'gum par 'gyur bas/_lha de ni 
[\[292b.3\]]rgas pa zhes bya'o/_/de 'di skad ces gsung ste/_kha lo sgyur ba nga yang rgas pa'i chos dang rgas pa'i chos nyid las ma 'das sam/_de la bdag gis 'di skad ces gsol to/_/lha yang rgas pa'i chos dang rgas pa'i chos nyid las ma 'das so/_/de 'di skad ces gsung ste/_kha lo 
[\[292b.4\]]sgyur ba de'i phyir shing rta phyir sgyur cig_/pho brang nyid du 'dong ngo /_/'di ltar pho brang du phyin nas/_nga rgas pa las ma 'das zhes grag pa'i don de nyid bsam par bya'o/_/lha gzhon nu de pho brang gi nang du gshegs te/_de nas nga yang rgas pa las ma 'das pa 
[\[292b.5\]]lta zhig ces mi dgyes shing thugs ngan dgongs so/_/de nas rgyal po zas gtsang 'di snyam du sems te/_mtshan mkhan dang ltas mkhan gyi bram ze de rnams kyi tshig yang dag par bden par mi 'gyur grang /_gzhon nu skra dang kha spu bregs te gos ngur smrig 
[\[292b.6\]]bgos nas/_dad pa yang dag pa kho nas khyim nas khyim med par rab tu 'byung bar 'gyur du 'ong gis/_ma la bdag gis gzhon nu la 'dod pa'i yon tan lnga las phal mo che zhig byin la/_ci nas kyang 'di la dga' zhing rab tu 'byung bar mi 'gyur bar bya'o 
[\[292b.7\]]snyam mo/_/de nas rgyal po zas gtsang gis/_byang chub sems dpa' shAkya thub pa la 'dod pa'i yon tan lnga las phal mo che zhig byin te/_ci nas kyang 'di la dga' zhing rab tu 'byung bar mi 'gyur bar byas so/_/'dir smras pa/_shAkya thub pa'i yab ste zas 
[\[293a\]]
[\[293a.1\]]gtsang des/_/kha lo sgyur las tshig de thos nas ni/_/de tshe dga' nas bdag 'dor mi gzhug phyir/_/'dod pa'i yon tan lnga las yang byin no/_/chos nyid kyis byang chub sems dpa' skyed mos tshal gyi gzhir gshegs par bzhed 
[\[293a.2\]]par gyur pa de'i tshe kha lo sgyur ba la/_kye kha lo sgyur ba/_re zhig bzhon pa bzang po myur du shoms shig dang /_de la nga zhon nas skyed mos tshal gyi gzhir 'gro'o zhes gsung bar 'gyur bas/_de nas byang chub sems dpas kha lo sgyur ba la gsungs pa/_kye 
[\[293a.3\]]kha lo sgyur ba/_re zhig bzhon pa bzang po myur du shoms shig_/de la nga zhon nas skyed mos tshal gyi gzhir gshegs so/_/lha bka' bzhin 'tshal zhes kha lo sgyur bas/_byang chub sems dpa' shAkya thub pa'i ltar mnyan nas bzhon pa bzang po bshams 
[\[293a.4\]]te/_byang chub sems dpa' shAkya thub pa gang na ba der song nas phyin pa dang /_byang chub sems dpa' shAkya thub pa la 'di skad ces gsol to/_/lha bcibs pa bzang po bshams lags na/_lha da de'i dus la bab par dgongs su gsol/_
[\[293a.5\]]de nas byang chub sems dpa' shAkya thub pa bzhon pa bzang por zhugs nas/_skyed mos tshal gyi gzhir byung ba dang /_byang chub sems dpa' shAkya thub pas/_mi skya bo rbab rbab bo/_/rid pa/_nyam chung ba/_dbang po nyams pa/_skye bo 
[\[293a.6\]]mang po'i mig gis lta mi phod pa zhig gzigs so//_//
