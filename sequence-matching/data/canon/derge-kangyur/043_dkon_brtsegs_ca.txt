[\[1a\]]
[\[1a.1\]]@#/_/dkon brtseT ca pa bzhugs so/_/
[\[1b\]]
[\[1b.1\]{D64}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu pa ste glog thob kyis zhus pa/_bam po dang po/_rgya gar skad du/_Ar+ya bi d+yuta 
[\[1b.2\]]prAp+ta pa ri pr-i ts+tshA nA ma ma hA yA na sU tra/_bod skad du/_'phags pa glog thob kyis zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di 
[\[1b.3\]]skad bdag gis thos pa dus gcig na/_bcom ldan 'das rgyal po'i khab bya rgod phung po'i ri la/_dge slong gi dge 'dun chen po thams cad kyang yon tan khyad par du 'phags pa phun sum tshogs shing seng ge'i 
[\[1b.4\]]sgra sgrogs pa stong dang /_byang chub sems dpa' sems dpa' chen po lnga brgya dang thabs cig tu bzhugs te/_de dag thams cad kyang gzungs rab tu thob pa/_spobs pa thogs pa med par gyur pa/_mi skye ba'i 
[\[1b.5\]]chos la bzod pa mngon sum du byas pa/_phyir mi ldog pa la gnas pa/_ting nge 'dzin rnams dang ldan pa/_mngon par shes pas rnam par rtsen pa/_sems can gyi sems kyi spyod pa'i tshul rab tu rtogs pa sha stag la 
[\[2a\]]
[\[2a.1\]]@#/_/'di lta ste/_byang chub sems dpa' nyi ma'i rgyal mtshan dang /_byang chub sems dpa' zla ba'i rgyal mtshan dang /_byang chub sems dpa' kun tu 'od dang /_byang chub sems dpa' zla ba'i rgyal po dang /_byang chub sems dpa' shin tu mtho gsal dang /_byang chub 
[\[2a.2\]]sems dpa' rnam par snang byed dang /_byang chub sems dpa' seng ge'i blo gros dang /_byang chub sems dpa' rin po che'i yon tan 'od dang /_byang chub sems dpa' don thams cad grub pa dang /_byang chub sems dpa' sngon gyi rkyen dang ldan pa dang /_byang chub sems dpa' smon 
[\[2a.3\]]lam dang spyod pa phun sum tshogs pa dang /_byang chub sems dpa' stong pa'i blo gros dang /_byang chub sems dpa' mnyam pa'i sems dang /_byang chub sems dpa' dga' sred dang /_byang chub sems dpa' 'khor lo mos pa dang /_byang chub sems dpa' g.yul las rnam par 
[\[2a.4\]]rgyal ba dang /_byang chub sems dpa' blo gros spyod pa dang /_byang chub sems dpa' glog thob dang /_byang chub sems dpa' rnam par rgyal ba'i spobs pa dang /_byang chub sems dpa' seng ge'i nga ro dang /_byang chub sems dpa' rab dbyangs dang /_byang chub sems dpa' 
[\[2a.5\]]sad byed dang /_byang chub sems dpa' spyod pa sgyur ba la mkhas pa dang /_byang chub sems dpa' rab tu zhi ba'i spyod pa la sogs pa byang chub sems dpa' sems dpa' chen po 'di dag ni gtso bor gyur to/_/gzhan yang brgya byin lha'i dbang po dang /_rgyal po chen po bzhi dang /_
[\[2a.6\]]'jig rten gyi khams mi mjed kyi bdag po tshangs pa'i rgyal po dang /_mthu chen po dang ldan pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po la sogs pa'i 'khor tshad med pa rnams dang yang thabs cig 
[\[2b\]]
[\[2b.1\]]tu bzhugs so/_/de nas de'i tshe byang chub sems dpa' glog thob ces bya bas 'khor mang po rab tu zhi zhing yongs su dag pa dag 'dus par gyur pa mthong ba dang stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la 
[\[2b.2\]]ba de logs su thal mo sbyar nas bcom ldan 'das la 'di skad ces gsol to/_/bcom ldan 'das bdag la the tshom cung zad cig mchis te deng zhu bar 'tshal na/_de bzhin gshegs pas thugs rjes gsan cing gnang bar mdzad du gsol/_de nas bcom ldan 'das kyis byang chub sems 
[\[2b.3\]]dpa' glog thob la bka' stsal pa/_de bzhin gshegs pa dgra bcom pa yang dag par rdzogs pa'i sangs rgyas kyis khyod la skabs phyes/_khyod ci dang ci 'dod pa dris shig dang khyod la yang dag par bstan par bya'o/_/de nas bcom ldan 'das la byang chub sems dpa' glog 
[\[2b.4\]]thob kyis 'di skad ces gsol to/_/bcom ldan 'das byang chub sems dpa' chos ji lta bu zhig dang ldan par gyur na sems can thams cad kyi bsam pa yongs su rdzogs par bgyid cing skyon rnams kyis gos par mi 'gyur ba dang /_dbang po dang rang bzhin ji lta ba bzhin du thabs 
[\[2b.5\]]mkhas pas sems can de dag drangs te lus zhig pa'i 'og tu ngan 'gro rnams su ltung bar mi 'gyur zhing gdon mi 'tshal bar mnyam pa nyid rtogs par 'gyur ba dang /_'jig rten na gnas kyang pad ma bzhin skyon gyis gos par mi 'gyur ba dang /_chos kyi dbyings las ma 
[\[2b.6\]]g.yos par yang sangs rgyas kyi zhing kun tu rgyu zhing rtag par de bzhin gshegs pa'i gzugs kyi sku mthong ba dang 'bral bar mi 'gyur ba dang /_rnam par thar pa gsum la rab tu gnas kyang snyoms par mi 'jug par sems can gyi mos pa ji lta ba bzhin du sangs rgyas kyi zhing gi bkod pa yongs 
[\[2b.7\]]su sbyangs nas skad cig ma gcig la myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/_de nas byang chub sems dpa' sems dpa' chen po glog thob kyis bcom ldan 'das kyi spyan sngar tshigs su bcad de zhu ba zhus pa/_bla 
[\[3a\]]
[\[3a.1\]]na ma mchis mi yi gtso/_/mkhyen dang gzigs pa tshad ma mchis/_/ma 'dres chos la bzhugs nas ni/_/'jig rten rnams la phan 'dogs mdzad/_/sems can kun la snyoms par gzigs/_/'jig rten kun gyi mgon skyabs mdzad/_/log dang yang 
[\[3a.2\]]dag lam bstan nas/_/mthar thug bde la 'god par mdzad/_/yon tan mchog ni rab bsags pas/_/rin chen sna tshogs phung po 'dra/_/'jig rten shes rab nyi ma khyod/_/khams gsum mchod 'os gtso bo lags/_/theg pa chen po bkas bshad nas/_/byang chub lam ni 
[\[3a.3\]]rdzogs par mdzod/_/zhal mtshan zla ba nya ba 'dra/_/zhi gnas dag ni phun sum tshogs/_/nyer zhi chos ni rab bstan nas/_/nyon mongs rnams ni zhi bar mdzad/_/byang chub spyod pa bkas bshad nas/_/sems can rnams la phan mdzad gsol/_/sangs rgyas zhing dang sku tshe dang /_/
[\[3a.4\]]gzugs sku dang ni 'khor rnams dang /_/phrin las gsum dang chos rnams kyang /_/thams cad kun ni rnam par dag_/bcom ldan byang chub sems dpa' yi/_/rnam dag spyod pa bkas bshad gsol/_/ji ltar bdud ni gdul bar bgyi/_/ji ltar chos ni bstan par bgyi/_/ji ltar 
[\[3a.5\]]dran pa nyams mi 'gyur/_/khyod kyi bkas ni bshad du gsol/_/ji ltar dpa' bo dag gis ni/_/'khor ba kun du zhugs gyur kyang /_/mtshan nyid gcig la gnas bgyid cing /_/chos la rtag tu g.yo mi 'gyur/_/ji ltar sangs rgyas rnams la ni/_/bstan cing mchod pa bgyis 
[\[3a.6\]]nas ni/_/rtag par sangs rgyas sku bltas kyang /_/mthar ni mtshan ma spong 'gyur lags/_/rnam thar gsum po mngon bgyis kyang /_/mkha' la bya ni 'phur ba bzhin/_/yon tan phun tshogs ma gyur par/_/nam yang mya ngan mi 'da' lags/_/dbang po rang bzhin yongs rtogs 
[\[3a.7\]]nas/_/'jigs pa ma mchis rjes 'brang zhing /_/mngon par zhen pa ma mchis bar/_/sems can de dag smin bgyid lags/_/sngar ni 'jig rten bde btang nas/_/slad kyis dang ba'i sems bskyed de/_/ye shes gya nom phun tshogs pas/_/bla med byang chub 'thob par 'gyur/_/
[\[3b\]]
[\[3b.1\]]'di 'dra'i zab mo gya nom don/_/de bzhin gshegs pas bkas bshad gsol/_/de nas bcom ldan 'das kyis byang chub sems dpa' sems dpa' chen po glog thob la bka' stsal pa/_rigs kyi bu khyod kyis sems can tshad med pa rnams la phan zhing bde bar bya ba dang /_da ltar 
[\[3b.2\]]gyi lha dang bcas pa'i 'jig rten dang /_ma 'ongs pa'i byang chub sems dpa' rnams yongs su gzung ba'i phyir de bzhin gshegs pa la don 'di lta bu zhus pa legs so legs so/_/de'i phyir glog thob shin tu legs par nyon la yid la zung shig dang khyod la yang dag par bstan par 
[\[3b.3\]]bya'o/_/byang chub sems dpa' glog thob kyis bcom ldan 'das de bzhin du thos par 'tshal lo zhes gsol pa dang /_bcom ldan 'das kyis bka' stsal pa/_glog thob byang chub sems dpa' sems dpa' chen po rnams ni gter chen po dang /_zad mi shes pa'i gter dang /_
[\[3b.4\]]kun du zad mi shes pa'i gter dang /_mtha' med pa'i gter rnam pa lnga dang ldan pa ste/_byang chub sems dpa' de lta bu'i gter phun sum tshogs par gyur pas rgud pa rnams gtan du spong zhing gong du bstan pa lta bu'i yon tan khyad par du 'phags pa yang yongs su rdzogs par byed la 
[\[3b.5\]]tshegs chung ngus myur du bla na med pa yang dag par rdzogs pa'i byang chub kyang 'thob par 'gyur ro/_/lnga gang zhe na/_'di lta ste/_'dod chags spyod pa'i gter dang /_zhe sdang spyod pa'i gter dang /_gti mug spyod pa'i gter dang /_cha mnyam pa spyod pa'i gter dang /_chos thams cad 
[\[3b.6\]]kyi gter gang yin pa'o/_/glog thob byang chub sems dpa' sems dpa' chen po rnams kyi 'dod chags spyod pa'i gter zhes bya ba ji lta bu yin zhe na/_'di lta ste/_sems can rnams ni 'dod chags kyi spyod pa'i rjes su 'thun zhing phyin ci log gis bcings pas mtshan ma rnams kyi 
[\[3b.7\]]rjes su gzugs dang /_sgra dang /_dri dang /_ro dang /_reg bya dang /_chos la sogs pa'i yul dag la rnam pa sna tshogs su rnam par brtags nas brtan pa nyid du mngon par zhen pa dang /_bde ba la chags shing myos par gyur pa yin la/_byang chub sems dpa' ni sems can de dag 
[\[4a\]]
[\[4a.1\]]gi sems kyi spyod pa rnam pa sna tshogs gang yin pa yang dag pa ji lta ba bzhin du rab tu shes pas sems can de dag gang la mos shing 'dun pa dang /_spyod yul gang la chags shing goms pas mthu can du gyur pa dang /_dad pa ji lta bu dang ldan zhing phun sum 
[\[4a.2\]]tshogs par gyur pa dang /_sngon dge ba'i rtsa ba ji lta bu bskyed pa dang /_theg pa gang la gzhol bar byed pa dang /_dge ba'i rtsa ba ji snyed yod pa dag nam zhig na yongs su smin par gyur pa yang rab tu shes te/_byang chub sems dpa' ni sems can de dag gi 'dod pa thams 
[\[4a.3\]]cad yongs su spang ba'i phyir dang /_de dag gi dge ba'i sems rtag par rgyun mi 'chad par bya ba'i phyir shin tu legs par brtags nas yongs su gso bar byed de/_glog thob sems can rnams kyi dbang po dang /_spyod pa'i bye brag ni shin tu shes par dka' bar rig par bya ste/_
[\[4a.4\]]nyan thos dang /_rang sangs rgyas thams cad kyis kyang rig par mi nus na so so'i skye bo dang /_mu stegs can rnams kyis lta smos kyang ci dgos/_glog thob sems can kha cig ni 'dod pa rnams la mngon par zhen par gyur kyang bla na med pa yang dag par rdzogs pa'i byang chub yongs su 
[\[4a.5\]]smin par byed pa yang yod do/_/sems can kha cig ni 'dod pa'i yul la reg pa tsam 'am/_'dod pa'i sems kyis tshig smras pa tsam gyis bla na med pa yang dag par rdzogs pa'i byang chub yongs su smin par byed pa yang yod do/_/sems can kha cig ni gzugs sdug gu dag mthong 
[\[4a.6\]]nas 'dod chags kyi sems skyes pa las gzugs de rnam par 'gyur zhing zhig par mthong ba nyid kyis gzugs mi rtag par khong du chud par gyur nas 'dod pa'i gdung ba nye bar zhi ste/_mi rtag pa nyid shin tu yid la byed pa nyid kyis bla na med pa yang dag par rdzogs pa'i byang chub yongs su 
[\[4a.7\]]smin par byed pa yang yod do/_/sems can kha cig ni bud med mthong ba na mngon par zhen pa skyes ba med kyang phyis yid la dran pa'i dbang gis 'dod chags kyi sems skyes nas de'i kha dog dang dbyibs yid la byas nas rjes su chags pa skye bar 'gyur ba yang yod do/_/sems can kha 
[\[4b\]]
[\[4b.1\]]cig ni rmi lam na gzugs yid du 'ong ba rnams mthong ba'i dbang gis 'dod chags kyi mngon par zhen pa skyes nas yid la byed cing yongs su gnyer bar byed pa yang yod do/_/sems can kha cig ni bud med kyi sgra thos pa tsam gyis 'dod chags kyi sred pa skyed par byed la/_res 
[\[4b.2\]]'ga' ni mthong ba tsam gyis 'dod chags kyi sems dang bral nas bla na med pa yang dag par rdzogs pa'i byang chub yongs su smin par byed pa yang yod pas/_de'i phyir glog thob byang chub sems dpa' ni 'dod chags kyi nad rnam pa sna tshogs gang yin pa dang /_'dod chags kyi 
[\[4b.3\]]sman rnam pa sna tshogs gang yin pa de dag thabs mkhas pas legs par khong du chud kyang chos kyi dbyings la gnyis su 'dzin pa'i mtshan ma yang med la/_chos kyi dbyings la rmongs par gyur pa'i sems can de dag la yang snying rje chen po skyed par byed do/_/glog thob 'dod chags dang /_zhe sdang dang /_
[\[4b.4\]]gti mug ces bya ba dang /_chos kyi dbyings kyi ye shes zhes bya ba'i chos cung zad tsam yang dmigs su med pas byang chub sems dpa' 'di snyam du bdag gis mthong ba ltar na sems can rnams ni mtshan ma med pa/_rang bzhin gyis stong zhing dben pa/_btags pa tsam du 
[\[4b.5\]]rnam par gzhag pa tshogs shing 'dus pa'i chos 'di la 'dod chags dang /_zhe sdang dang /_gti mug skyed par byed pas bdag gis 'di dag yang dag pa ji lta ba bzhin du so sor brtags nas 'dod chags kyis rmongs par gyur pa'i sems can de dag gi ched du snying rje chen po la 
[\[4b.6\]]gnas nas sngon gyi smon lam yongs su rdzogs par bya'o/_/chos kyi dbyings las ma g.yos par rtsol ba med pa'i ye shes kyis yongs su smin par bya'o snyam du sems so/_/skyes pa gang zhig bud med dag la yang dag pa ma yin pas sdug pa'i 'du shes bskyed nas 'dod chags lci ba 
[\[4b.7\]]skyes par gyur na/_byang chub sems dpas bud med shin tu sdug cing mdzes pa/_gzugs kyi mtshan khyad par du 'phags pa/_rin po che'i rgyan phreng dang ldan pa/_rgyan rnam pa sna tshogs kyis rab tu brgyan pas lha'i bu mo dang 'dra bar gyur pa sngon ma mthong ba dag tu bsgyur nas 
[\[5a\]]
[\[5a.1\]]sems can de dag gis ji ltar sred cing rjes su chags pa dang /_shin tu mngon par zhen par gyur pa ston par byed de/_de dag gi nus pa dang sbyar nas thabs kyis 'dod chags kyi dug mda' dbyung ba'i ched du rang dbang du gyur pa'i mthus bud med kyi gzugs 
[\[5a.2\]]su bsgyur nas de'i mdun du snang bar byas nas chos bstan pa nyid kyis sems can de dag chos kyi dbyings rtogs par byas te mi snang bar 'gyur ro/_/bud med gang zhig skyes pa dag la 'dod chags kyi sems skyes par gyur na byang chub sems dpas skyes pa'i lus bstan nas 'dod 
[\[5a.3\]]chags kyi dug mda' dbyung ba'i ched du chos bstan pa nyid kyis chos kyi dbyings la zhugs par byas nas mi snang bar byed do/_/glog thob 'dod chags kyi spyod pa nyi khri chig stong dang /_spyod pa gzhan de dag kyang gtogs par brgyad khri bzhi stong du gyur pa de dag byang chub 
[\[5a.4\]]sems dpas rtsol ba med pa'i ye shes kyis chos kyi sgo mo bye ba stong phrag tshad med pa bskyed de/_sems can rnams kyi sems khong du chud par byas nas thams cad rnam par grol bar gyur kyang bdag gis sems can dag la 'di lta bu'i chos bstan to snyam du sems pa yang med la/_
[\[5a.5\]]sems can rnam par grol bar gyur pa yang mi dmigs so/_/glog thob 'di lta ste dper na mtsho ma dros pa'i klu'i rgyal po ni las kyi mthu'i dbang gis de'i pho brang gi nang nas chu klung chen po bzhi byung nas sems can chu dang skam la gnas pa dag dbyar tsha ba'i dus kyi tshe bsil ba dang /_
[\[5a.6\]]rlan gyis me tog dang /_'bras bu dag rgyas shing 'bru rnams 'phel bar gyur nas sems can mang po shin tu bde bar byed kyang /_klu'i rgyal po de bdag gis chu bo 'di dag phyung ngo /_/dbyung bar bya'o snyam du mi sems mod kyi/_'on kyang chu klung bzhi po dag rtag tu 'bab cing sems can 
[\[5a.7\]]rnams nye bar spyod par byed do/_/byang chub sems dpa' yang de bzhin du sngon gyi smon lam yongs su rdzogs par gyur pa'i dbang gis rtsol ba med pa'i ye shes kyis 'phags pa'i bden pa bzhi bstan nas 'khor ba'i yongs su gdung ba thams cad bsal te lha dang mi rnams la 'phags 
[\[5b\]]
[\[5b.1\]]pa'i rnam par grol ba'i bde ba sbyin par byed kyang byang chub sems dpa' de bdag gis chos bstan to/_/bstan par bya'o snyam du mi sems mod kyi/_'on kyang rang gi ngang gis snying rje chen po'i bsam pa la gnas nas sems can rnams la so sor brtags te ci rigs par chos ston 
[\[5b.2\]]par byed do/_/gzhan yang glog thob 'di lta ste dper na brgya byin lha'i dbang po la lha'i bu mo khrag khrig phrag bcu gnyis yod pa de dag brgya byin lha'i dbang po'i rang dbang gi mthu'i dbang gis lus mang po bstan nas lha'i bu mo de dag de dang lhan cig 'dod pa'i bde ba yongs su 
[\[5b.3\]]rdzogs par myong bas de dag so so nas 'di snyam du bdag gcig pu ni/_deng lha'i dbang po dang lhan cig rtses so snyam du sems kyang yang dag par lha'i dbang po de la mngon par zhen par gyur pa ci yang med do/_/byang chub sems dpa' yang de bzhin du sems can gang yongs su 
[\[5b.4\]]bzla ba'i 'os su gyur pa de dag gi bsam pa ji lta ba bzhin du yongs su smin par byed kyang /_byang chub sems dpa' la mngon par zhen par gyur pa med do/_/gzhan yang glog thob 'di lta ste dper na nyi ma'i dkyil 'khor ri mthon po'i rtse mo la shar ba'i tshe 'od kyis 'dzam bu'i gling 
[\[5b.5\]]kun du snang bar byed pas gang du snang bar byas pa'i gnas de dag tu kha dog sngon po dang /_ser po dang /_dmar po dang /_dkar po rnam pa sna tshogs rab tu ston par byed kyang nyi ma'i dkyil 'khor de ni kha dog gcig pa/_'od gcig pa nyid de tha dad pa'i mtshan ma med do/_/byang chub sems 
[\[5b.6\]]dpa' yang de bzhin du shes rab kyi nyi ma'i dkyil 'khor gyis chos kyi dbyings snang bar byas nas sems can gyi mngon par zhen pa'i ri'i rtse mo de dag tu shar ba na dmigs pa'i mtshan nyid gcig tu gyur cing de dag gi mos pa ji lta ba bzhin du chos ston par byed kyang /_chos kyi dbyings 
[\[5b.7\]]la gnyis su gyur pa'i mtshan nyid med de/_glog thob 'di ni byang chub sems dpa' sems dpa' chen po rnams kyi 'dod chags kyi spyod pa'i gter ces bya'o/_/byang chub sems dpa' gang gis gter 'di thob par gyur na bskal pa'am/_bskal pa las lhag par sems can 
[\[6a\]]
[\[6a.1\]]rnams kyi mos pa sna tshogs ji lta ba bzhin du lus tshad med pa bstan nas tshig rnam pa sna tshogs kyis chos ston par byed kyang chos kyi dbyings la gnyis su gyur pa'i mtshan nyid med do/_/gzhan yang glog thob 'di lta ste dper na gser yang dag pa ni mgar ba'i 
[\[6a.2\]]thabs mkhas pa'i mthu'i dbang gis mos pa ji lta ba bzhin du rgyan rnam pa sna tshogs su byas te mtshan nyid tha dad par gyur kyang gser gyi rang bzhin la ni tha dad du gyur pa ci yang med do/_/byang chub sems dpa' yang de bzhin du chos kyi dbyings shin tu legs par brtags nas 
[\[6a.3\]]sems can mos pa rnam pa sna tshogs ji lta ba bzhin du lus tshad med pa dag bstan nas tshig rnam pa sna tshogs kyis chos ston par byed kyang chos kyi dbyings la ni gnyis su gyur pa'i mtshan nyid med de/_'di ni rtag par chos kyi dbyings la zhugs pas mtshan nyid gcig tu gyur pa zhes 
[\[6a.4\]]bya'o/_/byang chub sems dpa' gang gis gter 'di lta bu thob par gyur na sems can gyi ched du rnam pa sna tshogs kyi sgo nas chos ston par byed pas de dag gis chos thos pa'i dbang gis 'phags pa'i nor phun sum tshogs pa'i dbang phyug dang ldan par gyur pas 'khor ba'i rgud pa 
[\[6a.5\]]dag gtan du yongs su spong bar byed do/_/gzhan yang glog thob byang chub sems dpa' sems dpa' chen po rnams kyi zhe sdang spyod pa'i gter zhes bya ba ji lta bu zhe na/_'di lta ste/_sems can rnams ni nga rgyal dang mtshungs par ldan pa/_bdag dang bdag gir 'dzin pa dang 
[\[6a.6\]]bcas pa/_bdag dang bdag gi mtshan ma la gnas pas yun ring po nas byams pa dang /_bzod pa ma bsgoms pa/_zhe sdang gi gdung bas rang gi sems bshig par gyur pa/_sangs rgyas dang /_chos dang /_dge 'dun rjes su dran par ma gyur pa/_zhe sdang gi gdug pas 
[\[6a.7\]]g.yogs pas chos nyid la rmongs par gyur pa yin yang byang chub sems dpa' ni zhe sdang mang ba'i sems can de dag la nam yang gnod sems dang rnam par 'tshe ba skyed par mi byed kyi/_'di snyam du kye ma sems can 'di dag ni gti mug gis rmongs pas chos rnams gzod ma nyid nas 
[\[6b\]]
[\[6b.1\]]rab tu dben zhing zhi ba/_dri ma dang rnyog pa med pa/_'dum pa med pa/_rtsod pa med pa/_rab tu dben pa'i chos nyid la phyin ci log dang mtshungs par ldan par gyur pa'i dbang gis yang dag pa ma yin pa'i zhe sdang dang /_'khon du 'dzin pa rgyas par gyur to snyam du sems pa kho nar 
[\[6b.2\]]zad do/_/de snyam du bsams nas kyang snying rje chen po la gnas te rtag par bdag nyid 'gyod cing bshags par yang byed la/_gal te lus kyi yan lag dang nying lag gcod pa zhig yod na yang zhe sdang spyod pa'i sems can de dag 'dul bar 'dod pa'i phyir bzod pa la rab tu 
[\[6b.3\]]gnas par byed do/_/gal te zhe sdang spyod pa'i sems can tshad med pa de dag phan tshun gcig la gcig rgyab kyis phyogs shing zhe sdang dang /_'khon du 'dzin pa'i las yongs su rdzogs pa'i dbang gis sbrul gdug pa ngan 'gro'i lus su ltung bar gyur pa dag la ni byang chub sems 
[\[6b.4\]]dpa' bzod pa la rab tu gnas pa des 'di ltar byams pa dang /_dran pa'i stobs kyis sems can de dag btul nas ngan 'gro'i rnam par smin pa len par mi 'gyur zhing /_gdon mi za bar mnyam pa nyid rtogs par byed pa gang yin pa 'di ni byang chub sems dpa' thabs mkhas 
[\[6b.5\]]pas sems can gyi zhe sdang gi spyod pa yongs su bsal bar byed pa zhes bya'o/_/gzhan yang glog thob byang chub sems dpa' ni gal te sems can zhe sdang can dag mthong bar gyur na/_'di snyam du chos thams cad ni rang bzhin gyis rnam par dag pa yin na/_kye ma sems can 
[\[6b.6\]]'di dag ni zhe sdang gi rjes su 'brangs nas yang dag pa ma yin pas rnam par rtog pa bskyed nas mnyam zhing rtsod pa med pa'i chos nyid 'di la zhe sdang gi bsam pa bskyed pas sems can 'di dag chos kyi dbyings nyid ma rtogs par gyur to/_/gal te sems can 'di dag chos nyid 
[\[6b.7\]]mthong bar gyur na ni gzhan dag la gnod sems bskyed par mi 'gyur ba zhig na/_chos kyi dbyings kyi ngo bo nyid ma rtogs pas de'i phyir zhe sdang skyes par gyur to zhes byang chub sems dpa' des zhe sdang mang ba'i sems can de dag la lhag par snying brtse ba bskyed nas snying rje chen 
[\[7a\]]
[\[7a.1\]]po la gnas te/_sngon gyi smon lam yang yongs su rdzogs par byed la/_rtsol ba med pa'i ye shes kyis sems can gyi zhe sdang gi spyod pa rnam par gzhig pa'i phyir chos kyi sgo mo rnam pa sna tshogs yang dag par ston par byed kyang bdag gis sems can gyi zhe 
[\[7a.2\]]sdang bsal ba'i phyir chos bstan to snyam du mi sems so/_/de ci'i phyir zhe na/_byang chub sems dpas chos kyi dbyings kyi mtshan nyid shin tu legs par rtogs pa'i phyir ro/_/'di ni byang chub sems dpa' chos kyi dbyings dbyer med pa'i mtshan nyid la gnas nas nyon mongs 
[\[7a.3\]]pa'i spyod pa rab tu bsal ba zhes bya'o/_/glog thob 'di lta ste/_dper na mun pa bsal nas snang ba 'thob par 'gyur yang mun pa sel bar byed pa med de/_'di ltar mun pa dang snang ba'i ngo bo nyid nam mkha' dang mtshungs shing dbyer med pa yin no/_/de bzhin du byang chub 
[\[7a.4\]]sems dpa' yang chos kyi dbyings dbyer med pa'i ye shes de la brten nas thabs mkhas pas chos bstan te/_zhe sdang spyod pa'i sems can rnam pa sna tshogs 'dul zhing zhi bar byed kyang chos kyi dbyings la tha dad du gyur pa med do/_/glog thob 'di lta ste dper na nyi ma'i dkyil 
[\[7a.5\]]'khor shar nas 'od kyis gang dang gang du snang bar byas pa de dag thams cad ni nyi ma'i dkyil 'khor gyis bsdus pa yin no/_/de bzhin du byang chub sems dpa' yang zhe sdang gi spyod pa gdul zhing bsal ba'i phyir ji tsam du tshig tu brjod pa thams cad chos kyi 'khor lo yin yang 
[\[7a.6\]]chos kyi dbyings la ni tha dad du gyur pa med do/_/'di ltar zhe sdang gi spyod pa nyi khri chig stong dang /_spyod pa gzhan gtogs pa brgyad khri bzhi stong du gyur pa de dag byang chub sems dpa' rtsol ba med pa'i ye shes yongs su grub pas sems can de dag gi zhe sdang gi spyod pa 
[\[7a.7\]]rnam pa sna tshogs kyi rjes su chos ston par byed kyang bdag gis sems can la chos bstan to/_/ston to/_/ston par 'gyur ro snyam du sems pa med do/_/'di ni byang chub sems dpa' sems dpa' chen po rnams kyi zhe sdang spyod pa'i gter zhes bya'o/_/byang chub sems dpa' gang gis 
[\[7b\]]
[\[7b.1\]]gter 'di thob par gyur na bskal pa 'am/_bskal pa las lhag par sems can gyi mos pa rnam pa sna tshogs kyi rjes su tshig 'bru dang /_yi ge dang /_brjod pa rnam pa sna tshogs kyi thabs mkhas pas chos ston par byed kyang zhe sdang spyod pa'i mtha' rnyed par mi 'gyur la/_byang chub 
[\[7b.2\]]sems dpa' de'i shes rab dang /_spobs pa yang gtugs par mi 'gyur te/_'di ni byang chub sems dpa' chos kyi dbyings dbyer med pa'i mtshan nyid legs par bshad pas thob pa'i zhe sdang spyod pa'i gter zhes bya'o/_/gzhan yang glog thob byang chub sems dpa' sems 
[\[7b.3\]]dpa' chen po rnams kyi gti mug spyod pa'i gter zhes bya ba ji lta bu zhe na/_glog thob byang chub sems dpa' rnams kyi spyod pa 'di lta bu 'di ni shin tu dka' ba'i dngos po yin te/_'di ltar sems can rnams ni nyon mongs pa'i rjes su 'brang ba/_gzhan la gnod pa byed pa/_ma rig 
[\[7b.4\]]pa'i mngal gyi sgo ngas kun tu dkris pa/_dar gyi srin bu bzhin du bdag nyid bcings pas chos kyi dbyings rtogs pa'i thabs med pa/_bya ba dag la legs par so sor mi rtog pa bdag tu lta ba la mngon par zhen pa/_lam log par zhugs pa/_byis pa'i spyod pa la gnas pa/_
[\[7b.5\]]nges par 'byung ba dka' ba yin pas 'di lta bu la sogs pas rmongs par gyur pa'i sems can dag gi ched du dang po sems bskyed pa nas sbyor ba chen po bskyed de/_ngal zhing sdug bsngal ba yang med/_le lo yang med par rkyen gang dang /_mos pa gang dang /_chos bstan pa ji lta 
[\[7b.6\]]bu zhig gis sems can 'di dag byang chub sems dpa'i spyod pa la btsud de rnam par grol ba thob par 'gyur snyam du sems te/_byang chub sems dpa' sngon chos kyi dbyings legs par so sor brtags par rtsol ba med pa'i ye shes kyis snying rje chen po la gnas te/_sems can 
[\[7b.7\]]de dag chos kyi dbyings la rmongs par gyur par rig nas ci nus ci lcogs kyis chos bstan nas rab tu dul bar byed kyang bdag gis chos bstan to/_/ston to/_/ston par 'gyur ro snyam du sems pa med de/_'on kyang de'i sngon gyi smon lam gyi mthus rten cing 'brel par 'byung ba legs 
[\[8a\]]
[\[8a.1\]]par so sor brtags nas rang gi ngang gis chos kyi sgo mo brgya stong du ma bstan te/_sems can de dag gi ma rig pa'i las kyi 'du byed bsal nas rnam par grol ba 'thob par byed do/_/glog thob 'di lta ste dper na sman pa bzang po nad mang po gso ba la mkhas pa/_
[\[8a.2\]]sngar sman dpyad rnams la shin tu goms par gyur pa ni nad kyi mtshan ma mthong ma thag tu sngags dang sman btang ba thams cad rab tu rtogs par gyur pas des gsos pa gang yang mi sos pa med do/_/de bzhin du byang chub sems dpa' yang 'di ltar chos kyi dbyings shin tu legs par 
[\[8a.3\]]rtogs pas rtsol ba med pa'i ye shes kyis gti mug gi spyod pa bsags pa'i sems can de dag gi dbang po dang /_rang bzhin ji lta ba bzhin du chos kyi sgo mo brgya stong du ma bstan nas thams cad rab tu gsal bar rtogs par byed de/_glog thob 'di ni byang chub sems dpa' sems 
[\[8a.4\]]dpa' chen po rnams kyi gti mug spyod pa'i gter zhes bya'o/_/byang chub sems dpa' gang gis gter 'di thob par gyur na rten cing 'brel par 'byung ba shin tu legs par so sor brtags nas gti mug spyod pa'i sems can de dag gi ched du bskal pa'am/_bskal pa las lhag 
[\[8a.5\]]par de dag gi rang bzhin dang /_'dun pa ji lta ba bzhin du tshig 'bru dang /_yi ge dang /_brjod pa rnam pa sna tshogs kyi thabs mkhas pas chos ston par byed kyang gti mug spyod pa'i mtha' yang rnyed par mi 'gyur la/_byang chub sems dpa' de'i shes rab dang spobs pa yang gtugs 
[\[8a.6\]]par mi 'gyur te/_'di ni byang chub sems dpa' chos thams cad dbyer med pa'i mtshan nyid legs par bshad pas thob pa'i gti mug spyod pa'i gter zhes bya'o/_/'di ltar gti mug gi spyod pa nyi khri chig stong dang /_spyod pa gzhan gtogs par brgyad khri bzhi stong du gyur pa de dag byang chub 
[\[8a.7\]]sems dpas yongs su spang ba'i phyir chos kyi sgo mo brgya stong du ma rab tu phye nas yang dag par ston pa gang yin pa 'di ni byang chub sems dpa'i gti mug spyod pa'i gter ces bya'o/_/gzhan yang glog thob byang chub sems dpa' sems dpa' chen po rnams kyi cha mnyam pa'i spyod pa'i gter zhes bya 
[\[8b\]]
[\[8b.1\]]ba ji lta bu yin zhe na/_'di lta ste dper na me long gi dkyil 'khor shin tu dag cing yongs su gsal ba dri ma med pa lam gyi bzhi mdor bzhag na gzugs brnyan rnams der snang zhing 'phel ba dang 'grib pa med kyang me long gi dkyil 'khor de bdag gis gzugs brnyan rnam pa sna tshogs 'di 
[\[8b.2\]]dag ston par byed do zhes mi sems mod kyi/_'on kyang me long gi dkyil 'khor de shin tu legs par byi dor byas na gzugs brnyan gyi rnam pa thams cad rang gi ngang gis rab tu snang bar 'gyur ro/_/de bzhin du byang chub sems dpa' yang chos kyi dbyings kyi me long gi dkyil 'khor shin 
[\[8b.3\]]tu legs par byi dor byas pas rtsol ba med pa'i ting nge 'dzin la gnas nas sems can rnams kyi sems kyi spyod pa'i bye brag ji lta ba bzhin du chos kyi sgo mo brgya stong du ma rnam par phye ste bstan nas de dag thams cad rab tu rtogs shing rnam par grol ba thob par byas kyang chos kyi mtshan ma dang 
[\[8b.4\]]sems can gyi mtshan ma skyed par mi byed do/_/de ci'i phyir zhe na/_byang chub sems dpa' des chos kyi dbyings kyi mtshan nyid shin tu legs par rtogs pa'i phyir dang /_spyod pa bzhi po 'di dag dang mtshungs par ldan pa'i sems can gang yin pa de dag yang dag pa ji lta ba bzhin du rab tu 
[\[8b.5\]]rtogs pas de dag gi dbang po dang /_rang bzhin ji lta ba bzhin du chos ston par byed kyang chos kyi dbyings dang /_sems can gyi khams yang dag pa ji lta ba bzhin du so sor rtog par byed pas gnyis su 'gyur ba'i mtshan nyid kyang med de/_chos kyi dbyings dang /_sems can gyi khams 
[\[8b.6\]]ji snyed pa de dag gnyis su med cing tha dad pa med par gsal bar mthong ba'i phyir ro/_/glog thob 'di lta ste dper na nam mkha' la ni tha dad pa rnam pa sna tshogs kyi mtshan ma yang med la rnam par gzhag pa yang med do/_/de bzhin du byang chub sems dpa' yang chos kyi dbyings shin 
[\[8b.7\]]tu legs par so sor brtags nas chos thams cad mtshan nyid gcig tu 'jug par rtogs pa dang /_sngon gyi smon lam gyi mthus sems can gyi spyod pa ji lta ba bzhin du chos rnam pa sna tshogs ston par byed kyang chos kyi dbyings la ni tha dad du gyur pa med do/_/glog thob cha mnyam pa'i spyod pa 
[\[9a\]]
[\[9a.1\]]'di la nyi khri chig stong yod pa dang /_spyod pa gzhan gtogs pa brgyad khri bzhi stong du gyur pa de dag kyang byang chub sems dpas so sor brtags nas thams cad gsal bar rtogs par 'gyur te/_'di lta ste dper na sman pa mkhas pa nad dang sman gtong ba rab tu 
[\[9a.2\]]shes pa bzhin du rtsol ba med pa'i ye shes kyis chos rnam pa sna tshogs ston par byed pa gang yin pa 'di ni byang chub sems dpa' sems dpa' chen po rnams kyi cha mnyam pa spyod pa'i gter zhes bya'o/_/byang chub sems dpa' gang gis gter 'di thob par gyur na sems can rnams kyi ched 
[\[9a.3\]]du bskal pa 'am/_bskal pa las lhag par de dag mos pa ji lta ba bzhin du brjod pa rnam pa sna tshogs kyi thabs mkhas pas chos ston par byed kyang spyod pa de dag gi mtha' yang rnyed par mi 'gyur la/_byang chub sems dpa' de'i shes rab dang spobs pa yang gtugs par mi 'gyur te/_
[\[9a.4\]]'di ni byang chub sems dpa'i chos kyi dbyings dbyer med pa'i mtshan nyid legs par bshad pas thob pa'i cha mnyam pa'i spyod pa'i gter zhes bya'o//_//bam po gnyis pa ste tha ma/_gzhan yang glog thob byang chub sems dpa' des de lta bu'i ye shes yongs su 
[\[9a.5\]]rdzogs par gyur pas sems can rnams kyi dbang po dang /_spyod pa dang /_bsam pa yang thabs mkhas pas rab tu rtogs pas gal te 'dod chags mang ba'i sems can mthong bar gyur na/_de dag rab tu gdul zhing de dag gi nad gso ba'i phyir so so'i skye bo dang 'thun par 'dod pa rnams la 
[\[9a.6\]]yongs su spyod pa dang /_bu dang /_chung ma dang /_khyim gyi so chis phun sum tshogs pa ston par byed kyang pad ma bzhin du des gos zhing mngon par zhen par gyur pa med do/_/sems can gang gti mug cing blo dang mi ldan pa de dag ni byang chub sems dpa' thabs mkhas pa mi shes pas 'di 
[\[9a.7\]]snyam du blo dang ldan pa su zhig so so'i skye bo dang tha mi dad par 'dod pa rnams nyams su len par byed ces byang chub sems dpa' de la 'di ni byang chub spangs pa yin no snyam du sems par byed do/_/sems can de lta bu de dag ni sems yongs su mi gtsang ba'i phyir zhe sdang chen po skyes nas gus 
[\[9b\]]
[\[9b.1\]]par mi 'gyur bas las de'i dbang gis lus zhig ste shi ba'i 'og tu sems can dmyal ba chen por lhung bar gyur kyang 'di ltar byang chub sems dpa' shin tu gsang bas gdul ba'i rgyu dang rkyen gyis kha na ma tho ba'i rnam pa yongs su zad nas gdon mi za bar mnyam pa nyid 'thob pa la rab tu 'god 
[\[9b.2\]]par byed do/_/glog thob 'di lta ste dper na me rab tu 'bar ba ni rtswa dang shing dang phrad par gyur pa na thams cad rab tu 'bar zhing me'i phung po nyid du mngon par 'grub par 'gyur ro/_/de bzhin du byang chub sems dpa' yang ye shes kyi me 'bar bar gyur pa na sems can rnams kyi 'dod 
[\[9b.3\]]chags dang /_zhe sdang dang /_gti mug dang /_dge ba dang /_mi dge ba ji snyed pa de dag kyang byang chub sems dpa' dang lhan cig 'grogs shing thams cad rab tu 'bar nas shes rab nyid du mngon par 'grub par 'gyur te/_'di ni byang chub sems dpa'i ma 'dres pa'i chos zhes bya'o//
[\[9b.4\]]gzhan yang 'di lta ste/_dper na ri'i rgyal po ri rab kyi ma 'dres pa'i mtshan nyid ni 'di lta ste/_rin po che sna bzhi las mngon par grub pa yin te/_sems can rnams kyang de'i rjes su kha dog sngon po dang /_ser po dang /_dmar po dang /_dkar po rnam pa sna tshogs kyi mtshan 
[\[9b.5\]]nyid du gyur par byed de/_gal te bai DUr+ya'i ngos su phyin na ni thams cad kyang bai DUr+ya'i kha dog gcig pa nyid du 'gyur bar byed do/_/gser gyi kha dog gi ngos su phyin na ni thams cad gser gyi kha dog nyid du 'gyur bar byed do/_/dngul dang /_chu shel gyi kha dog tu 'gyur ba yang de 
[\[9b.6\]]bzhin no/_/de bzhin du byang chub sems dpa' yang ma 'dres pa'i chos thob pas sems can rnams kyi 'dod chags dang /_zhe sdang dang /_gti mug dang /_dge ba dang /_mi dge ba ji snyed pa de dag byang chub sems dpa'i thad du phyin cing lhan cig 'grogs par gyur na thams 
[\[9b.7\]]cad byang chub sems dpa'i ye shes la 'jug pa nyid du 'gyur bar byed kyang /_de'i sems mi gtsang zhing rang gi sdig pa'i las kyi dbang gis sems can dmyal ba dang /_dud 'gro'i skye gnas dang /_gshin rje'i 'jig rten du lhung bar gyur pas 'di ltar byang chub sems 
[\[10a\]]
[\[10a.1\]]dpa'i ma 'dres pa'i yon tan dang smon lam gyi stobs kyis kha na ma tho ba'i rnam par smin pa zad pa'i 'og tu gdon mi za bar bla na med pa yang dag par rdzogs pa'i byang chub thob par 'gyur ba la 'god par byed do/_/glog thob sngon byung ba 'das pa'i bskal pa tshad 
[\[10a.2\]]med/_dpag tu med/_grangs med pa na snyigs ma lnga'i dus kyi tshe de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa skyes bu 'dul ba'i kha lo sgyur ba/_
[\[10a.3\]]lha dang mi rnams kyi ston pa/_sangs rgyas bcom ldan 'das rin po che'i phung po yon tan gyi sgra zhes bya ba byung ste/_de'i tshe skye dgu rnams tshe lo brgya nyi shu tham par gyur te/_da ltar nga ji lta ba bzhin no/_/de'i tshe sems can rnams 'dod chags dang /_zhe sdang dang /_
[\[10a.4\]]gti mug shin tu che ste/_nyon mongs pa rnams kyis zil gyis non pas pha ma dang /_phu nu dang /_grogs po'i yid dang 'gal bar byed pa/_mkhan po dang /_slob dpon gyi rjes su mi 'brang ba/_byas pa drin du mi gzo ba/_rtag par gnod sems dang bcas pa/_g.yo sgyu dang 
[\[10a.5\]]rkun bu'i sems dang ldan pa/_phan tshun gcig la gcig gnod pa byed pa/_tshul bzhin ma yin par spyod pa/_sangs rgyas dang /_chos dang dge 'dun la gus pa med pa/_ser snas zil gyis non pas [{]yi dgas [,]yi dwags [}]kyi chos spyod pa'i sems can de lta bu sha stag sangs rgyas kyi zhing de na gnas 
[\[10a.6\]]par gyur pas ni shin tu gdul dka' bar gyur to/_/de'i tshe bcom ldan 'das de yang sngon gyi smon lam gyi mthus dus ngan pa de'i tshe bla na med pa yang dag par rdzogs pa'i byang chub mngon par rdzogs par sangs rgyas par gyur te/_bcom ldan 'das de la nyan thos chen po'i tshogs ni nyi khri 
[\[10a.7\]]nyis stong mnga' bar gyur to/_/de'i tshe de'i dus na rgyal po rgya cher byin pa zhes bya ba 'dzam bu'i gling la dbang ba'i dbang phyug dang ldan pa/_sangs rgyas kyi bstan pa la sems shin tu dang bar gyur pa zhig yod pa des de bzhin gshegs pa de nyan thos kyi dge 'dun dang bcas par dbyar 
[\[10b\]]
[\[10b.1\]]zla ba gsum spyan drangs te mchod pa rgya cher bshams nas mchod cing rim gro byas so/_/de'i tshe dge slong dri ma med pa zhes bya ba spobs pa phun sum tshogs pa/_chos ston pa'i thabs la mkhas pas 'khor mang po rnams nyan par spro ba/_sems can yongs su smin par byed pa 
[\[10b.2\]]la rtag par ngal ba med pa/_re ba med par chos ston pa/_mdog gsal zhing gsong por smra ba/_gzugs dang stobs phun sum tshogs pa/_byad bzhin sdug cing mdzes pa/_sems can rnams kyis mthong bar mos shing rim gro dang /_bkur sti dang /_bla mar byed cing 
[\[10b.3\]]bsngags pa brjod pa zhig yod de/_dge slong gsar bu dag kyang rtag par dri ma med pa'i rjes su 'brang zhing rgyal po'i pho brang 'khor du 'byung zhing 'jug pa dag la thogs pa med par gyur pas gos dang /_bza' ba dang /_btung ba dang /_mal stan dang /_na ba'i gsos sman rnam pa 
[\[10b.4\]]sna tshogs kyis kyang rim gro byas par gyur to/_/de'i tshe 'khor mang po de las dge slong phal cher lus kyi sdom pa dang /_sems kyi shes rab bsgom pa mi shes pa/_sangs rgyas dang /_chos dang /_dge 'dun la gus pa med pa/_rtag par lta ba dang /_chad par lta ba dang /_
[\[10b.5\]]bdag tu lta ba la sogs pa dang ldan pa/_sangs rgyas kyi chos la skur ba 'debs pa/_rnam par g.yeng zhing gdul dka' ba/_dbang po rnams mi sdom pa/_chos bzhin ma yin pa la gnas pa/_dge sbyong gi tshul med par bdag nyid dge sbyong du khas 'che ba/_lus dang ngag dang yid 
[\[10b.6\]]kyi las thams cad log par zhugs pa sha stag gnas par gyur to/_/de'i tshe bcom ldan 'das de dbyar 'das nas yongs su mya ngan las 'das pa dang /_rgyal po rgya cher byin pas tsan dan dmar pos sku zhugs la bzhen nas mchod pa byas te ring bsrel gyi mchod rten ngos bzhi kun tu 
[\[10b.7\]]tsan dan dmar po'i mu khyud kyis bskor ba/_pad ma gser gyi kha dog dang ldan pa bye ba phrag brgyad cu brtsigs so/_/de'i tshe dge slong dri ma med pa ni bcom ldan 'das des mang du thos pa'i mchog tu lung bstan pas de bzhin gshegs pa de yongs su mya ngan las 'das pa'i 'og tu 
[\[11a\]]
[\[11a.1\]]dam pa'i chos rgya cher spel te/_grong dang /_grong khyer dang /_grong rdal gang dang gang du song ba der sems can brgya stong tshad med pa snyed yongs su btul nas bla na med pa yang dag par rdzogs pa'i byang chub la bkod par gyur to/_/de'i tshe dge slong sdig can mang po 
[\[11a.2\]]rnams rnal 'byor khong du ma chud pa/_rtag par phrag dog dang bcas pa/_bdud kyis bslus pa rnams rgyal po de ga la ba der dong ste 'di skad du rgyal pos bkur ba'i dge slong dri ma med pa ni rgyal po'i pho brang du 'byung zhing 'jug pa la thags thogs ma mchis te/_dge slong 'di 
[\[11a.3\]]'dod chags dang bral ba yang ma lags la/_dus ma lags par yang zas 'tshal te/_spos dang phreng ba dag gis kyang lus brgyan par bgyid pas yang dag par tshangs par spyod pa ma lags pas mchod pa mdzad pa'i mi rigs so/_/bdag cag ni don 'di'i slad du 'dir 
[\[11a.4\]]mchis nas rgyal po la gsol ba lags kyis/_slad kyis 'gyod par yang ma mdzad cig_/sangs rgyas kyi yang dag pa'i bstan pa la thugs mi ches pa yang mi bskyed du gsol zhes smras so/_/de'i tshe bdud sdig can zhes bya ba zhig kyang bdag nyid dge slong gi gzugs su bsgyur nas rgyal 
[\[11a.5\]]po de ga la ba der song ste snga ma bzhin du smras so/_/de'i tshe rgyal po rgya cher byin pas yang dang yang du de skad smras pa thos kyang 'di snyam du dge slong dri ma med pa ni rab tu brtson zhing blo dang ldan pas bdag gis bla mar bkur ba yin te/_dngos po 'di lta bu byed pa ni gnas med do snyam mo/_/
[\[11a.6\]]de nas de'i tshe bdud kyi 'khor rnams par snang las lus phyed bstan nas rgyal po de la tshigs su bcad de smras pa/_rgyal po bzo yi sgyu rtsal slobs/_/dus tshod dag la mkhas par gyis/_/rgyal pos de ni ma shes na/_/mi rgyal rtags dang ldan ma yin/_/sangs rgyas nyan thos 
[\[11a.7\]]dgra bcom pa/_/ye shes chen po ldan pa yi/_/tshig dag la ni mi rten par/_/ci yi phyir na chad par lta/_/dge slong rnams ni phan gdags phyir/_/khyod la bden tshig smra ba yin/_/chad smra ngan 'gror 'gro ba'i mi/_/yang dag tshangs spyod ma yin pas/_/de ni rgyal po'i pho 
[\[11b\]]
[\[11b.1\]]brang du/_/btsun mo dag dang lhan cig rtse/_/rgyal po 'khor dang bcas pa yis/_/legs par rtogs la the tshom sol/_/rgyal pos dngos po 'di thos pas/_/sems la skrag cing mya ngan skyes/_/'khor rnams dang ni lhan cig tu/_/myur zhing rings par pho brang dong /_/
[\[11b.2\]]de tshe dri med pho brang nang /_/chos rnams rang bzhin stong pa dang /_/bdag dang sems can med pa yi/_/dam pa'i don ni ston par byed/_/rgyal po dmag 'khor bcas pa rnams/_/thams cad bdud kyis bslus pas na/_/pho brang nang gi btsun mo rnams/_/dge slong yongs 
[\[11b.3\]]bskor mthong ba dang /_/zhe sdang glang chen myos 'dra bas/_/gshed ma dag la rab bsgo ba/_/dge slong nga yi btsun mo bslus/_/sdug bsngal chos kyi chad pas chod/_/blon po 'khor dang bcas pa rnams/_/thams cad bdud kyis zin pas na/_/dge slong nyes pa med pa la/_/
[\[11b.4\]]sems kyis gnod pa bya bar bsams/_/gshed ma mtshon thogs 'ongs pa dang /_/dri med snying brtse mchi ma byung /_/rgyal pos khyod ni chos min na/_/ci yi phyir na mchi ma byung /_/dri med rgyal po la smras pa/_/dngos po 'di ni yid ches dka'/_/re shig skad cig sdod cig 
[\[11b.5\]]dang /_/bdag bsad pa yi long yod do/_/rgyal pos dge slong tshig thos nas/_/gshed ma dag la sdod cig bsgo/_/bden pa'i dngos po ci zhig yod/_/khyod kyis myur du smra ba'i rigs/_/lhag pa'i bsam pa ldan gyur cing /_/snying rjes 'jig rten phan 'dogs pas/_/
[\[11b.6\]]sor mo bcu yi thal sbyar te/_/bden pa'i tshig ni 'di skad smras/_/rgyal po chen pos mkhyen par mdzod/_/gal te yang dag nyes med na/_/sa 'di rnam pa drug tu g.yos/_/mkha' las me tog char phob shig_/de skad tshig ni smras ma thag_/sa chen rnam pa drug tu g.yos/_/
[\[11b.7\]]mkha' las lha yi me tog bab/_/bdud 'khor mya ngan skyes par gyur/_/de tshe rgyal po dang ba skyes/_/rkang la phyag byas bzod pa gsol/_/bdag ni dmyal bar ltung 'gyur na/_/mgon med bdag la skyabs mdzod cig_/kyi hud sdig pa'i grogs phrad pas/_/gdug pa'i sems 
[\[12a\]]
[\[12a.1\]]ni skyes par gyur/_/sdig pa'i grogs po rjes 'brangs pas/_/mgon dang skyabs byed su yang med/_/ston pa chen po ma gtogs par/_/phyogs bcur bdag gi mgon byed med/_/bdag gis rgyal srid spangs nas ni/_/nam 'tsho'i bar du skyabs su 
[\[12a.2\]]mchis/_/dge slong des ni rgyal po dang /_/g.yog 'khor bsam pa rig gyur nas/_/dam pa'i don ni rab tu bshad/_/rgyal pos thos nas dang ba thob/_/'khor ni bye ba brgya stong dang /_/rgyal srid spangs nas rab tu byung /_/sbyangs pa'i sdom pa blangs pas na/_/gzhan 
[\[12a.3\]]gyis 'gron gnyer yong mi len/_/de tshe rgyal po'i pho brang nang /_/btsun mo 'khor bcas brgyad khri rnams/_/dam pa'i don ni thos pas na/_/phyir mi ldog la gnas par gyur/_/rgyal pos sangs rgyas gsungs pa bzhin/_/lo ni nyi shu rtsa bzhi'i bar/_/nyin mtshan rtag par 
[\[12a.4\]]sdig bshags kyang /_/'on kyang sdig pa'i las ma zad/_/lo ni bye mang sdug bsngal myong /_/sdig zad de bzhin gshegs dang phrad/_/sngon ni skrag par byas pa'i rgyus/_/rnam smin lhag ma rtag par dman/_/mthar gyis rnal 'byor rab bsgoms te/_/sangs rgyas bye ba 
[\[12a.5\]]stong mchod nas/_/so sor zhing khams gzhan dag tu/_/thams cad mngon par rdzogs sangs rgyas/_/thams cad kun kyang mtshan 'thun par/_/yon tan grags pa zhes byar gyur/_/de tshe rgyal po rgya cher byin/_/dge sbyong byams bzod de la ni/_/gdug pa'i sems ni 
[\[12a.6\]]bskyed pas na/_/lo ni bye ba mang por yang /_/sngon gyi sdig las mngon gyur pas/_/ngu 'bod chen por lhung bar gyur/_/rnam smin de ni zad nas kyang /_/slar yang mi lus thob gyur te/_/de bzhin gshegs pa kun spyan phrad/_/rtag tu bsnyen bkur rim gro byas/_/gzhan 
[\[12a.7\]]yang sangs rgyas bye ba phrag_/brgyad cu dag la rim gro byas/_/de yi 'og tu sangs rgyas pa/_/de ni nga bdag nyid yin no/_/chos smra nyes pa med pa la/_/gnod pa byas pa'i dge slong ni/_/ma 'ongs mngon par 'tshang rgya ba/_/byang chub sems dpa' byams pa yin/_/
[\[12b\]]
[\[12b.1\]]de tshe rgyal po pho brang nang /_/btsun mo'i 'khor ni brgyad khri rnams/_/shin tu dang bas dge rtsa bskyed/_/sangs rgyas tshad med rim gro byas/_/de ltar spyod pa rab bskyed nas/_/sems can phan gdags smon lam btab/_/sangs rgyas bye ba stong mchod nas/_/so sor 
[\[12b.2\]]mngon par 'tshang rgya yang /_/ngas deng khyod la bsgo ba ni/_/thams cad gnod sems ma skyed cig_/gang zhig byams bsgoms sangs rgyas bsngags/_/myur du byang chub chen po 'thob/_/de lta bas na glog thob sems can rnams kyi dbang po dang /_rang bzhin dang /_bsam 
[\[12b.3\]]pa dag la mi mkhas ba dag gis dus thams cad du gnod sems bskyed par mi bya'o/_/glog thob 'di lta ste dper na ri rnams kyi nang na ri rab mchog tu gyur pa de bzhin du de bzhin gshegs pa'i ye shes kyang ye shes rnams kyi nang na mchog dang gtso bo dang /_bla na med par 
[\[12b.4\]]gyur pa yin no/_/'di lta ste dper na chu bo thams cad kyi nang na rgya mtsho mchog tu gyur pa de bzhin du de bzhin gshegs pa'i ye shes kyang ye shes rnams kyi nang na mchog tu zab cing rgya che bar gyur pa yin no/_/gzhan yang 'di lta ste dper na rgyal po rnams kyi nang na 'khor los 
[\[12b.5\]]sgyur ba'i rgyal po mchog dang /_gtso bo dang /_bla mar gyur pa de bzhin du de bzhin gshegs pa'i ye shes kyang ye shes rnams kyi nang na gong na med par gyur pa yin no/_/glog thob de bzhin gshegs pa ni de lta bu'i mkhyen pa dang ldan pa'i phyir sems can thams cad kyi 'dod chags 
[\[12b.6\]]dang /_zhe sdang dang /_gti mug spyod pa'i sems dang sems las byung ba 'jug cing 'gyur ba ji snyed pa de dag thams cad de bzhin gshegs pas rab tu mkhyen cing se gol gtogs pa gcig la thams cad yongs su sdud par mdzad do/_/glog thob de bzhin gshegs pa ni rnam pa 
[\[12b.7\]]thams cad mkhyen pa nyid dang ldan pas 'di lta ste dper na skyes bu mig dang ldan pas rtsol ba la mi ltos par rang gi lag mthil na skyu ru ra'i 'bras bu gsal bar mthong zhing the tshom med pa de bzhin du de bzhin gshegs pa yang sems can thams cad kyi sems can gyi spyod pa ji snyed pa de dag 
[\[13a\]]
[\[13a.1\]]thams cad rab tu mkhyen pas 'khor mang po'i nang du chos rnam pa sna tshogs yang dag par ston par mdzad do/_/sangs rgyas kyi zhing 'jig rten gyi khams tshad med grangs med pa dag na 'dod chags kyi spyod pa dang mtshungs par ldan pa'i sems can rnams 'dod chags 
[\[13a.2\]]kyis yongs su gdungs nas nyin mtshan du yid la byed cing don med par dus las 'da' bar byed pa yang ngas rab tu mkhyen cing gzigs so/_/'dod chags kyis gdung bas/_lus dang /_ngag gi las rnam pa sna tshogs slong bar byed pa dag kyang ngas rab tu mkhyen cing 
[\[13a.3\]]gzigs so/_/zhe sdang spyod pa'i sems can de dag zhe sdang gi zil gyis non nas gcig la gcig zhe sdang gis phrag dog byed pa dang /_gnod pa byas pa'i phyir mnar med pa'i gnas su ltung bar 'gyur ba dag kyang ngas rab tu mkhyen cing gzigs so/_/gti mug spyod pa dang 
[\[13a.4\]]mtshungs par ldan pa'i sems can rnams ma rig pa'i mun nag gis bsgribs shing rmongs pas mngon par zhen pa dang /_log par lta ba'i rjes su 'brang ba la mos par 'gyur ba dag kyang ngas rab tu mkhyen to/_/'os su 'gyur ba dang /_'os su mi 'gyur ba dang /_'phel zhing rtsol 
[\[13a.5\]]ba dang bcas pa dang /_ldog cing nyams par gyur pa dang /_de bzhin gshegs pa'i theg par dge ba'i rtsa ba bskyed pa dang /_rang sangs rgyas kyi theg par dge ba'i rtsa ba bskyed pa dang /_nyan thos kyi theg par dge ba'i rtsa ba bskyed pa dag kyang ngas rab tu mkhyen to/_/de bzhin 
[\[13a.6\]]gshegs pa ni de lta bu'i mkhyen pa dang ldan pas 'khor mang po'i nang du bzhugs nas sems can gyi sems kyi spyod pa'i bye brag kyang rab tu mkhyen pas gal te dus la ma bab par rig par gyur na ni cang mi gsung zhing btang snyoms su bzhag nas sems can 'di dag ni chos la 
[\[13a.7\]]rmongs par gyur pas/_khong du chud par mi 'gyur ro snyam du dgongs so/_/de bzhin gshegs pa ni dbang po dang stobs khyad par du 'phags pa phun sum tshogs shing dus rab tu mkhyen pa'i phyir gdul ba'i 'os su gyur pa dang /_bsam pa mchog tu gyur pa dang /_
[\[13b\]]
[\[13b.1\]]bzod par nus pa'i 'os su gyur pa dang /_tshig legs par nyan par gyur pa dag kyang ngas rab tu mkhyen te/_de ltar mkhyen par gyur nas kyang sems can de dag yongs su sdud cing phan 'dogs par byed do/_/de lta bas na glog thob byang chub sems dpa' las dang po pa yang 
[\[13b.2\]]dag pa'i gnas skabs su ma zhugs pa sems can rnams kyi lhag pa'i bsam pa legs par khong du ma chud pa dag gis khyim na gnas pa 'am/_rab tu byung ba yang rung ste/_thams cad kun la smod cing gnod sems bskyed nas yun ring por bdag nyid la gnod par 'gyur 
[\[13b.3\]]ba mi bya'o/_/de'i phyir byang chub sems dpa' sems dang po bskyed pa nas theg pa chen po la gnas pa thams cad la sangs rgyas kyi 'du shes bskyed par bya'o/_/sems can gzhan dag sdig pa mi dge ba'i las byed pa mthong na yang gnod sems bskyed par mi bya'o/_/de 
[\[13b.4\]]ci'i phyir zhe na/_de bzhin gshegs pas rtag tu sems can gang rnam par dkar zhing yongs su dag pa'i chos las cung zad cig nyan par gyur na nam yang yongs su mya ngan las mi 'da' bar mi 'gyur ro zhes gsungs pas so/_/byang chub sems dpa' ni gal te 'dod 
[\[13b.5\]]chags spyod pa'i sems can mthong bar gyur na sems can 'di dag 'dod chags kyis gdung bas bsregs par gyur pa yang bdag gis nyes pa yin no snyam du sems so/_/zhe sdang dang /_gti mug gis gdung bas bsregs par gyur pa de dag mthong na yang 'di dag thams 
[\[13b.6\]]cad ni bdag gis nyes pa yin no snyam du sems so/_/de ci'i phyir zhe na/_bdag gis sems can thams cad na ba'i sdug bsngal dang ldan par gyur pa dag mthong bar gyur na sman yongs su btsal te thabs mkhas pas yongs su gso ba'i rigs pa las/_bdag sngon sems can 
[\[13b.7\]]gyi nad bsal bar yi dam bcas nas deng yal bar bor ba 'di nyid bdag gi nyes pa yin no snyam du sems pas so/_/byang chub sems dpa' ni de lta bu'i bsam pa dang ldan pas bdag nyid kyi nyes pa la lta zhing sems can rnams la byams pa'i sems skyed par byed do/_/gal te gsod 
[\[14a\]]
[\[14a.1\]]pa 'am/_lus kyi yan lag dang nying lag gcod cing gtub pa zhig dang phrad par gyur na yang pha rol gnod pa byed pa de dag la lan bya'o snyam pa'i bsam pa med do/_/glog thob byang chub sems dpa' de ltar yang dag par sgom pa na 'das pa'i mi dge ba'i las 
[\[14a.2\]]ji snyed pa dag kyang gtan du zad cing ma lus par 'byang bar 'gyur la/_ma 'ongs pa'i mi dge ba rnams ni yang ldang bar mi 'gyur ro/_/glog thob sngon byung ba 'das pa'i bskal pa tshad med grangs med pa de bzhin gshegs pa mar me mdzad kyi yang ches snga rol na de bzhin gshegs pa 
[\[14a.3\]]dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa skyes bu 'dul ba'i kha lo sgyur ba/_lha dang mi rnams kyi ston pa/_sangs rgyas bcom ldan 'das mchog tu skyes pa zhes bya ba 'jig 
[\[14a.4\]]rten du byung ngo /_/'jig rten gyi khams de ni 'od zer can zhes bya ste/_rgyal po'i grong khyer rab tu bde ba zhes bya ba'i tshal na bzhugs so/_/de'i tshe shan pa 'jigs su rung ba zhes bya ba khro gtum che zhing gsod pa la dga' ba/_bzod pa dang byams pa'i sems med pa/_lag pa khrag 
[\[14a.5\]]gis bskus pa/_mthong ba thams cad skrag par 'gyur ba zhig yod de/_de'i tshe shan pa des glang zhig khang pa'i nang du bcings te nang du zhugs nas gsod par byas pa las glang des de mthong nas shin tu skrag pas thag pa bcad de bros nas de bzhin gshegs pa mchog tu skyes pa 
[\[14a.6\]]bzhugs pa'i tshal ga la ba der song ngo /_/de'i tshe shan pa de yang mtshon thogs nas phyi bzhin du bsnyags pas glang de skrag nas g.yang sa zab mo zhig tu lhung bas srog chad la thug pa tsam du na zhing sdug bsngal bas sgra phyung ngo /_/de'i tshe shan pas glang de mthong nas zhe sdang cher skyes te/_
[\[14a.7\]]g.yang sa zab mo de nyid du zhugs nas mtshon thogs te bsad par byas pa las mtshon ma btab pa'i bar skabs su/_de'i tshe de bzhin gshegs pa mchog tu skyes pa tshal der 'khor mang po brgya stong tshad med pas yongs su bskor ba dag la rten cing 'brel par 'byung ba'i chos kyi rnam grangs 'di 
[\[14b\]]
[\[14b.1\]]lta ste/_ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis 
[\[14b.2\]]sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na rten cing 
[\[14b.3\]]'brel par 'byung ba 'di dag thams cad ni sdug bsngal gyi phung po chen po 'ba' zhig go zhes rgya cher rnam par phye ste ston par mdzad pas/_glog thob rten cing 'brel par 'byung ba 'di la ma rig pa yang 'du byed la mi sems mi rtog la/_'du byed kyang ma rig pa la mi sems mi 
[\[14b.4\]]rtog go_/de bzhin du skye ba yang rga shi la mi sems mi rtog la/_rga shi yang skye ba la mi sems mi rtog pas de ltar na chos thams cad ni rang bzhin dmigs su med pas mngon par 'du bya ba med pa/_dran pa med pa/_bdag dang bdag gi ba med pa/_rang bzhin gyis rnam par 
[\[14b.5\]]dag pa/_phan tshun gcig gis gcig mi rig pa yin no/_/so so'i skye bo rnams 'di lta bu'i chos ma thos pa'i phyir gzugs ni bdag yin no/_/bdag ni gzugs rnams dang ldan no/_/gzugs ni bdag gi yin no zhes 'dzin par byed de/_tshor ba dang /_'du shes dang /_
[\[14b.6\]]'du byed dang /_rnam par shes pa'i bar la yang de bzhin no/_/bdag dang bdag gir 'dzin pa la mngon par zhen pa'i dbang gis mi rtag pa la rtag par 'dzin par byed/_sdug bsngal ba la bde bar 'dzin par byed/_mi sdug pa la sdug pa nyid du 'dzin par byed/_bdag med pa la bdag 
[\[14b.7\]]tu 'dzin cing phyin ci log bzhi skyed par byed do/_/phyin ci log tu lta ba'i phyir ma rig pas rmongs nas yang dag par tshul bzhin du yid la mi byed cing sems kyi rjes su mngon par zhen par gyur pas srid pa'i sred pa 'ching ba gcod par mi nus shing 'khor ba'i 'khor bar rgyun mi 'chad par 
[\[15a\]]
[\[15a.1\]]'khor bar 'gyur ba yin no/_/mkhas pa dag ni chos kyi dbyings kyi mtshan nyid la shin tu legs par rtog par byed pa'i phyir bdag dang /_gang zag dang /_sems can zhes bya ba nas srog ces bya ba'i bar du cung zad tsam yod par yang dag par rjes su mi mthong 
[\[15a.2\]]la/_skye ba dang /_rga ba dang /_na ba dang /_'chi ba dang /_gsod pa dang /_gnod pa byed pa dag kyang mi dmigs so zhes gsungs pa dang /_glog thob de'i tshe shan pa 'jigs su rungs pas rgyang nas de bzhin gshegs pas chos bshad pa'i sgra thos nas go bar gyur pas de ma thag tu 
[\[15a.3\]]gsod pa'i sems nye bar zhi bar gyur nas mtshon cha spangs te g.yang sa nas byung nas bcom ldan 'das de ga la ba der song ste/_bcom ldan 'das kyi zhabs gnyis la mgo bos gtugs nas phyag byas te phyogs gcig tu 'dug nas bcom ldan 'das de la 'di skad ces gsol to/_/
[\[15a.4\]]bcom ldan 'das bdag ni deng de bzhin gshegs pa'i bstan pa la rab tu byung nas lam bsgrub par 'tshal lo zhes gsol pa dang /_bcom ldan 'das kyis bka' stsal pa de rigs so/_/dge slong legs par 'ongs sam zhes gsungs ma thag tu dge slong gi dngos por gyur nas 
[\[15a.5\]]rdzogs par bsnyen par gyur to/_/de nas de bzhin gshegs pa mchog tu skyes pas de'i lhag pa'i bsam pa thugs kyis mkhyen nas mthar gyis yongs su smin par mdzad cing /_byang chub sems dpa'i spyod pa rnams rgya cher yang dag par bstan pa 'jigs su rung bas thos pas mi skye 
[\[15a.6\]]ba'i chos la bzod pa thob nas sangs rgyas kyi bstan pa la phyir mi ldog pa thob par gyur to/_/glang de yang de bzhin gshegs pa des rten cing 'brel par 'byung ba'i chos kyi tshig ston pa'i gsung sgra shin tu gya nom pa thos nas sems la rab tu dga' ba skyes pas shi 'phos pa'i 'og tu dga' ldan gyi 
[\[15a.7\]]lha'i gnas su skyes nas tha mar byams pa dang phrad de yang dag pa'i dad pa dang ldan par gyur to/_/glog thob de ltar na sems can rnams kyi spyod pa ni shin tu zab pa dang /_rnam par rig par dka' zhing shes par dka' ba yin te/_de'i phyir glog thob byang chub sems dpa' gang gis bla na 
[\[15b\]]
[\[15b.1\]]med pa yang dag par rdzogs pa'i byang chub yongs su gnyer bar 'dod pas sems can gyi dbang po dang /_spyod pa dag la shin tu mkhas par byas nas sems can thams cad la mnyam pa'i sems dang /_thogs pa med pa'i sems la rab tu gnas te chos thams cad la rtag tu mngon 
[\[15b.2\]]par zhen pa med par bya'o/_/ci bdog pa rnams yongs su spangs te tshul khrims rnam par dag pa bsgrub par bya'o/_/bzod pa la gnas par bya'o/_/brtson 'grus bskyed par bya'o/_/bsam gtan dang /_ting nge 'dzin la mnyam par gzhag par bya'o/_/yang dag pa ji lta ba 
[\[15b.3\]]bzhin du chos thams cad kyi ngo bo nyid la so sor brtag par bya'o/_/glog thob byang chub sems dpa' gang chos drug po 'di dag yongs su rdzogs par gyur na myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/ji ltar yongs su rdzogs 
[\[15b.4\]]par byed ce na/_'di lta ste/_thams cad mkhyen pa'i ye shes la brten nas mngon par sgrub par byed pa'i phyir ro/_/glog thob byang chub sems dpa' rnams kyi chos kyi gter gang zhe na/_'di lta ste/_byang chub sems dpas gzugs thams cad yang dag pa ji lta ba bzhin du rab tu 
[\[15b.5\]]rtogs shing /_gzod ma nyid nas skye ba med pa dang /_rang bzhin gyis rnam par dag par mthong ba gang yin pa'o/_/byang chub sems dpa' ni gzugs la mkhas pa thob pa'i phyir so so yang dag par rig pa bzhi dang ldan par 'gyur ro/_/bzhi gang zhe na/_'di lta ste/_don 
[\[15b.6\]]so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa'o/_/de la don so so yang dag par rig pa ni gzugs kyi don rnams la thogs pa med par gyur pa'i phyir ro/_/gzugs 
[\[15b.7\]]kyi don gang zhe na/_'di lta ste/_don dam pa gang yin pa'o/_/don dam pa gang zhe na/_'di lta ste/_gzugs dmigs su med pa gang yin pa ste/_don dam pa'i ye shes 'di lta bu dang ldan pa gang yin pa de ni don so so yang dag par rig pa zhes bya'o/_/chos so so yang dag par 
[\[16a\]]
[\[16a.1\]]rig pa ni gzugs kyi chos rnams yang dag pa ji lta ba bzhin du so sor brtags nas yang dag pa ji lta ba bzhin du rab tu shes pa gang yin pa de ni chos so so yang dag par rig pa zhes bya'o/_/nges pa'i tshig so so yang dag par rig pa ni 'di lta ste/_gzugs rnams la 
[\[16a.2\]]thogs pa med pa'i ye shes kyi thabs la mkhas pas nges pa'i tshig rnam pa sna tshogs kyis rnam par 'byed pa gang yin pa de ni nges pa'i tshig so so yang dag par rig pa zhes bya'o/_/spobs pa so so yang dag par rig pa ni 'di lta ste/_gzugs kyi chos rnams sems can gyi dbang po 
[\[16a.3\]]ji lta ba bzhin du rnam par phye ste ston par byed kyang kun nas nyon mongs pa med cing mngon par zhen pa med pa gang yin pa de ni spobs pa so so yang dag par rig pa zhes bya'o/_/byang chub sems dpa' ni 'di lta bu'i ye shes dang ldan pas gzugs kyi chos la rmongs shing mngon par zhen par 
[\[16a.4\]]gyur pa'i sems can thams cad kyi rang bzhin dang /_'dun pa ji lta ba bzhin du rtsol ba med pa'i ye shes kyis ci rigs par chos ston par byed kyang chos kyi dbyings la mtshan nyid gnyis su gyur pa med de/_sgra dang /_dri dang /_ro dang /_reg bya dang /_chos kyi bar la yang de bzhin du 
[\[16a.5\]]rgyas par sbyar te/_/glog thob 'di ni byang chub sems dpa' sems dpa' chen po rnams kyi chos kyi gter zhes bya'o/_/byang chub sems dpa' gang gis gter 'di thob par gyur na spyod yul rnams la rmongs par gyur pa'i sems can de lta bu dag yongs su gdul bar 'dod pa'i phyir 
[\[16a.6\]]de dag gi mos pa ji lta ba bzhin du de dag re re la yang bskal pa 'am/_bskal pa las lhag par tshig rnam pa sna tshogs kyi thabs la mkhas pas chos ston par byed kyang de dag gi mtha' yang rnyed par mi 'gyur la/_byang chub sems dpa' de'i shes rab la yang 'grib pa med cing 
[\[16a.7\]]chos kyi dbyings dang mi 'gal bar gnyis su med cing dbyer med pa'i rjes su 'brang ba gang yin pa 'di ni byang chub sems dpa' thabs la mkhas pas chos thams cad dbyer med pa'i mtshan nyid bstan pas 'thob pa'i chos kyi gter zhes bya'o/_/chos kyi gter 'dis sems can 
[\[16b\]]
[\[16b.1\]]dag la ci rigs par chos bstan nas zad mi shes pa'i chos kyi gter phun sum tshogs par gyur te/_'khor ba'i rgud pa gtan du spong ba gang yin pa 'di ni glog thob byang chub sems dpa' sems dpa' chen po rnams kyi gter chen po dang /_zad mi shes pa'i gter dang /_kun tu zad 
[\[16b.2\]]mi shes pa'i gter dang /_mtha' med pa'i gter rnam pa lnga zhes bya'o/_/byang chub sems dpa' gang gter 'di lta bu dang ldan par gyur na yon tan khyad par du 'phags pa rnams yongs su rdzogs par 'gyur ba'i phyir tshegs chung ngus myur du bla na med pa yang dag par rdzogs pa'i byang chub 
[\[16b.3\]]mngon par rdzogs par 'tshang rgya bar 'gyur ro/_/chos kyi gter bstan pa'i chos kyi rnam grangs 'di bstan pa'i tshe byang chub sems dpa' glog thob ni gzungs rab tu thob par gyur to/_/byang chub sems dpa' lnga brgya ni glog gi 'od zer zhes bya ba'i ting nge 'dzin thob par gyur to/_/lha'i bu 
[\[16b.4\]]sum khri drug stong ni bla na med pa yang dag par rdzogs pa'i byang chub tu sems bskyed par gyur to/_/de nas bcom ldan 'das la byang chub sems dpa' zla ba'i rgyal mtshan gyis 'di skad ces gsol to/_/bcom ldan 'das kyis 'di skad du rtsol ba ma mchis pa'i ye shes zhes gang 
[\[16b.5\]]gsungs pa de'i don ji lta bu lags/_bcom ldan 'das kyis bka' stsal pa/_byang chub sems dpa' gang gis dge ba'i chos rnams la lus dang sems kyi rjes su 'thun pas dmigs shing mngon par 'du byed pa gang yin pa de ni rtsol ba dang bcas pa zhes bya'o/_/byang chub sems 
[\[16b.6\]]dpa' gang lus dang sems rab tu dul bar gyur nas/_dran pa med pa/_gnas pa med pa/_rnal 'byor bsgom pa'i mtshan ma dang bral bar gyur pa dang /_de sngon gyi smon lam dang /_ye shes yongs su rdzogs par gyur pas sangs rgyas kyi zhing bye ba stong phrag mang po rnams su rnam 
[\[16b.7\]]pa sna tshogs su ston par byed kyang chos kyi dbyings las g.yo ba med pa dang /_rtag tu chos ston par byed kyang chos kyi mtshan ma cung zad tsam yang med pa dang /_bsdu ba'i dngos po bzhis sems can yongs su smin par byas kyang sems can gang yang yongs su bzlas pa med pa 
[\[17a\]]
[\[17a.1\]]dang /_sangs rgyas kyi zhing thams cad yongs su sbyangs kyang sangs rgyas kyi zhing yongs su dag pa yang dag par rjes su mi mthong ba dang /_rtag par sangs rgyas rnams rjes su dran par byed kyang gzugs kyi mtshan nyid du mi lta ba dang /_sangs rgyas kyi zhing kun tu 
[\[17a.2\]]rgyu bar byed kyang chos kyi dbyings dang mi 'bral ba gang yin pa 'di ni byang chub sems dpa'i rtsol ba med pa'i ye shes shes bya'o/_/byang chub sems dpa' rnams ni 'di lta bu'i ye shes dang ldan pa'i phyir sems can thams cad kyi re ba yongs su rdzogs par byas kyang gang byas pa de dag 
[\[17a.3\]]la mngon par zhen pa yang med do/_/de'i tshe bcom ldan 'das kyis rtsol ba med pa'i ye shes 'di bstan pa na stong gsum gyi stong chen po'i 'jig rten gyi khams 'di rnam pa drug tu g.yos par gyur to/_/brgya byin lha'i dbang po yang sum cu rtsa gsum gyi lha rnams dang bcas par 
[\[17a.4\]]steng gi bar snang las me tog man dA ra ba dang /_ud pa la dang /_ku mu da dang /_pad ma dang /_pun da ri ka dang /_tsan dan gyi phye ma'i char mngon par phab ste/_bcom ldan 'das la mngon par gtor to/_/lha'i rnga rnams kyang rang sgra byung bar gyur to/_/ngo mtshar rmad du byung ba'i snang ba 
[\[17a.5\]]chen pos kyang kun tu snang bar byas te/_sems can gang la reg par gyur pa de'i lus kyang shin tu bsil bar gyur to/_/de nas bcom ldan 'das kyis byang chub sems dpa' glog thob la bka' stsal pa/_glog thob 'das pa'i de bzhin gshegs pa dgra bcom pa yang dag par rdzogs 
[\[17a.6\]]pa'i sangs rgyas rnams kyis kyang gnas 'dir chos kyi rnam grangs 'di lta bu gsungs so/_/ma byon pa'i de bzhin gshegs pa rnams 'jig rten du 'byung ba'i tshe yang gnas 'dir chos kyi rnam grangs 'di lta bu gsung bar 'gyur ro/_/'jig rten gyi khams tshad med grangs med pa dag na da ltar 
[\[17a.7\]]bzhugs pa'i de bzhin gshegs pa rnams kyang chos kyi rnam grangs 'di rgyun mi 'chad par mdzad pa'i phyir 'od zer chen po 'gyed par mdzad do/_/de nas tshe dang ldan pa kun dga' bo stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom 
[\[17b\]]
[\[17b.1\]]ldan 'das ga la ba de logs su thal mo sbyar nas bcom ldan 'das la 'di skad ces gsol to/_/bcom ldan 'das chos kyi rnam grangs 'di'i ming ci lags/_/bdag gis ji ltar yongs su gzung bar bgyi/_bcom ldan 'das kyis bka' stsal pa/_kun dga' bo chos kyi rnam 
[\[17b.2\]]grangs 'di ni mi zad pa'i gter bstan pa zhes bya'o/_/chos thams cad dbyer med pa'i mtshan nyid bstan pa zhes kyang bya ste/_khyod kyis de ltar ming yongs su gzung bar bya'o/_/bcom ldan 'das kyis de skad ces bka' stsal nas/_byang chub sems dpa' glog thob dang /_tshe 
[\[17b.3\]]dang ldan pa kun dga' bo dang /_'khor bzhi po rnams dang /_lha dang /_mi dang /_lha ma yin dang /_dri zar bcas pa'i 'jig rten thams cad bcom ldan 'das kyis gsungs pa la yi rangs te mngon par bstod do//_//'phags pa dkon mchog brtsegs pa chen po'i chos kyi 
[\[17b.4\]]rnam grangs le'u stong phrag brgya pa las mi zad pa'i gter bstan pa'i le'u zhes bya ba ste 'dus pa nyi shu pa rdzogs so//_//[{D65}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu rtsa gcig pa ste sgyu ma mkhan bzang 
[\[17b.5\]]po lung bstan pa/_bam po gcig pa/_rgya gar skad du/_Ar+ya b+ha dra mA yA ka ra byA ka ra Na nA ma ma hA yA na sU tra/_bod skad du/_'phags pa sgyu ma mkhan bzang po lung bstan pa zhes bya ba theg pa chen po'i mdo/_/sangs rgyas dang byang chub sems dpa' thams cad la phyag 'tshal 
[\[17b.6\]]lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po mngon par grags pa/_mngon par grags pa 
[\[17b.7\]]mngon par shes pa thob pa/_gzungs thob pa/_rdzu 'phrul gyi cho 'phrul thob pa/_mi skye ba'i chos la bzod pa thob pa lnga stong la 'di lta ste/_byang chub sems dpa' sems dpa' chen po seng ge dang /_byang chub sems dpa' sems dpa' chen po seng ge blo gros dang /_byang chub 
[\[18a\]]
[\[18a.1\]]sems dpa' sems dpa' chen po tsan dan bzang po dang /_byang chub sems dpa' sems dpa' chen po kha lo sgyur ba dang /_byang chub sems dpa' sems dpa' chen po kha lo sgyur ba chen po dang /_byang chub sems dpa' sems dpa' chen po 'od dpal dang /_
[\[18a.2\]]byang chub sems dpa' sems dpa' chen po 'od byed dang /_byang chub sems dpa' sems dpa' chen po 'od gzi brjid dang ldan zhing nga ro snyan pa dang /_byang chub sems dpa' sems dpa' chen po 'od bkod pa dang /_byang chub sems dpa' sems dpa' chen po blo gsal dang /_
[\[18a.3\]]byang chub sems dpa' sems dpa' chen po sems can gyi snying po dang /_byang chub sems dpa' sems dpa' chen po sems can kha lo sgyur ba dul ba dang ldan pa dang /_byams pa la sogs pa bskal pa bzang po'i byang chub sems dpa' sems dpa' chen po thams cad dang /_'jam dpal 
[\[18a.4\]]gzhon nur gyur pa dang /_de dag la sogs pa byang chub sems dpa' sems dpa' chen po lnga stong dang thabs cig tu bzhugs te/_lha rnams kyi dbang po brgya byin dang yang thabs cig go_/mi mjed kyi bdag po tshangs pa dang yang thabs cig go_/rgyal po chen po bzhi dang yang thabs 
[\[18a.5\]]cig go_/lha dang /_klu dang /_gnod sbyin dang /_lha ma yin dang /_nam mkha' lding dang /_dri za dang /_mi'am ci dang /_lto 'phye chen po du mas kyang yongs su bskor to/_/de nas bcom ldan 'das ni rgyal po'i khab kyi grong khyer chen po la rten cing bzhugs te/_rgyal po dang /_blon po 
[\[18a.6\]]chen po rnams dang /_bram ze dang /_khyim bdag dang /_grong rdal dang /_ljongs kyi mi rnams kyis ni gus par byas/_bla mar byas/_bsnyen bkur byas/_mchod pa byas so/_/bcom ldan 'das kyis chos gos dang /_zhal zas dang /_gzims cha dang /_gdan dang /_snyun gsos dang /_
[\[18a.7\]]sman zong ni brnyes/_bcom ldan 'das kyi grags pa dang /_snyan pa dang /_tshigs su bcad pa rgya chen po ni mngon par 'phags te/_'di ltar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig 
[\[18b\]]
[\[18b.1\]]rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das de ni thams cad mkhyen pa/_thams cad gzigs pa dang ldan pa ste/_thams cad ni mkhyen/_thams cad ni gzigs/_de bzhin gshegs pa'i stobs bcu dang 
[\[18b.2\]]ni ldan/_de bzhin gshegs pa'i mi 'jigs pa bzhi dang ni ldan/_so so yang dag par rig pa bzhi dang ni ldan/_sangs rgyas kyi chos ma 'dres pa [{]bcwa [,]bco [}]brgyad dang ni ldan/_byams pa chen po dang /_snying rje chen po dang ni ldan/_sangs rgyas kyi spyan nyams pa mi mnga' ba dang ni ldan/_spyan 
[\[18b.3\]]lnga dang ni ldan/_cho 'phrul yang brnyes te/_kun rjod pa'i cho 'phrul ni brnyes/_rjes su bstan pa'i cho 'phrul ni brnyes/_rdzu 'phrul gyi cho 'phrul ni brnyes so/_/bzhed na stong gsum gyi stong chen po'i 'jig rten gyi khams grong khyer dang bcas pa/_grong rdal dang bcas pa/_sa dang bcas 
[\[18b.4\]]pa/_'gro ba dang bcas pa/_ri rab dang bcas pa/_rgya mtsho'i mthas gtugs pa/_lha'i gnas dang bcas pa/_khor yug dang 'obs su bcas pa/_rtswa dang /_shing dang rir bcas pa 'di nam mkha' la bskal pa 'am/_bskal pa bas kyang lhag par skra'i rtse mo'i cha shas kyis 'dzin 
[\[18b.5\]]par mdzad do/_/yang de'i tshe rgyal po'i khab kyi grong khyer chen po na sgyu ma mkhan bzang po zhes bya ba bstan bcos la shin tu mkhas pa/_gsang sngags la shin tu mkhas pa/_bzo dang rig pa la 'byam pa/_las kyi mtha' byas zin pa/_rab tu byed pa byas pa/_sgra grags pa/_yul 
[\[18b.6\]]ma ga d+ha na sgyu ma mkhan nam/_sgyu ma mkhan gyi slob ma ji snyed pa de dag gi mchog tu grags pa/_phul du grags pa zhig gnas te/_des yul ma ga d+ha ril gyi skye bo'i tshogs thams cad 'dun par byas/_rmongs par byas/_mgo 'khor bar byas nas ya mtshan gyi chos la bkod de/_
[\[18b.7\]]bden pa mthong ba rnams dang /_dad pa dang /_chos kyi rjes su 'brang ba rnams dang /_dge bsnyen dang /_dge bsnyen ma rnams ni ma gtogs so/_/des sgyu mas rmongs par byed pa'i rig pa'i stobs bskyed pas rnyed pa dang /_bkur sti dang /_tshigs su bcad pa yang lhag 
[\[19a\]]
[\[19a.1\]]par rnyed do/_/sgyu ma mkhan bzang pos bcom ldan 'das kyi grags pa dang /_snyan pa dang /_tshigs su bcad pa lhag par mngon par 'phags te/_'di ltar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde 
[\[19a.2\]]bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das de ni thams cad mkhyen pa/_thams cad gzigs pa ste/_thams cad ni mkhyen/_thams cad ni gzigs/_de bzhin gshegs pa'i stobs 
[\[19a.3\]]bcu dang ni ldan/_de bzhin gshegs pa'i mi 'jigs pa bzhi dang ni ldan/_so so yang dag par rig pa bzhi dang ni ldan/_sangs rgyas kyi chos ma 'dres pa [{]bcwa [,]bco [}]brgyad dang ni ldan/_byams pa chen po dang /_snying rje chen po dang ni ldan/_sangs rgyas kyi spyan nyams pa mi mnga' ba dang ni ldan/_
[\[19a.4\]]spyan lnga dang ni ldan/_cho 'phrul yang brnyes te/_kun rjod pa'i cho 'phrul ni brnyes/_rjes su bstan pa'i cho 'phrul ni brnyes/_rdzu 'phrul gyi cho 'phrul ni brnyes so/_/bzhed na stong gsum gyi stong chen po'i 'jig rten gyi khams grong khyer dang bcas pa/_grong rdal dang bcas pa/_sa dang 
[\[19a.5\]]bcas pa/_'gro ba dang bcas pa/_ri rab dang bcas pa/_rgya mtsho'i mthas gtugs pa/_lha'i gnas dang bcas pa/_khor yug dang 'obs su bcas pa/_rtswa dang shing dang rir bcas pa 'di nam mkha' la bskal pa'am/_bskal pa bas lhag par skra'i rtse mo'i cha shas tsam la 'dzin par 
[\[19a.6\]]mdzad do zhes thos so/_/thos nas kyang yang de 'di snyam du sems te/_yul ma ga d+ha ril gyi skye bo thams cad bdag gis 'dun par byas/_rmongs par byas/_mgo 'khor bar byas nas ya mtshan gyi chos la bkod de/_bram ze dang /_khyim bdag chen po gang dag yin pa de dag kyang bdag gi 
[\[19a.7\]]ming gis rab tu mgu bar gyur na/_de bzhin gshegs pa dgra bcom pa yang dag par rdzogs pa'i sangs rgyas de gcig pu da dung ma bgams/_rmongs par ma byas/_mgo 'khor bar ma byas kyis ma la bdag de bzhin gshegs pa dgra bcom pa yang dag par rdzogs pa'i sangs rgyas ga la ba 
[\[19b\]]
[\[19b.1\]]der 'gro bar bya'o/_/song nas kyang bgam par bya ste/_gal te rmongs pa'am/_mgo 'khor ba bya nus pa lta na/_de lta na yul ma ga d+ha thams cad bdag la gcig tu 'du la/_bdag gi rnyed pa dang /_bkur sti yang ches stobs dang ldan par 'gyur ro snyam mo/_/de nas yang sgyu ma 
[\[19b.2\]]mkhan bzang po sngon gyi dge ba'i rtsa bas bskul ba dang /_sangs rgyas kyi mthus rgyal po'i khab kyi grong khyer chen po nas byung ste/_bya rgod kyi phung po'i ri ga la ba dang /_bcom ldan 'das ga la ba der song ngo /_/song nas kyang sgyu ma mkhan bzang pos de bzhin gshegs pa nyi ma bye ba phrag 'bum pas 
[\[19b.3\]]lhag pa'i 'od zer 'bar ba/_zhal zla ba bye ba phrag 'bum pas lhag par dri ma med pa/_sku shing n+ya gro d+ha'i rgyal po ltar chu zheng gab pa/_mdzod spu nor bu dri ma med pa'i 'od dag pa ltar gsal ba/_spyan pad ma dang /_ud pa la sngon po kha phye ba lta bu'i bkrag yod pa/_spyi gtsug tshangs pas kyang 
[\[19b.4\]]bltar mi mthong ba/_'khor gyi nang na gsung dbyangs yan lag drug cu dang ldan pas chos ston pa mthong ngo /_/mthong nas kyang de'i sku de lta bu mthong /_gsung gi phrin las de lta bu thos nas sems dang bar gyur cing de 'di snyam du sems te/_ma la bdag gis 'di ci thams cad mkhyen 
[\[19b.5\]]la thams cad gzigs pa dang ldan pa zhig yin nam/_'on te ma yin pa bgam par bya gor ma chag snyam mo/_/de nas yang sgyu ma mkhan bzang pos bcom ldan 'das kyi zhabs la mgo bos phyag 'tshal nas bgam pa'i bsam pas sang gi gdugs tshod la spyan 'dren to zhes gsol to/_/
[\[19b.6\]]'di snyam du yang sems te/_ci 'dis bdag gi sems shes sam 'on te mi shes zhig gu/_gal te shes na ni der 'ong bar mi 'gyur ro/_/ci ste mi shes na ni des na 'ong bar 'gyur ro snyam mo/_/de nas bcom ldan 'das kyis sgyu ma mkhan bzang po gdul ba'i dbang du yang mdzad/_rgyal 
[\[19b.7\]]po'i khab kyi grong khyer chen po'i skye bo phal po che gdul ba'i dbang du yang mdzad nas mkhyen bzhin du sgyu ma mkhan bzang po la dge slong gi dge 'dun dang bcas te cang mi gsung bas gnang bar mdzad do/_/de nas yang sgyu ma mkhan bzang po 'di snyam du sems te/_'di bdag rnam par mtho 'tsham pa'i 
[\[20a\]]
[\[20a.1\]]bsam pa dang ldan pa la 'dir khas len pa dang sbyar na 'di ni thams cad mkhyen pa yang ma yin la thams cad gzigs pa dang ldan pa yang ma yin no snyam nas de nas sgyu ma mkhan bzang po bcom ldan 'das kyi zhabs la mgo bos phyag 'tshal nas bcom ldan 'das kyi thad 
[\[20a.2\]]nas song ngo /_/de nas bcom ldan 'das la tshe dang ldan pa maud gal gyi bu chen pos 'di skad ces gsol to/_/sgyu ma mkhan bzang pos ni sgyu ma'i za ma tog gis dge slong gi dge 'dun 'di la mtho 'tsham par 'gyur lags so/_/bcom ldan 'das kyis bka' stsal pa/_maud gal gyi 
[\[20a.3\]]bu khyod snying las chung bar gyis shig dang /_ngas yun ring po nas spyad pa bsgrubs pas na de bzhin gshegs pa ni 'dir dus mkhyen pa yin te/_de bzhin gshegs pa la ni lta dang bcas pa'i 'jig rten gyis kyang tho btsam par mi nus so/_/maud gal gyi bu gzhan yang 'dod chags ni mtho 
[\[20a.4\]]'tsham par byed pa yin/_zhe sdang ni mtho 'tsham par byed pa yin/_gti mug ni mtho 'tsham par byed pa yin na/_de dag ni de bzhin gshegs pa la bag la nyal dang bcas te zad bral yongs su gyur/_gzod ma nas ma skyes pa'i chos can yin te/_des na de bzhin gshegs pa la lha dang 
[\[20a.5\]]bcas pa'i 'jig rten gyis kyang tho btsam par mi nus so/_/maud gal gyi bu gzhan yang sgyu ma mkhan bzang po'i sgyu ma ni phyogs gcig pa yin pas sgyu ma yang dag pa ma yin gyi/_de bzhin gshegs pa'i sgyu ma ni yang dag pa yin te/_des na chos thams cad sgyu ma lta bur mngon par rdzogs par 
[\[20a.6\]]sangs rgyas so/_/maud gal gyi bu sems can gyi khams su gdags par 'dogs pa ji snyed pa de dag thams cad 'di lta ste/_sgyu ma mkhan bzang po'i sgyu ma 'di lta bu dang ldan par gyur kyang de dag thams cad kyis de bzhin gshegs pa'i sgyu ma la brgya'i char yang nye bar mi 'gro/_
[\[20a.7\]]stong gi char yang nye bar mi 'gro/_bye ba 'bum gyi char yang /_grangs su yang /_char yang /_bgrang bar yang /_dper yang nye bar mi 'gro'o/_/maud gal gyi bu 'di ji snyam du sems/_sgyu ma mkhan bzang pos stong gsum gyi stong chen po'i 'jig rten gyi khams 'di rgyan thams cad kyis 
[\[20b\]]
[\[20b.1\]]brgyan par kun tu ston nus sam/_gsol pa/_ma lags so/_/bcom ldan 'das kyis bka' stsal pa/_de bzhin gshegs pa ni bzhed na 'jig rten gyi khams gang gA'i klung gi bye ma snyed brgyan cing de thams cad kyang skra'i rtse mo'i cha shas tsam la kun tu ston par mdzad kyang /_
[\[20b.2\]]de bzhin gshegs pa'i sgyu ma ril gyis bstan par ni mi 'gyur ro/_/maud gal gyi bu phyogs bcu na rlung gi dkyil 'khor gang dag yod pa 'di lta ste/_rlung gi dkyil 'khor rnam par 'thor byed ces bya ba dang /_rlung gi dkyil 'khor yongs su gcod byed ces bya ba gang dag gis stong 
[\[20b.3\]]gsum gyi stong chen po'i 'jig rten gyi khams 'di yongs su gcod par byed cing yongs su bcad nas kyang 'jig par byed pa dang /_rlung gi dkyil 'khor kun tu 'thor byed dang /_rnam par 'thor byed ces bya ba 'jig rten gyi bar na rgyu ba gang dag yin pa dang /_rlung gi dkyil 'khor kun 
[\[20b.4\]]nas yongs su 'jog pa zhes bya ba srid pa'i rtse mo na rgyu ba gang dag yin pa dang /_rlung gi dkyil 'khor rnam par 'jig pa zhes bya ba ri'i rgyal po ri rab kyang rnam par 'jig par byed na/_ri phal pa lta smos kyang ci dgos pa gang dag yin pa dang /_rlung gi dkyil 'khor 'bar byed ces 
[\[20b.5\]]bya ba sreg pa'i bskal pa'i tshe ldang zhing gang gis na me lce de dag tshangs pa'i 'jig rten gyi bar du 'phen par byed pa dang /_rlung gi dkyil 'khor rnam par sgrub byed ces bya ba gang gis sreg pa'i bskal pa'i me de zhi bar byed pa dang /_rlung gi dkyil 'khor rab tu tshim byed ces bya ba gang gis 
[\[20b.6\]]stong gsum gyi stong chen po'i 'jig rten gyi khams 'di sprin gyi dra ba gcig gis kun tu khebs par byed pa dang /_rlung gi dkyil 'khor chus 'debs zhes bya ba gang gis na sreg pa'i bskal pa'i tshe char 'bebs par byed pa dang /_rlung gi dkyil 'khor lhag par skems zhes bya ba gang gis 
[\[20b.7\]]na chus 'jig pa de lhag par skems par byed pa yod do/_/maud gal gyi bu ngas rlung gi dkyil 'khor las brtsams te bskal pa 'am/_bskal pa las lhag par chos bstan kyang de bzhin gshegs pas rlung gi dkyil 'khor las brtsams te chos bstan pa la mtha' thug pa med do/_/maud 
[\[21a\]]
[\[21a.1\]]gal gyi bu 'di ji snyam du sems/_sgyu ma mkhan bzang pos rlung gi dkyil 'khor de dag gi nang du 'dug par nus sam/_gsol pa/_ma lags so/_/bcom ldan 'das kyis bka' stsal pa/_maud gal gyi bu nga ni rlung gi dkyil 'khor de dag thams cad 
[\[21a.2\]]kyi nang du spyod lam bzhis gnas par byed do/_/de bzhin gshegs pa ni bzhed na rlung gi dkyil 'khor thams cad yungs 'bru gcig gi nang du 'jog par mdzad/_'jug par mdzad la/_yungs 'bru de yang rnam par 'jig par mi 'gyur zhing /_yungs 'bru de'i nang du rlung gi dkyil 'khor 
[\[21a.3\]]de dag thams cad kyi bya ba thams cad kyang nye bar ston par mdzad la/_rlung de dag phan tshun thug par yang mi 'gyur/_ltung bar yang mi 'gyur ro/_/maud gal gyi bu nga ni sgyu ma'i chos nyid de lta bu dang de ma yin pa gzhan yang tshad med pa dang ldan no/_/de nas tshe dang ldan pa maud gal gyi bu 
[\[21a.4\]]chen po dang /_thams cad dang ldan pa'i 'khor de ngo mtshar du gyur nas bcom ldan 'das kyi zhabs la mgo bos phyag 'tshal te ngag 'thun par tshig tu smras pa/_bcom ldan 'das bdag cag gis rnyed pa legs par rnyed de/_ston pa 'di ltar rdzu 'phrul che ba/_'di ltar dbang che bar 
[\[21a.5\]]grags pa/_'di ltar mthu che ba ni bdag cag gis rnyed pa legs par rnyed lags so/_/bcom ldan 'das gang dag de bzhin gshegs pa'i cho 'phrul 'di thos nas mos par bgyid cing mos par bgyis nas kyang bla na med pa yang dag par rdzogs pa'i byang chub tu sems bskyed par bgyid pa 
[\[21a.6\]]de dag kyang rnyed pa legs par rnyed pa lags so/_/de nas sgyu ma mkhan bzang po rgyal po'i khab kyi grong khyer chen po ga la ba der song ste/_de nyid kyi nub mo rgyal po'i khab kyi grong khyer chen po'i phyogs gang na grong khyer thams cad kyi btsog dgu dang /_mi 'thun pa thams cad 'bab pa dang /_
[\[21a.7\]]'byung ba'i sa phyogs der 'khor gyi khyams chen po dar gyi lda ldi dang /_gdugs dang /_rgyal mtshan dang /_ba dan bsgreng bas brgyan pa/_gzhi lag mthil ltar mnyam pa/_me tog bkram pa/_spos bzang po mchog gis bdugs pa/_steng du bla re bres pa zhig mngon par sprul to/_/
[\[21b\]]
[\[21b.1\]]'khor gyi khyams de'i nang du yang rin po che'i shing ljon pa me tog dang 'bras bur bcas pa brgyad stong mngon par sprul to/_/rin po che'i shing ljon pa thams cad kyi drung du yang seng ge'i khri ras bcos bu du mas g.yogs pa rin po che'i ba dan thams cad kyis brgyan pa mngon par 
[\[21b.2\]]sprul to/_/seng ge'i khri'i g.yas g.yon du yang rin po che'i shing ljon pa me tog dang 'bras bur bcas pa bzhi bzhi mngon par sprul to/_/bcom ldan 'das dang dge slong gi dge 'dun gyis yongs su longs spyad par bya ba'i zhal zas ro brgya dang ldan pa yang mngon par sprul to/_/
[\[21b.3\]]rim gro byed pa gos dkar po bgos pa/_rgyan thams cad kyis brgyan pa lnga brgya yang mngon par sprul to/_/sgyu ma mkhan bzang pos bkod pa de lta bu sprul ma thag tu de nas de'i mod la rgyal po chen po bzhi lus chen por sprul nas sgyu ma mkhan bzang po'i 'khor gyi khyams kyi bkod pa ga la ba der 
[\[21b.4\]]song nas sgyu ma mkhan bzang po la 'di skad ces smras so/_/bzang po khyod kyis de bzhin gshegs pa sang gdugs tshod la spyan drangs pa dang /_khyod kyis de bzhin gshegs pas yongs su longs spyad par bya ba'i 'khor gyi khyams kyi bkod pa 'di lta bu 'di mngon par sprul pa ni rnyed 
[\[21b.5\]]pa legs par rnyed do/_/bzang po gzhan yang kho bo cag kyang de bzhin gshegs pa la mchod pa bya ba'i las bya ba la bcom ldan 'das kyis yongs su longs spyad pa dang /_khyod la bstang ba'i phyir 'khor gyi khyams kyi bkod pa 'di lta bu gnyis pa cung zhig ston par byed na kho bo cag 
[\[21b.6\]]la gnang bar gyis shig_/de nas sgyu ma mkhan bzang po shin tu ngo mtshar du gyur nas rgyal po chen po bzhi la gnang ba dang /_de nas rgyal po chen po bzhis bcom ldan 'das kyis yongs su longs spyad par bya ba'i 'khor gyi khyams de lta bu zhig mngon par sprul to/_/de nas yang lha rnams 
[\[21b.7\]]kyi dbang po brgya byin lha'i bu sum khri dang lhan cig bzang po'i 'khor gyi khyams kyi bkod pa ga la ba der song nas sgyu ma mkhan bzang po la 'di skad ces smras so/_/bzang po khyod kyis de bzhin gshegs pas nga gdugs tshod la spyan drangs pa dang /_de bzhin gshegs pas yongs su longs spyad 
[\[22a\]]
[\[22a.1\]]par bya ba'i 'khor gyi khyams kyi bkod pa 'di lta bu 'di mngon par sprul pa ni rnyed pa legs par rnyed do/_/bzang po kho bo cag kyang /_de bzhin gshegs pa la mchod pa'i las bya zhing bcom ldan 'das kyis yongs su longs spyad pa dang /_khyod la bstang ba'i 
[\[22a.2\]]phyir 'khor gyi khyams kyi bkod pa 'di lta bu gnyis pa cung zhig ston par byed na kho bo cag la gnang bar gyis shig_/de nas sgyu ma mkhan bzang po shin tu ngo mtshar du gyur nas lha rnams kyi dbang po brgya byin la gnang ba dang /_de nas lha rnams kyi dbang po brgya byin gyis bcom ldan 
[\[22a.3\]]'das kyis yongs su longs spyad par bya ba sum cu rtsa gsum pa'i lha rnams kyi khang [{]bzangs [,]bzang [}]rnam par rgyal ba dang /_yongs 'du sa brtol bas ches khyad par du 'phags pa'i 'khor gyi khyams zhig mngon par sprul te/_'khor gyi khyams des sgyu ma mkhan bzang po'i bkod pa dang /_rgyal 
[\[22a.4\]]po chen po bzhi'i bkod pa yang mog mog por byas par gyur to/_/de nas sgyu ma mkhan bzang po 'di snyam du sems te/_lha'i bu 'di lta bu 'di dag kyang bcom ldan 'das la rim gro bya ba dang /_mchod pa'i las bya ba'i phyir mngon par brtson te lhags pa dang sbyar na/_sems can 
[\[22a.5\]]'di ni tha mal pa ma yin pas bdag gis sems can mchog de lta bu la tho btsams par gyur na mi rung gis bya ba 'di lta bu 'di dag dor gor ma chag snyam mo/_/de nas sgyu ma mkhan bzang po sprul pa'i bya ba de dag 'dor bar byed/_de dag med par byed de/_gsang sngags dang 
[\[22a.6\]]rig sngags kyi stobs bskyed pa thams cad kyis med par byed cing mi snang bar bya bar brgal kyang zhal zas dang /_rim gro ba dang /_'khor gyi khyams kyi bkod pa dang /_seng ge'i khri yang de kho na bzhin du snang ste/_gsang sngags dang /_rig sngags kyi stobs bskyed pa thams 
[\[22a.7\]]cad kyis med par bya ma nus pa dang /_de shin tu ngo mtshar du gyur nas 'di snyam du sems te/_bdag sngon chad ni 'dod na sgyu ma ston par yang byed/_'dod na sgyu ma med par yang byed na/_da ni de bzhin gshegs pa'i ched du gnas kyi bkod pa byas pa med par byed ma nus so snyam mo/_/
[\[22b\]]
[\[22b.1\]]de nas lha rnams kyi dbang po brgya byin gyis sgyu ma mkhan bzang po'i sems kyi rnam par rtog pa sems kyis yongs su shes nas sgyu ma mkhan bzang po la 'di skad ces smras so/_/bzang po ji ltar khyod kyis de bzhin gshegs pa'i phyir gnas kyi bkod pa byas pa 'di med 
[\[22b.2\]]par bya mi nus pa de bzhin du bzang po gang dag de bzhin gshegs pa la sems bskyed pa 'ga' tsam thob pa de dag gi sems bskyed pa de yang med par mi 'gyur te/_de dag gi de ni yongs su mya ngan las 'das pa'i bar gyi rgyur 'gyur ro/_/de nas sgyu ma mkhan bzang po dga' 
[\[22b.3\]]mgu yi rangs te/_rab tu dga' zhing yid bde bar gyur nas de nyid kyi mtshan mo 'das pa dang /_bcom ldan 'das la gdugs tshod la bab pa skul bar byed de/_bcom ldan 'das gdugs tshod lags pa'i dus dang tshod la bab na da gdugs tshod la bab par dgongs su gsol 
[\[22b.4\]]zhes gsol to/_/de nas bcom ldan 'das snga dro'i dus kyi tshe sham thabs mnabs/_chos gos gsol/_lhung bzed thogs te/_dge slong gi dge 'dun gyis yongs su bskor cing dge slong gi dge 'dun gyi dang la gshegs te/_rgyal po'i khab kyi grong khyer chen por 
[\[22b.5\]]gshegs nas/_sgyu ma mkhan bzang po'i 'khor gyi khyams ga la ba der gshegs te/_gang gis na sgyu ma mkhan bzang po yang de bzhin gshegs pa ni bdag gis sprul pa'i bkod pa na bzhugs so snyam du shes/_rgyal po chen po bzhi yang de bzhin gshegs pa ni bdag cag 
[\[22b.6\]]gis sprul pa'i bkod pa na bzhugs so snyam du shes/_lha rnams kyi dbang po brgya byin yang de bzhin gshegs pa ni bdag gis sprul pa'i bkod pa na bzhugs so snyam du shes par 'gyur ba de lta bu'i rdzu 'phrul mngon par 'du mdzad pa mngon par 'du mdzad do/_/rgyal po'i khab 
[\[22b.7\]]kyi grong khyer chen po de na gzhan mu stegs can dang /_spyod pa ba dang /_kun tu rgyu dang /_bram ze dang /_khyim bdag gang dag gis thos pa de dag ni ngo mtshar du gyur nas 'khor gyi khyams der dong ste/_de ring dge sbyong gau tam lam tho 'tsham pa blta bar bya'o snyam mo/_/rgyal po'i 
[\[23a\]]
[\[23a.1\]]khab kyi grong khyer chen po de na dad pa'i dge slong dang /_dge slong ma dang /_dge bsnyen dang /_dge bsnyen ma gang dag 'khod pa de dag ni 'khor gyi dkyil 'khor der dong nas de ring de bzhin gshegs pa la bgam pa yang mnyan par bya/_cho 'phrul chen po yang 
[\[23a.2\]]blta bar bya'o snyam mo/_/de nas sgyu ma mkhan bzang pos nga rgyal dang /_rgyags pa dang /_khengs pa nges par bcom nas bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/bcom ldan 'das rnam par tho btsam 
[\[23a.3\]]pa'i bsam pa chen pos de bzhin gshegs pa 'dir gshegs su gsol ba gang lags pa'i nongs pa 'chags so/_/bcom ldan 'das gzhan yang zhal zas sprul pa dang /_rim gro bgyid pa sprul pa dang /_seng ge'i khri sprul pa dang /_'khor gyi khyams sprul pa de 
[\[23a.4\]]la bdag 'di snyam du sems can mchog de lta bu de la bslus par gyur na mi rung gis bya ba 'di ma mchis par bgyi snyam ste shin tu spangs kyang ma mchis par ma btub/_gsang sngags dang rig sngags kyi stobs bskyed pa thams cad kyis kyang ma mchis par bgyi rngo ma 
[\[23a.5\]]thog nas zhal zas dang /_rim gro bgyid pa dang /_seng ge'i khri dang /_'khor gyi khyams kyi bkod pa yang de kho na bzhin du gda'o/_/de skad ces gsol ba dang /_bcom ldan 'das kyis sgyu ma mkhan bzang po la 'di skad ces bka' stsal to/_/bzang po sems can 
[\[23a.6\]]thams cad kyi nye bar spyad pa dang /_yongs su spyad pa yang 'di lta ste/_las kyi sgyu mas sprul pa yin no/_/bzang po dge slong gi dge 'dun 'di yang 'di lta ste/_chos kyi sgyu mas sprul pa yin no/_/bzang po nga yang 'di lta ste/_ye shes kyi sgyu mas sprul pa yin no/_/
[\[23a.7\]]bzang po stong gsum gyi stong chen po'i 'jig rten gyi khams 'di yang 'di lta ste/_sna tshogs mngon par 'grub par byed pa'i sgyu mas sprul pa yin no/_/bzang po chos thams cad kyang 'di lta ste/_rkyen tshogs pa'i sgyu mas sprul pa yin no/_/bzang po 'on kyang da de'i dus la 
[\[23b\]]
[\[23b.1\]]bab par shes na ji ltar sprul pa'i bza' ba dang /_bca' ba dang /_myang ba dang /_bldag pa dag khyod kyis phul cig_/de nas sgyu ma mkhan bzang pos sprul pa'i rim gro ba de dag dang /_rgyal po chen po bzhi dag dang /_lha'i dbang po brgya byin 'khor dang bcas pa dang lhan cig 
[\[23b.2\]]sprul pa'i bza' ba dang /_bca' ba dang /_myang ba dang /_bldag pa des bcom ldan 'das dang /_dge slong gi dge 'dun yang dag par tshim par byed do/_/de nas de'i tshe gnas brtan 'od srung chen pos tshigs su bcad pa 'di smras so/_/sbyin pa 'di ni ci 'dra dang /_/len 
[\[23b.3\]]par byed pa ci 'dra ba/_/de 'dra'i chos nyid thob 'gyur bar/_/yon ni rnam par sbyong gyur cig_/maud gal gyi bu chen pos smras pa/_/gdan ni ji ltar bshams pa dang /_/de la gang dag bzhugs pa rnams/_/mi mnyam ma mchis mtshungs pa ste/_/mchod sbyin dge ba bla na med/_/
[\[23b.4\]]shA ri'i bus smras pa/_rim gro byed pa'i sems gang dang /_/len par byed pa'i sems gang dang /_/sbyin par byed pa ji lta bar/_/yon ni myur du sbyong bar shog_/rab 'byor gyis smras pa/_gtong med sbyin pa 'di btang ba/_/len pa med pa rnams kyis blangs/_/gang dag 
[\[23b.5\]]'dir ni gshegs pa rnams/_/de dag yon sbyong byed pa yin/_/kun dga' bos smras pa/_'di ni nam mkha'i sbyin pa ste/_/bsam gyis mi khyab rnams kyis spyad/_/gang dag sems lus grol ba de/_/'jig rten dag na yon sbyong mchog_/byang chub sems dpa' 'od tog 
[\[23b.6\]]gis smras pa/_ji lta bur na sgyu ma'i mkhan/_/bzang pos bkod pa sprul byas pa/_/dngos kun de dang 'dra ba ste/_/byis pas de ni mi rtogs so/_/byang chub sems dpa' 'od bkod pas smras pa/_ji ltar gdan dang ljon shing dag_/du ma mngon par sprul byas pa/_/yid kyi 
[\[23b.7\]]sgyu ma lta bur stong /_/'di la khyad par 'ga' yang med/_/byang chub sems dpa' seng ges smras pa/_seng ge'i sgra ni ma thos na/_/wa ni nags tshal nang na sgrogs/_/de yis seng ge'i sgra thos nas/_/phyogs bcu dag tu 'bros par 'gyur/_/de bzhin sgyu mkhan bzang 
[\[24a\]]
[\[24a.1\]]po yang /_/de bzhin gshegs pa ma mthong na/_/mu stegs nang du rgyal ba bas/_/bdag nyid mchog ces sgrogs par byed/_/bzang po de bzhin gshegs pa yi/_/sgyu mas sgyu mar rtogs byed pa/_/tshad mar gyur pa gsungs nas ni/_/de la bdud kyi gting mi dpogs/_
[\[24a.2\]]byang chub sems dpa' seng ge'i blo gros kyis smras pa/_zhal zas 'di ni sprul pa ste/_/bsnyen bkur byed pa'ang sprul pa yin/_/spyod par byed pa'ang sprul pa ste/_/sbyin pa dge ba bla na med/_/byang chub sems dpa' byams pas smras pa/_me ni mar dang til mar gyis/_/
[\[24a.3\]]phyi phyir zhing ni rab tu mched/_/de bzhin bzang po'i sgyu ma yis/_/sangs rgyas sgyu ma nges par bstan/_/'jam dpal gzhon nur gyur pas smras pa/_/ji ltar 'di ni sngon gnas pa/_/thams cad byed pa med pa ltar/_/de bzhin chos rnams thams cad ni/_/sngon gyi 
[\[24a.4\]]mtha' nas rtag tu mnyam/_/de nas bcom ldan 'das kyis sgyu ma mkhan bzang po shin tu gdul ba'i dbang du mdzad nas khyim bdag cig sprul te/_'khor gyi khyams de'i nang du zhugs nas sgyu ma mkhan bzang po la 'di skad ces smras so/_/bzang po ci byed smras pa/_dge 
[\[24a.5\]]sbyong gau ta ma 'di gdugs tshod gsol bar byed do/_/des smras pa/_bzang po thong de skad ma zer/_de bzhin gshegs pa de ni dge slong gi dge 'dun dang thabs cig tu rgyal po ma skyes dgra'i khab na gdugs tshod gsol zhing bzhugs so/_/sgyu ma mkhan bzang pos kyang sangs 
[\[24a.6\]]rgyas kyi mthus de bzhin gshegs pa dge slong gi dge 'dun dang thabs cig tu rgyal po ma skyes dgra'i khab na gdugs tshod gsol bar mthong ngo /_/de nas yang bcom ldan 'das kyis khyim bdag gnyis pa zhig mngon par sprul nas de nang du zhugs te/_sgyu ma mkhan bzang po la 'di skad 
[\[24a.7\]]ces smras so/_/bzang po ci byed smras pa/_dge sbyong gau ta ma 'di gdugs tshod gsol bar byed do/_/des smras pa/_thong de skad ma zer/_de bzhin gshegs pa de ni dge slong gi dge 'dun dang thabs cig tu kun tu rgyu'i srang na bsod snyoms kyi phyir rgyu zhing bzhugs so/_/sgyu ma 
[\[24b\]]
[\[24b.1\]]mkhan bzang pos kyang /_sangs rgyas kyi mthus de bzhin gshegs pa dge slong gi dge 'dun dang thabs cig tu kun tu rgyu'i srang na bsod snyoms kyi phyir rgyu bar mthong ngo /_/de nas yang bcom ldan 'das kyis khyim bdag gzhan zhig sprul te/_de nang du zhugs nas sgyu ma mkhan 
[\[24b.2\]]bzang po la 'di skad ces smras so/_/bzang po ci byed/_smras pa/_de bzhin gshegs pa ni gdugs tshod gsol bar byed do/_/des smras pa/_bzang po thong de skad ma zer/_de bzhin gshegs pa de ni 'tsho byed kyi skyed mos tshal na 'khor bzhi la chos ston cing bzhugs so/_/
[\[24b.3\]]sgyu ma mkhan bzang pos kyang sangs rgyas kyi mthus de bzhin gshegs pa 'tsho byed kyi skyed mos tshal na 'khor bzhi la chos ston par mthong ngo /_/de nas lha rnams kyi dbang po brgya byin sgyu ma mkhan bzang po ga la ba der song ste phyin nas sgyu ma mkhan bzang po la 'di skad ces smras 
[\[24b.4\]]so/_/bzang po ci byed/_smras pa/_dge sbyong gau ta ma 'di gdugs tshod gsol bar byed do/_/des smras pa/_bzang po thong de skad ma zer/_de bzhin gshegs pa de ni sum cu rtsa gsum pa'i gnas na shing yongs 'du'i drung na sum cu rtsa gsum pa'i lha rnams la chos ston 
[\[24b.5\]]cing bzhugs so/_/bzang pos kyang de bzhin gshegs pa sum cu rtsa gsum pa'i gnas na shing yongs 'du'i drung na chos ston par mthong ngo /_/de nas sgyu ma mkhan bzang pos shing ljon pa sprul pa ji snyed pa de thams cad kyi lo ma thams cad dang /_me tog thams cad la de 
[\[24b.6\]]bzhin gshegs pa'i sku mtshan gyis brgyan pa/_dge slong gi dge 'dun gyis yongs su bskor ba mthong ngo /_/sgyu ma mkhan bzang pos seng ge'i khri sprul pa gang dag yin pa dang /_rgyal po chen po bzhis seng ge'i khri sprul pa gang dag yin pa de dag thams cad la yang de 
[\[24b.7\]]bzhin gshegs pa'i sku mtshan gyis brgyan pa/_dge slong gi dge 'dun gyis yongs su bskor ba mthong ngo /_/rgyal po'i khab kyi grong khyer chen po na rtsig pa'am/_khyim mam/_khang [{]bzangs sam[,]bzang ngam[}]/_srang ngam/_lam po che ji snyed yod pa de dag thams cad na yang 
[\[25a\]]
[\[25a.1\]]de bzhin gshegs pa'i sku mtshan gyis brgyan pa mthong ngo /_/de bzhin gshegs pa dgra bcom pa yang dag par rdzogs pa'i sangs rgyas de dag thams cad kyi spyan snga na yang sgyu ma mkhan bzang po bdag nyid phyag 'tshal nas nyes pa 'chags par mthong zhing /_de nas 
[\[25a.2\]]sgyu ma mkhan bzang po'i mig lam na gang cung zad ci snang ba de thams cad de bzhin gshegs pa ma gtogs pa gzhan cung zad kyang ma mthong nas de tshim zhing mgu la yi rangs te/_rab tu dga' zhing dga' ba dang yid bde bar gyur to/_/de dga' ba dang yid bde ba de nyid kyis dad pa 
[\[25a.3\]]rjes su dran pa'i ting nge 'dzin thob bo/_/de ting nge 'dzin de las langs ma thag tu thal mo sbyar te bcom ldan 'das kyi spyan sngar 'dug nas tshigs su bcad pa 'di dag gsol to/_/bzhed na brgya phrag stong las lhag gyur cing /_/dper na gang gA'i klung gi bye snyed kyi/_/sangs 
[\[25a.4\]]rgyas mang po sprul par mdzad pa yi/_/de bzhin gshegs pa'i rdzu 'phrul de la mos/_/bdag gis sngon bslabs sgyu ma'i sa ma lags/_/'dzam bu'i gling na bdag 'dra med snyam na/_/de ring rgyal ba'i rdzu 'phrul 'di mthong nas/_/'di yi grangs dang char yang ma phod do/_/
[\[25a.5\]]bdag gi sha yi mig gis gang mthong ba/_/thams cad rgyal ba'i mtshan gyis brgyan pa'i sku/_/chos kyi rgyal po la ni 'di dag zhus/_/rgyal ba yang dag gang lags bka' stsol cig_/gang zhig mchod na legs par mchod pa lags/_/gang la 'bras bu chen por 
[\[25a.6\]]'gyur ba lags/_/gang gi byang chub 'thun par gzung ba 'di/_/kun tu spyan gyis bdag la bka' stsol cig_/de ring 'jig rten mgon bgam bgyis pa yi/_/nongs pa gang lags de 'dir kun tu 'chags/_/gang dag sems can mchog la gus mi gnas/_/sems 
[\[25a.7\]]can de dag rgyal ba'i bde las nyams/_/bdag la lha dang brgya byin tshangs pa dang /_/'khor 'dus gyur pa 'di dag kun gson cig_/sems can thams cad rab tu dgrol slad du/_/byang chub sems ni bdag gis bskyed par bgyi/_/bdag gis sems can thams cad 
[\[25b\]]
[\[25b.1\]]'gron du gnyer/_/bdud rtsi bde bas yang dag tshim par bgyi/_/gnyid kyis rab log sems can shes rab kyi/_/mthu dang sgrub pas rnam par sad par bgyi/_/rnam par 'phrul pa 'di 'dra mthong gyur cing /_/bde bar gshegs bka' yid 'ong ye shes dang /_/chags pa 
[\[25b.2\]]med pa'i spyod mchog thos nas ni/_/su zhig dag pa'i rgyu sems bskyed mi bgyid/_/byang chub sems mkhas ji ltar spyod pa yi/_/byang chub lam ni bdag la bshad du gsol/_/gang la nyan thos rnams kyis mi dpogs pa'i/_/de dag rnams kyi spyod pa ji lta bu/_/cho ga 
[\[25b.3\]]spyod pa'i yon tan ji lta bu/_/mnyan par 'dod la gus pa ji lta bu/_/nges pa rnams kyi spyod lam ci 'dra ba/_/bdag la the tshom ma mchis de bzhin gsungs/_/ji ltar thos pa tshol la goms pa lags/_/thos pa snying por bgyid pa'i dang po gang /_/gzhan la gsal 
[\[25b.4\]]bar ston pa ji lta bu/_/srog chags thams cad ji ltar chos la dad/_/ji ltar 'di dag shes kyi khe mi tshol/_/zang zing med pa'i sems la ji ltar gnas/_/byas pa shes shing rab tu phan 'dogs dang /_/sems can mi phyed gnas par ji ltar 'gyur/_/grogs po gang 
[\[25b.5\]]dag bsten bgyi ji lta bu/_/sdig pa'i grogs rnams ji ltar rnam par spong /_/ji ltar sangs rgyas rnams dang phrad par 'gyur/_/de dag mthong nas ji ltar mchod par bgyi/_/ji ltar bslab pa dag la gus pa lags/_/de yi bslab pa bca' ba gang zhig lags/_/tshul 
[\[25b.6\]]khrims ji ltar rnam par dag par 'gyur/_/ting 'dzin rnam par dag pa ji ltar 'thob/_/ji ltar tshul bzhin rab tu sbyor ba lags/_/tshul bzhin ma lags ji ltar spong ba lags/_/ji ltar shin tu nges par bsams yid dang /_/nyon mongs bdud kyi 'ching bas mi thub lags/_/
[\[25b.7\]]ji ltar dad ldan don ni sems bgyid cing /_/sems kyis sems can rnams ni mi gtong lags/_/ji ltar sems can yongs su smin bgyid cing /_/nor mchog 'dzin pa med la dpa' ba lags/_/ji ltar sems can spyod la 'jug pa dang /_/thabs dang byams pa'i snying 
[\[26a\]]
[\[26a.1\]]rje gnas pa lags/_/mngon par shes pa ji ltar yongs rdzogs 'gyur/_/dran dang blo gros gang gis rnam dag cing /_/so so yang dag rig gzungs bzod par 'gyur/_/smon lam rnam dag spyod las mi ldog cing /_/zab mo shes ldan don dam mkhas pa 
[\[26a.2\]]lags/_/smon lam thams cad ji ltar 'grub par 'gyur/_/ji ltar de dag pha rol phyin 'phags shing /_/de bzhin byang chub rjes su 'thun par 'gyur/_/byang chub sems dpa'i spyod pa kun shes shing /_/byang chub phyir ni spyod pa mi ldog pa/_/kun mkhyen legs par 
[\[26a.3\]]don bsams shes rab mtsho/_/ye shes 'byung gnas 'di ni bdag la gsungs/_/bcom ldan phan yon bdag la bstan du gsol/_/bdag gis nan tan snying por bgyi bar 'tshal/_/de nas bcom ldan 'das kyis sgyu ma mkhan bzang po la slar tshigs su bcad de bka' 
[\[26a.4\]]stsal pa/_chos kun sprul par gang gis shes pa de/_/sangs rgyas bye ba phrag stong sprul par byed/_/sprul pa de dag zhing rnams bye bar 'gro/_/de dag song nas sems can bye ba 'grel/_/ji ltar bzang po khyod kyis gzugs med las/_/sna tshogs mtha' yas gzugs 
[\[26a.5\]]ni ston byed cing /_/de dag skye ba med cing 'gag med la/_/'gro med 'ong med gnas pa med pa ltar/_/bzang po skyes bu khyu mchog rgyal ba yis/_/phung po dge 'dun tshogs bcas sprul de 'dra/_/de dang ye shes med par mi 'gyur te/_/sangs rgyas bsam yas 
[\[26a.6\]]rnams kyi rdzu 'phrul yin/_/ji ltar sgyu mas rmongs byas skye bo ni/_/sems pa yong min de la nga rgyal med/_/'di la grub pa med cing rdzas yod min/_/phyin ci log gi sems kyis mthong ba ltar/_/de bzhin sangs rgyas gzugs med kha dog dang /_/dbyibs min 
[\[26a.7\]]spyod pa ston yang spyod lam med/_/'jig tshogs lta bas kun nas bslang ma yin/_/sangs rgyas sangs rgyas snyam du 'du shes shing /_/sangs rgyas gzugs su mi blta mtshan dang ni/_/na tshod rigs su ma yin sgra dang ni/_/'chad par 'gyur ba ma yin sems dang ni/_/
[\[26b\]]
[\[26b.1\]]rnam shes yid kyis rab tu phye ba min/_/chos nyid gang yin sangs rgyas bcom ldan 'das/_/dus gsum stong zhing mtshan yang ma skyes pa/_/rtag tu sgyu ma'i rang bzhin rnam par grol/_/de la bgrang bas rab tu phye ba med/_/sangs rgyas 'byung gang chos nyid 'byung ba med/_/
[\[26b.2\]]de la phung po yod min khams mi 'byung /_/chos de gnas pa mi g.yo ston pa med/_/de ni mig lnga'i gnas kyang ma yin no/_/gang zhig bdag gis sangs rgyas blta snyam sems/_/des ni gzhar yang sangs rgyas mthong mi 'gyur/_/'dren pa mthong ba med pa mthong ba ste/_/
[\[26b.3\]]dper na nam mkha' la ni bya rjes bzhin/_/bzang po gang khyod cung zad sangs rgyas lta/_/de kun don gcig yin par shes par gyis/_/nga dang gzhan gang yin pa de kun mtshungs/_/bar snang mthong dang 'dra bar mnyam pa yin/_/de dag ting 'dzin mnyam zhing shes rab mnyam/_/
[\[26b.4\]]de dag rnam par grol bar mnyam pa yin/_/rnam grol ye shes mthong dang stobs dang ni/_/rgyal ba'i yon tan kun gyis mnyam pa yin/_/de dag stong don go 'phang gnas par mnyam/_/thams cad chags pa med pa'i chos nyid gnas/_/kun kyang sgyu ma'i rang bzhin 
[\[26b.5\]]rnam par grol/_/de dag 'byung ba med par 'byung ba yin/_/bzang po rgyal ba gcig la mchod byed na/_/phyogs bcu'i sangs rgyas la ni mchod 'gyur te/_/'di ltar de dag nga yi chos dbyings dang /_/tha dad bya ba nam yang yod ma yin/_/de dag thams cad yon 
[\[26b.6\]]bzhes sbyong bar mdzad/_/kun la phul ba 'ang 'bras bu che bar 'gyur/_/de kun chos nyid dag pa mnyam pa brnyes/_/sangs rgyas rnams la tha dad bya ba 'ang med/_/rgyal ba yang dag gang yin bshad bya yis/_/rtse gcig sems dang dran pa nyer gzhag cing /_/chos tshul 
[\[26b.7\]]rtogs pa rnam par lta bas de/_/legs par nges bsams sems kyis nga las nyon/_/bzang po de kun ma bskyed yang dag min/_/phyin ci log gis de kun mthong bar zad/_/gal te dngos po'i ngo bo yang dag na/_/dngos po thams cad du ni zad mi 'gyur/_/de phyir shin 
[\[27a\]]
[\[27a.1\]]tu ma skyes yang dag min/_/de dag skye med zad la gnas pa med/_/des na bltar med ngo bo de dag snang /_/rnam par bltas na gnas pa yod ma yin/_/ji ltar bzang pos rgyal ba mthong ba dang /_/ji ltar phyogs su mngon par sprul mthong ba/_/gang 
[\[27a.2\]]gzhan phung po rgya chen rten stobs dang /_/phung po lnga po 'ang de dang 'dra bar ltos/_/chos rnams thams cad rang bzhin med pa ste/_/sems can dang ni sangs rgyas mtshan nyid med/_/mtshan nyid med la mtshan du 'dod pa de/_/sangs rgyas las ni shin tu ring bar 'gyur/_/
[\[27a.3\]]chos yod ma yin kun tu rtog pas bslad/_/dngos po med par yang ni brten nas shes/_/byed pa med cing byed pa po las 'das/_/ming du 'dzin pas stong pa rab tu ston/_/gang gis rgyu dang byed po rkyen min shes/_/des ni chags bral gyur pa'i chos kyang shes/_/'dod 
[\[27a.4\]]chags bral ba'i chos ni shes gyur na/_/des ni rnam dag mig gis sangs rgyas mthong /_/yang de'i tshe tshigs su bcad pa dag brjod de bstan pa na sgyu ma mkhan bzang po chos la nges par rtogs pa dang 'thun pa'i bzod pa chung ngu skyes so/_/srog chags lnga stong ni bla na med 
[\[27a.5\]]pa yang dag par rdzogs pa'i byang chub kyi sems sngon ma bskyed pa skyes so/_/byang chub sems dpa' nyis brgya ni mi skye ba'i chos la bzod pa thob par gyur to/_/de nas yang bcom ldan 'das kyis zhal zas sprul pa de gsol nas sgyu ma mkhan bzang po'i yon yongs su 
[\[27a.6\]]sbyang bar bya ba'i phyir de'i tshe tshigs su bcad pa 'di dag bka' stsal to/_/gang gis sbyin dang gang la sbyin/_/sbyin pa ji ltar mi rtog pa/_/sbyin pa mnyam pa de nyid ni/_/bzang po la ni yongs rdzogs shog_/de nas bcom ldan 'das la tshe dang ldan pa kun dga' bos 'di 
[\[27a.7\]]skad ces gsol to/_/bcom ldan 'das 'khor gyi khyams 'di rgyan gyis brgyan bzhin du dgung bdun du gnas shing mi gda' bar mi 'gyur bar byin gyis brlab tu gsol/_de skad ces gsol pa dang /_bcom ldan 'das kyis 'khor gyi khyams de ji ltar rgyan gyis brgyan 
[\[27b\]]
[\[27b.1\]]bzhin du zhag bdun du gnas shing mi snang bar mi 'gyur bar byin gyis brlab pa mdzad do/_/de nas bcom ldan 'das dge slong gi dge 'dun dang bcas te gdan las bzhengs nas gshegs so/_/de nas yang bcom ldan 'das nang du yang dag 'jog las bzhengs nas chos bstan 
[\[27b.2\]]pa'i phyir bzhugs so/_/dge slong de dag dang /_byang chub sems dpa' de dag dang /_lha dang /_klu dang /_gnod sbyin dang /_dri za de dag kyang chos mnyan pa'i phyir bcom ldan 'das kyi thad du dong ngo /_/de nas sgyu ma mkhan bzang po yang bcom ldan 'das ga la ba der song 
[\[27b.3\]]ste phyin nas bcom ldan 'das kyi zhabs la mgo bos phyag 'tshal te bcom ldan 'das la lan gsum bskor ba byas nas gus pa dang bcas/_zhe sa dang bcas par thal mo sbyar te phyogs gcig tu 'dug go_/phyogs gcig tu 'dug nas kyang bcom ldan 'das la sgyu ma 
[\[27b.4\]]mkhan bzang pos 'di skad ces gsol to/_/bcom ldan 'das byang chub sems dpa' lam gang la zhugs na byang chub kyi snying por mchi bar 'gyur ba'i byang chub sems dpa' rnams kyi lam bshad du gsol/_de skad ces gsol ba dang /_bcom ldan 'das kyis sgyu 
[\[27b.5\]]ma mkhan bzang po la 'di skad ces bka' stsal to/_/bzang po de'i phyir legs par rab tu nyon la yid la zung shig dang ngas bshad do/_/sgyu ma mkhan bzang pos bcom ldan 'das legs so zhes gsol nas bcom ldan 'das la nyan pa dang /_bcom ldan 'das kyis 
[\[27b.6\]]de la 'di skad ces bka' stsal to/_/bzang po bzhi po 'di dag ni byang chub sems dpa' lam gang la zhugs na byang chub kyi snying por 'gro bar 'gyur ba'i byang chub sems dpa' rnams kyi lam yin te/_bzhi gang zhe na/_thams cad mkhyen pa nyid kyi sems mi 'dor ba dang /_
[\[27b.7\]]sems can yongs su mi gtong ba dang /_dge ba'i rtsa ba thams cad tshol ba la ngoms mi shes pa nyid dang /_dam pa'i chos yongs su bsrung ba'i phyir brtson 'grus rtsom pa ste/_bzang po bzhi po de dag ni byang chub sems dpa' lam gang la zhugs na byang chub 
[\[28a\]]
[\[28a.1\]]kyi snying por 'gro bar 'gyur ba'i byang chub sems dpa' rnams kyi lam yin no/_/bzang po bzhi po 'di dag ni byang chub sems dpa' rnams kyi spyod pa yongs su dag pa yin te/_bzhi gang zhe na/_sdom pa gsum yongs su dag pa dang /_gnas 
[\[28a.2\]]yongs su dag pa dang /_shes pa yongs su dag pa dang /_skye ba yongs su dag pa ste/_bzhi po de dag yin no/_/bzang po bzhi po 'di dag ni gang la nyan thos dang /_rang sangs rgyas thams cad kyis gting mi dpogs pa'i byang chub sems dpa' rnams kyi chos 
[\[28a.3\]]yin te/_bzhi gang zhe na/_bsam gtan zlog pa dang /_sems kyis rnam par 'byed pa dang /_sems can rnams la snying rje che ba dang /_spobs pa dang /_skad sna tshogs pa nyid de/_bzhi po de dag yin no/_/bzang po bzhi po 'di dag ni byang chub sems 
[\[28a.4\]]dpa' rnams kyi 'phags pa'i spyod pa yin te/_bzhi gang zhe na/_dgon pa na gnas pa dang /_'du 'dzi la mi dga' ba dang /_de na gnas na sems can rnams la byams pa dang /_'du byed rnams gang nas kyang mi 'ong /_gang du yang mi 'gro bar shes pa 
[\[28a.5\]]ste bzhi po de dag yin no/_/bzang po byang chub sems dpa' chos bzhi dang ldan na sri zhu che zhing gus pa la gnas pa zhes brjod par bya ste/_bzhi gang zhe na/_byang chub sems dpa' lus dang srog la mi lta ba dang /_sems rtag tu dga' ba dang /_nga rgyal dang /_
[\[28a.6\]]dregs pa spang ba dang /_ji skad smras pa de bzhin du sgrub pa ste/_bzhi po de dag yin no/_/bzang po byang chub sems dpa' chos bzhi dang ldan na spyod lam phun sum tshogs pa yin te/_bzhi gang zhe na/_dus shes pa dang /_tshod shes pa dang /_rab tu 
[\[28a.7\]]dben pa dang /_yang dag pa nyid de bzhi po de dag yin no/_/bzang po byang chub sems dpa' chos bzhi dang ldan na the tshom med pa yin te/_bzhi gang zhe na/_'gyod pa kun nas ldang ba rnam par gnon pa dang /_mkhas pa dang shes rab chen po la bsnyen bkur 
[\[28b\]]
[\[28b.1\]]byed pa dang /_thos pa'i don sems pa dang /_gzhan gyi nyes ba mi gleng zhing gleng ba gang yin pa yang byams pas gleng gi skyon gtsor byed pas ma yin pa ste/_bzhi po de dag yin no/_/bzang po byang chub sems dpa' phan yon bzhi po 'di dag mthong na thos pa tshol 
[\[28b.2\]]bar byed de/_bzhi gang zhe na/_bdag dang gzhan gyi shes rab sbyong ba dang /_phyogs bzhi nas lhags pa rnams kyi the tshom gcod pa dang /_dam pa'i chos 'dzin pa dang /_sangs rgyas kyi bsngags pa zad mi shes pa ste/_bzhi po de dag yin no/_/bzang 
[\[28b.3\]]po bzhi po 'di dag ni byang chub sems dpa' rnams kyi mang du thos pa'i snying po yin no/_/bzhi gang zhe na/_thos nas chos bye brag tu shes pa 'di ni 'di'i snying po yin no/_/thos nas bya ba ma yin pa mi byed pa 'di ni 'di'i snying po yin no/_/thos nas gzhan la ston par 
[\[28b.4\]]byed pa 'di ni 'di'i snying po yin no/_/thos nas don de nyid rnam par grol ba 'di lta ste/_sangs rgyas bcom ldan 'das rnams kyi byang chub la gtod par byed pa 'di ni 'di'i snying po yin te/_bzhi po de dag yin no/_/bzang po bzhi po 'di dag ni byang chub sems 
[\[28b.5\]]dpa' chos ston par byed pa'i phan yon yin te/_bzhi gang zhe na/_las byas nas kyang zas la yongs su spyod pa dang /_chos gos dang /_bsod snyoms dang /_mal cha dang /_stan dang /_nad gsos dang /_sman zong rnams rnyed pa dang /_gzhan gyi 
[\[28b.6\]]phyogs mthu chung bar byed pa dang /_chos 'dod pa'i lha rnams phyi bzhin 'brang zhing de dag gis bsrungs pas bdud kyis glags mi rnyed pa ste/_bzang po bzhi po de dag ni byang chub sems dpa' chos ston par byed pa'i phan yon yin no/_/byang chub sems dpa' chos 
[\[28b.7\]]bzhi dang ldan na gzhan dag la chos ston par byed cing 'di'i tshig gi lam gzung bar 'os par yang 'gyur te/_bzhi gang zhe na/_'dod pa chung ba dang /_chog shes pa dang /_ngang tshul bzang zhing mnyen pa dang /_bdag nyid kyi chos sgrub pa ste/_bzhi po 
[\[29a\]]
[\[29a.1\]]de dag yin no/_/bzang po byang chub sems dpa' chos bzhi dang ldan na shes kyi khe las 'byol zhing zang zing med par chos ston pa yang yin te/_bzhi gang zhe na/_'khor ba las 'jigs pa skyed pa dang /_'jig rten gyi zang zing dang 'du 'dzi don 
[\[29a.2\]]du mi gnyer ba dang /_pha rol rjes su srung ba dang /_'phags pa'i rigs la gnas pa ste/_bzhi po de dag yin no/_/bzang po byang chub sems dpa' chos bzhi dang ldan na byas pa gzo ba dang /_byas pa tshor ba dang /_byas pa la lan du phan 'dogs pa yin te/_bzhi 
[\[29a.3\]]gang zhe na/_gzhan byang chub yang dag par len du 'jug pa dang /_las byas pa chud mi gzon pa dang /_bdag nyid la byams pa ltar gzhan la yang byams pa dang /_skyes bu dam pa'i rtsal don du gnyer ba ste/_bzhi po de dag yin no/_/bzang po byang chub sems 
[\[29a.4\]]dpa' chos bzhi dang ldan na sems can rnams la mdza' bshes mi phyed par 'gyur te/_bzhi gang zhe na/_bzod pa'i stobs kyi go bgos pa dang /_lan du phan 'dogs par cung zad kyang re ba med pa dang /_snying rje chen po mi 'dor ba dang /_log par zhugs pa 
[\[29a.5\]]rnams mi spong ba ste/_byang chub sems dpa' chos bzhi po de dag dang ldan na sems can rnams la mdza' bshes mi phyed par 'gyur ro/_/bzang po bzhi po 'di dag ni byang chub sems dpas bsten par bya ba'i grogs po yin te/_bzhi gang zhe na/_sbyor ba phun sum 
[\[29a.6\]]tshogs pa dang /_bsam pa phun sum tshogs pa dang /_spyod pa phun sum tshogs pa dang /_gang dag 'di'i byang chub nye bar ston par byed pa ste/_bzhi po de dag yin no/_/bzang po bzhi po 'di dag ni byang chub sems dpa' rnams kyi mi dge ba'i grogs po 
[\[29a.7\]]yin par rig par bya ste/_bzhi gang zhe na/_theg pa dman pa ston pa dang /_byang chub kyi sems la 'dun pa zlog par byed pa dang /_gang dag bsten na mi dge ba'i chos 'phel bar 'gyur ba dang /_dge ba'i chos rnams yongs su nyams par 'gyur ba ste/_
[\[29b\]]
[\[29b.1\]]bzhi po de dag yin no/_/bzang po byang chub sems dpa' chos bzhi dang ldan na sangs rgyas bcom ldan 'das rnams dang phrad par 'gyur ro/_/bzhi gang zhe na/_dran pa rtse gcig pa dang /_sangs rgyas bcom ldan 'das rnams kyi bsngags pa yang dang yang du sgrogs pa 
[\[29b.2\]]dang /_tshul khrims yongs su dag pa dang /_lhag pa'i bsam pas smon lam 'debs pa ste/_bzhi po de dag yin no/_/bzang po byang chub sems dpa' phan yon bzhi po 'di dag mthong na de bzhin gshegs pa la mchod pa bya bar spro bar 'gyur te/_bzhi gang zhe na/_
[\[29b.3\]]yon gnas mchog la mchod par 'gyur ba dang /_bdag mthong nas sems can gzhan dag kyang de bzhin du mchod pa byed par 'gyur ba dang /_de bzhin gshegs pa legs par mchod na byang chub kyi sems brtan par 'gyur ba dang /_skyes bu chen po'i mtshan sum cu rtsa 
[\[29b.4\]]gnyis dang ldan pa mngon sum du mthong na dge ba'i rtsa ba sogs par 'gyur ba ste/_bzang po byang chub sems dpas phan yon bzhi po de dag mthong na de bzhin gshegs pa la mchod pa bya bar spro bar 'gyur ro/_/bzang po de bzhin du byang chub sems dpas don gyi dbang bzhi 
[\[29b.5\]]mthong na bslab pa lhur len par 'gyur te/_bzhi gang zhe na/_ngan 'gro las yang dag par 'da' ba dang /_bde 'gro 'thob par 'gyur ba dang /_de bzhin gshegs pa la gus pa dang /_smon lam yongs su rdzogs par 'gyur ba ste/_bzhi po de dag yin no/_/
[\[29b.6\]]bzang po bzhi po 'di dag ni byang chub sems dpa' rnams kyi bslab pa yin te/_bzhi gang zhe na/_byang chub kyi sems mi 'dor ba dang /_sems can thams cad la mnyam par sbyor ba dang /_pha rol tu phyin pa yongs su tshol ba dang /_sangs rgyas kyi chos tshad med pa 
[\[29b.7\]]mnyan pa la mi skrag pa ste/_bzang po bzhi po de dag ni byang chub sems dpa' rnams kyi bslab pa yin no/_/bzang po bzhi po 'di dag ni byang chub sems dpa' rnams kyi bslab pa yongs su dag pa yin te/_bzhi gang zhe na/_bya ba ma yin pa mi spyod pa dang /_stong pa nyid 
[\[30a\]]
[\[30a.1\]]la mos pa dang /_sangs rgyas kyi byang chub mi spong ba dang /_lta ba bag la nyal dang bcas par yang dag par 'joms pa ste/_bzang po bzhi po de dag ni byang chub sems dpa' rnams kyi bslab pa yongs su dag pa yin no/_/bzang po bzhi po 'di dag ni byang chub sems 
[\[30a.2\]]dpa' rnams kyi ting nge 'dzin gyi rigs yin te/_bzhi gang zhe na/_'du 'dzi med pa dang /_rab tu dben pa dang /_sems kyi rnyog pa med pa dang /_dge ba'i rtsa ba nye bar ston pa ste/_bzang po bzhi po de dag ni byang chub sems dpa' rnams kyi ting nge 'dzin gyi rigs yin no/_/bzang 
[\[30a.3\]]po bzhi po 'di dag ni byang chub sems dpa' rnams kyi tshul bzhin rab tu sbyor ba yin te/_bzhi gang zhe na/_dge ba'i rtsa ba skyes nas byang chub kyi sems mngon du byed pa dang /_nang du yang dag 'jog pa la sgrib pa med pa dang /_rnam par thar ba'i sgo dag la 'dris par byed pa dang /_nges 
[\[30a.4\]]pa la mi 'jug pa ste/_bzang po bzhi po de dag ni byang chub sems dpa' rnams kyi tshul bzhin rab tu sbyor ba yin no/_/bzang po bzhi po 'di dag ni byang chub sems dpa' rnams kyi tshul bzhin ma yin pa'i sems skye ba bzlog par bya ba yin te/_bzhi gang zhe na/_'khor ba'i 
[\[30a.5\]]'jigs pas skrag pa dang /_rnal 'byor spyod pa dag la ma mos pa dang /_dgongs pa dag la mi dga' ba dang /_dge ba'i rtsa ba rnams mngon par 'du mi byed pa ste/_bzang po bzhi po de dag ni tshul bzhin ma yin pa'i sems skye ba bzlog par bya ba yin no/_/bzang po bzhi po 'di dag 
[\[30a.6\]]ni byang chub sems dpa' rnams kyi sems kyis nges par bsam pa yin te/_bzhi gang zhe na/_sems can 'ga'i don gyi phyir yang bskal pa phyi ma'i mthar thug par 'khor ba na 'khor bar bya'o snyam pa 'di ni sems kyis nges par bsam pa dang po yin no/_/bdag gis sems can thams 
[\[30a.7\]]cad kyi sems kyi spyod pa rnams shes par bya zhing de dag gi nyon mongs pa rab tu zhi bar bya ba dang /_dbang po mchog dang mchog ma yin pa shes par bya ba'i phyir chos bstan par bya'o snyam pa 'di ni sems kyis nges par bsam pa gnyis pa yin no/_/bdag gis mi dge ba'i 
[\[30b\]]
[\[30b.1\]]chos thams cad spangs shing dge ba'i chos thams cad dang ldan par byas nas byang chub kyi snying po la 'dug ste/_bdud kyi dpung pham par byas nas bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam pa 'di ni sems kyis nges par bsam pa 
[\[30b.2\]]gsum pa yin no/_/stong gsum gyi stong chen po'i 'jig rten gyi khams skad cig gcig gis go bar byas te chos bstan par bya'o snyam pa 'di ni sems kyis nges par bsam pa bzhi pa yin te/_bzang po bzhi po de dag ni byang chub sems dpa' rnams kyi sems kyis nges par bsam 
[\[30b.3\]]pa yin no/_/bzang po chos bzhi po 'di dag ni byang chub sems dpa' rnams kyi bdud 'dul ba yin te/_bzhi gang zhe na/_chos la sgyu ma lta bur so sor rtog pa dang /_tshul bzhin du sbyor ba dang /_chos thams cad la rnam par mi rtog pa dang /_mtshan ma thams cad la mi 
[\[30b.4\]]gnas pa ste/_bzang po chos bzhi po de dag ni bdud 'dul ba yin no/_/bzang po bzhi po 'di dag ni byang chub sems dpa' rnams kyi don sems pa yin te/_bzhi gang zhe na/_gang zag med pa'i phyir chos rnams brten nas skye ba yin gyi chos 'ga' yang rgyu med par ni mi skye 
[\[30b.5\]]ba dang /_brten nas skye ba'i chos gang yin pa de ma skyes pa dang /_dngos po med pa dang /_byang chub kyi phyir chud mi za ba ste/_bzang po bzhi po de dag ni byang chub sems dpa' rnams kyi don sems pa yin no/_/bzang po byang chub sems dpa' chos bzhi dang ldan na sems 
[\[30b.6\]]can rnams mi gtong ba yin te/_bzhi gang zhe na/_sngon gyi smon lam mi 'dor ba dang /_yongs su skyo ba bzod pa dang /_lus dang srog la mi lta ba dang /_bsdu ba'i dngos pos sdud pa ste/_bzhi po de dag yin no/_/bzang po bzhi po 'di dag ni byang chub sems dpa' rnams 
[\[30b.7\]]kyi yongs su smin par byed pa yin te/_bzhi gang zhe na/_'jig rten gyi zang zing sbyin pa yongs su gtong ba dang /_yongs su smin pa la chos ston pa yongs su gtong ba dang /_dus dus su skul bas dran par byed pa yongs su gtong ba dang /_bdag nyid kyi bde 
[\[31a\]]
[\[31a.1\]]ba spangs nas gzhan gyi dge ba'i rtsa ba ston pa dang /_yongs su smin par byed pa ste/_bzang po bzhi po de dag ni byang chub sems dpa' rnams kyi yongs su smin par byed pa yin no/_/bzang po byang chub sems dpa' chos bzhi dang ldan na ma bsdus pa sdud 
[\[31a.2\]]par byed pa la mi 'jigs pa yin te/_bzhi gang zhe na/_dge ba'i rtsa ba chung ngu la yang mos pa dang /_rtag tu rgyun mi 'chad par gzhan gyi don byed par spro ba dang /_sbyin pa dang /_dul ba dang /_des pa phun sum tshogs pa dang /_rnyed pa dang /_bkur sti dang /_tshigs su 
[\[31a.3\]]bcad pa thams cad la don du gnyer ba med pa ste/_bzhi po de dag yin no/_/bzang po byang chub sems dpa' chos bzhi dang ldan na sems can gyi spyod pa la 'jug pa yin te/_bzhi gang zhe na/_mngon par shes pa thob pa dang /_ye shes thob pa dang /_ting nge 'dzin chen por 
[\[31a.4\]]gyur pa tshad med pa la 'jug pa dang /_rnam pa thams cad kyi mchog dang ldan pa'i stong pa nyid sgom zhing rnam par grol ba dang ma 'dres pa ste/_bzhi po de dag yin no/_/bzang po byang chub sems dpa' chos bzhi dang ldan na thabs la mkhas pa yin par rig par bya ste/_bzhi gang zhe na/_
[\[31a.5\]]sems bskyed pa thams cad la byang chub kyi sems sngon du 'gro ba ste/_tha na nyon mongs pa'i sems la yang rung na dge ba'i sems la lta smos kyang ci dgos pa dang /_sems can thams cad chos kyi snod nyid yin par lta ba dang /_ngo bo nyid med par khong du chud pas chos thams cad 
[\[31a.6\]]log pa nyid du nges pa yin par lta ba dang /_rnam par grol bar 'dod pas snyoms par 'jug pa thams cad la mngon par zhen pa med pa'i 'du shes sgom par byed pa ste/_byang chub sems dpa' chos bzhi po de dag dang ldan na thabs la mkhas pa yin par rig par bya'o/_/bzang po 
[\[31a.7\]]bzhi po 'di dag ni byang chub sems dpa' rnams kyi byams pa sgom pa yin te/_bzhi gang zhe na/_bdag gis sems can thams cad bskyab par bya'o snyam du byams pa sgom pa dang /_bdag gis sems can thams cad bsgral bar bya'o snyam du byams pa sgom pa dang /_
[\[31b\]]
[\[31b.1\]]bdag gis sems can thams cad bskul bar bya'o snyam du byams pa sgom pa dang /_bdag gis sems can thams cad yongs su mya ngan las bzla'o snyam du byams pa sgom pa ste/_bzang po de dag ni byang chub sems dpa' rnams kyi byams pa sgom pa yin no/_/bzang 
[\[31b.2\]]po bzhi po 'di dag ni byang chub sems dpa' rnams kyi snying rje yin te/_bzhi gang zhe na/_ngan song du skyes pa rnams bde 'gro'i lam la 'god pa'i snying rje dang /_sdig pa'i las dang ldan pa rnams dge ba'i chos la sbyor ba'i snying rje dang /_theg pa dman pa la mos pa 
[\[31b.3\]]rnams theg pa chen po yang dag par len du 'jug pa'i snying rje dang /_sems can thams cad yongs su mya ngan las bzla'o snyam pa'i snying rje ni bzhi pa yin te/_bzhi po de dag yin no/_/bzang po byang chub sems dpa' chos bzhi dang ldan na mngon par shes pa 'thob par 
[\[31b.4\]]'gyur te/_bzhi gang zhe na/_lus dang sems yang ba dang /_sgyu ma'i rang bzhin du rnam par 'byed pa dang /_sems can thams cad la gus pa dang /_rim gro'i sems bskyed pa dang /_zhi gnas la rtse gcig tu gyur pas rnam par g.yeng ba med pa yin no/_/bzang po 
[\[31b.5\]]byang chub sems dpa' chos bzhi dang ldan na so so yang dag par rig pa 'thob par 'gyur te/_bzhi gang zhe na/_don la rton pa yin gyi tshig 'bru la mi rton pa dang /_chos la rton pa yin gyi gang zag la mi rton pa dang /_chos thams cad bdag med pa'i nges pa'i tshig 
[\[31b.6\]]dang /_yi ge mi zad par shes nas chags pa med cing thogs pa med par ston pas ston par byed pa ste bzhi po de dag yin no/_/bzang po byang chub sems dpa' chos bzhi dang ldan na gzungs 'thob par 'gyur te/_bzhi gang zhe na/_mang du thos pas ngoms mi shes pa dang /_mang 
[\[31b.7\]]du thos pa rnams la chos bzhin du gus par bsnyen bkur byed pa dang /_rtag tu gzhan dag la chos ston par brtson pa dang /_tshig dang yi ge thams cad gtan la dbab pa'i phyir de bzhin gshegs pas dgongs te gsungs pa la 'jug pa yin no/_/bzang po byang 
[\[32a\]]
[\[32a.1\]]chub sems dpa' chos bzhi dang ldan na bzod pa 'thob par 'gyur te/_bzhi gang zhe na/_mos pa dang /_phyir mi ldog pa dang /_tshogs pa dang /_yongs su mi skyo ba ste/_bzhi po de dag yin no/_/bzang po byang chub sems dpa' chos bzhi 
[\[32a.2\]]dang ldan na spobs pa dag pa 'thob par 'gyur te/_bzhi gang zhe na/_chos smra ba gzhan dag gis bshad pa dang 'gal bar mi byed pa dang /_chos smra ba la gus pa dang bcas shing zhe sa dang bcas par chos nyan pa dang /_thos pas khengs pa med pa dang /_thos pa nyung ngu 
[\[32a.3\]]rnams la brnyas par mi byed pa ste bzhi po de dag yin no/_/bzang po bzhi po 'di dag ni byang chub sems dpa' rnams kyi sgyur ba ste/_bzhi gang zhe na/_'dod chags dang /_zhe sdang dang /_gti mug sgyur ba dang /_nyan thos las sgyur ba dang /_rang sangs rgyas las sgyur ba dang /_
[\[32a.4\]]dge ba'i rtsa ba'i chos la 'du shes sgyur ba ste/_bzhi po de dag yin no/_/bzang po chos bzhi po 'di dag ni byang chub sems dpa' rnams kyi don zab mo la sbyor ba yin te/_bzhi gang zhe na/_rten cing 'brel par 'byung bar rtogs par byed pa dang /_dgongs pa rtogs par byed 
[\[32a.5\]]pa dang /_bdag gi ngo bo nyid rtogs par byed pa dang /_'di ltar stong pa'i don du chos de dag thams cad don gcig par rtogs par byed pa ste/_bzhi po de dag ni byang chub sems dpa' rnams kyi don zab mo la sbyor ba yin no/_/bzang po byang chub sems dpa' chos bzhi 
[\[32a.6\]]dang ldan na smon lam 'grub par 'gyur te/_bzhi gang zhe na/_tshul khrims dang bslab pa yongs su dag pa dang /_las kyi sgrib pa rnam par sbyong ba dang /_g.yo sgyu med pa dang /_dge ba'i rtsa ba bskyed pa la sems dbang byed pa ste/_bzhi po de dag ni byang chub sems 
[\[32a.7\]]dpa' rnams kyi smon lam 'grub par 'gyur ba'o/_/bzang po byang chub sems dpa' chos bzhi dang ldan na pha rol tu phyin pa thams cad kyis 'phags shing phyir mi ldog pa'i chos can du 'gyur te/_bzhi gang zhe na/_thabs mkhas pa dang ldan pas pha rol tu phyin pa gcig gi 
[\[32b\]]
[\[32b.1\]]nang du pha rol tu phyin pa gzhan thams cad kyang sdud par byed pa dang /_thabs mkhas pa dang ldan pas sems can gcig gi rang bzhin rtogs pas de las gzhan pa'i sems can thams cad kyang shes pa dang /_thabs mkhas pa dang ldan pas chos rnam par dag pa gcig 
[\[32b.2\]]gi tshul rtogs pas chos gzhan dag gi rnam par dag pa yang shes pa dang /_chos nyid yin pas sangs rgyas thams cad sangs rgyas gcig tu mos pa ste/_bzang po byang chub sems dpa' chos bzhi po de dag dang ldan na pha rol tu phyin pa thams cad kyis 'phags shing phyir 
[\[32b.3\]]mi ldog pa'i chos can du 'gyur ro/_/bcom ldan 'das kyis bzhi pa sgrub pa 'di bshad pa na sgyu ma mkhan bzang po mi skye ba'i chos la bzod pa thob nas tshim zhing mgu la yi rangs te/_rab tu dga' zhing dga' ba dang /_yid bde bar gyur nas dga' ba dang /_mchog 
[\[32b.4\]]tu dga' ba de nyid kyis shing ta la bdun srid tsam gyi steng gi nam mkha' la 'phags so/_/de nas bcom ldan 'das kyis de'i tshe 'dzum pa mdzad do/_/'dzum pa mdzad pa'i zhal gyi sgo nas 'od zer grangs med dpag tu med pa bkye bas sangs rgyas kyi zhing thams cad 'od zer 
[\[32b.5\]]des khyab par byas nas slar yang bcom ldan 'das kyi dbu'i gtsug tu nub bo/_/de nas tshe dang ldan pa kun dga' bo stan las langs te chos gos phrag pa gcig tu bgos nas pus mo g.yas pa'i lha nga sa la btsugs te/_bcom ldan 'das ga la ba de logs su thal 
[\[32b.6\]]mo sbyar ba btud nas bcom ldan 'das la 'di skad ces gsol to/_/btsun pa bcom ldan 'das de bzhin gshegs pa ni rgyu ma mchis pa dang /_rkyen ma mchis par 'dzum pa mi mdzad na 'dzum pa mdzad pa'i rgyu gang lags/_rkyen gang lags/_de'i tshe tshigs su 
[\[32b.7\]]bcad pa 'di dag kyang gsol to/_/ye shes 'byung gnas gzi brjid gzhal yas shes rab grags/_/'jig rten gsum du yon tan pha rol phyin brnyes grags/_/rgyal ba rang byung gang gi slad du 'dzum bstan pa/_/mi yi dbang pos de ni bdag la bka' stsal gsol/_/
[\[33a\]]
[\[33a.1\]]phyogs rnams na ni 'gro ba sems can ji snyed gnas/_/de dag kun gyi sems kyi spyod pa rnams dang ni/_/dman dang mchog dang tha ma bar ma rgyu ldan mkhyen/_/ji slad 'dzum pa mdzad pa bdag la bstan du gsol/_/lha dang de bzhin zhugs 'bar sgra ni 
[\[33a.2\]]gang lags dang /_/mi 'am ci dang mi dang brgya byin lha min dang /_/mkha' lding lto 'phye tshangs pa'i sgra dang sgra gzhan rnams/_/sangs rgyas rdul bral gsung sgra'i char yang ga la spyod/_/'od bzang nyi ma'i 'od dang nor bu'i 'od rnams dang /_/brgya byin 'od dang tshangs 
[\[33a.3\]]pa'i 'od rnams ji snyed pa/_/ji ltar sangs rgyas 'od kyis khyab par gda' ba ltar/_/'od rnams de dag thams cad rnam par gsal ma lags/_/sangs rgyas zhing de zab mo'i chos ni rjes su thob/_/stong pa bdag med sems can gang zag med mkhyen nas/_/yod dang 
[\[33a.4\]]med pa'i mtha' gnyis rnam par spangs nas su/_/dus gsum chu zla 'dra bar rab tu mkhyen pa po/_/deng 'dir su zhig theg pa'i mchog la sems btud de/_/su zhig sangs rgyas rigs dang chos kyi rigs la gnas/_/su zhig dkon mchog gsum po rgya cher skyed par bgyid/_/
[\[33a.5\]]gang gi ched du 'dzum pa mdzad pa legs par gsungs/_/gal te rgyal ba nyan thos rnams la don ldan gsung /_/de tshe bde gshegs 'dzum pa zhabs kyi pus mor nub/_/gal te rkyen gyi theg pa gsung na phrag par nub/_/gal te sangs rgyas theg gsung de tshe spyi bor nub/_/
[\[33a.6\]]ji ltar khyod kyis 'od zer 'bum snyed rab btang ba/_/bde bar gshegs kyi gtsug tu nub par gyur lags na/_/phan mdzad lha yi lha ste phan pa mdzad pa po/_/'di ni sangs rgyas theg par lung ston dogs ma mchis/_/de nas bcom ldan 'das kyis tshe dang ldan pa kun 
[\[33a.7\]]dga' bo la bka' stsal ba/_kun dga' bo khyod kyis rigs kyi bu bzang po mthong ngam/_gsol pa/_bcom ldan 'das mthong lags so/_/bka' stsal pa/_kun dga' bo rigs kyi bu bzang po 'di ni bskal pa dgu khri nyis stong na bskal pa legs par sprul pa la 
[\[33b\]]
[\[33b.1\]]'jig rten gyi khams bkod pa chen por de bzhin gshegs pa dgra bcom pa yang dag par rdzogs pa'i sangs rgyas rnam par 'phrul pa'i rgyal po zhes bya bar 'jig rten du 'byung bar 'gyur te/_kun dga' bo de bzhin gshegs pa dgra bcom pa yang dag par rdzogs pa'i sangs 
[\[33b.2\]]rgyas rnam par 'phrul pa'i rgyal po de'i 'jig rten gyi khams bkod pa chen po zhes bya ba de ni 'byor par 'gyur/_rgyas pa dang /_bde ba dang /_lo legs pa dang /_nyams dga' ba dang /_mi dang skye bo mang pos gang bar 'gyur zhing lag mthil ltar mnyam pa dang /_ka tsa lin di 
[\[33b.3\]]ltar reg na 'jam pa dang /_me tog gi shing ljon pas brgyan pa dang /_rol mo sna tshogs sgrogs pa dang /_spos sna tshogs kyis bdugs pa dang /_rtag tu rgyun mi 'chad par gdugs dang /_rgyal mtshan dang /_ba dan bsgreng bar 'gyur ro/_/kun dga' bo bza' ba dang /_
[\[33b.4\]]btung ba ni dper na sum cu rtsa gsum pa'i lha rnams kyi longs spyod ltar bsams pa tsam gyis 'grub ste/_mi de dag gis nye bar spyad pa dang /_yongs su spyad pa ni de lta bur 'gyur ro/_/kun dga' bo de'i tshe 'jig rten gyi khams bkod pa chen po de rtag tu bkod pa thams cad nye 
[\[33b.5\]]bar ston par byed de/_des na 'jig rten gyi khams de bkod pa chen po zhes bya'o/_/kun dga' bo sangs rgyas kyi zhing der sems can gang dag skyes pa de dag thams cad kyang rgya chen po la mos pa/_theg pa chen po la yang dag par zhugs pa sha stag tu 'gyur ro/_/kun dga' 
[\[33b.6\]]bo de bzhin gshegs pa rnam par 'phrul pa'i rgyal po'i tshe'i tshad ni lo khrir 'gyur ro/_/yongs su mya ngan las 'das nas kyang dam pa'i chos lo bye bar gnas par 'gyur ro/_/kun dga' bo gang gi tshe de bzhin gshegs pa rnam par 'phrul pa'i rgyal po yongs su mya 
[\[33b.7\]]ngan las 'da' ba de'i tshe yang byang chub sems dpa' sgra rnam par grags pa 'di nga'i 'og tu de bzhin gshegs pa dgra bcom pa yang dag par rdzogs pa'i sangs rgyas kun gyi khyab bdag ces bya bar 'jig rten du 'byung bar 'gyur ro zhes byang chub sems dpa' sgra rnam par 
[\[34a\]]
[\[34a.1\]]grags pa lung bstan nas yongs su mya ngan las 'da'o/_/de nas rigs kyi bu bzang po bar snang de las babs nas bcom ldan 'das kyi zhabs la mgo bos phyag 'tshal te/_bcom ldan 'das la 'di skad ces gsol to/_/bcom ldan 'das bdag deng slan 
[\[34a.2\]]chad de bzhin gshegs pa dgra bcom pa yang dag par rdzogs pa'i sangs rgyas bye ba 'bum phrag du ma dang /_chos dang /_dge slong gi dge 'dun la skyabs su mchi'o/_/de bzhin gshegs pa de bzhin nyid gang gis de bzhin nyid las slar ma log pa'i de bzhin gshegs 
[\[34a.3\]]pa'i de bzhin nyid dang /_dbyer ma mchis pa'i de bzhin nyid dang /_ma tshang ba ma mchis pa'i de bzhin nyid dang /_rnam par mi rtog pa'i de bzhin nyid dang /_skye ba ma mchis pa'i de bzhin nyid dang /_mngon par 'du bgyi ba ma mchis pa'i de bzhin nyid kyis de bzhin gshegs pa de bzhin nyid 
[\[34a.4\]]gsung ba bzhin du bdag kyang de skad mchi'o/_/de nas tshe dang ldan pa kun dga' bos rigs kyi bu bzang po la 'di skad ces smras so/_/bzang po khyod de bzhin gshegs pa'i chos nyid rjes su thob bam/_ci na khyod ji ltar de bzhin gshegs pa de bzhin nyid gsung ba ltar khyod de 
[\[34a.5\]]skad smra/_bzang pos smras pa/_kun dga' bo chos thams cad kyang de bzhin gshegs pa'i chos nyid thob pa yin no/_/de ci'i phyir zhe na/_kun dga' bo 'di ltar de bzhin gshegs pas de bzhin nyid dbyer med pa nyid du thugs su chud de/_de bzhin nyid dbyer med pa gang 
[\[34a.6\]]yin pa der kho bo yang chud cing ji ltar kho bo chud pa de bzhin du sems can thams cad kyang chud la/_ji ltar sems can thams cad chud pa de bzhin du chos thams cad kyang chud pa'i phyir te/_btsun pa kun dga' bo de bzhin gshegs pa'i chos nyid ni gnyis kyis rab tu phye 
[\[34a.7\]]ba ma yin no/_/btsun pa kun dga' bo gnyis su med pa ni gang na kun tu shes pa med pa nyid dang /_yongs su shes pa med pa nyid do/_/de ci'i phyir zhe na/_'du shes yongs su shes pa'i shes pa ni sangs rgyas kyi ye shes yin pa'i phyir ro/_/de nas bcom ldan 'das 
[\[34b\]]
[\[34b.1\]]la tshe dang ldan pa kun dga' bos 'di skad ces gsol to/_/bcom ldan 'das rigs kyi bu bzang po ni lha dang bcas pa'i 'jig rten mgo rmongs par bgyid pa ste/_sngon yang sgyu ma'i chos nyid kyis mgo rmongs par bgyis so/_/da yang shes rab dang /_ye shes kyis mgo 
[\[34b.2\]]rmongs par bgyid do/_/de ci'i slad du zhe na/_'di'i shes rab dang /_ye shes kyi spobs pa ni de lta bu lags pa'i slad du'o/_/de nas bcom ldan 'das kyis sgyu ma mkhan bzang po la 'di skad ces bka' stsal to/_/bzang po khyod lha dang bcas pa'i 'jig rten mgo 
[\[34b.3\]]rmongs par byed pa bden nam/_gsol pa/_bcom ldan 'das kyis ji ltar mgo rmongs par mdzad pa de bzhin du bdag kyang mgo rmongs par bgyid lags so/_/de ci'i slad du zhe na/_bcom ldan 'das 'di lta ste/_bdag med pa nyid kyis sems can du tha snyad 
[\[34b.4\]]btags te chos ston pa dang /_srog med pa dang /_gang zag med pa nyid kyis gang zag tu chos ston pa 'di ni mgo rmongs par bgyid pa chen po lags pa'i slad du'o/_/de bzhin gshegs pas ni byang chub kyi snying po la bzhugs nas chos 'ga' yang 'chi 'pho ba 'am/_'gro 
[\[34b.5\]]ba'am/_skye ba ma gzigs mod kyi/_'chi 'pho ba dang /_'gro ba dang /_skye ba'i chos ston par yang mdzad de/_bcom ldan 'das de lta lags pas de bzhin gshegs pa yang dag par gsung ba bka' stsol ba ltar lha dang bcas pa'i 'jig rten gyi yul ga la lags/_
[\[34b.6\]]de nas bcom ldan 'das kyis sgyu ma mkhan bzang po la legs so zhes bya ba byin te/_rigs kyi bu legs so legs so/_/khyod ji skad smra ba de kho na bzhin te/_'di lta ste bdag med pa nyid kyis sems can du tha snyad btags te chos ston pa dang /_srog med pa dang /_
[\[34b.7\]]gang zag med pa nyid kyis gang zag tu chos ston pa 'di ni mgo rmongs pa chen po yin no/_/de bzhin gshegs pas ni byang chub kyi snying po la bzhugs nas chos 'ga' yang 'chi 'pho ba 'am/_'gro ba 'am/_skye ba ma gzigs mod kyi/_'chi 'pho ba dang /_'gro ba dang /_
[\[35a\]]
[\[35a.1\]]skye ba'i chos ston par yang mdzad de/_'di la yongs su mya ngan las 'da' ba 'am/_yongs su mya ngan las bzla ba'i phyir chos ston pa'i chos ni 'ga' yang med do/_/de nas rigs kyi bu bzang pos bcom ldan 'das la rab tu 'byung bar gsol pa dang /_
[\[35a.2\]]bcom ldan 'das kyis byang chub sems dpa' byams pa la bka' stsal pa/_byams pa khyod kyis rigs kyi bu bzang po rab tu phyung shig_/de nas byams pas rigs kyi bu bzang po rab tu phyung rdzogs par bsnyen par byas so/_/rab tu rdzogs par bsnyen nas kyang bcom ldan 
[\[35a.3\]]'das la 'di skad ces gsol to/_/bcom ldan 'das byang chub sems dpa' rnams ni kha dog dang /_rtags dang /_tshul gyis rab tu byung ba ma lags so/_/bcom ldan 'das de ci'i slad du zhe na/_byang chub sems dpa' gang zhig mtshan ma thams cad la yang chags pa 
[\[35a.4\]]ma mchis la sems can yongs su smin par bgyi ba'i slad du khams gsum na yang gnas na de ni byang chub sems dpa' rnams kyi rab tu byung ba lags so/_/yang de'i tshe bstan pa 'di bshad pa na srog chags lnga stong gis ni bla na med pa yang dag par rdzogs pa'i byang chub tu 
[\[35a.5\]]sems bskyed do/_/dge slong nyis brgya ni len pa med par zag pa rnams las sems rnam par grol lo/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_'di'i ming 
[\[35a.6\]]ji skad gzung bar bgyi/_bcom ldan 'das kyis bka' stsal pa/_sgyu ma mkhan bzang po lung bstan pa zhes bya bar zung shig_/rim gyis byang chub yang dag par 'byung ba zhes bya bar yang zung shig_/kun dga' bo byang chub sems dpa' gang de bzhin gshegs pas lta bar 
[\[35a.7\]]'dod pa dang /_sems can rnams la sangs rgyas kyi mdzad pa bya bar 'dod pa des chos kyi rnam grangs 'di gzung bar bya/_bcang bar bya/_bklag par bya/_gzhan dag la yang bstan par bya'o/_/de ci'i phyir zhe na/_kun dga' bo gang gis 'di bzung ba dang /_bcangs pa 
[\[35b\]]
[\[35b.1\]]dang /_bklags pa dang /_gzhan dag la yang rab tu bstan pa des ni de bzhin gshegs pa mthong ba yin/_des ni sems can rnams la sangs rgyas kyi mdzad pa yang byas pa yin no/_/kun dga' bo de lta bas na khyod kyi skye bo mang po la bde ba dang /_'jig rten la snying 
[\[35b.2\]]brtse ba dang /_'di lta ste/_lha dang mi rnams kyi don dang /_phan pa dang bde ba'i phyir chos kyi rnam grangs 'di zung shig_/chongs shig_/lhogs shig_/kun chub par gyis shig_/kun dga' bo chos gang dag gis byang chub yang dag par 'byung ba dang /_theg pa chen po 'di la yang 
[\[35b.3\]]yang dag par 'byung bar 'gyur ba de dag ni theg pa chen po 'di las yang dag par rab tu ston to/_/des na chos kyi rnam grangs 'di byang chub yang dag par 'byung ba zhes/_kun dga' bo khyod mos par bya'o/_/khod du chud par bya'o/_/gang zhig chos kyi rnam grangs 'di glegs 
[\[35b.4\]]bam du byed pa 'am/_lus la srel ba de'i lus la de bzhin gshegs pa yod pa yin na gang dag gis thos nas de bzhin nyid du sgrub pa lta smos kyang ci dgos/_de nas bcom ldan 'das la rigs kyi bu bzang pos 'di skad ces gsol to/_/bcom ldan 'das chos kyi rnam 
[\[35b.5\]]grangs 'di ni sngon gyi dge ba'i rtsa ba skul ba zhes bgyi lags so/_/de ci'i slad du zhe na/_bcom ldan 'das 'di ltar bdag gis chos kyi rnam grangs 'di thos nas dge ba'i rtsa ba sngon bsags pa thams cad mngon sum du gyur pa'i slad du lags so/_/bcom ldan 'das kyis de 
[\[35b.6\]]skad ces bka' stsal nas/_rigs kyi bu bzang po dang /_tshe dang ldan pa kun dga' bo dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par 
[\[35b.7\]]bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las sgyu ma mkhan bzang po lung bstan pa zhes bya ba ste/_le'u nyi shu rtsa gcig pa rdzogs so//_//rgya gar gyi 
[\[36a\]]
[\[36a.1\]]mkhan po dzi na mi tra dang /_pradz+nya barma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//[{D66}]'phags pa dkon mchog brtsegs pa chen po'i chos kyi rnam grangs le'u 
[\[36a.2\]]stong phrag brgya pa las le'u nyi shu rtsa gnyis pa ste cho 'phrul chen po bstan pa/_bam po dang po/_/rgya gar skad du/_Ar+ya ma hA pra ti hAr+ya ni ra de sha nA ma ma hA ya na sU tra/_bod skad du/_'phags pa cho 'phrul chen po bstan pa zhes bya ba theg pa chen po'i mdo/_
[\[36a.3\]]sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong 
[\[36a.4\]]gi dge 'dun chen po dang /_byang chub sems dpa' brgyad stong dang thabs cig tu bzhugs so/_/de nas lha'i bu ded dpon zhes bya ba 'khor de nyid du 'dus par gyur te 'dug go_/'jam dpal gzhon nur gyur pa yang 'khor de nyid du 'dus par gyur te 'dug go_/de nas bcom 
[\[36a.5\]]ldan 'das la lha'i bu ded dpon gyis 'di skad ces gsol to/_/bcom ldan 'das de bzhin gshegs pa cho 'phrul du zhig gis sems can rnams 'dul bar mdzad lags/_bcom ldan 'das kyis bka' stsal pa/_lha'i bu nga ni cho 'phrul rnam pa gsum gyis 
[\[36a.6\]]sems can rnams 'dul bar byed do/_/gsum gang zhe na/_'di lta ste/_kun rjod pa'i cho 'phrul dang /_rjes su bstan pa'i cho 'phrul dang /_rdzu 'phrul gyi cho 'phrul lo/_/de la de bzhin gshegs pa'i kun rjod pa'i cho 'phrul de gang zhe na/_thogs pa med pa'i 
[\[36a.7\]]ye shes kyis ma 'ongs pa'i dus gzigs pa gang yin pa dang /_sems can thams cad kyi sems kyi spyod pa mkhyen cing gzigs pa dang /_dkon mchog gsum po dag la ma dad pa rnams dad par mdzad pa dang /_las kyi rnam par smin pa la 'jug pa mkhyen pa dang /_
[\[36b\]]
[\[36b.1\]]de bzhin gshegs pas gang zag gang la da ltar byung ba na nyes par spyad pa'i gzhi ngan song dang /_ngan 'gro gang yang rung ba dag tu skye bar 'gyur ba de ni de kho na bzhin du 'gyur gyi gzhan du ma yin no/_/zhes kun rjod par mdzad pa dang /_gang zag de sngon dge ba'i rtsa ba yang dag par blangs pa'i rgyus ngan song 
[\[36b.2\]]rnams las thar nas lha dang mi dag tu skye bar 'gyur zhing /_theg pa gang gis nges par 'byung bar 'gyur ba yang na nyan thos kyi theg pa'am/_yang na rang sangs rgyas kyi theg pa'am/_yang na theg pa chen pos nges par 'byung bar 'gyur ba dang /_de bzhin du bde ba dang /_
[\[36b.3\]]sdug bsngal myong bar 'gyur ba dang /_bskal pa ji snyed cig gis nges par 'byung bar 'gyur ba dang /_spyod pa ji lta bus sangs rgyas bcom ldan 'das ji snyed cig mthong bar 'gyur zhing mnyes par byed par 'gyur ba de dag thams cad de bzhin gshegs pas rab tu mkhyen 
[\[36b.4\]]to/_/mkhyen nas kyang de ni de kho na bzhin du 'gyur gyi gzhan du ma yin no/_/zhes de kho na bzhin du kun rjod par mdzad pa dang /_gang zag gang dge ba'i rtsa ba yang dag par blangs pa'i rgyus 'dod pa'i khams rnams su skye bar 'gyur ba dang /_gzugs kyi khams dang /_gzugs 
[\[36b.5\]]med pa'i khams kyi skye mched gang yang rung ba dag tu skye bar 'gyur ba de yang de bzhin gshegs pas rab tu mkhyen to/_/theg pa gang gis nges par 'byung bar 'gyur ba dang /_bskal pa ji snyed cig gis nges par 'byung bar 'gyur ba dang /_spyod pa ji lta bus sangs rgyas bcom 
[\[36b.6\]]ldan 'das ji snyed cig mthong bar 'gyur zhing mnyes par byed par 'gyur ba de dag thams cad kyang de bzhin gshegs pas rab tu mkhyen to/_/mkhyen nas kyang de kho na bzhin du kun rjod cing lung ston par mdzad pa dang /_dge ba'am/_mi dge ba'am/_dman pa'am/_bar 
[\[36b.7\]]ma'am/_mchog gam/_tha na sems bskyed pa gcig kyang mi 'da' ste/_de ni de bzhin gshegs pa'i kun rjod pa'i cho 'phrul yin no/_/de la de bzhin gshegs pa'i rjes su bstan pa'i cho 'phrul gang zhe na/_bslab pa bsrung ba'i don gyi phyir rjes su ston par mdzad pa 
[\[37a\]]
[\[37a.1\]]gang yin pa ste/_'di ni bya ba'o/_/'di ni bya ba ma yin pa'o/_/'di ni bsten par bya ba'o/_/'di ni bsten par bya ba ma yin pa'o/_/'di ni sgrub pa'o/_/'di ni log par sgrub pa'o/_/chos 'di dag ni kun nas nyon mongs pa'i cha dang 
[\[37a.2\]]'thun pa'o/_/chos 'di dag ni rnam par byang ba'i cha dang 'thun pa'o zhes de ltar yon tan thams cad yang dag par blang ba rjes su ston pa dang /_mi dge ba thams cad spang ba rjes su ston pa dang /_dge ba'i lam gyi tshogs thams cad blang ba rjes su ston pa dang /_lam 
[\[37a.3\]]'di ni nyan thos kyi theg pa yongs su rdzogs par 'gyur ba'o/_/lam 'di ni rang sangs rgyas kyi theg pa yongs su rdzogs par 'gyur ba'o/_/lam 'di ni theg pa chen po yongs su rdzogs par 'gyur ba'o/_/zhes rjes su ston pa gang yin pa ste/_de dag ji 
[\[37a.4\]]skad bstan pa bzhin du bsgrubs na/_gnas gang yin pa de rjes su 'thob par mi 'gyur ba ni gnas ma yin/_skabs ma yin te/_de ni gnas med do/_/las 'di yang dag par blangs na ni sems can dmyal ba rnams su khrid par byed do/_/las 'di yang 
[\[37a.5\]]dag par blangs na ni dud 'gro'i skye gnas rnams su khrid par byed do/_/las 'di yang dag par blangs na ni gshin rje'i 'jig rten rnams su khrid par byed do/_/las 'di yang dag par blangs na ni lha rnams su khrid par byed do/_/las 'di yang dag par blangs na 
[\[37a.6\]]ni mi rnams su khrid par byed do/_/de la gang dag mi dge ba spangs nas dge ba yang dag par blang ba'i phyir 'jug pa dang /_'phags pa'i lam du 'jug pa de dag ni lha dang mi rnams su skyes nas rim gyis yongs su mya ngan las 'da' ba'i chos can du 'gyur ba dang /_
[\[37a.7\]]tshul de lta bus kha na ma tho ba med pa dang /_rmongs pa med pa rjes su ston par mdzad pa gang yin pa ste/_de ni de bzhin gshegs pa'i rjes su bstan pa'i cho 'phrul yin no/_/de la de bzhin gshegs pa'i rdzu 'phrul gyi cho 'phrul gang zhe na/_gang dag rdzu 
[\[37b\]]
[\[37b.1\]]'phrul gyis 'dul ba'i sems can nga rgyal dang /_rgyags pa dang /_dregs pas bcom pa rnams la rdzu 'phrul gyi cho 'phrul kun tu ston par mdzad de/_'di lta ste/_gcig tu gyur nas du mar 'gyur ro/_/du mar gyur nas gcig tu 'gyur ro/_/snang bar 
[\[37b.2\]]gyur cing mi snang bar yang 'gyur ro/_/rtsig pa la yang thad kar 'gro'o/_/ra ba la yang thad kar 'gro'o/_/ri la yang mi thogs par thad kar 'gro'o/_/sa la yang steng du 'byung ba dang byi'u zul byed de dper na chu la bya ba bzhin no/_/chu la yang mi nub par 
[\[37b.3\]]'gro ste/_dper na sa la bya ba bzhin no/_/nam mkha' la yang 'gro ste/_dper na 'dab chags bya bzhin no/_/lus kyi stod nas me 'bar bar byed cing lus kyi smad nas chu'i rgyun 'bab par byed do/_/lus kyi smad nas me 'bar bar byed cing lus kyi stod 
[\[37b.4\]]nas chu'i rgyun 'bab par byed do/_/nyi ma dang zla ba 'di gnyis 'di ltar rdzu 'phrul che la/_'di ltar mthu che ba/_'di ltar gzi brjid che ba la yang lag pas 'dzin cing kun tu nyug par byed do/_/tshangs pa'i 'jig rten gyi bar du yang lus kyis dbang sgyur ro/_/
[\[37b.5\]]stong gsum gyi stong chen po'i 'jig rten gyi khams 'di yang kun tu 'bar bar ston te/_sems can yongs su smin par bya ba'i phyir/_rdzu 'phrul gyi rnam par 'phrul pa'i khyad par ci dang ci lta bus sems can rnams 'dul bar 'gyur ba de dang de lta bu'i rdzu 
[\[37b.6\]]'phrul gyi rnam pa dag mngon par sgrub par byed do/_/de ni de bzhin gshegs pa'i rdzu 'phrul gyi cho 'phrul yin no/_/lha'i bu da ni cho 'phrul gsum po de dag gis sems can rnams 'dul bar byed do/_/de nas bcom ldan 'das la lha'i bu ded dpon 
[\[37b.7\]]gyis 'di skad ces gsol to/_/bcom ldan 'das cho 'phrul de dag ma lags pa'i cho 'phrul dam pa gzhan ci zhig mnga' lags sam/_bcom ldan 'das kyis bka' stsal pa/_lha'i bu yod do/_/de nas bcom ldan 'das kyis 'jam 
[\[38a\]]
[\[38a.1\]]dpal gzhon nur gyur pa la bka' stsal pa/_'jam dpal cho 'phrul bstan pa'i chos kyi rnam grangs gang thos na zab mo la spyod pa'i byang chub sems dpa' sems dpa' chen po rnams bzod pa thob par 'gyur ba dang /_bdud kyi phyogs 
[\[38a.2\]]kyang shin tu tshar bcad par 'gyur ba dang /_de bzhin gshegs pa rnams kyi byang chub 'di yang yun ring du gnas par 'gyur ba'i cho 'phrul bstan pa zhes bya ba'i chos kyi rnam grangs 'di la khyod spobs par gyis shig_/de skad ces bka' stsal pa dang /_bcom ldan 'das la 'jam 
[\[38a.3\]]dpal gzhon nur gyur pas 'di skad ces gsol to/_/bcom ldan 'das de bzhin gshegs pa ni bzhed na stong gsum gyi stong chen po'i 'jig rten gyi khams kyi rgya mtsho chen po'i chab kyi phung po gang lags pa de thams cad phyag gi khyor ba ya gcig tu stsal kyang chab kyi sems 
[\[38a.4\]]can rnams la yang gnod par mi 'gyur te/_bcom ldan 'das de bzhin gshegs pa la ni cho 'phrul 'di mnga' lags so/_/yang 'di ni cho 'phrul dam pa lags te/_gang de bzhin gshegs pas brjod du ma mchis pa dang /_yi ge ma mchis pa dang /_bsnyad 
[\[38a.5\]]du ma mchis pa dang /_skye ba ma mchis pa dang /_'byung ba ma mchis pa dang /_ming ma mchis pa dang /_mtshan ma ma mchis pa dang /_sgra ma mchis pa dang /_dbyangs ma mchis pa dang /_tshig gi lam ma mchis pa dang /_rgyu mtshan ma mchis pa dang /_
[\[38a.6\]]mtshan nyid ma mchis pa dang /_spyod pa ma mchis pa dang /_rgyu ba ma mchis pa dang /_kun tu 'byung ba ma mchis pa dang /_rnam par rig pa ma mchis pa dang /_'dus ma bgyis pa dang /_sems dang /_yid dang /_rnam par shes pa dang bral ba dang /_tha 
[\[38a.7\]]snyad thams cad yang dag par chad pa dang /_zhi ba dang /_byang ba dang /_phra ba dang /_mthong bar dka' ba dang /_brtag tu ma mchis pa dang /_rtog ge'i spyod yul ma lags pa'i chos mngon par rdzogs par sangs rgyas nas yi ge dang /_nges pa'i tshig dang /_brda 
[\[38b\]]
[\[38b.1\]]dang /_tha snyad kyi lam de dang de dag gis chos de dag gzhan dag la rnam par rig par mdzad pa de ni de bzhin gshegs pa'i cho 'phrul chen po lags so/_/lha dang bcas pa'i 'jig rten gyis de'i gting mi rtogs shing /_dmigs pa dang /_mtshan ma dang /_
[\[38b.2\]]yongs su rtog pa dang bcas pa'i dge sbyong dang /_bram ze thams cad dngang zhing 'jug par mi 'gyur ba de yang de bzhin gshegs pa'i cho 'phrul chen po lags so/_/bcom ldan 'das gzhan yang de bzhin gshegs pa ni bzhed na stong gsum gyi stong chen po'i 'jig rten gyi 
[\[38b.3\]]khams 'di zhal gyi sgor stsal kyang gling chen po bzhi pa'i sems can rnams dang /_dgung zla dang /_gdugs dag dang /_khor yug rnams dang /_ran dang /_shing gel pa dang /_sman dang /_nags tshal rnams la yang sgrib par mi 'gyur ba dang /_slar phyung ste/_
[\[38b.4\]]gnas ji lta ba bzhin du bkod kyang sems can rnams kyis 'di ltar bdag cag yul gang du bkod pa dang /_bdag cag yul gang nas bton pa yang ma 'tshal te/_bcom ldan 'das de yang de bzhin gshegs pa'i cho 'phrul chen po lags so/_/'di ni cho 'phrul 
[\[38b.5\]]chen po dam pa lags te/_gang de bzhin gshegs pas brjod du ma mchis pa dang /_yi ge ma mchis pa dang /_bsnyad du ma mchis pa dang /_ming ma mchis pa dang /_mtshan ma ma mchis pa dang /_de bzhin du sbyar te/_sems dang /_yid dang /_rnam par shes 
[\[38b.6\]]pa dang bral ba dang /_tha snyad thams cad yang dag par chad pa dang /_zhi ba dang /_byang ba dang /_phra ba dang /_mthong bar dka' ba dang /_brtag tu ma mchis pa dang /_rtog ge'i spyod yul ma lags pa'i bar gyi chos thams cad mngon par rdzogs par sangs rgyas nas 
[\[38b.7\]]yi ge dang /_nges pa'i tshig dang /_brda dang /_tha snyad kyi lam de dang de dag gis chos de bstan pa de yang de bzhin gshegs pa'i cho 'phrul chen po lags so/_/bcom ldan 'das gzhan yang gang dag de bzhin gshegs pa'i sku dang ldan pa'i cho 'phrul de dag thams cad ni mtshan ma'i 
[\[39a\]]
[\[39a.1\]]dngos po dang bcas pa'i sems can rnams kun nas 'dren par mdzad pa lags so/_/'di yang de bzhin gshegs pa'i cho 'phrul chen po lags te/_'di lta ste/_bdag ma mchis pa la bdag tu tha snyad 'dogs pa dang /_sems can ma mchis pa la sems can 
[\[39a.2\]]du tha snyad 'dogs pa dang /_srog ma mchis pa la srog tu tha snyad 'dogs pa dang /_gso ba ma mchis ba la gso bar tha snyad 'dogs pa dang /_gang zag ma mchis pa la gang zag tu tha snyad 'dogs pa dang /_shed las skyes ma mchis pa la shed las skyes su tha snyad 
[\[39a.3\]]'dogs pa dang /_shed bu ma mchis pa la shed bur tha snyad 'dogs pa dang /_ming ma mchis pa la ming du tha snyad 'dogs pa dang /_gzugs ma mchis pa la gzugs su tha snyad 'dogs pa dang /_tshor ba ma mchis pa la tshor bar tha snyad 'dogs pa dang /_'du 
[\[39a.4\]]shes ma mchis pa la 'du shes su tha snyad 'dogs pa dang /_'du byed rnams ma mchis pa la 'du byed rnams su tha snyad 'dogs pa dang /_rnam par shes pa ma mchis pa la rnam par shes par tha snyad 'dogs pa dang /_phung po ma mchis pa la phung por tha snyad 'dogs pa 
[\[39a.5\]]dang /_khams ma mchis pa la khams su tha snyad 'dogs pa dang /_skye mched ma mchis pa la skye mched du tha snyad 'dogs pa dang /_mig stong zhes bgyi bar tha snyad 'dogs kyang mig ni 'di snyam du bdag stong ngo snyam du mi sems pa dang /_gzugs stong zhes bgyi bar tha snyad 
[\[39a.6\]]'dogs kyang gzugs ni 'di snyam du bdag stong ngo snyam du mi sems pa dang /_mig gi rnam par shes pa stong zhes bgyi bar tha snyad 'dogs kyang mig gi rnam par shes pa ni 'di snyam du bdag stong ngo snyam du mi sems pa dang /_de bzhin du rna ba dang /_sgra dang /_rna ba'i rnam 
[\[39a.7\]]par shes pa dang /_sna dang /_dri dang /_sna'i rnam par shes pa dang /_lce dang /_ro dang /_lce'i rnam par shes pa dang /_lus dang /_reg bya dang /_lus kyi rnam par shes pa dang /_yid stong zhes bgyi bar tha snyad 'dogs kyang yid ni 'di snyam du bdag stong ngo 
[\[39b\]]
[\[39b.1\]]snyam du mi sems pa dang /_chos rnams stong zhes bgyi bar tha snyad 'dogs kyang chos rnams ni 'di snyam du bdag cag stong ngo snyam du mi sems pa dang /_yid kyi rnam par shes pa stong zhes bgyi bar tha snyad 'dogs kyang yid kyi rnam par shes pa ni 'di snyam du bdag stong ngo snyam 
[\[39b.2\]]du mi sems te/_'di ltar bems po dang /_sems pa ma mchis pa dang /_dngos po ma mchis pa dang /_ming ma mchis pa dang /_mtshan ma ma mchis pa'i chos 'di lta bu 'di dag sems can gzhan dang /_gang zag gzhan dag la yang dag par go bar mdzad pa gang 
[\[39b.3\]]lags pa 'di ni de bzhin gshegs pa'i cho 'phrul chen po lags te/_cho 'phrul de ni mig dang ldan pa yang ma lags/_gzugs dang ldan pa yang ma lags/_mig gi rnam par shes pa dang ldan pa yang ma lags/_rna ba dang ldan pa yang ma lags/_sgra dang 
[\[39b.4\]]ldan pa yang ma lags/_rna ba'i rnam par shes pa dang ldan pa yang ma lags/_sna dang ldan pa yang ma lags/_dri dang ldan pa yang ma lags/_sna'i rnam par shes pa dang ldan pa yang ma lags/_lce dang ldan pa yang ma lags/_ro dang ldan pa yang ma 
[\[39b.5\]]lags/_lce'i rnam par shes pa dang ldan pa yang ma lags/_lus dang ldan pa yang ma lags/_reg bya dang ldan pa yang ma lags/_lus kyi rnam par shes pa dang ldan pa yang ma lags/_yid dang ldan pa yang ma lags/_chos rnams dang ldan pa yang ma 
[\[39b.6\]]lags/_yid kyi rnam par shes pa dang ldan pa yang ma lags te/_de lta bu'i cho 'phrul de ni yul ma mchis pa'i cho 'phrul lags so/_/de ni yul dang bral ba'i cho 'phrul lags te/_cho 'phrul de ni lus dang ldan par blta ba ma lags/_sems dang /_yid 
[\[39b.7\]]dang /_rnam par shes pa dang ldan par blta ba ma lags te/_de'i slad du cho 'phrul de ni 'jig rten thams cad glo ba mi ches par 'gyur ba lags so/_/de ci'i slad du zhe na/_'jig rten zhes bgyi ba ni phung po lnga po dag lags te/_phung po lnga po mi rtag pa de la byis 
[\[40a\]]
[\[40a.1\]]pa rnams mngon par zhen cing /_de dag gis phung po lnga po dag rtag par gzung ba'i slad du ste/_de'i slad du cho 'phrul de ni 'jig rten thams cad glo ba mi ches par 'gyur ba lags so/_/'jig rten ni phung po lnga po dag rtag ces bgyi bar glo ba ches pas na 
[\[40a.2\]]de dag mi rtag go zhes bshad na 'jig rten thams cad glo ba mi ches lags so/_/'jig rten ni phung po lnga po dag bde zhes bgyi bar glo ba ches pas na de dag sdug bsngal lo zhes bshad na 'jig rten thams cad glo ba mi ches lags so/_/'jig rten ni phung po lnga po dag 
[\[40a.3\]]bdag ces bgyi bar glo ba ches pas na de dag bdag ma mchis so zhes bshad na 'jig rten thams cad glo ba mi ches lags so/_/'jig rten ni phung po lnga po dag sdug ces bgyi bar glo ba ches pas na de dag mi sdug go zhes bshad na 'jig rten thams cad glo ba mi ches lags 
[\[40a.4\]]so/_/'jig rten ni phung po lnga po dag bdag gi zhes bgyi bar glo ba ches pas na de dag bdag po ma mchis so zhes bshad na 'jig rten thams cad glo ba mi ches lags so/_/'jig rten ni phung po lnga po dag yang dag pa zhes bgyi bar glo ba ches pas na de dag yang dag pa 
[\[40a.5\]]ma lags so zhes bshad na 'jig rten thams cad glo ba mi ches lags te/_de'i slad du de bzhin gshegs pa'i cho 'phrul de ni 'jig rten thams cad glo ba mi ches par 'gyur ba lags so/_/cho 'phrul de la ni sems rangs par mi 'gyur lags te/_cho 'phrul de 
[\[40a.6\]]ni bsam gyis mi khyab pa lags so/_/cho 'phrul de ni mig tu bgrang ba ma lags/_gzugs su bgrang ba ma lags te/_cho 'phrul de ni mig dang gzugs kyi yul las yang dag par 'das pa lags so/_/cho 'phrul de ni rna bar bgrang ba ma lags/_sgrar 
[\[40a.7\]]bgrang ba ma lags te/_cho 'phrul de ni rna ba dang sgra'i yul las yang dag par 'das pa lags so/_/de bzhin du sbyar te/_cho 'phrul de ni yid du bgrang ba ma lags/_chos su bgrang ba yang ma lags te/_cho 'phrul de ni yid dang chos kyi yul las yang dag 
[\[40b\]]
[\[40b.1\]]par 'das pa lags so/_/cho 'phrul de ni shes pa'i spyod yul ma lags/_rangs par bgyid ba ma lags te/_cho 'phrul de ni rnam par rig par bgyi ba ma lags so/_/stong pa nyid ni brjod du ma mchis pa lags na stong pa nyid rjod pa de ni cho 'phrul lags so/_/
[\[40b.2\]]mtshan ma ma mchis pa ni brjod du ma mchis pa lags na mtshan ma ma mchis pa rjod pa de ni cho 'phrul lags so/_/smon pa ma mchis pa ni brjod du ma mchis pa lags na smon pa ma mchis pa brjod pa de ni cho 'phrul lags so/_/mngon par 'du bgyi ba ma mchis pa ni brjod 
[\[40b.3\]]du ma mchis pa lags na mngon par 'du bgyi ba ma mchis pa brjod pa de ni cho 'phrul lags so/_/skye ba ma mchis pa ni brjod du ma mchis pa lags na skye ba ma mchis pa rjod pa de ni cho 'phrul lags so/_/'byung ba ma mchis pa ni brjod du ma mchis pa lags na 'byung ba ma mchis 
[\[40b.4\]]pa rjod pa de ni cho 'phrul lags so/_/dngos po ma mchis pa ni brjod du ma mchis pa lags na dngos po ma mchis pa rjod pa de ni cho 'phrul lags so/_/mtshan nyid ma mchis pa ni brjod du ma mchis pa lags na mtshan nyid ma mchis pa rjod pa de ni cho 'phrul lags so/_/'gag 
[\[40b.5\]]pa ma mchis pa ni brjod du ma mchis pa lags na 'gag pa ma mchis pa rjod pa de ni cho 'phrul lags so/_/mya ngan las 'das pa ni brjod du ma mchis pa lags na mya ngan las 'das pa rjod pa de ni cho 'phrul lags so/_/'di lta ste/_bdag tu dmigs pa ma mchis pa 
[\[40b.6\]]dang /_sems can du kun tu 'byung ba ma mchis pa dang /_byang chub la rlom sems ma mchis pa'i 'khor gsum yongs su dag pa'i sbyin pa de ni cho 'phrul lags so/_/'di lta ste/_lus g.yo ba ma mchis pa dang /_ngag brjod pa ma mchis pa dang /_sems 
[\[40b.7\]]rgyu ba ma mchis pa'i 'khor gsum yongs su dag pa'i tshul khrims de ni cho 'phrul lags so/_/'di lta ste/_sred par sgro 'dogs pa ma mchis pa dang /_sems skad cig tu 'jig pa dang /_lus dang sems rnam par mi rtog pa'i 'khor gsum yongs su dag 
[\[41a\]]
[\[41a.1\]]pa'i bzod pa de ni cho 'phrul lags so/_/'di lta ste/_blang ba ma mchis pa dang /_dor ba ma mchis pa dang /_gnas pa ma mchis pa'i 'khor gsum yongs su dag pa'i brtson 'grus de ni cho 'phrul lags so/_/'di lta ste/_nang nye bar zhi ba dang /_phyi 
[\[41a.2\]]rol tu rgyu ba ma mchis pa dang /_sems bsags pa ma mchis pa'i 'khor gsum yongs su dag pa'i bsam gtan de ni cho 'phrul lags so/_/'di lta ste/_ngar 'dzin pa rnam par spangs pa dang /_nga yir 'dzin pa bor ba dang /_lta ba'i rnam pa thams cad dang bral 
[\[41a.3\]]ba'i 'khor gsum yongs su dag pa'i shes rab de ni cho 'phrul lags so/_/chos thams cad ni rnam par bral ba ma mchis pa lags na de dag rnam par bral bar bshad pa ni cho 'phrul lags so/_/chos thams cad ni dngos po ma mchis pa lags na rang gi ngo bo dang 
[\[41a.4\]]bral bar bshad pa de ni cho 'phrul lags so/_/chos thams cad ni dbyer ma mchis pa lags na yi ges kun tu phye ste bshad pa ni cho 'phrul lags so/_/chos thams cad ni 'ong ba ma mchis pa dang /_'gro ba ma mchis pa lags na 'ong ba dang 'gro bar bshad pa ni cho 
[\[41a.5\]]'phrul lags so/_/chos thams cad ni 'byung ba ma mchis pa lags na 'byung bar bshad pa ni cho 'phrul lags so/_/chos thams cad ni mngon par rtogs pa gcig pa lags na 'bras bu rnam par dgod pa bshad pa ni cho 'phrul lags so/_/chos thams cad ni ro 
[\[41a.6\]]gcig pa lags na theg pa gsum du rnam par dgod pa bshad pa ni cho 'phrul lags so/_/chos kyi dbyings na dbyer ma mchis pa lags na chos thams cad rnam par dgod pa bshad pa ni cho 'phrul lags so/_/sangs rgyas thams cad ni sangs rgyas gcig pa lags na 
[\[41a.7\]]sangs rgyas dpag tu ma mchis par bshad pa ni cho 'phrul lags so/_/zhing thams cad ni zhing gcig pa lags na zhing sna tshogs bshad pa ni cho 'phrul lags so/_/sems can thams cad ni sems can gcig pa lags na sems can gyi rim pa bshad pa ni cho 'phrul 
[\[41b\]]
[\[41b.1\]]lags so/_/chos thams cad ni chos gcig pa lags na tha ma dang mchog dang bar mar bshad pa ni cho 'phrul lags so/_/chos thams cad ni rnam par bsgrubs pa ma mchis pa lags na rnam par bsgrubs pa'i mtshan nyid bshad pa ni cho 'phrul lags so/_/
[\[41b.2\]]chos thams cad ni rnam par rig pa ma mchis pa lags na gzhan la rnam par rig par bshad pa ni cho 'phrul lags so/_/de nas lha'i bu ded dpon gyis 'jam dpal gzhon nur gyur pa la 'di skad ces smras so/_/'jam dpal khyod kyis ji skad smras pa'i don kho 
[\[41b.3\]]bos shes pa ltar na ji tsam du brjod pa'i chos de dag thams cad ni cho 'phrul yin no/_/'jam dpal gyis smras pa/_lha'i bu de de bzhin no/_/ji skad smras pa de bzhin te/_chos thams cad ni brjod du med pa yin pas de dag la brjod pa gang yin pa de ni cho 'phrul chen po 
[\[41b.4\]]yin no/_/bstan pa 'di bshad pa na lha'i bu khri nyis stong bla na med pa yang dag par rdzogs pa'i byang chub tu sems skyes so/_/byang chub sems dpa' lnga brgya ni mi skye ba'i chos la bzod pa thob par gyur to/_/de nas tshe dang ldan pa sha ra dwa ti'i bus lha'i bu ded dpon la 
[\[41b.5\]]'di skad ces smras so/_/lha'i bu ci khyod cho 'phrul bstan pa 'di thos na skrag par mi 'gyur ram/_lha'i bus smras pa/_btsun pa sha ra dwa ti'i bu kho bo nyid kyang cho 'phrul yin na de la kho bo skrag par 'gyur du ci yod/_sha ra dwa ti'i bus smras pa/_lha'i bu khyod ci las 
[\[41b.6\]]bsams te de skad smras/_lha'i bus smras pa/_btsun pa sha ra dwa ti'i bu/_chos thams cad ni 'pho ba med pa yin na de la dge ba dang mi dge ba'i chos 'pho ba gang yin pa de ni cho 'phrul chen po yin no/_/btsun pa sha ra dwa ti'i bu dge ba'i las mngon par 'du bya ba 
[\[41b.7\]]gang gis kho bo lha rnams kyi nang du skyes te/_bdag nyid chen po 'di yang thob pa'i dge ba'i las mngon par 'du bya ba gang yin pa de ni sems par mi byed cing rnam par shes par mi byed do/_/de lta bas na sems can thams cad kyi 'chi 'pho dang skye ba yang sems par mi byed cing 
[\[42a\]]
[\[42a.1\]]rnam par shes par mi byed de/_sems par mi byed cing rnam par shes par mi byed pa gang yin pa de ni cho 'phrul chen po yin te/_bcom ldan 'das kyis ji skad du las rnams kyi las kyi rnam par smin pa ni bsam gyis mi khyab bo/_/klu rnams kyi klu'i yul 
[\[42a.2\]]yang bsam gyis mi khyab bo/_/bsam gtan pa rnams kyi bsam gtan gyi yul yang bsam gyis mi khyab bo/_/sangs rgyas bcom ldan 'das rnams kyi sangs rgyas kyi yul yang bsam gyis mi khyab bo zhes gsungs pa lta bu ste/_de lta bas na chos thams cad ni bsam gyis 
[\[42a.3\]]mi khyab pa ste/_bsam gyis mi khyab pa gang yin pa de ni cho 'phrul chen po yin no/_/yang gnas brtan sha ra dwa ti'i bus 'di skad du lha'i bu ci khyod bcom ldan 'das kyis cho 'phrul bstan pa gang yin pa de thos na skrag par mi 'gyur ram zhes zer ba ni/_btsun pa sha ra dwa 
[\[42a.4\]]ti'i bu ci de bzhin gshegs pas cho 'phrul bstan pa gang yin pa des nam mkha'i khams skrag par 'gyur ram/_smras pa/_lha'i bu de ni ma yin no/_/smras pa/_btsun pa sha ra dwa ti'i bu gal te de bzhin gshegs pas cho 'phrul bstan pa des nam mkha'i khams 
[\[42a.5\]]skrag par mi 'gyur na kho bo yang skrag par mi 'gyur ro/_/smras pa/_lha'i bu ci khyod nam mkha' yin nam/_smras pa/_btsun pa sha ra dwa ti'i bu kho bo ni nam mkha' yin no/_/smras pa/_lha'i bu khyod ci las bsams te de skad smra/_smras pa/_btsun pa sha ra dwa 
[\[42a.6\]]ti'i bu ci bcom ldan 'das kyis nang gi nam mkha'i khams su gsungs pa gang yin pa dang /_phyi rol gyi nam mkha'i khams su gsungs pa gang yin pa de nyid nam mkha'i khams ma yin nam/_smras pa/_lha'i bu de ni yin no/_/smras pa/_btsun pa sha ra dwa ti'i 
[\[42a.7\]]bu de lta bas na/_sems can thams cad kyang nam mkha'i khams kyi rang bzhin can yin no/_/smras pa/_lha'i bu ji ltar khyod kyis bstan pa bzhin du khyod nyid kyang ring po mi thogs par cho 'phrul de dag nyid nye bar ston par 'gyur ro/_/smras pa/_btsun pa sha ra dwa 
[\[42b\]]
[\[42b.1\]]ti'i bu cho 'phrul de dag ni nye bar bstan par mi nus so/_/de ci'i phyir zhe na/_cho 'phrul de dag ni yul thams cad las yang dag par 'das pa yin pa'i phyir ro/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 
[\[42b.2\]]lha'i bu ded dpon 'di de lta bu ston pa las na 'dis ni sngon gyi rgyal ba la lhag par bgyi ba bgyis shing 'jam dpal gzhon nur gyur pa la yang bsnyen bkur bgyis pa lags so/_/bcom ldan 'das kyis bka' stsal pa/_sha ra dwa ti'i bu de de bzhin no/_/ji skad smras 
[\[42b.3\]]pa de bzhin te/_sha ra dwa ti'i bu lha'i bu ded dpon 'di ni 'jam dpal gzhon nur gyur pas yongs su smin par byas pa yin no/_/sha ra dwa ti'i bu sngon byung ba 'das pa'i dus na bskal pa grangs med pa'i yang ches grangs med pa 'das par gyur pa de'i tshe de'i dus na bskal pa 
[\[42b.4\]]mngon par dga' ba zhes bya ba la 'jig rten gyi khams bde ba zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med 
[\[42b.5\]]pa/_lha dang mi rnams kyi ston pa/_sangs rgyas bcom ldan 'das ri rab lta bu zhes bya ba 'jig rten du byung bar gyur to/_/sha ra dwa ti'i bu 'jig rten gyi khams bde ba zhes bya ba de yang 'jig rten gyi khams de na sems can rnams bde ba thams cad dang ldan par gnas shing sdug bsngal ba dang /_yid 
[\[42b.6\]]mi bde ba'i sgra 'ga' tsam yang med la 'jig rten gyi khams de yang rin po che sna bzhi gser dang /_dngul dang /_baidUr+ya dang /_shel las grub cing lag mthil ltar mnyam la ka tsa lin di'i gos ltar reg na 'jam zhing mi khom pa dang /_ngan song rnams dang bral la lha dang mi rnams kyis kun tu 
[\[42b.7\]]gang zhing yid la bsams pa tsam gyis bza' ba dang btung ba dag 'byor la bde ba tshad med pa dang ldan pas na de'i phyir 'jig rten gyi khams de bde ba zhes bya'o/_/de bzhin gshegs pa de'i dge 'dun ni byang chub sems dpa' 'ba' zhig ste/_brtson 'grus 'bar ba/_shes 
[\[43a\]]
[\[43a.1\]]rab kyi snang ba thob pa/_gzungs dang mdo sde'i rgyal po thob pa/_spobs pa mi chod pa/_tshig thams cad rab tu 'byed cing ston pa'i shes pa la mkhas pa/_mngon par shes pas rnam par shes pa khong du chud pa/_bdud dang phyir rgol ba nges par bcom pa/_sgrib pa 
[\[43a.2\]]med pa'i rnam par thar pa'i ye shes kyi bzod pa dang ldan pa/_sems can thams cad kyi sems kyi spyod pa la ji ltar rigs pa bzhin du chos kyi sman sbyor ba la mkhas pa/_bsod nams dang /_ye shes kyi tshogs chen po bsags pa/_gsol ba ma btab par sems can thams cad 
[\[43a.3\]]kyi dge ba'i bshes gnyen byed pa/_rdzu 'phrul gyis sangs rgyas kyi zhing thams cad du 'gro ba'i shes pa la mkhas pa/_dran pa dang /_blo gros dang /_rtogs pa dang /_ngo tsha shes pa dang /_brtan pa dang /_blo rgya mtsho'i rjes su zhugs pa/_sbyin pa dang /_dul ba dang /_legs par sdom 
[\[43a.4\]]pa dang /_tshul khrims dang /_thos pa dang /_shes rab la shin tu gnas pa/_thabs mtha' yas pas dge ba'i rtsa ba yongs su bsngo ba la mkhas pa/_stobs dang /_mi 'jigs pa dang /_sangs rgyas kyi chos thams cad la lhag pa'i bsam pas shin tu zhugs pa/_bsam gtan 
[\[43a.5\]]dang /_rnam par thar pa dang /_ting nge 'dzin dang /_snyoms par 'jug pas rnam par rtse ba'i byang chub sems dpa' sha stag go_/sha ra dwa ti'i bu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu de'i gsung rab la 
[\[43a.6\]]'khor los sgyur ba'i rgyal po dge ba'i bkod pa zhes bya ba chos dang ldan pa/_chos kyi rgyal po/_gling bzhi'i dbang phyug_/rin po che sna bdun dang ldan pa/_mi'i dbang por gyur pa zhig byung bar gyur to/_/de'i bu stong du tshang bar gyur te/_de dag thams cad kyang bla na med pa yang dag 
[\[43a.7\]]par rdzogs pa'i byang chub la yang dag par zhugs pa sha stag go_/sha ra dwa ti'i bu rgyal po dge ba'i bkod pa de yang btsun mo'i tshogs rnams dang lhan cig tu bla na med pa yang dag par rdzogs pa'i byang chub la yang dag par zhugs par gyur to/_/bcom ldan 'das de bzhin gshegs pa dgra 
[\[43b\]]
[\[43b.1\]]bcom pa yang dag par rdzogs pa'i sangs rgyas ri rab lta bu de'i sku tshe'i tshad dang /_mi de dag gi tshe'i tshad ni lo dung phyur phrag bdun du gyur to/_/de nas rgyal po dge ba'i bkod pa bu stong dang lhan cig_/btsun mo'i 'khor dang lhan cig tu chos la dga' ba dang /_mchog tu dga' ba 
[\[43b.2\]]dang /_dad pa thob nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu byang chub sems dpa'i dge 'dun dang bcas pa de la lo 'bum tshang bar thugs la dgongs pa bzhin du na bza' dang /_zhal zas dang /_gzims cha dang /_
[\[43b.3\]]gdan dang /_snyun gyi gsos sman dang /_yo byad rnams dang /_bde bar sbyar ba thams cad kyis bsnyen bkur byas so/_/rgyal po dge ba'i bkod pa 'khor dang bcas pas rtag par rgyun tu de bzhin gshegs pa de la mngon sum du nyin gcig mi 'chad par rang gi lag nas gus 
[\[43b.4\]]par phul zhing rtag tu rgyun mi 'chad par chos nyan pa la yang 'jug par gyur to/_/de bu dang bcas/_btsun mo'i 'khor dang bcas pas lo 'bum 'das nas kyang yang dang yang du sangs rgyas mthong zhing yang dang yang du de la chos mnyan pas rjes su dran pa bzhi thob par gyur to/_/bzhi 
[\[43b.5\]]gang zhe na/_sangs rgyas rjes su dran pa dang /_chos rjes su dran pa dang /_dge 'dun rjes su dran pa dang /_sbyin pa dang ldan zhing byang chub kyi sems mi brjed pa'i tshul khrims rjes su dran pa ste/_rjes su dran pa bzhi po de dag thob par gyur to/_/de rjes su dran pa bzhi po de dag dang ldan 
[\[43b.6\]]pas nyin mtshan du sangs rgyas mthong ba dang /_chos yang dag par bgro ba dang /_byang chub sems dpa'i dge 'dun mthong ba dang bral bar ma gyur to/_/de nas dus gzhan zhig na rgyal po dge ba'i bkod pa bu dang bcas/_btsun mo'i 'khor dang bcas pa de chos mnyan pa'i phyir bcom 
[\[43b.7\]]ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu de ga la ba der song ngo /_/de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas ri rab lta bu des byang chub sems dpa' de dag la cho 'phrul rnam 
[\[44a\]]
[\[44a.1\]]pa du mas rjes su gdams pa mdzad par gyur to/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu de la rgyal po dge ba'i bkod pa des 'di skad ces gsol to/_/bcom ldan 'das cho 'phrul de dag ma lags 
[\[44a.2\]]pa'i cho 'phrul dam pa gzhan mchis lags sam/_de skad ces gsol pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu des rgyal po dge ba'i bkod pa de la 'di skad ces bka' stsal to/_/rgyal po chen po cho 'phrul 
[\[44a.3\]]de dag ma yin pa'i cho 'phrul dam pa gzhan yang yod do/_/de yang gang zhe na/_'di lta ste/_sems dang sems las byung ba gzugs can ma yin pa rnams bshad pa dang /_sems dang sems las byung ba 'gags pa rnams bshad pa dang /_da ltar byung ba'i sems dang sems las byung 
[\[44a.4\]]ba mi gnas pa rnams smos pa dang /_ma skyes ma byung ba'i lam bshad pa dang /_rnam par thar pa'i sgo ro gcig pa dang /_yan lag gsum du smos pa dang /_mngon par rtogs pa gcig tu 'dus pa la bden pa bzhir yongs su brjod pa dang /_mtshan ma med pa dang /_rnam pa med pa 
[\[44a.5\]]dang /_'dus ma byas pa'i byang chub la yongs su sgrub par byed pa dang /_stong pa nyid dang /_mtshan ma med pa dang /_smon pa med pa'i chos rnams bshad pa dang /_phyin ci log dang /_nyon mongs pas grub pa'i sems can rnams yongs su smin par byed pa dang /_blang ba med pa dang /_
[\[44a.6\]]dor ba med pa'i chos rnams la sbyin pa'i pha rol tu phyin pa yod pa dang /_mngon par 'du byed pa med pa dang /_byas pa med pa'i chos rnams la tshul khrims kyi pha rol tu phyin pa yod pa dang /_'byung ba med cing skad cig pa'i chos rnams la bzod pa'i pha rol tu phyin pa yod pa dang /_lus dang 
[\[44a.7\]]sems dben pa'i chos rnams la brtson 'grus kyi pha rol tu phyin pa yod pa dang /_bsdus pa dang rnam par g.yengs pa med pa'i chos rnams la bsam gtan gyi pha rol tu phyin pa yod pa dang /_pha rol dang tshu rol med pa'i chos rnams la shes rab kyi pha rol tu phyin pa yod pa dang /_brtag pa dang /_
[\[44b\]]
[\[44b.1\]]bsal ba med pa'i chos rnams la thabs la mkhas pa yod pa dang /_skye ba med pa dang /_rton pa med pa'i chos rnams la byams pa sgom pa dang /_bya ba med pa dang /_gzhig pa med pa'i chos rnams la snying rjes sbyor ba dang /_dga' ba med pa'i chos rnams la dga' ba mngon par sgrub pa dang /_
[\[44b.2\]]gnas pa med pa'i chos rnams la btang snyoms sgom pa dang /_shes pa med pa dang /_mthong ba med pa'i chos rnams la lha'i mig mngon par sgrub pa dang /_thos pa med pa dang /_rnam par rig pa med pa'i chos rnams la lha'i rna ba mngon par sgrub pa dang /_dmigs pa dang /_sems 
[\[44b.3\]]dang rnam par bral ba'i chos rnams la pha rol gyi sems shes pa yod pa dang /_sngon gyi mtha' dang bral ba'i chos rnams la sngon gyi gnas rjes su dran pa'i shes pa yod pa dang /_sems dang lus dang /_sgra dang /_brtson 'grus dang bral ba'i chos rnams la rdzu 'phrul gyi rkang pa 'thob pa dang /_
[\[44b.4\]]gnas pa med pa'i chos rnams la dran pa nye bar gzhag pa sgom pa dang /_skye ba med pa dang /_'gag pa med pa'i chos rnams la yang dag pa'i spong ba sgom pa dang /_dbang po med pa'i chos rnams la dbang po bstan pa dang /_stobs med pa dang /_nyam chung ba'i chos rnams la stobs 
[\[44b.5\]]yongs su rjod pa dang /_nye bar zhi ba'i chos rnams la byang chub kyi yan lag bshad pa dang /_khyad par med pa'i chos rnams la lam smos pa dang /_zhi ba'i mthar song ba'i chos rnams la zhi gnas skyed pa dang /_rnam par grol ba'i mtshan nyid kyi chos rnams la lhag mthong la mkhas 
[\[44b.6\]]pa dang /_rang bzhin gyis yongs su mya ngan las 'das pa'i chos rnams la mya ngan las 'das pa smos pa'o/_/zhes bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu des rgyal po dge ba'i bkod pa de dang /_bu stong po de dag 
[\[44b.7\]]dang /_btsun mo'i tshogs de dag la cho 'phrul bstan pa'i chos kyi rnam grangs de nyid las brtsams te de lta de ltar chos bstan pa dang /_srog chags brgyad khri bzhi stong bla na med pa yang dag par rdzogs pa'i byang chub tu sems skyes so/_/rgyal po dge ba'i bkod pa dang /_de'i bu 
[\[45a\]]
[\[45a.1\]]stong gis ni chos rnams la rjes su 'thun pa'i bzod pa thob par gyur to/_/de dag gis bzod pa thob nas sangs rgyas kyi mthu dang /_rang gi spobs pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ri rab lta bu de la 
[\[45a.2\]]tshigs su bcad pa 'di dag gis mngon par bstod do/_/ji ltar rgya mtsho'i dbus na ni/_/lhun po'i rgyal po mdzes pa ltar/_/de bzhin dge 'dun dbus na ni/_/chos kyi rgyal po rnam par mdzes/_/ji ltar nyi ma 'char ba yis/_/mun pa thams cad sel ba ltar/_/de bzhin sangs rgyas 
[\[45a.3\]]mdzod spu yang /_/sangs rgyas zhing rnams snang bar bgyid/_/ji ltar zla ba nya ba yi/_/zla ba yongs rdzogs lhang nge ltar/_/sangs rgyas chos rnams rdzogs pa yi/_/'jig rten mgon yang lhang nge lags/_/ji ltar me tog pad ma ni/_/chab kyi nang du mi gos ltar/_/de bzhin 'jig rten 
[\[45a.4\]]mgon po yang /_/'jig rten chos kyis mi gos lags/_/ji ltar seng ge [{]ri dgas [,]ri dwags [}]rgyal/_/nags na sgra skad sgrogs pa ltar/_/de bzhin skyes bu seng ge yang /_/stong pa nyid kyi sgra skad sgrogs/_/mchis sam yang na ma mchis dang /_/mchis dang ma mchis thams cad dang /_/
[\[45a.5\]]mthar lta ba las rnam 'das pa/_/nges par seng ge'i sgra zhes bgyi/_/skye ba'am yang na 'jig pa'ang rung /_/de dag mtshan mar bstan mdzad cing /_/mi skye 'gag pa ma mchis pa/_/nges par seng ge'i sgra zhes bgyi/_/pha rol dang ni tshu rol dag_/de dag rnam par rtog par bstan/_/
[\[45a.6\]]chos rnams kun la mi gnas pa/_/nges par seng ge'i sgra zhes bgyi/_/kun nas nyon mongs rnam byang ba/_/de gnyis mtshan nyid ma mchis te/_/shin tu dri ma ma mchis chos/_/nges par seng ge'i sgra zhes bgyi/_/'dod chags zhe sdang gti mug ni/_/yongs su rtog las byung ba ste/_/rtog bral rnam 
[\[45a.7\]]rtog ma mchis pa/_/nges par seng ge'i sgra zhes bgyi/_/'khor ba dang ni mya ngan 'das/_/de dag lam du gzhug pa ste/_/chos rnams shin tu gsog lags pa/_/nges par seng ge'i sgra zhes bgyi/_/skye dang 'chi dang 'khor ba ni/_/phyin ci log las byung ba ste/_/mi rtag sdug bsngal bdag med 
[\[45b\]]
[\[45b.1\]]don/_/nges par seng ge'i sgra zhes bgyi/_/lta dang dmigs pa gnas lags te/_/de dag gis ni 'jig rten 'jug_/chos rnams stong par rab bshad pa/_/nges par seng ge'i sgra zhes bgyi/_/'jig rten mgon pos cho 'phrul ni/_/gang dag ji snyed bstan mdzad pa/_/de dag thams cad 
[\[45b.2\]]bshad pa ni/_/nges par seng ge'i sgra zhes bgyi/_/sems ni mnyam pa nyid slad du/_/rjes su 'thun dang mi 'thun pa/_/gang la'ang sems ni mi 'jug pa/_/de ni rjes 'thun bzod pa lags/_/sangs rgyas rnams kyis bshad pa yi/_/zab cing zhi la 'thun bgyid cing /_/
[\[45b.3\]]de la rtsod par mi bgyid pa/_/de ni rjes 'thun bzod pa lags/_/mi dge thams cad ma gtogs par/_/dge chos rnams la 'jug 'gyur zhing /_/de la'ang gnas par mi bgyid pa/_/de ni rjes 'thun bzod pa lags/_/stong pa'i sgra dang sems can sgra/_/de bzhin lta ba'i sgra dang ni/_/
[\[45b.4\]]sgra rnams kun la ma chags pa/_/de ni rjes 'thun bzod pa lags/_/sangs rgyas sgra dang nyon mongs sgra/_/rnam mang chos kyi sgra rnams dang /_/gang gi sgra la'ang mi rtog pa/_/de ni rjes 'thun bzod pa lags/_/sbyin dang tshul khrims thos pa dang /_/brtson 'grus bsam gtan shes 
[\[45b.5\]]rab dang /_/de bzhin kun la brtson bgyid pa/_/de ni rjes 'thun bzod pa lags/_/thams cad dag la sems mnyam zhing /_/byang chub sems ni mi spong la/_/byang chub lam ni ston bgyid pa/_/de ni rjes 'thun bzod pa lags/_/rdzogs sangs rgyas kyis bdag cag la/_/de 'dra'i 
[\[45b.6\]]chos ni bstan mdzad de/_/de la som nyi ma mchis pa/_/de ni rjes 'thun bzod pa lags/_/bdag kyang byang chub sangs rgyas shing /_/seng ge'i sgra skad bsgrags nas ni/_/ji ltar 'dren pas bstan mdzad pa'i/_/cho 'phrul nges par bstan par bgyi/_/zhing 'di bsam gyis mi khyab ste/_/
[\[45b.7\]]bla med bsod nams zhing de la/_/bdag gis sa bon btab pas na/_/bdag ni slar ldog ma mchis lags/_/dog sa thams cad rdol 'gyur zhing /_/rgya mtsho 'dabs par 'gyur gda' yi/_/rdzogs sangs rgyas la bskrun pa yi/_/sa bon nam yang chab mi 'tshal/_/sems 
[\[46a\]]
[\[46a.1\]]can rnams kyi sems 'tshal cing /_/nam mkha' gzhal bar rngo thog gi_/byang chub tu ni bskrun pa'i sems/_/de yi bsod nams tshad ma mchis/_/bdag gi bsam pa ci 'dra ba'i/_/dbang du lha dang dri za dang /_/mi rnams gzhan dag ma mchis te/_/bcom ldan 
[\[46a.2\]]'das nyid bdag gi dpang /_/'dren pa bdag ni longs spyod dang /_/gzugs dang mtho ris mi 'tshal gyi/_/mi mchog khyod kyi mkhyen pa ni/_/ci 'dra de ltar bdag gyur cig_/byang chub la ni dmigs bgyis nas/_/bdag gis dgung lo 'bum du ni/_/ma chags sdang ba ma mchis 
[\[46a.3\]]par/_/bdag gis bde gshegs bsnyen bkur bgyis/_/bdag gi byis pa stong rnams dang /_/mchis brang yongs su smin bgyis pa/_/gang lags 'di dag sangs rgyas kyi/_/byang chub slad du spro bar mdzad/_/bdag gis bde gshegs legs mthong zhing /_/chos 'di 
[\[46a.4\]]legs par thos pa dang /_/byang chub la ni rtag dga' ba/_/bdag gis rnyed pa legs par rnyed/_/gang zhig byang chub dga' bgyid pa/_/de ni chos la'ang rtag tu dga'/_/chos rnams spong bar mi bgyid pa/_/sems can kun la rtag dga' lags/_/de nas 'khor de nyid du 
[\[46a.5\]]chos smra ba'i dge slong chos kyi rgyal mtshan zhes bya ba zhig 'dus te 'dug par gyur pa des rgyal po dge ba'i bkod pa la 'di skad ces smras so/_/rgyal po chen po khyod kyis ni de bzhin gshegs pa'i cho 'phrul de dang 'thun par ma byas kyi mi 'thun par byas pas na khyod ni gnas ma yin pa 
[\[46a.6\]]la gnas pa yin no/_/de ci'i phyir zhe na/_rgyal po chen po byang chub ni chos kyi dbyings kyi gnas la gnas pas 'jug pa med pa'o/_/rgyal po chen po byang chub ni tshor ba thams cad med pas shes pa med pa'i mtshan nyid yin no/_/rgyal po chen po byang chub ni blangs pa med cing bor ba med 
[\[46a.7\]]pas blang ba med la dor ba med pa yin no/_/rgyal po chen po byang chub ni nam mkha' la bris pa dang 'dra bas gzugs med pa/_kha dog med pa/_rtags med pa/_dbyibs med pa yin no/_/rgyal po chen po byang chub ni rang bzhin gyis yongs su dag pas gnyen po med pa yin no/_/
[\[46b\]]
[\[46b.1\]]rgyal po chen po byang chub ni chos thams cad dang mnyam pas thams cad kyi rjes su song ba yin no/_/rgyal po chen po byang chub ni mtshan ma thams cad dang bral bas g.yo ba med pa yin no/_/rgyal po chen po byang chub ni rab tu zhi ba'i mtshan nyid yin pas zhi ba'o/_/rgyal po chen po byang chub ni brtag 
[\[46b.2\]]pa dang bsal ba dang bral bas nye bar zhi ba'o/_/rgyal po chen po byang chub ni mi 'thun pa med pas lhag par g.yo ba med pa'o/_/rgyal po chen po byang chub ni yongs su grub pa med pas sems mnyam pa'o/_/rgyal po chen po byang chub ni gzod ma nas ma skyes pas sems can dang mtshungs pa'o/_/
[\[46b.3\]]rgyal po chen po byang chub ni rnam par rig pa'i mtshan nyid ma yin pas skye ba med pas rab tu phye ba'o/_/rgyal po chen po byang chub ni sems dang /_yid dang /_rnam par shes pa dang bral bas rnam par rig pa med pa'o/_/rgyal po chen po byang chub ni yul thams cad las yang dag par 'das pas 
[\[46b.4\]]rgyu ba med pa'o/_/rgyal po chen po byang chub ni rnam par rtog pa thams cad dang bral bas spros pa med pa'o/_/rgyal po chen po byang chub ni stong pa nyid kyi mtshan nyid yin pas stong pa'o/_/rgyal po chen po byang chub ni mtshan ma thams cad dang bral bas mtshan ma med pa'o/_/rgyal po chen po byang 
[\[46b.5\]]chub ni smon pa dang bral bas smon pa med pa'o/_/rgyal po chen po byang chub ni las kyi rnam par smin pa med pas mngon par 'du byed pa med pa'o/_/rgyal po chen po byang chub ni mtshan nyid gsum dang bral bas 'dus ma byas pa ste/_rgyal po chen po gang dag byang chub kyi mtshan nyid de lta bu dang /_ngo 
[\[46b.6\]]bo nyid de lta bu la sgrub par byed pa dang /_gang dag smon lam 'debs par byed pa dang /_gang dag mngon par dga' bar byed pa dang /_gang dag 'dod par byed pa de dag thams cad ni log par rtsol ba yin no/_/de ci'i phyir zhe na/_rgyal po chen po byang chub ci 'dra bar byang chub sems dpa'i spyod pa 
[\[46b.7\]]yang de 'dra ba yin pas na gang dag de ltar spyod pa de dag ni yang dag par spyod pa yin pa'i phyir ro//_//bam po gnyis pa/_de nas rgyal po dge ba'i bkod pas chos smra ba'i dge slong chos kyi rgyal mtshan la 'di skad ces smras so/_/rigs kyi bu khyod byang chub 
[\[47a\]]
[\[47a.1\]]sems dpa' rnams kyi yang dag pa nyid kyi spyod pa la spobs par gyis shig_/de skad ces smras pa dang /_chos smra ba'i dge slong chos kyi rgyal mtshan gyis rgyal po dge ba'i bkod pa la 'di skad ces smras so/_/rgyal po chen po sems can thams cad la rlom sems med pa 
[\[47a.2\]]mnyam pa nyid kyis bdog pa thams cad yongs su gtong ba'i spyod pa ni byang chub sems dpa' rnams kyi spyod pa yin no/_/tshul khrims kyis rlom sems su mi byed pa mnyam pa nyid kyis tshul khrims dang /_bslab pa dang /_sbyangs pa'i yon tan thams cad yang dag par len pa'i spyod pa ni byang 
[\[47a.3\]]chub sems dpa' rnams kyi spyod pa yin no/_/bzod pas rlom sems su mi byed pa mnyam pa nyid kyis tha ba dang /_khro ba dang /_gnod sems dang /_'chab pa'i yongs su gdung ba dang /_zhe sdang gi yongs su gdung ba thams cad 'byin par byed pa ni byang chub sems dpa' rnams kyi spyod pa yin 
[\[47a.4\]]no/_/brtson 'grus kyis rlom sems su mi byed pa mnyam pa nyid kyis brtson 'grus brtan zhing 'bar ba dang /_zhum pa med pa ni byang chub sems dpa' rnams kyi spyod pa yin no/_/bsam gtan gyis rlom sems su mi byed pa mnyam pa nyid kyis bsam gtan dang /_rnam par thar pa dang /_
[\[47a.5\]]ting nge 'dzin dang /_snyoms par 'jug pa sgrub pa ni byang chub sems dpa' rnams kyi spyod pa yin no/_/shes rab kyis rlom sems su mi byed pa mnyam pa nyid kyis mnyam pa'i shes rab kyi tshogs yongs su tshol ba ni byang chub sems dpa' rnams kyi spyod pa yin no/_/gnyis dang bral ba'i 
[\[47a.6\]]btang snyoms mnyam pa nyid kyis tshangs pa'i gnas pa skyed pa ni byang chub sems dpa' rnams kyi spyod pa yin no/_/mngon par shes pas rlom sems su mi byed pa mnyam pa nyid kyis mngon par shes pa skyed pa ni byang chub sems dpa' rnams kyi spyod pa yin no/_/don dang chos la nges par 
[\[47a.7\]]sems pa mnyam pa nyid kyis so so yang dag par rig pa la 'jug pa ni byang chub sems dpa' rnams kyi spyod pa yin no/_/chos kyi dbyings g.yo ba med pa mnyam pa nyid kyis rton pa la mos pa ni byang chub sems dpa' rnams kyi spyod pa yin no/_/yang dag par skyo ba med pa'i sems kyis nges 
[\[47b\]]
[\[47b.1\]]par sems pa mnyam pa nyid kyis byang chub kyi phyogs kyi chos rnams yang dag par sdud pa ni byang chub sems dpa' rnams kyi spyod pa yin no/_/don 'thun pa mnyam pa nyid kyis bsdu ba'i dngos po bzhi yang dag par 'dzin pa ni byang chub sems dpa' rnams kyi spyod pa yin no/_/sems kyis 
[\[47b.2\]]rlom sems su mi byed pa mnyam pa nyid kyis sems can thams cad la sems mnyam pa ni byang chub sems dpa' rnams kyi spyod pa yin no/_/nam mkha' yongs su dag pa dang /_sems yongs su dag pa dang /_zhing yongs su dag pa mnyam pa nyid kyis sangs rgyas kyi zhing yongs su dag par 
[\[47b.3\]]byed pa ni byang chub sems dpa' rnams kyi spyod pa yin no/_/mtshan nyid med pa'i chos la so sor rtog pa mnyam pa nyid kyis mtshan sum cu rtsa gnyis kyi tshogs yang dag par sdud pa ni byang chub sems dpa' rnams kyi spyod pa yin no/_/lus dang /_ngag dang /_sems mnyam pa nyid kyis 
[\[47b.4\]]lus dang /_ngag dang /_sems brgyan pa ni byang chub sems dpa' rnams kyi spyod pa yin no/_/sems can thams cad la bdag med par mnyam pa nyid kyis sems can thams cad la ci zhig bya snyam du spro ba ni byang chub sems dpa' rnams kyi spyod pa yin no/_/rmi lam gyi rang bzhin lta 
[\[47b.5\]]bur mos pa mnyam pa nyid kyis 'khor bas yongs su mi skyo ba ni byang chub sems dpa' rnams kyi spyod pa yin no/_/las dang las kyi rnam par smin pa la mos pa med pa mnyam pa nyid kyis legs par spyod pa'i las byed pa ni/_byang chub sems dpa' rnams kyi spyod pa yin no/_/chos sgyu ma 
[\[47b.6\]]lta bur so sor rtog pa mnyam pa nyid kyis brtul zhugs dang dka' thub kyi go cha bgos pa ni byang chub sems dpa' rnams kyi spyod pa yin no/_/sdug bsngal skye ba med par shes pa mnyam pa nyid kyis sdug bsngal thams cad bzod pa ni byang chub sems dpa' rnams kyi spyod pa yin no/_/mdza' 
[\[47b.7\]]bshes dang mdza' bshes ma yin pa la sems snyoms pa mnyam pa nyid kyis mdza' ba brtan pa ni byang chub sems dpa' rnams kyi spyod pa yin no/_/lan la re ba med pa mnyam pa nyid kyis lhag pa'i bsam pa la sbyor ba ni byang chub sems dpa' rnams kyi spyod pa yin no/_/thos pa dang /_sgrub 
[\[48a\]]
[\[48a.1\]]pa mnyam pa nyid kyis thos pa tshol bas mi ngoms pa ni byang chub sems dpa' rnams kyi spyod pa yin no/_/zang zing med pa'i chos ston pa mnyam pa nyid kyis chos la slob dpon gyi dpe mkhyud med pa ni byang chub sems dpa' rnams kyi spyod pa yin no/_/chos dben pa mnyam pa nyid 
[\[48a.2\]]kyis dam pa'i chos yongs su 'dzin pa ni byang chub sems dpa' rnams kyi spyod pa yin no/_/don dam pa'i bden pa mnyam pa nyid kyis bden pa'i shes pa yongs su tshol ba ni byang chub sems dpa' rnams kyi spyod pa yin no/_/sems can la shin tu 'dud pa mnyam pa nyid kyis nga rgyal nges par 
[\[48a.3\]]bcom pa ni byang chub sems dpa' rnams kyi spyod pa yin no/_/yon tan thams cad yang dag par blangs pas rlom sems med pa mnyam pa nyid kyis yon tan thams cad yang dag par bsdu ba yongs su tshol ba ni byang chub sems dpa' rnams kyi spyod pa yin no/_/de nas rgyal po dge ba'i 
[\[48a.4\]]bkod pas byang chub sems dpa' rnams kyi yang dag pa nyid kyi spyod pa de dag thos nas dga' ba dang /_mgu ba dang /_yi rangs pa dang /_rab tu dga' ba dang /_dga' zhing yid bde ba skyes nas gos dang /_rgyan ci gyon pa rnams kyis chos smra ba'i dge slong chos kyi rgyal mtshan la mngon par 
[\[48a.5\]]bkab bo/_/bu stong po de dag gis kyang rang rang gi rgyan dag gis chos smra ba'i dge slong chos kyi rgyal mtshan la bkab nas tshig 'di skad du gang bdag cag gis skyes bu dam pa 'di lta bu la blta ba dang /_phyag bya ba dang /_bsnyen bkur bya ba dag rnyed pa ni bdag cag gis rnyed pa legs par rnyed 
[\[48a.6\]]do/_/sems can thams cad kyis kyang byang chub sems dpa'i spyod pa de lta bu dang /_spobs pa de lta bu dag thob par gyur cig ces kyang smras so/_/de nas chos smra ba'i dge slong chos kyi rgyal mtshan gyis rgyal po dge ba'i bkod pa la 'di skad ces smras so/_/rgyal po chen po 'di lta ste gos dang /_rgyan 
[\[48a.7\]]tsam gyis mchod pa de ni mchod pa chen po ma yin gyi/_de las gzhan pa'i mchod pa khyad par du 'phags pa dag kyang yod kyis de dag khyod kyis sgrubs shig_/de yang gang zhe na/_de nas de'i tshe chos smra ba'i dge slong chos kyi rgyal mtshan gyis tshigs su bcad pa 'di dag smras so/_/gang 
[\[48b\]]
[\[48b.1\]]dag stong chen sems can de dag kun/_/byang chub phyir ni rab tu zhugs gyur cing /_/ma zhum sems kyis bskal pa rdzogs par ni/_/bu dang chung ma'i sbyin pa byas pa bas/_/gang gis byang chub phyir ni sems bskyed nas/_/de bzhin gshegs pa'i rjes su bslab pa dang /_/rab 'byung 
[\[48b.2\]]sems kyis gom pa gcig bor ba/_/de ni de bas bsod nams khyad par 'phags/_/gang dag sngon chad byung ba'i sangs rgyas dang /_/gang dag ma byon byung dang bzhugs pa rnams/_/de dag skyon mang khab ni ma spangs par/_/bla med byang chub zhi ba thob pa med/_/rab 'byung de bzhin gshegs 
[\[48b.3\]]pa thams cad kyis/_/rab tu bstod cing bsngags la bkur ba ste/_/gang zhig sangs rgyas kun la mchod 'dod pa/_/rgyal ba'i bstan la rab 'byung gzung bar gyis/_/gang zhig khyim gnas rin chen khyim brgyan pa'i/_/gang gA'i bye snyed sangs rgyas zhing byin dang /_/gang zhig rab 'byung 
[\[48b.4\]]nyin dang mtshan gcig tu/_/mi rtag sdug bsngal bdag med sems byed na/_/gang zhig rab 'byung bag yod gyur pa yi/_/byang chub sems dpa' byang chub nye ba dang /_/bdud kyi dkyil 'khor shin tu bcom byas shing /_/dge ba'i phyogs kyang mi 'grib 'phel ba yin/_/rab 'byung de ni lam 
[\[48b.5\]]ngan spangs pa dang /_/lam gyi rjes 'thun 'phags pa'i skye bos bstod/_/de ni dge ba chud za ma yin zhing /_/de ni yongs su 'dzin pa spangs pa yin/_/khyim las grol ba nyon mongs mi 'phel zhing /_/nyon mongs rnam grol bdud kyi 'ching ba med/_/rnam grol sems ni byang chub spyad pa 
[\[48b.6\]]spyod/_/spyod pa dag pas byang chub rnyed mi dka'/_/de nas rgyal po dge ba'i bkod pas tshigs su bcad pa de dag thos pa dang /_'dod pa'i dga' ba dang /_longs spyod dang /_rgyal srid kyi dbang phyug dag la mi lta bar gyur cing skyo la/_'dod chags dang bral ba skyes par gyur te rab tu 
[\[48b.7\]]'byung ba la sems gzhol bar gnas nas bcom ldan 'das de bzhin gshegs pa ri rab lta bu de la 'di skad ces gsol to/_/bcom ldan 'das bdag legs par gsungs pa'i chos 'dul ba la rab tu 'byung zhing bsnyen par rdzogs pa dge slong gi dngos po 'thob lags sam/_bcom 
[\[49a\]]
[\[49a.1\]]ldan 'das de bzhin gshegs pa ri rab lta bu des bka' stsal pa/_rgyal po chen po rab tu 'byung ba ni dgag pa med pa ste/_sems can thams cad la yang bar du mi gcod cing skabs yod do/_/khyim na gnas pa ni nyon mongs pa'i nang na gnas pa yin gyis/_gal 
[\[49a.2\]]te 'dod na ngas khyod la gdams shing rjes su bstan gyis khyod kyis kyang gtams shing rjes su bstan pa bzhin du bsgrub par bya'o/_/de nas bcom ldan 'das des rab tu 'byung ba'i skabs phye ba dang /_rgyal po dge ba'i bkod pas bu stong po de dag la smras pa/_khyed cag las rgyal 
[\[49a.3\]]srid sgrub pa dang /_sems can rnams chos yang dag par 'dzin du 'jug par spro ba su yod/_de dag thams cad kyis smras pa/_yab bdag cag kyang dad pas khyim nas khyim ma mchis par rab tu 'byung lags kyis/_bdag cag mi dor bar gsol/_rgyal pos smras pa/_
[\[49a.4\]]gal te khyed cag thams cad rab tu byung na gling bzhi pa'i 'jig rten gyi khams thams cad kyi skye bo'i tshogs thams cad rab tu chud zos par 'gyur gyis khyed cag las gang sems can rnams la brtan pa'i snying rje chen po 'jug par 'gyur ba des rgyal srid bsgrubs la sems can rnams la 
[\[49a.5\]]chos yang dag par 'dzin du chug shig_/de nas rgyal bu gzhon nu de dag gi nang nas rgyal bu gzhon nu snying rje cher sems shes bya ba des rang gi pha de dang /_rgan rabs de dag la tshigs su bcad de smras pa/_rab 'byung yon tan du ma bsag pa zhes/_/de bzhin gshegs pa rnams kyis 
[\[49a.6\]]gsungs mod kyi/_de lta lags kyang snying rjer gyur pas na/_/'gro la phan phyir rgyal srid bdag gis bsgrub/_/ji srid 'tsho bar bdag ni tshangs spyod cing /_/gso sbyong yan lag brgyad pa blang bar bgyi/_/me tog rnams dang dri dang byug pa dang /_/de bzhin chang yang myang bar mi 
[\[49a.7\]]bgyi'o/_/lus la rgyan rnams kyang ni mi thogs shing /_/mchil lham mi 'tshal rin chen gtsug phud min/_/khri rkang gser las bgyis par mi nyal zhing /_/rgyal po'i rkyen [(]kyi [,]gyi [)]gos kyang mi 'tshal lo/_/sil snyan glu dbyangs sgra la mi dga' zhing /_/rma bya ngang pa'i sgra la'ang dga' mi 
[\[49b\]]
[\[49b.1\]]bgyid/_/skye bos mdun bdar bud med gnas spong zhing /_/gcig pu mal na mchis nyal rlung mi g.yab/_/bdag ni gling nas gling du mchi bgyi zhing /_/dge ba bcu rnams rab tu bshad par bgyi/_/khyim na gnas pa'i nongs pa bstan bgyi zhing /_/rab tu 'byung ba'i bsngags pa 
[\[49b.2\]]'ang brjod par bgyi/_/gzugs dang longs spyod dbang phyug dregs pa yis/_/sangs rgyas chos dang dge 'dun bgrod mi bgyi/_/byang chub sems ni bskyed par mi bgyi zhing /_/rtag tu yid byung srid gsum spyad par bgyi/_/sbyin dang snyan smra don spyod don 'thun pas/_/sems can 
[\[49b.3\]]bsdu ba la ni brtson bgyi zhing /_/bla med theg chen dam pa 'di la yang /_/srog chags bye ba mang po yongs smin bgyi/_/chos don mnyan cing bshad par bgyi slad du/_/nyin mo dus gsum mtshan mo dus gsum du/_/ri rab lta bu'i spyan sngar nyer mchi zhing /_/de bzhin gshegs pa 
[\[49b.4\]]la ni mchod pa'ang bgyi/_/de nas bcom ldan 'das de bzhin gshegs pa ri rab lta bu des rgyal bu gzhon nu snying rje cher sems la legs so zhes bya ba byin te/_skyes bu dam pa legs so legs so/_/bslab pa brgyad kyi tshul khrims yang dag par blangs pa'i chos kyi yon tan des na 
[\[49b.5\]]khyim par gyur pa'i byang chub sems dpa' yang rab tu byung ba dang /_yon tan mtshungs pa yin no/_/khyod kyi snying rje chen po des na rab tu byung ba'i yon tan bsgrub pa yang sgrub par byed pa yin no/_/de nas rgyal po dge ba'i bkod pas rgyal bu gzhon nu snying rje cher sems rgyal srid la bzhag nas bu 
[\[49b.6\]]stong du gcig gis ma tshang ba dang /_lhan cig tu bcom ldan 'das de'i bstan pa la dad pas khyim nas khyim med par rab tu byung bar gyur to/_/de dag rab tu byung nas kyang de bzhin gshegs pa des cho 'phrul bstan pa 'di nyid kyis de lta de ltar gdams shing rjes su bstan pas de dag gis ring 
[\[49b.7\]]po ma thogs par mngon par shes pa lnga bskyed par gyur to/_/gzungs dang /_dran pa dang /_chos mnyan pa'i shes pa yang bskyed par gyur to/_/rgyal bu gzhon nu snying rje cher sems kyang rgyal srid la dbang bskur nas zla ba nya'o cog na gling chen po bzhi po dag tu rjes su ston par byed de/_ci nas 
[\[50a\]]
[\[50a.1\]]kyang srog chags dung phyur phrag dgu dang /_bye ba phrag gnyis bla na med pa yang dag par rdzogs pa'i byang chub tu sems bskyed par 'gyur ba de lta de ltar sems can rnams la chos ston par gyur to/_/de dag thams cad kyang bcom ldan 'das de bzhin gshegs pa ri rab lta bu 
[\[50a.2\]]de'i bstan pa la dad pas khyim nas khyim med par rab tu byung nas theg pa chen po 'dis bla na med pa yang dag par rdzogs pa'i byang chub las phyir mi ldog pa sha stag tu gyur to/_/sha ra dwa ti'i bu khyod kyis ji tsam du dge ba'i rtsa ba bskyed pa dang /_yongs su sbyang ba byas pa'i sems can rnams kyi rten du gyur cing 
[\[50a.3\]]dad pa bskyed par gyur pa'i gsung rab de la ltos/_sha ra dwa ti'i bu de'i tshe de'i dus na 'khor los sgyur ba'i rgyal po dge ba'i bkod pa zhes bya bar gyur pa de gzhan zhig yin pa snyam du khyod som nyi dang yid gnyis za bar gyur na/_sha ra dwa ti'i bu khyod kyis de ltar mi blta ste/_lha'i bu ded dpon 'di nyid 
[\[50a.4\]]de'i tshe de'i dus na 'khor los sgyur ba'i rgyal po dge ba'i bkod pa zhes bya bar gyur to/_/sha ra dwa ti'i bu de'i tshe de'i dus na chos smra ba'i dge slong chos kyi rgyal mtshan zhes bya bar gyur pa de gzhan zhig yin pa snyam du khyod som nyi dang yid gnyis za bar gyur na/_sha ra dwa ti'i bu khyod kyis de ltar mi blta 
[\[50a.5\]]ste/_'jam dpal gzhon nur gyur pa 'di nyid de'i tshe de'i dus na chos smra ba'i dge slong chos kyi rgyal mtshan zhes bya bar gyur to/_/sha ra dwa ti'i bu de'i tshe de'i dus na rgyal po dge ba'i bkod pa de'i bu stong tham par gyur pa de dag gzhan zhig yin pa snyam du khyod som nyi dang yid gnyis za bar gyur na/_
[\[50a.6\]]sha ra dwa ti'i bu khyod kyis de ltar mi blta ste/_bskal pa bzang po 'di nyid kyi sangs rgyas stong po dag de'i tshe de'i dus na rgyal po dge ba'i bkod pa de'i bu stong tham par gyur to/_/shA ra dwa ti'i bu de'i tshe de'i dus na rgyal bu gzhon nu snying rje cher sems zhes bya bar gyur pa de gzhan zhig yin pa 
[\[50a.7\]]snyam du khyod som nyi dang yid gnyis za bar gyur na/_sha ra dwa ti'i bu khyod kyis de ltar mi blta ste/_nga nyid de'i tshe de'i dus na rgyal bu gzhon nu snying rje cher sems zhes bya bar gyur to/_/sha ra dwa ti'i bu de ltar na sngon gyi byang chub sems dpa' bag yod pa rnams ni lhag pa'i bsam pa dang /_
[\[50b\]]
[\[50b.1\]]shes bzhin gyi spyod pas bla na med pa yang dag par rdzogs pa'i byang chub tu nges par 'byung ba yin no/_/bcom ldan 'das kyis sngon gyi tshul dang ldan pa'i gtam 'di bshad pa na lha dang mi rnams kyi skye dgu las srog chags sum khri nyis stong bla na med pa yang dag par rdzogs pa'i byang chub tu 
[\[50b.2\]]sems skyes so/_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal khyod ni lha'i bu ded dpon 'di dang lhan cig tu yun ring po nas tshangs par spyod pa spyad pa dang /_sangs rgyas mang po la bsnyen bkur byas shing dge ba'i rtsa 
[\[50b.3\]]ba bskyed pa yin no/_/'jam dpal gyis smras pa/_btsun pa sha ra dwa ti'i bu tshangs par spyod pa zhes bya ba de ni 'phags pa'i lam yan lag brgyad pa'i tshig [{]bla dgas [,]bla dwags [}]yin la/_lam ni 'dus byas yin gyi/_kho bo ni 'dus ma byas su gtogs pa yin pas de'i phyir kho bo ni yun ring po nas tshangs 
[\[50b.4\]]par spyod pa ma yin no/_/btsun pa sha ra dwa ti'i bu tshangs par spyod pa zhes bya ba de ni spyod pa'i mtshan nyid yin gyi/_kho bo ni spyod pa med pa dang /_rab tu spyod pa med pa yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni 
[\[50b.5\]]gnyis su sbyor ba yin gyi/_kho bo ni gnyis su sbyor ba yang ma yin la/_gnyis su med par sbyor ba yang ma yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni nyon mongs pa'i gnyen po yin gyi/_kho bo ni 
[\[50b.6\]]gnyen pos rab tu phye ba ma yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni gzugs dang /_sgra dang /_dri dang /_ro dang /_reg bya dang /_chos las 'byol ba yin gyi/_kho bo ni gzugs dang /_
[\[50b.7\]]sgra dang /_dri dang /_ro dang /_reg bya dang /_chos las 'byol ba ma yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni bdud kyi lam las yang dag par 'da' ba yin gyi/_kho bo ni bdud kyi lam las 
[\[51a\]]
[\[51a.1\]]yang dag par 'da' ba ma yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni dge ba'i bshes gnyen thams cad yin gyi/_kho bo ni dge ba dang sdig pa la nges par sbyor bar mi byed de/_de'i phyir 
[\[51a.2\]]kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni nyan thos dang /_rang sangs rgyas kyi skyon med pa thob pa yin gyi/_kho bo ni nyan thos dang /_rang sangs rgyas kyi skyon med pa thob pa ma yin te/_de'i phyir kho bo ni yun ring po nas tshangs par 
[\[51a.3\]]spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni 'khor ba las 'byol ba yin gyi/_kho bo ni 'khor ba las 'byol ba ma yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu tshangs par spyod pa zhes bya ba de ni mya ngan las 'das 
[\[51a.4\]]pa'i lam du 'gro ba yin gyi/_kho bo ni mya ngan las 'das pa don du gnyer ba ma yin te/_de'i phyir kho bo ni yun ring po nas tshangs par spyad pa ma yin no/_/btsun pa sha ra dwa ti'i bu gang yang khyod 'di skad du 'jam dpal khyod ni sangs rgyas mang po la bsnyen bkur byas pa yin no/_/zhes zer ba ni/_
[\[51a.5\]]btsun pa sha ra dwa ti'i bu de bzhin gshegs pa la ni bsnyen bkur bya bar mi nus so/_/de ci'i phyir zhe na/_de bzhin gshegs pa ni gzugs med cing bstan du med pa yin pas de la bsnyen bkur bya bar mi nus pa dang /_de bzhin gshegs pa ni tshor ba med cing tshor ba thams cad rgyun bcad pa yin 
[\[51a.6\]]pas de la bsnyen bkur bya bar mi nus pa dang /_de bzhin gshegs pa ni 'du shes med cing 'du shes kyi mdud pa thams cad dang bral ba yin pas de la bsnyen bkur bya bar mi nus pa dang /_de bzhin gshegs pa ni 'du byed rnams med cing 'dus ma byas brnyes pa yin pas de la bsnyen bkur bya bar 
[\[51a.7\]]mi nus pa dang /_de bzhin gshegs pa ni rnam par shes pa med cing yid gnas pa med pa yin pas de la bsnyen bkur bya bar mi nus pa dang /_de bzhin gshegs pa ni mig dang gzugs kyi yul ma yin zhing stong pa nyid kyi spyod yul yin pas de la bsnyen bkur bya bar mi nus pa dang /_de bzhin 
[\[51b\]]
[\[51b.1\]]gshegs pa ni rna ba dang sgra'i yul ma yin zhing mtshan ma med pa'i yul yin pas de la bsnyen bkur bya bar mi nus pa dang /_de bzhin gshegs pa ni sna dang dri'i yul ma yin zhing gnyis dang bral ba yin pas/_de la bsnyen bkur bya bar mi nus pa dang /_de bzhin gshegs pa ni lce dang ro'i 
[\[51b.2\]]yul ma yin zhing rnam par rig pa med pa'i mtshan nyid yin pas de la bsnyen bkur bya bar mi nus pa dang /_de bzhin gshegs pa ni lus dang reg bya'i yul ma yin zhing thogs pa med pa'i mtshan nyid yin pas de la bsnyen bkur bya bar mi nus pa dang /_de bzhin gshegs pa ni yid dang chos 
[\[51b.3\]]kyi yul ma yin zhing chos kyi dbyings su yang dag par 'du ba yin pas de la bsnyen bkur bya bar mi nus pa dang /_de bzhin gshegs pa ni de bzhin nyid la gnas pa yin pas de la bsnyen bkur bya bar mi nus pa dang /_de bzhin gshegs pa ni yang dag pa'i mtha' dang 'thun par zhugs pa yin 
[\[51b.4\]]pas de la bsnyen bkur bya bar mi nus pa dang /_de bzhin gshegs pa ni chos kyi dbyings kyis rab tu phye ba yin pas de la bsnyen bkur bya bar mi nus pa dang /_de bzhin gshegs pa ni chen po stong pa nyid la zhugs pa yin pas de la bsnyen bkur bya bar mi nus pa dang /_de bzhin gshegs pa 
[\[51b.5\]]ni rang bzhin mnyam pa nyid yin pas de la bsnyen bkur bya bar mi nus pa dang /_de bzhin gshegs pa ni spros pa thams cad yang dag par chad pa yin pas de la bsnyen bkur bya bar mi nus pa dang /_de bzhin gshegs pa ni dmigs pa med pa la zhugs pa yin pas de la bsnyen bkur bya bar 
[\[51b.6\]]mi nus pa dang /_de bzhin gshegs pa ni rnam par shes pa la mi gnas pa yin pas de la bsnyen bkur bya bar mi nus pa dang /_de bzhin gshegs pa ni khams gsum na mi gnas pa yin pas de la bsnyen bkur bya bar mi nus pa dang /_de bzhin gshegs pa ni zag pa med pa yin pas 
[\[51b.7\]]de la bsnyen bkur bya bar mi nus pa dang /_de bzhin gshegs pa ni 'jig rten 'di dang /_'jig rten pha rol la mi gnas pa yin pas de la bsnyen bkur bya bar mi nus pa dang /_de bzhin gshegs pa ni zhi zhing rab tu zhi la nye bar zhi ba yin pas de la bsnyen bkur bya bar mi nus pa dang /_
[\[52a\]]
[\[52a.1\]]de bzhin gshegs pa ni lus dang ngag dang yid dang bral ba yin pas de la bsnyen bkur bya bar mi nus pa dang /_de bzhin gshegs pa ni kha dog dang /_gzugs dang /_dbyibs dang bral ba yin pas de la bsnyen bkur bya bar mi nus pa dang /_de bzhin gshegs pa ni 
[\[52a.2\]]thams cad du ma smad cing kha na ma tho ba med pa yin pas de la bsnyen bkur bya bar mi nus pa dang /_de bzhin gshegs pa ni spyod lam thams cad la yang dag par mi gnas pa yin pas de la bsnyen bkur bya bar mi nus pa dang /_btsun pa sha ra dwa ti'i bu de bzhin gshegs pa ni thams cad 
[\[52a.3\]]du skur ba gdab tu med cing nam mkha' la bris pa lta bu yin pas de la bsnyen bkur bya bar mi nus pa'i phyir ro/_/btsun pa sha ra dwa ti'i bu gang yang khyod 'di skad du 'jam dpal khyod ni dge ba'i rtsa ba bskyed pa yin no zhes zer ba la/_btsun pa sha ra dwa ti'i bu dge ba'i rtsa ba de ni 'jig tshogs 
[\[52a.4\]]rtsa ba ma yin pa dang /_ma rig pa dang /_srid pa'i sred pa rtsa ba ma yin pa dang /_'dod chags dang /_zhe sdang dang /_gti mug rtsa ba ma yin pa dang /_phyin ci log bzhi rtsa ba ma yin pa dang /_phung po lnga rtsa ba ma yin pa dang /_skye mched drug rtsa ba ma yin pa dang /_rnam par shes pa'i gnas 
[\[52a.5\]]bdun rtsa ba ma yin pa dang /_log pa brgyad rtsa ba ma yin pa dang /_kun nas mnar sems kyi dngos po dgu rtsa ba ma yin pa dang /_sems can gyi gnas dgu rtsa ba ma yin pa dang /_mi dge ba bcu'i las kyi lam rtsa ba ma yin pa gang yin pa de ni dge ba'i rtsa ba yin no/_/btsun pa sha ra dwa 
[\[52a.6\]]ti'i bu bgrod pa gcig pa'i lam la mngon par zhen pa rtsa ba ma yin pa dang /_rig pa dang rnam par grol ba la yongs su rtog pa rtsa ba ma yin pa dang /_lhag pa'i tshul khrims kyi bslab pa dang /_lhag pa'i sems kyi bslab pa dang /_lhag pa'i shes rab kyi bslab pas rlom sems su byed pa rtsa 
[\[52a.7\]]ba ma yin pa dang /_bden pa bzhi po dag la yongs su rtog pa rtsa ba ma yin pa dang /_dbang po lngar 'du shes pa rtsa ba ma yin pa dang /_mngon par shes pa drug la dmigs pa rtsa ba ma yin pa dang /_byang chub kyi yan lag bdun la sgro 'dogs pa rtsa ba ma yin pa dang /_'phags pa'i lam yan lag 
[\[52b\]]
[\[52b.1\]]brgyad pas rlom sems su byed pa rtsa ba ma yin pa dang /_mthar gyis gnas pa'i snyoms par 'jug pa dgu la lta ba skyed pa rtsa ba ma yin pa dang /_mi slob pa'i chos bcu la mngon par zhen pa rtsa ba ma yin pa gang yin pa de ni dge ba'i rtsa ba yin no/_/phung po'i bdud rtsa ba ma yin pa dang /_
[\[52b.2\]]nyon mongs pa'i bdud rtsa ba ma yin pa dang /_'chi bdag gi bdud rtsa ba ma yin pa dang /_lha'i bu'i bdud rtsa ba ma yin pa gang yin pa de ni dge ba'i rtsa ba yin no/_/sgrib pa rtsa ba ma yin pa dang /_chod pa dang kun nas ldang ba rtsa ba ma yin pa dang /_'gyod pa rtsa ba ma yin pa gang yin pa de ni dge ba'i rtsa 
[\[52b.3\]]ba yin no/_/bdag tu lta ba rtsa ba ma yin pa dang /_sems can du lta ba rtsa ba ma yin pa dang /_srog tu lta ba rtsa ba ma yin pa dang /_gso ba dang /_gang zag tu lta ba rtsa ba ma yin pa gang yin pa de ni dge ba'i rtsa ba yin no/_/'byung bar lta ba rtsa ba ma yin pa dang /_'jig par lta ba rtsa ba ma 
[\[52b.4\]]yin pa dang /_chad par lta ba rtsa ba ma yin pa dang /_rtag par lta ba rtsa ba ma yin pa gang yin pa de ni dge ba'i rtsa ba yin no/_/tshul bzhin ma yin pa rtsa ba ma yin pa dang /_ma rig pa rtsa ba ma yin pa dang /_'du byed rtsa ba ma yin pa dang /_rnam par shes pa rtsa ba ma yin pa dang /_ming dang 
[\[52b.5\]]gzugs rtsa ba ma yin pa dang /_skye mched drug rtsa ba ma yin pa dang /_reg pa rtsa ba ma yin pa dang /_tshor ba rtsa ba ma yin pa dang /_sred pa rtsa ba ma yin pa dang /_len pa rtsa ba ma yin pa dang /_srid pa rtsa ba ma yin pa dang /_skye ba rtsa ba ma yin pa dang /_rga shi rtsa ba ma yin pa dang /_nad dang 
[\[52b.6\]]sdug bsngal ba dang /_yid mi bde ba dang /_'khrug pa rtsa ba ma yin pa gang yin pa de ni dge ba'i rtsa ba yin no/_/'dod pa'i khams rtsa ba ma yin pa dang /_gzugs kyi khams rtsa ba ma yin pa dang /_gzugs med pa'i khams rtsa ba ma yin pa gang yin pa de ni dge ba'i rtsa ba yin no/_/sbyin 
[\[52b.7\]]pas rlom sems su byed pa rtsa ba ma yin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyis rlom sems su byed pa rtsa ba ma yin pa gang yin pa de ni dge ba'i rtsa ba yin no/_/byams pa dang /_snying rje dang /_dga' ba dang /_btang 
[\[53a\]]
[\[53a.1\]]snyoms kyis rlom sems su byed pa rtsa ba ma yin pa gang yin pa de ni byang chub sems dpa'i dge ba'i rtsa ba yin no/_/nyan thos dang /_rang sangs rgyas 'dod pa rtsa ba ma yin pa gang yin pa de ni byang chub sems dpa'i dge ba'i rtsa ba yin no/_/byams pa chen po dang /_snying rje chen po'i rtsa ba dang /_
[\[53a.2\]]thams cad mkhyen pa nyid kyi sems mi 'dor ba'i rtsa ba dang /_sems can yongs su smin par byed pa'i rtsa ba dang /_dam pa'i chos yongs su 'dzin pa'i rtsa ba dang /_bdog pa thams cad yongs su gtong ba'i rtsa ba dang /_rnam par smin pa la re ba med pa'i rtsa ba dang /_tshul khrims dang /_bslab pa 
[\[53a.3\]]thams cad yang dag par len pa'i rtsa ba dang /_brgya byin dang /_tshangs pa dang /_'jig rten skyong ba yang mi 'dod pa'i rtsa ba dang /_bzod pa dang /_zhi ba dang /_dul ba dang /_des pa'i rtsa ba dang /_bdag dang /_gzhan la yang mi gnod pa'i rtsa ba dang /_brtan pa'i brtson 'grus chen po rtsom pa'i rtsa ba 
[\[53a.4\]]dang /_dman pa'i chos yang dag par mi sdud pa'i rtsa ba dang /_bsam gtan gyi rtsa ba dang /_bsam gtan gyi ro myong bar mi byed pa'i rtsa ba dang /_shes rab kyi rtsa ba dang /_btang snyoms kyang ma yin pa'i rtsa ba dang /_thabs kyi rtsa ba dang /_thams cad kyi rjes su 'jug pa'i rtsa ba gang yin pa de ni byang chub 
[\[53a.5\]]sems dpa'i dge ba'i rtsa ba yin no/_/dkon mchog gsum gyi gdung rgyun mi gcod pa'i rtsa ba dang /_stobs bcu dang /_mi 'jigs pa'i rtsa ba dang /_sangs rgyas kyi chos thams cad yongs su sgrub pa'i rtsa ba gang yin pa de ni byang chub sems dpa'i dge ba'i rtsa ba yin no/_/lus dang /_ngag 
[\[53a.6\]]dang /_sems kyi rgyun gyi rtsa ba gang yin pa de ni byang chub sems dpa'i dge ba'i rtsa ba yin no/_/gzungs kyi shes pa thob pa gang yin pa de ni byang chub sems dpa'i dge ba'i rtsa ba yin no/_/spobs pa mi chod pa'i rtsa ba gang yin pa de ni byang chub sems dpa'i dge ba'i rtsa ba yin no/_/mngon par 
[\[53a.7\]]shes pa dang /_rig pa thob pa'i rtsa ba gang yin pa de ni byang chub sems dpa'i dge ba'i rtsa ba yin no/_/sangs rgyas kyi zhing yongs su dag par byed pa'i rtsa ba gang yin pa de ni byang chub sems dpa'i dge ba'i rtsa ba yin no/_/byang chub kyi snying por 'gro ba byin gyis rlob pa'i rtsa ba gang yin pa dang /_lan 
[\[53b\]]
[\[53b.1\]]gsum du bzlas te chos kyi 'khor lo rnam pa bcu gnyis su bskor ba'i rtsa ba gang yin pa de ni byang chub sems dpa'i dge ba'i rtsa ba yin no/_/'jam dpal gzhon nur gyur pas don gyi gzhi rnam par nges par bstan pa gsum po 'di bshad pa na thams cad dang ldan pa'i 'khor des legs so zhes bya ba 
[\[53b.2\]]byin nas thams cad dang ldan pa'i 'khor des bcom ldan 'das dang /_'jam dpal gzhon nur gyur pa la me tog rnam pa sna tshogs dag gis mngon par gtor nas tshig 'di skad du sangs rgyas kyi zhing gang na 'jam dpal gzhon nur gyur pa gnas pa der ni de bzhin gshegs pa gnyis byung 
[\[53b.3\]]ba yin par rig par bya'o/_/sems can gang dag 'jam dpal gzhon nur gyur pas bstan pa 'di thos nas mi skrag mi dngang zhing dngang bar mi 'gyur ba de dag ni dge ba'i rtsa ba ngan ngon dang ldan pa ma yin no/_/de dag gis ni bdud kyi las thams cad bkag pa yin no/_/de dag ni theg pa chen po 'di la 
[\[53b.4\]]snang ba thob pa yin no zhes kyang smras so/_/de nas bcom ldan 'das kyis thams cad dang ldan pa'i 'khor des smras pa la rjes su thugs rang ba mdzad nas lha'i bu ded dpon la 'di skad ces bka' stsal to/_/lha'i bu gang dag 'jam dpal gzhon nur gyur pas bshad pa de thos nas mos par 'gyur 
[\[53b.5\]]ba de yang cho 'phrul chen po yin te/_de dag ni de las gzhan pa'i cho 'phrul rnams kyis skrag par mi 'gyur ro/_/de ci'i phyir zhe na/_lha'i bu 'di lta ste/_rtag par 'du shes pa'i sems can rnams la mi rtag par bshad pa dang /_bde bar 'du shes pa rnams la sdug bsngal bar bshad pa dang 
[\[53b.6\]]bdag tu 'du shes pa rnams la bdag med par bshad pa dang /_sdug par 'du shes pa rnams la mi sdug par bshad pa dang /_dngos por 'du shes pa rnams la dngos po med par bshad pa dang /_lta bar 'du shes pa rnams la stong par bshad pa dang /_mtshan mar 'du shes pa rnams la mtshan 
[\[53b.7\]]ma med par bshad pa dang /_khams gsum par 'du shes pa rnams la smon pa med par bshad pa dang /_ngar 'dzin pa dang /_nga yir 'dzin par 'du shes pa rnams la lta ba'i rnam pa thams cad dang bral bar bshad pa de ni 'jig rten gyi 'jigs pa chen po yin te/_gang dag de la skrag par mi 
[\[54a\]]
[\[54a.1\]]'gyur ba de dag ni yang dag par dul ba yin pas na yang dag par dul ba rnams ni gang la yang skrag par mi 'gyur ba'i phyir ro/_/de ci'i phyir zhe na/_de gang las skrag par 'gyur ba'i chos 'di lta ste/_ngar 'dzin pa yongs su 'dzin pa dang /_nga yir 'dzin pa yongs su 'dzin pa de dag des yongs su ma bzung bas yongs su 
[\[54a.2\]]ma bzung ba la rten med pa dang /_rten med pa la g.yo ba med pa dang /_g.yo ba med pa la 'gul ba med pa dang /_'gul ba med pa la blang ba med pa dang /_blang ba med pa la dor ba med pa dang /_dor ba med pa la 'dzin pa med pa dang /_'dzin pa med pa la mchog tu 'dzin pa med pa 
[\[54a.3\]]dang /_mchog tu 'dzin pa med pa la phyin ci log med pa dang /_phyin ci log med pa la log pa nyid med pa dang /_log pa nyid dang bral ba ni yang dag par sgrub pa yin pa dang /_yang dag par sgrub pa ni yang dag par lta ba yin pa dang /_yang dag par lta ba ni yang dag pa'i ting nge 'dzin gyi 
[\[54a.4\]]bar dag yin pa dang /_yang dag pa'i ting nge 'dzin la gnas pa la rnam par g.yeng ba med pa dang /_sems rnam par mi g.yeng ba la gnas pa med pa dang /_sems mi gnas pa la gnas med pa dang /_sems kyi gnas med pa la rnam par shes pa'i gnas med pa dang /_rnam par rig pa 
[\[54a.5\]]med pa la brtag cing bsal ba med pa dang /_brtag cing bsal ba dang bral bas dmigs pa spangs pa dang /_dmigs pa med par gnas pa la sgrib pa med pa dang /_sgrib pa med par gnas pa la rlom sems med pa dang /_gang gi tshe rlom sems med pa de'i tshe lhag par rlom pa med pa dang /_
[\[54a.6\]]gang gi tshe lhag par rlom pa med pa de'i tshe bdag dang gzhan du mthong ba med pa dang /_med pa la yongs su gdung ba med pa dang /_yongs su gdung ba med pa la sgyid lug pa med pa dang /_sgyid lug pa med pa la nyon mongs pa'i rgyu med pa dang /_nyon mongs pa can ma yin pa'i sems la gsal ba 
[\[54a.7\]]snang ba dang /_gsal ba thob pas ye shes mthong ba dang /_ye shes mthong ba la gnas pa'i sems kyi shes pa rgya che ba dang /_sems kyi shes pa rgya chen po la gnas pa la bdud kyis glags mi rnyed pa dang /_bdud dang phyir rgol ba nges par bcom pa la sgrib pa med pa mngon du gyur pa dang /_
[\[54b\]]
[\[54b.1\]]sgrib pa med pa la gnas pa la sangs rgyas kyi chos thams cad mngon du gyur pa'i phyir ro/_/lha'i bu gang byas pa med cing skye ba med pa'i chos rnams la chos kyi [{]go rims kyi [,]go rim gyi [}]mtshams sbyar ba de ltar ston pa de yang cho 'phrul chen po yin no/_/de nas tshe dang ldan pa sha ra dwa ti'i bus 'jam dpal gzhon 
[\[54b.2\]]nur gyur pa la 'di skad ces smras so/_/kho bo cag 'jam dpal gzhon nur gyur pa la ci dang ci 'dri ba de dang de nyid kyi tshig gi mtshams las sangs rgyas kyi chos thams cad snang ngo /_/'jam dpal gyis smras pa/_btsun pa sha ra dwa ti'i bu chos thams cad ni bdag po med pa ste/_de dag ni ji ltar 
[\[54b.3\]]'dod pa de bzhin du sgrub par byed do/_/btsun pa sha ra dwa ti'i bu chos thams cad ni mi zad pa ste/_de dag ni ji ltar 'dod pa de bzhin du ston par byed do/_/btsun pa sha ra dwa ti'i bu chos thams cad ni bems po ste/_de dag ni ji ltar 'dod pa de bzhin du rjod par byed do/_/btsun pa sha ra dwa ti'i bu chos 
[\[54b.4\]]thams cad ni ther zug tu gnas pa ma yin pa ste/_de dag ni ji ltar 'dod pa de bzhin du rnam par 'jog par byed do/_/btsun pa sha ra dwa ti'i bu chos thams cad ni mthong ba med pa ste/_de dag ni ji ltar 'dod pa de bzhin du rnam par dgod par byed do/_/btsun pa sha ra dwa ti'i bu chos thams cad ni btang 
[\[54b.5\]]snyoms pa ste/_de dag ni ji ltar 'dod pa de bzhin du 'chad par byed do/_/btsun pa sha ra dwa ti'i bu chos de dag ni gang nas kyang ma blangs/_gang du yang ma khrid pa ste/_de dag ni bsags pa yang ma yin/_spungs pa yang ma yin no/_/de dag ni bshad kyang rung /_ma bshad kyang rung ste/_
[\[54b.6\]]chos kyi de bzhin nyid de mi 'dor ba yin no/_/sems can thams cad kyi yi ge 'byung ba gang yin pa dang /_sangs rgyas thams cad kyi chos bstan pa'i yi ge 'byung ba gang yin pa'i yi ge de dag thams cad ni lus las kyang ma byung /_sems las kyang ma byung ba ste/_rgyu dang rkyen nyid las 
[\[54b.7\]]byung ba yin no/_/ji ltar yi ge rnams la bsags pa med pa de bzhin du sems dang sems las byung ba'i chos rnams la yang bsags pa med do/_/ji ltar sems dang sems las byung ba'i chos rnams la bsags pa med pa de bzhin du nyon mongs pa'i dmigs pa thams cad la yang bsags 
[\[55a\]]
[\[55a.1\]]pa med do/_/ji ltar nyon mongs pa'i dmigs pa thams cad la bsags pa med pa de bzhin du shes pa gang gis nyon mongs pa rnams spangs pa'i shes pa de la yang bsags pa med de/_btsun pa sha ra dwa ti'i bu gang mi gnas pa'i shes pas mi gnas pa'i nyon mongs pa rnams spangs 
[\[55a.2\]]pa de yang cho 'phrul chen po yin no/_/de nas lha'i bu ded dpon gyis 'jam dpal gzhon nur gyur pa la 'di skad ces smras so/_/'jam dpal byang chub sems dpa' rnams kyi shes pa gang yin 'jam dpal gyis smras pa/_lha'i bu sdug bsngal yongs su shes pa'i shes pa dang /_phung 
[\[55a.3\]]po yongs su spangs pa la yongs su skyo ba med pa'i shes pa dang /_kun 'byung ba shes pa dang /_dge ba'i rtsa ba yang dag par bsdu ba shes pa dang /_'gog pa shes pa dang /_skye ba shes pa dang /_'byung ba shes pa dang /_lam shes pa dang /_lam ngan pa rnam par bcad pa shes pa dang /_rgyu 
[\[55a.4\]]shes pa dang /_chud mi za ba shes pa dang /_'bras bu shes pa dang /_mngon sum du bya ba spang ba shes pa dang /_rkyen shes pa dang /_tshogs bsags pa shes pa dang /_bden pa shes pa dang /_sangs rgyas kyi ye shes la lta zhing thob par bya ba shes pa dang /_rten cing 'brel par 'byung ba shes pa 
[\[55a.5\]]dang /_'byung ba la mngon par zhen pa med pa shes pa dang /_phung po shes pa dang /_phung po'i bdud spang ba shes pa dang /_khams shes pa dang /_chos kyi dbyings dbyer med pa shes pa dang /_skye mched shes pa dang /_grong stong pa lta bur so sor rtog pa'i shes pa dang /_sbyin pa shes pa dang /_dus 
[\[55a.6\]]dang dus ma yin pa las mi 'da' ba shes pa dang /_tshul khrims shes pa dang /_tshul khrims 'chal pa'i sems can yongs su smin par bya ba shes pa dang /_bzod pa shes pa dang /_sems can rjes su srung ba shes pa dang /_brtson 'grus shes pa dang /_legs par byas pa'i las bya ba 
[\[55a.7\]]shes pa dang /_bsam gtan shes pa dang /_bsam gtan las ldog pa shes pa dang /_shes rab shes pa dang /_lta ba yongs su shes pa dang /_thabs shes pa dang /_sems can yongs su smin par bya ba shes pa dang /_byams pa shes pa dang /_sems can bskyab pa shes 
[\[55b\]]
[\[55b.1\]]pa dang /_snying rje shes pa dang /_yongs su mi skyo ba shes pa dang /_dga' ba shes pa dang /_chos la dga' zhing rab tu dga' la mchog tu dga' ba shes pa dang /_btang snyoms shes pa dang /_sangs rgyas kyi chos yongs su sgrub pa shes pa dang /_sems can gzhug pa shes pa dang /_
[\[55b.2\]]tha snyad shes pa dang /_dran pa nye bar gzhag pa shes pa dang /_gnas med pa la gnas pa shes pa dang /_yang dag pa'i spong ba shes pa dang /_mnyam pa nyid dang mi 'gal ba shes pa dang /_rdzu 'phrul gyi rkang pa shes pa dang /_mngon par 'du bya ba med par so sor rtog pa shes pa dang /_dad pa'i 
[\[55b.3\]]dbang po dang /_stobs shes pa dang /_chags pa thams cad las yang dag par 'da' ba shes pa dang /_brtson 'grus kyi dbang po dang /_stobs shes pa dang /_nyon mongs pa thams cad kyis mi tshugs pa shes pa dang /_dran pa'i dbang po dang /_stobs shes pa dang /_chos thams cad mi brjed 
[\[55b.4\]]pa shes pa dang /_ting nge 'dzin gyi dbang po dang /_stobs shes pa dang /_chos thams cad mnyam pa nyid du shes pa dang /_shes rab kyi dbang po dang /_stobs shes pa dang /_sems can thams cad kyi dbang po mchog dang mchog ma yin pa shes pa dang /_byang chub kyi yan lag shes pa dang /_
[\[55b.5\]]rang byung gi ye shes rjes su rtogs pa shes pa dang /_lam shes pa dang /_lam ngan pa thams cad las yang dag par 'da' ba shes pa dang /_snying rje chen po la lhag par dmigs pa shes pa dang /_zad pa shes pa dang /_dge ba'i rtsa ba thams cad mi zad pa shes pa dang /_skye ba med pa shes pa 
[\[55b.6\]]dang /_mi skye ba'i chos la bzod pa thob pa shes pa dang /_sangs rgyas rjes su dran pa shes pa dang /_sangs rgyas kyi sku yongs su 'grub pa shes pa dang /_chos rjes su dran pa shes pa dang /_chos kyi 'khor lo rab tu bskor ba shes pa dang /_dge 'dun rjes su dran pa shes pa dang /_phyir mi ldog 
[\[55b.7\]]pa'i byang chub sems dpa'i dge 'dun yang dag par 'du ba shes pa dang /_gtong ba rjes su dran pa shes pa dang /_sems can thams cad yongs su mi gtong ba shes pa dang /_tshul khrims rjes su dran pa shes pa dang /_smon lam thams cad yongs su rdzogs par bya ba shes pa dang /_lha rjes su 
[\[56a\]]
[\[56a.1\]]dran pa shes pa dang /_sdig pa thams cad mi bya bar shes pa dang /_sems can gyi dbang po shes pa dang /_rim pa rjes su rtogs pa shes pa dang /_thos pa'i tshogs yongs su rdzogs par bya ba shes pa dang /_tshogs thams cad kyis mi ngoms pa shes pa dang /_sman thams 
[\[56a.2\]]cad shes pa dang /_rkyen ji lta ba bzhin du sbyor ba shes pa dang /_gnas dang gnas ma yin pa shes pa dang /_gnas ma yin pa mi bya bar shes pa dang /_stobs bcu shes pa dang /_nyan thos dang rang sangs rgyas thams cad kyi theg pa dang rjes su 'thun pa shes pa dang /_mi 'jigs pa shes pa dang /_
[\[56a.3\]]bar du gcod pa dang /_bar du gcod pa ma yin pa'i chos rjes su rtogs pa shes pa dang /_'das pa'i dus la ma thogs pa'i shes pa dang /_rnam par shes pa mi gnas par shes pa dang /_ma 'ongs pa'i dus la ma thogs pa'i shes pa dang /_chos thams cad las yang dag par mi 'da' ba shes pa dang /_
[\[56a.4\]]da ltar byung ba'i dus [#]ma thogs pa'i shes pa dang /_gnas pa med pa dang /_rab tu gnas pa med pa shes pa dang /_lus sngon du 'gro ba shes pa dang /_sems can thams cad kyi lus la 'jug pa shes pa dang /_ngag sngon du 'gro ba shes pa dang /_sems can thams cad kyi sgra rab tu dbye ba 
[\[56a.5\]]shes pa dang /_yid sngon du 'gro ba shes pa dang /_sems can thams cad kyi sems kyi spyod pa rnam par g.yo ba rjes su rtogs pa'i shes pa dang /_'khrul pa med pa'i shes pa dang /_sems can thams cad kyi 'khrul pa rjes su rtogs pa'i shes pa dang /_nyon mongs pa dang bral ba'i shes 
[\[56a.6\]]pa dang /_sems can thams cad kyi nyon mongs pa dang /_rtsod pa nye bar zhi bar bya ba shes pa dang /_mi brjed pa'i shes pa dang /_sems rnam par g.yengs pa'i sems can dran pa la 'jog pa shes pa dang /_dgongs pa rab tu 'dzin pa shes pa dang /_sems can le lo can yongs su gzung 
[\[56a.7\]]ba shes pa dang /_sangs rgyas kyi chos ma 'dres pa shes pa dang /_gdul ba'i sems can 'dul ba rjes su rtogs pa'i shes pa dang /_thabs shes pa dang /_shes rab shes pa ste/_lha'i bu de ni byang chub sems dpa'i shes pa yin te/_shes pa de dang ldan pa'i byang chub sems dpa' 
[\[56b\]]
[\[56b.1\]]ni sangs rgyas kyi ye shes chags pa med pa 'thob bo/_/lha'i bus smras pa/_'jam dpal ji tsam du byang chub sems dpa' rnams kyi shes pa bsam gyis mi khyab pa de dang /_'jig rten gsum po thams cad las khyad par du 'phags pa'i shes pa de ni ngo mtshar te/_shes pa de ni go cha ngan ngon dang 
[\[56b.2\]]ldan pas yang dag par bsdu bar mi nus so/_/'jam dpal gang de lta bu'i shes pa skyed par byed pa de yang cho 'phrul chen po yin no//_//bam po gsum pa ste tha ma/_'jam dpal ji ltar na byang chub sems dpa' go cha legs par bgos pa yin/_'jam dpal 
[\[56b.3\]]gyis smras pa/_lha'i bu gang gi tshe byang chub sems dpa' rang bzhin gyis yongs su mya ngan las 'das pa'i sems can rnams la skrag par mi 'gyur ba de lta bu'i byang chub sems dpa' ni go cha legs par bgos pa yin no/_/smras pa/_'jam dpal ci'i phyir byang chub sems dpa' zhes bya/_
[\[56b.4\]]smras pa/_lha'i bu byang chub kyi gnas kyi rjes su 'jug pas byang chub sems dpa' zhes bya'o/_/smras pa/_'jam dpal ci'i phyir sems dpa' chen po zhes bya/_smras pa/_lha'i bu brtsams pa chen po nyams 'og tu chud par byed pa dang /_ye shes chen po yongs su rdzogs par byed pas sems 
[\[56b.5\]]dpa' chen po zhes bya'o/_/smras pa/_'jam dpal ci'i phyir sems can mchog ces bya/_smras pa/_lha'i bu shes rab kyis gzung ba med pa'i chos la 'jug pa dang /_thabs kyis chos thams cad yang dag par bsdus pas de'i phyir sems can mchog ces bya'o/_/smras pa/_'jam dpal ci'i 
[\[56b.6\]]phyir sems can dag pa zhes bya/_smras pa/_lha'i bu gang nyon mongs pa'i dri ma rnams dang lhan cig mi gnas shing sems can thams cad kyi nyon mongs pa spang ba'i phyir brtson 'grus rtsom par yang byed pas de'i phyir sems can dag pa zhes bya'o/_/smras pa/_'jam dpal ci'i phyir sems can rnam 
[\[56b.7\]]par dag pa zhes bya/_smras pa/_lha'i bu 'di ltar sems can thams cad nges par 'byung ba'i lam rnam par sbyong bar byed pas de'i phyir sems can rnam par dag pa zhes bya'o/_/smras pa/_'jam dpal ci'i phyir 'dren pa zhes bya/_smras pa/_lha'i bu 'di ltar lam de la gnas nas sems can 
[\[57a\]]
[\[57a.1\]]grangs med dpag tu med pa dag yongs su smin par byed pas de'i phyir 'dren pa zhes bya'o/_/smras pa/_'jam dpal ci'i phyir rnam par 'dren pa zhes bya/_smras pa/_lha'i bu 'di ltar gdul ba'i sems can rnams shin tu 'dul ba la rab tu 'god par byed pas/_de'i phyir rnam par 
[\[57a.2\]]'dren pa zhes bya'o/_/smras pa/_'jam dpal ji ltar na byang chub sems dpa' dpa' ba yin/_smras pa/_lha'i bu ji tsam gyis bdud dang phyir rgol ba nges par bcom zhing sems can yongs su smin par bya ba'i phyir srid pa len par byed pa de tsam gyis na byang chub sems dpa' dpa' ba yin no/_/
[\[57a.3\]]smras pa/_'jam dpal ji ltar na byang chub sems dpa' thul bar dka' ba yin/_smras pa/_lha'i bu 'di ltar sngon dam bcas pa dang /_sngon gyi bsam pa yongs su rdzogs par byed pas nyan thos dang /_rang sangs rgyas kyi theg pa dag la 'dod par mi byed pa de lta bu ni thul bar dka' ba yin 
[\[57a.4\]]no/_/smras pa/_'jam dpal ji ltar na byang chub sems dpa' mngon par 'phags pa yin/_smras pa/_lha'i bu gang gi tshe 'phags pa'i shes rab dang thabs kyis sems can yongs su smin par bya ba dang /_dam pa'i chos yongs su bzung ba'i phyir kun tu snang ba de tsam gyis na byang chub 
[\[57a.5\]]sems dpa' mngon par 'phags pa yin no/_/smras pa/_'jam dpal ji ltar na byang chub sems dpa' chos smra ba yin/_smras pa/_lha'i bu gang gi tshe sangs rgyas kyis yongs su bzung ba'i tshig gis sems can thams cad kyi nyes par smra ba zil gyis gnon par byed pa de lta bu ni 
[\[57a.6\]]chos smra ba yin no/_/smras pa/_'jam dpal ji ltar na 'dul ba smra ba yin/_smras pa/_lha'i bu gang gi tshe bdag tshul khrims la gnas la sems can thams cad kyi 'gyod pa dang /_kun nas ldang ba rnam par bsal ba'i phyir chos ston par byed pa de lta bu ni 'dul ba smra ba yin no/_/
[\[57a.7\]]smras pa/_'jam dpal ji ltar na don smra ba yin/_smras pa/_lha'i bu gang gi tshe thos pa thams cad la nan tan snying por byed cing don rjes su rtogs pa de lta bu ni don smra ba yin no/_/smras pa/_'jam dpal ji ltar na byang chub sems dpa' sems can thams cad la phan pa'i 
[\[57b\]]
[\[57b.1\]]gzhi phun sum tshogs pa yin/_smras pa/_lha'i bu gang gi tshe dge ba'i rtsa ba yang dag par bsgrubs pa thams cad sems can rnams la stobs par byed pa de lta bu ni sems can thams cad la phan pa'i gzhi phun sum tshogs pa yin no/_/smras pa/_'jam dpal ji ltar na byang 
[\[57b.2\]]chub sems dpa' drang po yin/_smras pa/_lha'i bu gang gi tshe bdag gi nyes pa mi 'chab pa de lta bu ni drang po yin no/_/smras pa/_'jam dpal ji ltar na byang chub sems dpa' dam pa yin/_smras pa/_lha'i bu gang gi tshe sems can 'dod chags dang /_zhe sdang dang /_gti mug gi 
[\[57b.3\]]gya gyu can rnams la khong khro bar mi byed pa de'i phyir dam pa yin no/_/smras pa/_'jam dpal ji ltar na g.yo med pa yin/_smras pa/_lha'i bu gang gi tshe ji skad smras pa'i tshig las mi 'da' ba de lta bu ni g.yo med pa yin no/_/smras pa/_'jam dpal ji ltar na sgyu med pa yin/_smras pa/_
[\[57b.4\]]lha'i bu gang gi tshe ji ltar sems kyis mngon par bsgrub pa de bzhin du tshig tu rjod pa de lta bu ni sgyu med pa yin no/_/smras pa/_'jam dpal ji ltar na nga rgyal med pa yin/_smras pa/_lha'i bu gang gi tshe sems can thams cad la 'dud par byed cing mi dge ba mi byed pa de lta bu ni nga rgyal med pa yin 
[\[57b.5\]]no/_/smras pa/_'jam dpal ji ltar na byang chub sems dpa' sbyin bdag yin/_smras pa/_lha'i bu gang gi tshe yongs su bsdus pa'i byang chub kyang gtong bar byed na dngos po gzhan dag lta smos kyang ci dgos pa'o/_/smras pa/_'jam dpal ji ltar na tshul khrims dang ldan pa yin/_
[\[57b.6\]]smras pa/_lha'i bu gang tshul khrims 'chal pa mthong na srog gi phyir yang byang chub kyi sems mi gtong ba yin no/_/smras pa/_'jam dpal ji ltar na bzod pa smra ba yin/_smras pa/_lha'i bu gang gi tshe gnod pa bzod cing gzhan la gnod pa mi byed pa yin no/_/smras pa/_'jam 
[\[57b.7\]]dpal ji ltar na brtson 'grus dang ldan pa yin/_smras pa/_lha'i bu gang rnam par bsams na chos 'ga' yang mi dmigs pa yin no/_/smras pa/_'jam dpal ji ltar na bsam gtan la bsam gtan pa yin/_smras pa/_lha'i bu gang 'dod pa'i khams su phyis mi snang ba yin no/_/
[\[58a\]]
[\[58a.1\]]smras pa/_'jam dpal ji ltar na shes rab dang ldan pa yin/_smras pa/_lha'i bu gang shes rab kyi bya ba sbyin par mi byed pa yin no/_/smras pa/_'jam dpal ji ltar na byams pa la gnas pa yin/_smras pa/_lha'i bu gang gi tshe sems can gyi khams la stong pa nyid du 
[\[58a.2\]]rnam par lta ba yin no/_/smras pa/_'jam dpal ji ltar na snying rje la gnas pa yin/_smras pa/_lha'i bu gang gi tshe chos thams cad nam mkha' lta bur shes nas/_byang chub la brtson 'grus mi 'dor ba yin no/_/smras pa/_'jam dpal ji ltar na dga' ba la gnas pa yin/_
[\[58a.3\]]smras pa/_lha'i bu gang gi tshe thub cing zhi la rab tu zhi ba thob cing chos yongs su tshol ba la dga' bas mi ngoms pa yin no/_/smras pa/_'jam dpal ji ltar na btang snyoms la gnas pa yin/_smras pa/_lha'i bu sems can yongs su bskyab pa'i phyir 'jig rten na spyod kyang 'jig rten gyi 
[\[58a.4\]]chos rnams kyis mi 'phrogs pa yin no/_/smras pa/_'jam dpal ji ltar na byang chub sems dpa' lus yongs su dag pa yin/_smras pa/_lha'i bu gang gi tshe yid las byung ba'i lus kyis sems can thams cad kyi lus dang 'thun par ston pa yin no/_/smras pa/_'jam dpal ji 
[\[58a.5\]]ltar na ngag yongs su dag pa yin/_/smras pa/_lha'i bu gang gi tshe sems can thams cad kyi sgra yongs su rdzogs pas 'bras bu yod par chos ston pa yin no/_/smras pa/_'jam dpal ji ltar na sems yongs su dag pa yin/_smras pa/_lha'i bu gang gi tshe sems gcig gis sems 
[\[58a.6\]]can thams cad kyi sems rnams rab tu shes pa yin no/_/smras pa/_'jam dpal ji ltar na byang chub sems dpa' lha'i mig dang ldan pa yin/_smras pa/_lha'i bu gang gi tshe gzugs snang ba thams cad kyang mthong la gzugs dben par yang ston pa yin no/_/smras pa/_'jam 
[\[58a.7\]]dpal ji ltar na lha'i rna ba thob pa yin/_/smras pa/_lha'i bu gang gi tshe sgra thams cad thos la sgra dben par yang ston pa yin no/_/smras pa/_'jam dpal ji ltar na pha rol gyi sems la mkhas pa yin/_smras pa/_lha'i bu gang gi tshe sems skyes pa zhig par gyur pa rnams kyi sems 
[\[58b\]]
[\[58b.1\]]kyi rgyun rab tu shes pa yin no/_/smras pa/_'jam dpal ji ltar na sngon gyi gnas la mkhas pa yin/_smras pa/_lha'i bu gang gi tshe sngon gyi mtha'i mu rjes su dran zhing yang dag pa'i mtha' las kyang mi g.yo ba yin no/_/smras pa/_'jam dpal ji ltar na rdzu 'phrul gyi bya ba shes pa yin/_/smras 
[\[58b.2\]]pa/_lha'i bu gang bdud thams cad kyang ston la bdud kyi las rnams kyis kyang mi gos pa yin no/_/smras pa/_'jam dpal ji ltar na dul ba yin/_smras pa/_lha'i bu gang gi tshe ma dul ba rnams 'dul ba yin no/_/smras pa/_'jam dpal ji ltar na bsrungs pa yin/_smras pa/_
[\[58b.3\]]lha'i bu dbang po thams cad mi g.yeng ba yin no/_/smras pa/_'jam dpal ji ltar na rnam par dul ba yin/_/smras pa/_lha'i bu gang gi tshe mi 'khrugs pa'i chos su gyur pa yin no/_/smras pa/_'jam dpal ji ltar na zhi ba yin/_smras pa/_lha'i bu nyon mongs pa'i yongs su gdung 
[\[58b.4\]]ba thams cad kyis gdung ba med la sems can thams cad kyi nyon mongs pa spang pa'i phyir yang chos ston pa yin no/_/smras pa/_'jam dpal ji ltar na dad pa yin/_smras pa/_lha'i bu gang sangs rgyas kyi sku'i gzugs kyis phye yang mi phyed pa yin no/_/smras pa/_'jam dpal 
[\[58b.5\]]ji ltar na byang chub sems dpa' thabs la mkhas pa yin/_/smras pa/_lha'i bu gang gi tshe byang chub sems dpa' sems can thams cad la byang chub la rag las par mthong ba yin no/_/bstan pa 'di bshad pa na srog chags khri nyis stong bla na med pa yang dag par rdzogs pa'i byang chub tu 
[\[58b.6\]]sems skyes so/_/byang chub sems dpa' lnga brgya ni mi skye ba'i chos la bzod pa thob par gyur to/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal legs so/_/legs so/_/khyod kyis byang chub sems dpa' rnams 
[\[58b.7\]]kyi ming bshad pa de dang /_skyes bu dam pa de dag gi yon tan de dag legs par smras te/_gzhan yang dpag tu med pa dag yod do/_/lha'i bu ded dpon gyis 'jam dpal gzhon nur gyur pa la gzhan yang 'di skad ces smras so/_/'jam dpal khyod kyis sngon gyi de bzhin gshegs 
[\[59a\]]
[\[59a.1\]]pa ji snyed cig la bsnyen bkur byas na khyod spobs pa 'di lta bu dang ldan/_'jam dpal gyis smras pa/_lha'i bu ma sprul pa'i sgyu ma'i skyes bu'i sems dang sems las byung ba ji snyed 'gags pa de snyed la'o/_/smras pa/_'jam dpal sprul pa nyid la yang sems 
[\[59a.2\]]dang sems las byung ba dag med na ma sprul pa la lta ci smos/_smras pa/_lha'i bu de bzhin gshegs pa de dag kyang ngo bo nyid de lta bu'i mtshan nyid yin la/_de dag la bsnyen bkur bya ba'i mtshan nyid kyang de lta bu yin no/_/smras pa/_'jam dpal khyod kyis yun ring po ji srid cig nas sbyin 
[\[59a.3\]]pa'i pha rol tu phyin pa la spyad/_smras pa/_lha'i bu gal te de bzhin gshegs pa'i sprul pa zhig la khyod kyis yun ring po ji srid cig nas/_sbyin pa'i pha rol tu phyin pa la spyad ces dris na ci de lan ldon par byed dam/_smras pa/_'jam dpal de ni cung zad kyang lan ldon par mi byed do/_/
[\[59a.4\]]smras pa/_lha'i bu kho bo yang sprul pa de nyid kyi mtshan nyid yin pas na kho bos ji skad du kho bo yun ring po 'di tsam zhig nas sbyin pa'i pha rol tu phyin pa la spyad do/_/zhes lan gdab par bya/_smras pa/_'jam dpal 'o na ci khyod ser sna can yin nam/_smras pa/_lha'i bu de bzhin te/_
[\[59a.5\]]kho bo ni ser sna can yin no/_/smras pa/_'jam dpal khyod ci las bsams te de skad smra/_smras pa/_lha'i bu gang yongs su mi gtong ba de ser sna can ma yin nam/_smras pa/_'jam dpal khyod ci zhig yongs su mi gtong /_smras pa/_lha'i bu kho bo ni sangs rgyas kyi chos thams 
[\[59a.6\]]cad dang /_sems can thams cad yongs su mi gtong ba yin te/_de'i phyir kho bo ni ser sna can yin no/_/smras pa/_'jam dpal khyod kyis ji skad smras pa'i don kho bos shes pa ltar na khyod ni tshul khrims 'chal ba yin no/_/smras pa/_lha'i bu de bzhin te/_kho bo ni tshul khrims 'chal 
[\[59a.7\]]ba yin no/_/smras pa/_'jam dpal khyod ci las bsams te/_de skad smras/_smras pa/_lha'i bu gang tshul khrims 'chal pa de ngan song gsum po de dag tu ltung ba ma yin nam/_smras pa/_'jam dpal de bzhin no/_/smras pa/_lha'i bu kho bo yang sems can yongs su smin par bya ba'i 
[\[59b\]]
[\[59b.1\]]phyir bsams bzhin du ngan song rnams su 'gro ste/_de'i phyir kho bo ni tshul khrims 'chal pa yin no/_/smras pa/_'jam dpal ci khyod gnod sems kyi sems dang ldan pa yin nam/_smras pa/_lha'i bu de bzhin te/_kho bo ni gnod sems kyi sems dang ldan pa yin no/_/smras pa/_
[\[59b.2\]]'jam dpal khyod ci las bsams te de skad smra/_smras pa/_lha'i bu gang gnod sems kyi sems dang ldan pa de rjes su chags pa med pa ma yin nam/_smras pa/_'jam dpal de bzhin no/_/smras pa/_lha'i bu kho bo yang nyon mongs pa thams cad dang /_byis pa thams cad dang /_nyan thos 
[\[59b.3\]]dang /_rang sangs rgyas kyis thams cad la rjes su chags pa med de/_de'i phyir kho bo ni gnod sems kyi sems dang ldan pa yin no/_/smras pa/_'jam dpal ci khyod le lo can yin nam/_smras pa/_lha'i bu de bzhin te/_kho bo ni le lo can yin no/_/smras pa/_'jam dpal khyod ci las 
[\[59b.4\]]bsams te de skad smra/_smras pa/_lha'i bu le lo can zhes bya ba ni gang lus dang /_ngag dang /_yid kyis mi rtsom pa yin la/_kho bo yang rtsom pa med cing rnyed par mi byed pa dang /_len pa med pa dang /_'dor ba med pa yin te/_de'i phyir kho bo ni le lo can yin no/_/smras pa/_'jam dpal 
[\[59b.5\]]ci khyod sems rnam par g.yengs pa yin nam/_smras pa/_lha'i bu de bzhin te/_kho bo ni sems rnam par g.yengs pa yin no/_/smras pa/_'jam dpal khyod ci las bsams te de skad smra/_smras pa/_lha'i bu gang gi sems rnam par grol ba la mi gnas pa de sems rnam par g.yengs pa 
[\[59b.6\]]ma yin nam/_smras pa/_'jam dpal de bzhin no/_/smras pa/_lha'i bu kho bo yang 'phags pa rnams kyi rnam par grol ba la sems mi gnas pa dang /_sems can yongs su smin par bya ba'i phyir sems rnam par g.yengs ba yin te/_de'i phyir kho bo ni sems rnam par g.yengs pa yin 
[\[59b.7\]]no/_/smras pa/_'jam dpal ci khyod shes rab 'chal pa yin nam/_smras pa/_lha'i bu de bzhin te/_kho bo ni shes rab 'chal pa yin no/_/smras pa/_'jam dpal khyod ci las bsams te/_de skad smra/_smras pa/_lha'i bu gang 'khor bas mi skrag cing sems can rmongs pa rnams 
[\[60a\]]
[\[60a.1\]]dang lhan cig na dga' ba de shes rab 'chal ba ma yin nam/_smras pa/_'jam dpal de bzhin no/_/smras pa/_lha'i bu kho bo yang 'khor bas mi skrag cing de dag nyid yongs su smin par bya ba'i phyir sems can rmongs pa rnams dang lhan cig na dga' ba yin te/_de'i phyir kho bo ni shes 
[\[60a.2\]]rab 'chal ba yin no/_/smras pa/_'jam dpal 'jig rten na sbyin gnas su yin/_smras pa/_lha'i bu gang dag gsad pa gsod pa'i sems skyed pa rnams so/_/smras pa/_'jam dpal khyod ci las bsams te de skad smra/_smras pa/_lha'i bu gsad pa zhes bya ba ni 'dod chags 
[\[60a.3\]]dang /_zhe sdang dang /_gti mug rnams te/_gang de dag gsod par byed pa de ni gsad pa gsod par byed pa yin pas de ni 'jig rten na sbyin gnas yin no/_/smras pa/_'jam dpal khyod kyis bshad pa de lta bu ni 'jig rten gnas pa skrag par 'gyur ba yin no/_/smras pa/_lha'i bu 
[\[60a.4\]]gal te yang dag pa'i mtha' skrag par 'gyur na ni 'jig rten gnas pa yang skrag par 'gyur ro/_/de ci'i phyir zhe na/_'jig rten ni yang dag pa'i mtha' la gnas pa yin pa'i phyir ro/_/smras pa/_'jam dpal gang dag khyod kyis bshad pa 'di spong bar 'gyur ba de dag gang du 'gro bar 
[\[60a.5\]]'gyur/_smras pa/_lha'i bu de dag ni mya ngan las 'das par 'gro bar 'gyur ro/_/smras pa/_'jam dpal khyod ci las bsams te de skad smra/_smras pa/_lha'i bu pha rol gyi sgra nyan pa ma spangs par ni 'phags pa'i rnam par grol ba thob par mi nus so/_/de ci'i phyir zhe na/_skyon 
[\[60a.6\]]med par zhugs pa la ni yi ge'i 'jug pa med pas na gang dag mos par 'gyur ba de dag ni rnam par grol bar mi 'gyur ba'i phyir ro/_/smras pa/_'jam dpal khyod ci las bsams te de skad smra/_smras pa/_lha'i bu rnam par grol ba ni yang rnam par grol bar 'gyur ba med do/_/
[\[60a.7\]]smras pa/_'jam dpal dam pa'i chos spong ba rnams ni sems can dmyal bar 'gro ba yin no/_/smras pa/_lha'i bu gang dag rnam par grol ba de dag thams cad sems can dmyal bar 'gro ba yin nam/_smras pa/_'jam dpal khyod kyis chos bstan pa ni gnyen po med 
[\[60b\]]
[\[60b.1\]]pa yin no/_/smras pa/_lha'i bu stong pa nyid dang /_mtshan ma med pa dang /_smon pa med pa la ni gnyen po brjod par mi nus so/_/smras pa/_'jam dpal stong pa nyid la gnas pa ci zhig la gnas pa yin/_smras pa/_lha'i bu stong pa nyid la gnas pa ni sems can thams cad la 
[\[60b.2\]]byams par gnas pa yin no/_/de ci'i phyir zhe na/_sems can ma gtogs par stong pa nyid med pa'i phyir ro/_/smras pa/_'jam dpal ji ltar na byang chub sems dpa' sems can gyi khams kyi mtha' khong du chud pa yin/_smras pa/_lha'i bu gang gi tshe sems can thams cad rten 
[\[60b.3\]]cing 'brel par 'byung bar mthong zhing de la rtag pa dang chad pa'i mthar lta bar yang mi ltung ba de lta bu ni byang chub sems dpas sems can gyi khams kyi mtha' khong du chud pa yin no/_/smras pa/_'jam dpal sems can gyi khams gang dang ldan pa yin/_smras pa/_lha'i bu sems can 
[\[60b.4\]]gyi khams ni chos kyi dbyings kyi khams dang ldan pa yin no/_/smras pa/_'jam dpal chos kyi dbyings khams gang dang ldan pa yin/_smras pa/_lha'i bu nam mkha'i ngo bo nyid kyi khams dang ldan pa yin no/_/smras pa/_'jam dpal nam mkha'i khams gang dang ldan pa yin/_smras 
[\[60b.5\]]pa/_lha'i bu yul thams cad las yang dag par 'das pa'i khams dang ldan pa yin no/_/smras pa/_'jam dpal yul gang sangs rgyas kyi yul yin/_smras pa/_lha'i bu mig gi yul ni sangs rgyas kyi yul yin te/_sangs rgyas kyi yul ni mig dang /_gzugs 
[\[60b.6\]]dang /_rnam par shes pa'i yul ma yin no/_/rna ba'i yul ni sangs rgyas kyi yul yin te/_sangs rgyas kyi yul ni rna ba dang /_sgra dang /_rnam par shes pa'i yul ma yin no/_/sna'i yul ni sangs rgyas kyi yul yin te/_sangs rgyas kyi yul ni sna dang /_dri dang /_rnam 
[\[60b.7\]]par shes pa'i yul ma yin no/_/lce'i yul ni sangs rgyas kyi yul yin te/_sangs rgyas kyi yul ni lce dang /_ro dang /_rnam par shes pa'i yul ma yin no/_/lus kyi yul ni sangs rgyas kyi yul yin te/_sangs rgyas kyi yul ni lus dang /_reg bya dang /_rnam par 
[\[61a\]]
[\[61a.1\]]shes pa'i yul ma yin no/_/yid kyi yul ni sangs rgyas kyi yul yin te/_sangs rgyas kyi yul ni yid dang /_chos dang rnam par shes pa'i yul ma yin no/_/gzugs kyi yul ni sangs rgyas kyi yul yin te/_sangs rgyas kyi yul ni gzugs su rung ba'i 
[\[61a.2\]]yul ma yin no/_/tshor ba'i yul ni sangs rgyas kyi yul yin te/_sangs rgyas kyi yul ni myong ba'i yul ma yin no/_/'du shes kyi yul ni sangs rgyas kyi yul yin te/_sangs rgyas kyi yul ni kun tu g.yo ba'i yul ma yin no/_/'du byed kyi yul ni sangs rgyas kyi yul yin 
[\[61a.3\]]te/_sangs rgyas kyi yul ni mngon par 'du byed pa'i yul ma yin no/_/rnam par shes pa'i yul ni sangs rgyas kyi yul yin te/_sangs rgyas kyi yul ni rnam par rig pa'i yul ma yin no/_/ma rig pa'i yul ni sangs rgyas kyi yul yin te/_sangs rgyas kyi yul ni rgyu dang rkyen 
[\[61a.4\]]gyi yul ma yin no/_/rga shi'i bar dag gi yul ni sangs rgyas kyi yul yin te/_sangs rgyas kyi yul ni nying mtshams sbyor ba'i yul ma yin no/_/'dod pa'i khams kyi yul ni sangs rgyas kyi yul yin te/_sangs rgyas kyi yul ni 'dod chags so sor rnam par rig pa'i 
[\[61a.5\]]yul ma yin no/_/gzugs kyi khams kyi yul ni sangs rgyas kyi yul yin te/_sangs rgyas kyi yul ni 'dod chags kyi gnyen po'i yul ma yin no/_/gzugs med pa'i khams kyi yul ni sangs rgyas kyi yul yin te/_sangs rgyas kyi yul ni lta ba las rnam par grol ba'i yul ma yin no/_/
[\[61a.6\]]'dus ma byas kyi khams kyi yul ni sangs rgyas kyi yul yin te/_sangs rgyas kyi yul ni gnyis su sbyor ba'i yul ma yin no/_/'dus byas kyi khams kyi yul ni sangs rgyas kyi yul yin te/_sangs rgyas kyi yul ni mtshan nyid gsum dang ldan pa'i yul ma yin no/_/lha'i bu de ni 
[\[61a.7\]]sangs rgyas kyi yul yin te/_mtha' dang mtha' ma yin pa'i yul yin pa'i phyir yul der ni yul thams cad 'dus shing khongs su chud pa yin no/_/lha'i bu byang chub sems dpa' ni yul de lta bur zhugs shing don gyi yul thams cad la rnam par spyod kyang bdud kyi yul thob pa yang ma yin te/_
[\[61b\]]
[\[61b.1\]]des ni bdud kyi yul dang sangs rgyas kyi yul yang mnyam zhing dben pa'i yul du mngon par rdzogs par khong du chud do/_/lha'i bu gang mnyam pa dang mi mnyam pas sems can rnams yongs su smin par byed kyang mnyam pa nyid las kyang mi 'da' ba 'di yang cho 'phrul chen po yin no/_/de la 
[\[61b.2\]]mnyam pa nyid ni gang /_mi mnyam pa nyid ni gang zhe na/_'di ltar chos thams cad stong pa nyid du mnyam pa de ni mnyam pa nyid yin no/_/gang dag stong pa nyid la mi 'jug pa de ni mi mnyam par gnas pa yin te/_byang chub sems dpa' ni de dag yongs su smin par byed kyang stong pa nyid kyi mnyam 
[\[61b.3\]]pa nyid las kyang mi g.yo'o/_/chos thams cad mtshan ma med par mnyam pa nyid du mnyam pa de ni mnyam pa nyid yin no/_/gang dag mnyam pa nyid de la mi 'jug pa de dag ni mi mnyam par gnas pa yin te/_byang chub sems dpa' ni de dag yongs su smin par byed kyang mtshan ma med 
[\[61b.4\]]pa'i mnyam pa nyid las kyang mi g.yo'o/_/chos thams cad smon pa med par mnyam pa nyid du mnyam pa de ni mnyam pa nyid yin no/_/gang dag mnyam pa nyid de la mi 'jug pa de dag ni mi mnyam par gnas pa yin te/_byang chub sems dpa' ni de dag yongs su smin par byed kyang smon pa 
[\[61b.5\]]med pa'i mnyam pa nyid las kyang mi g.yo'o/_/chos thams cad mngon par 'du byed pa med par mnyam pa nyid du mnyam pa de ni mnyam pa nyid yin no/_/gang dag mnyam pa nyid de la mi 'jug pa de dag ni mi mnyam par gnas pa yin te/_byang chub sems dpa' ni de dag yongs su 
[\[61b.6\]]smin par byed kyang mngon par 'du byed pa med pa'i mnyam pa nyid las kyang mi g.yo'o/_/chos thams cad skye ba med par mnyam pa nyid dang /_'byung ba med par mnyam pa nyid dang /_'gag pa med par mnyam pa nyid dang /_'dod chags dang bral bar mnyam pa nyid dang /_dben par mnyam pa 
[\[61b.7\]]nyid dang /_dngos po med par mnyam pa nyid dang /_'gog par mnyam pa nyid dang /_chos thams cad mya ngan las 'das par mnyam par nyid du mnyam pa de ni mnyam pa nyid yin no/_/gang dag mnyam pa nyid de la mi 'jug pa de dag ni mi mnyam par gnas pa yin te/_byang chub sems 
[\[62a\]]
[\[62a.1\]]dpa' ni de dag yongs su smin par byed kyang mya ngan las 'das pa'i mnyam pa nyid las kyang mi g.yo ste/_lha'i bu de ltar mnyam pa dang mi mnyam pa la spyod pa'i byang chub sems dpa' ni byang chub sems dpa'i spyad pa la spyod pa yin no/_/de nas lha'i bu ded dpon gyis 'jam dpal gzhon 
[\[62a.2\]]nur gyur pa la 'di skad ces smras so/_/'jam dpal khyod byang chub sems dpa' rnams kyi spyod pa la spobs par gyis shig_/'jam dpal gyis smras pa/_lha'i bu byang chub sems dpa' rnams kyi spyod pa ni bsam gyis mi khyab pa yin no/_/smras pa/_'jam dpal ji ltar 
[\[62a.3\]]na byang chub sems dpa' rnams kyi spyod pa bsam gyis mi khyab pa yin/_smras pa/_lha'i bu 'dod chags kyi spyod pa bsam gyis mi khyab pa'i phyir byang chub sems dpa' rnams kyi spyod pa yang bsam gyis mi khyab ste/_'dod chags dang bral ba'i spyod pa ni ma yin no/_/zhe sdang 
[\[62a.4\]]gi spyod pa bsam gyis mi khyab pa'i phyir byang chub sems dpa' rnams kyi spyod pa yang bsam gyis mi khyab ste/_zhe sdang dang bral ba'i spyod pa ni ma yin no/_/gti mug gi spyod pa bsam gyis mi khyab pa'i phyir byang chub sems dpa' rnams kyi spyod pa yang bsam gyis mi khyab ste/_
[\[62a.5\]]shes rab kyi bya ba sgrub par byed pa'i spyod pa ni ma yin no/_/ser sna med pa'i spyod pa ni byang chub sems dpa' rnams kyi spyod pa yin te/_sbyin pas rlom sems su byed pa'i spyod pa ni ma yin no/_/'chal ba'i tshul khrims dang bral ba'i spyod pa ni byang chub sems dpa' rnams kyi spyod pa 
[\[62a.6\]]yin te/_tshul khrims kyis rlom sems su byed pa'i spyod pa ni ma yin no/_/gnod sems med pa'i spyod pa ni byang chub sems dpa' rnams kyi spyod pa yin te/_bzod pas rlom sems su byed pa'i spyod pa ni ma yin no/_/le lo med pa'i spyod pa ni byang chub sems dpa' rnams kyi spyod pa yin te/_
[\[62a.7\]]brtson 'grus kyis rlom sems su byed pa'i spyod pa ni ma yin no/_/rnam par g.yeng ba med pa'i spyod pa ni byang chub sems dpa' rnams kyi spyod pa yin te/_bsam gtan gyis rlom sems su byed pa'i spyod pa ni ma yin no/_/'chal pa'i shes rab med pa'i spyod pa ni byang chub sems dpa' rnams 
[\[62b\]]
[\[62b.1\]]kyi spyod pa yin te/_shes rab kyis rlom sems su byed pa'i spyod pa ni ma yin no/_/nyon mongs pa med pa'i spyod pa ni byang chub sems dpa' rnams kyi spyod pa yin te/_nyon mongs pa med pas rlom sems su byed pa'i spyod pa ni ma yin no/_/nang dang phyi'i dngos po yongs su gtong bas brtse ba 
[\[62b.2\]]med pa'i spyod pa ni byang chub sems dpa' rnams kyi spyod pa yin no/_/bu dang /_bu mo dang /_chung ma yongs su gtong bas mngon par dga' ba med pa'i spyod pa ni byang chub sems dpa' rnams kyi spyod pa yin no/_/'dod pa'i yon tan la smod pas rtag tu gnod sems kyi spyod pa ni byang chub 
[\[62b.3\]]sems dpa' rnams kyi spyod pa yin no/_/dge ba'i rtsa ba yang dag par sdud pas mi lta ba'i spyod pa ni byang chub sems dpa' rnams kyi spyod pa yin no/_/lus dang srog la mi lta bas lta ba med pa'i spyod pa ni byang chub sems dpa' rnams kyi spyod pa yin no/_/sdug pa dang mi sdug pa yongs su gtong 
[\[62b.4\]]bas tsham tshom med pa'i spyod pa ni byang chub sems dpa' rnams kyi spyod pa yin no/_/'khor ba dpag tu med pas mi skrag pas 'jigs pa med pa'i spyod pa ni byang chub sems dpa' rnams kyi spyod pa yin no/_/sems can thams cad kyi khur sgrol bas khur chen po sgrol ba'i spyod pa ni byang 
[\[62b.5\]]chub sems dpa' rnams kyi spyod pa yin no/_/sngar dam bcas pa nyams su lon par byed pas phyir mi ldog pa'i spyod pa ni byang chub sems dpa' rnams kyi spyod pa yin no/_/rjes su 'gyod pa med pas yid la gcags pa med pa'i spyod pa ni byang chub sems dpa' rnams kyi spyod pa 
[\[62b.6\]]yin no/_/theg pa thams cad zil gyis mnan pas mngon par 'phags pa'i spyod pa ni byang chub sems dpa' rnams kyi spyod pa yin no/_/yi dam ma zhig pas go cha rdo rje lta bu'i spyod pa ni byang chub sems dpa' rnams kyi spyod pa yin no/_/sems can thams cad kyi sems la 
[\[62b.7\]]nges par sems pas rang gi sems la nges par sems pa'i spyod pa ni byang chub sems dpa' rnams kyi spyod pa yin no/_/las byas pa chud mi za bas chud mi za ba'i spyod pa ni byang chub sems dpa' rnams kyi spyod pa yin no/_/sems can thams cad la sems mnyam pas tha dad pa 
[\[63a\]]
[\[63a.1\]]med pa'i spyod pa ni byang chub sems dpa' rnams kyi spyod pa yin no/_/dgra thams cad nges par bcom pas dpa' ba'i spyod pa ni byang chub sems dpa' rnams kyi spyod pa yin no/_/skal pa mnyam pa'i skye bo dang /_'thun par 'jug pas ma 'dres pa'i spyod pa ni byang 
[\[63a.2\]]chub sems dpa' rnams kyi spyod pa yin no/_/gshe ba dang sdang ba thams cad rab tu dga' bar byed pas rab tu dga' bar byed pa'i spyod pa ni byang chub sems dpa' rnams kyi spyod pa yin no/_/sangs rgyas blta ba dang /_chos mnyan pa dang /_bla ma la bsnyen bkur bya ba la mchog 
[\[63a.3\]]tu dga' bas dga' ba dang /_rab tu dga' ba dang /_mchog tu dga' ba'i spyod pa ni byang chub sems dpa' rnams kyi spyod pa yin no/_/lus dang /_ngag dang /_sems dang /_sangs rgyas kyi zhing rgyan par byed pas rgyan gyi spyod pa ni byang chub sems dpa' rnams kyi spyod pa yin no/_/
[\[63a.4\]]mnyam pa dang mi mnyam pa'i gnyen por gyur pas zil gyis mi non pa'i spyod pa ni byang chub sems dpa' rnams kyi spyod pa yin no/_/skye bo mkhas shing mdzangs pa rnams kyis rab tu bsngags pas ngan pa ma yin pa'i spyod pa ni byang chub sems dpa' rnams kyi spyod pa yin no/_/tshul 
[\[63a.5\]]bzhin gyis nyon mongs pa rnams shin tu nges par brtags pas mi rdzi ba'i spyod pa ni byang chub sems dpa' rnams kyi spyod pa yin no/_/khur blangs pa nyams su lon pas skyes bu dam pa'i spyod pa ni byang chub sems dpa' rnams kyi spyod pa yin no/_/brtson 'grus brtan pos phyir mi ldog par 
[\[63a.6\]]khyad par du 'gro ba'i spyod pa ni byang chub sems dpa' rnams kyi spyod pa yin no/_/byang chub kyi phyogs kyi chos yang dag par sdud pas chos spyod pa ni byang chub sems dpa' rnams kyi spyod pa yin no/_/sangs rgyas kyi gdung rgyun mi gcod pas byas pa shes shing byas pa gzo ba'i spyod pa ni byang chub sems 
[\[63a.7\]]dpa' rnams kyi spyod pa yin no/_/dkon mchog gsum 'bri bar mi byed pas dkon mchog gi spyod pa ni byang chub sems dpa' rnams kyi spyod pa yin no/_/sdud pa dang yongs su gcod pas shes rab dang thabs kyi spyod pa ni byang chub sems dpa' rnams kyi spyod pa yin no/_/byang chub sems 
[\[63b\]]
[\[63b.1\]]dpa' rnams kyi spyod pa bstan pa 'di bshad pa na spyod pa la zhugs pa'i byang chub sems dpa' lnga brgyas mi skye ba'i chos la bzod pa thob par gyur to/_/de nas lha'i bu ded dpon gyis 'jam dpal gzhon nur gyur pa la 'di skad ces smras so/_/'jam dpal khyod kyis byang chub sems dpa' 
[\[63b.2\]]rnams kyi spyod pa de ni legs par smras so/_/byang chub sems dpa' gang dag spyod pa de dang ma bral ba de dag ni de nyid kyis lung bstan pa yin no/_/bcom ldan 'das kyis bka' stsal pa/_lha'i bu de de bzhin no/_/ji skad smras pa de bzhin te/_lha'i bu gang gi tshe nga spyod pa de dang ma bral bar gyur 
[\[63b.3\]]pa de'i tshe de bzhin gshegs pa mar me mdzad kyis nga bla na med pa yang dag par rdzogs pa'i byang chub tu lung bstan te/_der ngas mi skye ba'i chos la bzod pa thob bo/_/lha'i bu gang spyod pa rnam par dag pa'i mtshan nyid kyi chos rnams la/_byang chub sems dpa' rnams kyi spyod pa de lta bu 
[\[63b.4\]]de dag rab tu 'byed par byed pa de yang de bzhin gshegs pa'i cho 'phrul chen po yin no/_/de nas bcom ldan 'das la lha'i bu ded dpon gyis 'di skad ces gsol to/_/bcom ldan 'das mi skye ba zhes bgyi ba ni ci lags/_'jug pa gang gis na/_byang chub sems dpa' mi skye ba'i chos 
[\[63b.5\]]la bzod pa thob pa lags/_bcom ldan 'das kyis bka' stsal pa/_lha'i bu mi skye ba zhes bya ba de ni gzod ma nas ma skyes pa'i mu'i mtshan nyid kyi tshig [{]bla dgas [,]bla dwags [}]yin te/_de ni sngon byung bar gyur la phyis ma byung bar gyur pa ma yin te/_de ni gzod ma nas ma byung ba nyid yin no/_/de ni 
[\[63b.6\]]sngon srid par gyur la phyis mi srid par gyur pa ma yin te/_de ni gzod ma nas mi srid pa nyid yin no/_/de ni sngon skyes par gyur la phyis ma skyes par gyur pa ma yin te/_de ni gzod ma nas ma skyes pa nyid yin no/_/de ni sngon mngon par 'dus byas pa yin la phyis mngon par 'dus ma byas 
[\[63b.7\]]pa ma yin te/_de ni gzod ma nas mngon par 'dus ma byas pa nyid yin no/_/de ni sngon yod par gyur la phyis med par gyur pa ma yin te/_de ni gzod ma nas 'gyur ba med pa nyid yin no/_/de ni sngon gang zag tu bgrang bar gyur la phyis gang zag tu mi bgrang bar gyur pa ma yin te/_de ni 
[\[64a\]]
[\[64a.1\]]gzod ma nas stong pa nyid yin no/_/de ni sngon mtshan mar bgrang bar gyur la phyis mtshan mar mi bgrang bar gyur pa ma yin te/_de ni gzod ma nas mtshan ma med pa nyid yin no/_/gang gis de ltar rjes su rtogs pa dang /_sems kyis skye ba dang /_'jig pa la mngon par 
[\[64a.2\]]zhen pa med par rtogs pa de ni mi skye ba zhes bya'o/_/de la bzod pa gang zhe na/_de dag ji ltar mi skye ba de bzhin du sems can thams cad la yang bzod pa de ni bzod pa zhes bya'o/_/de dag ji ltar mi skye ba de bzhin du zhing thams cad la yang bzod pa de ni bzod pa zhes bya'o/_/de dag 
[\[64a.3\]]ji ltar mi skye ba de bzhin du slob pa dang /_mi slob pa dang /_rang sangs rgyas thams cad la yang bzod pa de ni bzod pa zhes bya'o/_/de dag ji ltar mi skye ba de bzhin du sangs rgyas kyi chos thams cad dang /_byang chub sems dpa'i spyod pa thams cad dang /_sangs rgyas thams 
[\[64a.4\]]cad la yang bzod pa de ni bzod pa zhes bya'o/_/de dag ji ltar mi skye ba de bzhin du chos thams cad la yang bzod pa de ni bzod pa zhes bya'o/_/bzod pa de yang skad cig pa yin te/_gang gis skad cig pa yin zhe na/_skad cig pa nyid kyis skad cig pa yin no/_/stong pa nyid ni 
[\[64a.5\]]stong pa nyid kyis skad cig pa yin no/_/mtshan ma med pa ni mtshan ma med pas skad cig pa yin no/_/ji ltar stong pa nyid dang /_mtshan ma med pa stong pa nyid dang /_mtshan ma med pas skad cig pa yin pa de bzhin du gzugs kyang gzugs kyi mtshan nyid kyis skad cig pa 
[\[64a.6\]]yin no/_/ji ltar stong pa nyid dang /_mtshan ma med pa stong pa nyid dang /_mtshan ma med pas skad cig pa yin pa de bzhin du tshor ba dang /_'du shes dang /_'du byed rnams dang /_rnam par shes pa yang rnam par shes pa'i mtshan nyid kyis skad cig pa yin no/_/ji ltar stong 
[\[64a.7\]]pa nyid dang /_mtshan ma med pa stong pa nyid dang /_mtshan ma med pas skad cig pa yin pa de bzhin du chos thams cad kyi khams kyang chos kyi khams kyi mtshan nyid kyis skad cig pa yin no/_/ji ltar stong pa nyid dang /_mtshan ma med pa stong pa nyid dang /_mtshan ma med pas skad cig 
[\[64b\]]
[\[64b.1\]]pa yin pa de bzhin du skye mched thams cad kyang skye mched rnams kyi mtshan nyid kyis skad cig pa yin te/_skad cig pa gang yin pa de ni ya ma brla yin no/_/ya ma brla gang yin pa de ni gsog yin no/_/gsog gang yin pa de ni gsob yin no/_/gsob gang yin pa de ni 'dod chags 
[\[64b.2\]]med pa yin no/_/'dod chags med pa gang yin pa de ni 'dod chags dang bral ba yin no/_/'dod chags dang bral ba gang yin pa de ni ngo bo nyid med pa yin no/_/ngo bo nyid med pa gang yin pa de ni dngos po med pa yin te/_de ni chos thams cad stong pa dang /_skad cig pa dang /_ya ma brla 
[\[64b.3\]]dang /_dben pa dang /_gsog ces bya ste/_chos thams cad de ltar bzod pa gang yin pa de ni bzod pa zhes bya'o/_/bzod pa de yang bzod pa nyid kyis skad cig pa yin te/_de ltar mnyam pa nyid thob pa'i byang chub sems dpa' ni lung bstan pa dang /_mi skye ba'i chos la bzod pa thob 
[\[64b.4\]]pa yin no/_/bzod pa de yang dmigs pas rab tu phye ba ma yin te/_de la dmigs pa gang zhe na/_gang gi tshe bdag dang bzod pa gnyi gar dmigs na de ni dmigs pa zhes bya'o/_/sems can dang /_srog dang /_gsob dang /_gang zag dang /_bzod pa gnyi gar dmigs na 
[\[64b.5\]]de ni dmigs pa zhes bya'o/_/de la dmigs pa med pa gang zhe na/_gang gi tshe bdag dang bzod pa gnyi gar mi dmigs pa de ni dmigs pa med pa zhes bya'o/_/sems can dang /_srog dang /_gsob dang /_gang zag dang /_bzod pa gnyi gar mi dmigs pa de ni dmigs pa med pa 
[\[64b.6\]]zhes bya'o/_/de bzhin du sbyar te/_phung po dang /_khams dang /_skye mched rnams kyi chos thams cad kyi ngo bo nyid gang yin pa de ni ngo bo nyid gtan med pa yin no/_/ngo bo nyid gtan med pa gang yin pa de ni 'dus ma byas pa yin te/_ngo bo nyid de dang /_bzod pa de la gnyis su rjes su rtog par 
[\[64b.7\]]mi byed pa gang yin pa de ni dmigs pa med pa zhes bya'o/_/lha'i bu bzod pa de lta bu dang ldan pa'i byang chub sems dpa' bskal pa grangs med par spyod pa de yang de bzhin gshegs pa'i cho 'phrul chen po bstan pa yin no/_/bzod pa bstan pa 'di bshad pa na stong gsum gyi stong chen po'i 'jig rten 
[\[65a\]]
[\[65a.1\]]gyi khams 'di rnam pa drug tu rab tu g.yos so/_/'jig rten 'di snang ba chen pos kyang khyab par gyur to/_/sil snyan brgya stong yang ma dkrol bar sgra 'khrol bar gyur to/_/me tog gi char dag kyang rab tu bab bo/_/srog chags bzhi khri nyis stong gis ni bla na med pa yang dag par 
[\[65a.2\]]rdzogs pa'i byang chub tu sems bskyed par gyur to/_/byang chub sems dpa' dgu khri drug stong gis ni chos rnams la rjes su 'thun pa'i bzod pa thob par gyur to/_/'jig rten gyi khams mi mjed 'dir ji ltar de bzhin gshegs pa mar me mdzad rgyal po'i pho brang pad ma can du zhugs par gyur 
[\[65a.3\]]pa de lta bu yang kun tu snang bar gyur to/_/de nas de'i tshe bcom ldan 'das 'dzum pa mdzad do/_/gang gi tshe sangs rgyas bcom ldan 'das rnams 'dzum pa mdzad pa de'i tshe chos nyid kyis bcom ldan 'das kyi zhal gyi sgo nas 'od zer kha dog du ma kha dog sna tshogs kha dog 'bum phrag du ma 'di lta ste/_sngon 
[\[65a.4\]]po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung bar gyur te/_de dag gis 'jig rten gyi khams mtha' yas mu med pa dag snang bas khyab par byas nas tshangs pa'i 'jig rten gyi bar du mngon par 'phags te/_nyi ma dang zla ba dag gi 'od 
[\[65a.5\]]kyang zil gyis mnan nas yang phyir log ste/_bcom ldan 'das la lan gsum bskor ba byas nas bcom ldan 'das kyi dbu'i gtsug tu nub par gyur to/_/de nas tshe dang ldan pa kun dga' bo stan las langs te chos gos phrag pa gcig tu gzar nas pus mo g.yas pa'i lha nga sa la btsugs te/_bcom 
[\[65a.6\]]ldan 'das ga la ba de logs su thal mo sbyar ba btud nas de'i tshe bcom ldan 'das la mngon sum du tshul dang 'dra ba'i tshigs su bcad pa 'di dag gsol to/_/thub pa ci slad 'dzum pa mdzad gyur pa/_/mi mnyam gzi brjid mnga' ba khyod la zhu/_/'od kyi bkod pa mdzad pa khyod la zhu/_/rab 
[\[65a.7\]]rib nyon mongs spong ba khyod la zhu/_/bde gshegs ci slad 'dzum pa bstan mdzad pa/_/pha rol tshogs rnams 'joms pa khyod la zhu/_/bdud dpung tha mar mdzad pa khyod la zhu/_/stobs bcu'i stobs dang ldan pa khyod la zhu/_/rgyal ba ci slad 'dzum pa bstan mdzad pa/_/sum cu rtsa gnyis 
[\[65b\]]
[\[65b.1\]]yon tan mtshan brgyan pa/_/bde gshegs rab dga' bde ba mdzad pa po/_/gzugs kyi dam pa mnga' ba khyod la zhu/_/bcom ldan ci slad 'dzum pa bstan mdzad pa/_/mkhyen pa mtha' yas yon tan ston pa po/_/ye shes 'byung gnas 'gro ba shes mdzad pa/_/ye shes ljon 
[\[65b.2\]]shing mkhyen pa mchog la zhu/_/'jig rten gsum grags grags pa mtha' yas pa/_/gsum rig dri gsum tha mar mdzad pa po/_/'jig rten gsum rig rnam thar gsum mthar byon/_/ci yi slad du 'dzum pa bstan pa mdzad/_/sman pa dam pa skye rga mthar mdzad pa/_/bcom 
[\[65b.3\]]ldan zhabs la dra mchog 'khor lo mnga'/_/sred med sras po rdo rje mkhregs pa po/_/thub pa 'dzum mdzad sbyor ba bka' stsal gsol/_/gang gis spyod pa de ni rnam sbyangs sam/_/gang 'dir bzod pa de dag yongs rdzogs sam/_/gang sems sangs rgyas yon tan nges gyur 
[\[65b.4\]]tam/_/ci yi slad du thub chen 'dzum pa mdzad/_/bde gshegs zla med rgyu zhig mi mnga' bar/_/bcom ldan 'dren pa 'dzum pa mi ston pas/_/de thos sems can glo ba rangs 'gyur gyis/_/tshangs pa'i dbyangs can legs par gsung dbyung gsol/_/de skad ces 
[\[65b.5\]]gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo chos kyi rnam grangs 'di bshad pa na srog chags bzhi khri nyis stong gis bla na med pa yang dag par rdzogs pa'i byang chub tu sems bskyed par gyur to/_/
[\[65b.6\]]byang chub sems dpa' dgu khri drug stong gis ni mi skye ba'i chos la bzod pa thob par gyur to/_/kun dga' bo gzhan yang khyod kyis lha'i bu ded dpon 'di mthong ngam/_gsol ba/_bcom ldan 'das mthong lags so/_/bcom ldan 'das kyis bka' stsal pa/_kun 
[\[65b.7\]]dga' bo lha'i bu ded dpon 'dis ni de bzhin gshegs pa bgrang ba las yang dag par 'das pa dag la bsti stang du byas/_bla mar byas/_rim gror byas/_mchod pa byas/_yongs su zhu ba byas/_yongs su dri ba byas shing /_sems can dpag tu med pa dag 
[\[66a\]]
[\[66a.1\]]kyang bla na med pa yang dag par rdzogs pa'i byang chub yang dag par 'dzin du bcug go_/kun dga' bo lha'i bu ded dpon 'di ni bskal pa grangs med pa sum brgya 'das pa'i 'og tu bskal pa dri ma med pa zhes bya ba la 'jig rten gyi khams yongs su 
[\[66a.2\]]dag pa zhes bya bar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[66a.3\]]mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das yon tan rgyal po 'od ces bya bar 'jig rten du 'byung bar 'gyur ro/_/kun dga' bo 'jig rten gyi khams yongs su dag pa de yang rin po che sna 
[\[66a.4\]]bdun 'di lta ste/_gser dang /_dngul dang /_bai dUr+ya dang /_shel dang /_rdo'i snying po dang /_spug dang /_mu tig dmar po las grub cing lag mthil ltar mnyam la/_rin po che'i dra ba sna tshogs kyis mig [{]mangs [,]mang [}]ris su kun nas bkab par 'gyur te/_
[\[66a.5\]]'jig rten gyi khams der nyan thos dang /_rang sangs rgyas dag gis ming yang 'byung bar mi 'gyur ro/_/gzhan mu stegs can spyod pa pa dang /_kun tu rgyu dag dang /_bdud rnams dang /_dam pa'i chos spong ba'i sems can rnams kyi ming yang med cing mi 'byung 
[\[66a.6\]]bar 'gyur ro/_/sangs rgyas kyi zhing de na mi khom pa brgyad po dag kyang med la bza' ba dang /_btung ba dag kyang yid la bsams pa tsam gyis 'grub par 'gyur ro/_/sangs rgyas kyi zhing de na ltung ba dang /_'khrul pa'i nyes pa dag dang /_sdug bsngal gyi sgra yang 'byung 
[\[66a.7\]]bar mi 'gyur ro/_/sems can de dag gi longs spyod dang nye bar spyod pa yang gzhan 'phrul dbang byed kyi lha rnams kyi longs spyod dang /_nye bar spyod pa ci 'dra ba de lta bur 'gyur ro/_/sems can de dag thams cad kyang gser gyi mdog 'dra zhing skyes bu chen po'i mtshan sum cu rtsa 
[\[66b\]]
[\[66b.1\]]gnyis dang ldan par 'gyur zhing /_phal cher bla na med pa yang dag par rdzogs pa'i byang chub la yang dag par zhugs pa sha stag 'byung bar 'gyur bas de'i phyir 'jig rten gyi khams de ni yongs su dag pa zhes bya'o/_/bcom ldan 'das de bzhin gshegs pa yon 
[\[66b.2\]]tan rgyal po 'od de'i sku tshe'i tshad ni bar gyi bskal pa bzhi bcur 'gyur ro/_/byang chub sems dpa' de dag kyang smon lam gyi dbang gis bar ma dor 'chi ba'i dus byed par mi 'gyur ro/_/de bzhin gshegs pa de'i byang chub sems dpa'i dge 'dun ni dung phyur 
[\[66b.3\]]phrag drug dang bye ba phrag gnyis su 'gyur te/_kun dga' bo byang chub sems dpa' gang dag gis bla na med pa yang dag par rdzogs pa'i byang chub tu sems bskyed par gyur pa dang /_gang dag gis mi skye ba'i chos la bzod pa thob par gyur pa de dag 'jig rten gyi 
[\[66b.4\]]khams yongs su dag pa der skye bar 'gyur ro/_/de dag thams cad kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yon tan rgyal po 'od kyi sangs rgyas kyi zhing der de bzhin gshegs pas bla na med pa yang dag par 
[\[66b.5\]]rdzogs pa'i byang chub tu lung ston par 'gyur ro/_/de nas 'khor de nyid du lha'i bu spyan ras gzigs zhes bya ba zhig 'dus te/_'dug par gyur pa des bcom ldan 'das la lha'i me tog man dA ra ba dag gis mngon par gtor nas tshig 'di skad ces kyang gsol 
[\[66b.6\]]to/_/bcom ldan 'das bdag kyang gang gi tshe bcom ldan 'das de bzhin gshegs pa yon tan rgyal po 'od de bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe 'jig rten gyi khams yongs su dag pa der skye zhing 'khor 
[\[66b.7\]]los sgyur ba'i rgyal por gyur nas de bzhin gshegs pa byang chub sems dpa'i dge 'dun dang bcas pa de la bsnyen bkur bgyi zhing bcom ldan 'das de yongs su mya ngan las 'das pa'i 'og tu bdag kyang 'jig rten gyi khams der bla na med pa yang dag par rdzogs pa'i 
[\[67a\]]
[\[67a.1\]]byang chub mngon par rdzogs par 'tshang rgya bar bgyi'o/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo lha'i bu spyan ras gzigs 'di ni gang gi tshe bcom ldan 'das de bzhin gshegs pa yon tan rgyal po 'od de bla na med pa yang dag 
[\[67a.2\]]par rdzogs pa'i byang chub mngon par rdzogs par 'tshang rgya bar 'gyur ba de'i tshe 'di yang der 'khor los sgyur ba'i rgyal po legs mthong zhes bya bar 'gyur te/_/des bcom ldan 'das de la mchod pa dpag tu med pa byas shing /_byang chub kyi phyogs kyi chos rnams kyang yongs su rdzogs par byas 
[\[67a.3\]]nas bcom ldan 'das de yongs su mya ngan las 'das pa'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_
[\[67a.4\]]'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das kun tu 'od ces bya bar 'jig rten du 'byung bar 'gyur ro/_/kun dga' bo rgyal po legs mthong de yang dus gzhan zhig na bu thu bo rgyal srid la bzhag nas bcom 
[\[67a.5\]]ldan 'das de'i bstan pa la dad pas khyim nas khyim med par rab tu 'byung bar 'gyur ro/_/de bzhin gshegs pa de yang yongs su mya ngan las 'da' ba'i dus kyi tshe byang chub sems dpa' de la byang chub sems dpa' legs mthong 'di ni nga yongs su mya ngan las 'das pa'i 'og tu bla na med pa 
[\[67a.6\]]yang dag par rdzogs pa'i byang chub mngon par rdzogs par 'tshang rgya bar 'gyur ro/_/zhes lung bstan nas yongs su mya ngan las 'da' bar 'gyur ro/_/de nas tshe dang ldan pa sha ra dwa ti'i bus lha'i bu ded dpon la 'di skad ces smras so/_/lha'i bu khyod de bzhin gshegs pas lung bstan tam/_
[\[67a.7\]]smras pa/_btsun pa sha ra dwa ti'i bu kho bo ni ji ltar de bzhin gshegs pa'i sprul pa lung bstan pa ltar lung bstan te/_da ltar gyi de bzhin nyid ji lta ba de bzhin du ma 'ongs pa'i de bzhin nyid kyang de lta bu yin pas de bzhin nyid de la ni 'phel ba yang med la yongs su 'grib pa yang med do/_/de nas 
[\[67b\]]
[\[67b.1\]]bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung shig_/chongs shig_/lhogs shig_/shod cig_/kun chub par gyis shig_/skye bo mang po la phan pa dang /_skye bo mang po la bde ba dang /_da ltar dang ma 'ongs 
[\[67b.2\]]pa'i byang chub sems dpa' rnams la phan pa dang /_bde ba rjes su yongs su gzung ba'i phyir gzhan dag la yang rgya cher yang dag par rab tu ston cig_/kun dga' bos gsol pa/_bcom ldan 'das bdag gis bzung lags na bcom ldan 'das chos kyi rnam grangs 'di'i ming ci 
[\[67b.3\]]lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo chos kyi rnam grangs 'di ni cho 'phrul chen po bstan pa zhes bya bar zung shig_/'di ni 'jam dpal gzhon nur gyur pas bstan pa zhes bya ba dang /_rin po che thams cad kyi le'u 
[\[67b.4\]]zhes bya bar yang zung shig_/kun dga' bo rigs kyi bu 'am/_rigs kyi bu mo gang dag chos kyi rnam grangs 'di 'dzin pa dang /_mos pa dang /_mos nas kyang yi ger 'dri ba dang /_klog pa dang /_rab tu 'don pa dang /_gzhan dag la yang rgya cher yang dag par rab tu ston par byed pa de dag ni bsod nams 
[\[67b.5\]]thams cad kyis yongs su zin par 'gyur ro/_/bcom ldan 'das kyis de skad ces bka' stsal nas tshe dang ldan pa kun dga' bo dang /_lha'i bu ded dpon dang /_'jam dpal gzhon nur gyur pa dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar 
[\[67b.6\]]bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las cho 'phrul chen po bstan pa lha'i bu ded dpon gyis zhus pa zhes bya ba'i le'u 
[\[67b.7\]]ste nyi shu rtsa gnyis pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_pradz+nya barma dang /_zhu chen gyi lo ts+tsha ba ban de ye shes sdes bsgyur cing zhus te gtan la phab pa//_//
[\[68a\]]
[\[68a.1\]{D67}]@#/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu rtsa gsum pa ste byams pa'i seng ge'i sgra chen po bstan pa/_bam po dang po/_/rgya gar skad du/_Ar+ya mai tre ya ma hA sing ha nA da nA ma ma hA yA 
[\[68a.2\]]na sU tra/_bod skad du/_'phags pa byams pa'i seng ge'i sgra chen po zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal 
[\[68a.3\]]bu rgyal byed kyi tshal mgon med zas sbyin gyi kun dga' ra ba na/_dge slong lnga stong tsam gyi dge slong gi dge 'dun chen po dang /_byang chub sems dpa' sems dpa' chen po 'jam dpal gzhon nur gyur pa dang /_spyan ras gzigs dbang phyug dang /_mthu chen thob dang /_dpal gyi 
[\[68a.4\]]snying po dang /_byams pa la sogs pa byang chub sems dpa' brgyad stong dang thabs cig tu bzhugs te/_de nas bcom ldan 'das 'khor 'bum phrag du mas yongs su bskor cing mdun gyis bltas te chos ston to/_/de'i tshe na tshe dang ldan pa 'od srung chen po 'khor de nyid du 'dus te 
[\[68a.5\]]'dug par gyur to/_/de nas tshe dang ldan pa 'od srung chen po stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces 
[\[68a.6\]]gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na bdag bcom ldan 'das de bzhin gshegs pa la phyogs 'ga' zhig zhu lags so/_/de skad ces gsol pa dang /_bcom ldan 'das kyis tshe dang ldan pa 'od srung 
[\[68a.7\]]chen po la 'di skad ces bka' stsal to/_/'od srung khyod ci dang ci 'dod pa de bzhin gshegs pa la dris shig dang /_ngas dris pa de dang de'i lung bstan pas khyod kyi sems rangs par bya'o/_/de skad ces bka' stsal pa dang /_bcom ldan 'das la tshe dang ldan pa 
[\[68b\]]
[\[68b.1\]]'od srung chen pos 'di skad ces gsol to/_/bcom ldan 'das rigs kyi bu 'am/_rigs kyi bu mo yongs su mya ngan las 'da' bar 'tshal bas legs par gsungs pa'i chos 'dul ba la rab tu byung nas ji ltar bslab par bgyi/_ji ltar spyad par bgyi/_ji ltar rnal 'byor 
[\[68b.2\]]du bgyi lags/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung legs so legs so/_/'od srung khyod 'di ltar skye bo mang po la phan pa dang /_skye bo mang po la bde ba dang /_'jig rten la rjes su 
[\[68b.3\]]snying brtse ba dang /_lha dang mi rnams kyi skye bo phal po che'i don dang /_phan pa dang bde ba'i phyir zhugs te/_khyod de bzhin gshegs pa la don de lta bu yongs su 'dri bar sems pa ni yang khyod legs so/_/'od srung de'i phyir khyod legs par rab tu nyon la yid la zung shig dang 
[\[68b.4\]]ngas khyod la bshad par bya'o/_/tshe dang ldan pa 'od srung chen pos bcom ldan 'das de bzhin no zhes gsol to/_/bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/'od srung 'di la rigs kyi bu 'am rigs kyi bu mo 
[\[68b.5\]]yongs su mya ngan las 'da' bar 'dod pas legs par gsungs pa'i chos 'dul ba la rab tu byung nas tshul khrims dang ldan pa dang /_so sor thar pa'i sdom pas bsdams pa dang /_cho ga phun sum tshogs pa dang /_spyod yul phun sum tshogs pa dang /_kha na ma tho ba phra rab 
[\[68b.6\]]tsam dag la yang 'jigs par lta ba dang /_bslab pa'i gzhi rnams yang dag par blangs te bslab par bya'o/_/brkam chags med pa dang /_tshul 'chos pa med pa dang /_kha gsag med pa dang /_gzhogs slong med pa dang /_thob kyis 'jal ba med pa dang /_
[\[68b.7\]]rnyed pas rnyed par byed 'dod pa med pa dang /_ngo tsha shes pa dang ldan pa dang /_khrel yod pa dang ldan pa dang /_'dzem pa dang ldan par bya'o/_/'khor ba la yid skrag pa dang /_nges par 'byung ba la mkhas pa dang /_nges par 'byung ba la mngon par brtson pa dang /_'khor 
[\[69a\]]
[\[69a.1\]]ba la rtag tu yid skyo ba dang /_mya ngan las 'da' ba la phan yon du blta bar bya zhing shing drung na 'dug kyang rung /_ri la 'dug kyang rung /_gnas khang na 'dug kyang rung /_phug na 'dug kyang rung /_des de bzhin gshegs pa rnam pa las yid la bya ste/_
[\[69a.2\]]'di ltar bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_
[\[69a.3\]]sangs rgyas bcom ldan 'das gdung rgyud phun sum tshogs pa/_rigs phun sum tshogs pa/_dge ba'i rtsa ba phun sum tshogs pa/_tshul khrims kyis dpag tu med pa/_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bas dpag tu med pa/_sangs rgyas kyi chos thams cad kyis dpag 
[\[69a.4\]]tu med pa/_yon tan gyi chos bsam gyis mi khyab pa dang /_gzhal du med pa dang /_tshad med pa dang ldan pa/_bden pa gsung ba/_yang dag pa gsung ba/_ji skad gsung ba de bzhin du mdzad pa/_mi slu bar mdzad pa/_
[\[69a.5\]]'phags pa/_sman pa chen po/_zug rngu 'byin pa/_ma gsol bar bshes gnyen mdzad pa/_thugs rje dang ldan pa/_ded dpon chen po yin te/_de ni chos mya ngan las 'das pa/_zab pa zab par snang ba/_zhi ba zhi bar ston pa/_stong pa/_sems can med pa/_
[\[69a.6\]]'khrul pa med pa/_mtshan ma med pa/_mtshan ma yang dag par chad pa/_smon pa med pa/_smon pa dang bral ba/_spros pa med pa/_spros pa dang bral ba/_mthong bar dka' ba/_rtogs par dka' ba/_nye bar gtod pa/_dngos po dang bral ba/_dben pa/_
[\[69a.7\]]dben pa dang bral ba/_dngos po med pa/_dngos pos ma gos pa/_rgyu ba med pa/_rgyu ba yang dag par chad pa/_'gro ba dang bral ba/_brjod du med pa/_brjod pa dang bral ba/_rlom sems med pa/_kun du bstan pa/_rnyog pa med pa/_rnyog pa dang bral ba/_
[\[69b\]]
[\[69b.1\]]blang ba med pa/_dor ba med pa/_sdug bsngal nye bar zhi ba/_sred pa yang dag par chad pa ston par mdzad pa/_yang dag par ston par mdzad pa yin no zhes rnam pa las yid la bya'o/_/'od srung de la dge slong gcig pu dben par song ste/_nang du yang dag 'jog la zhugs 
[\[69b.2\]]pas ni 'di ltar de bzhin gshegs pa rnam pa las yid la bya ste/_bdag gis mi'i lus thob cing rab tu byung ba dang /_bsnyen par rdzogs pa dge slong gi dngos po yang thob/_bdag gis de bzhin gshegs pa yang mnyes par byas pas na bdag le lo byed pa dang /_
[\[69b.3\]]bya ba sna tshogs kyi 'du 'dzis g.yen spyo zhing gnas pa ni bdag gi mi cha'o/_/de ci'i phyir zhe na/_bdag la 'bras bu ma thob pa kho nar 'chi ba'i dus byed par 'gyur ba gang yin pa'i gnas de lta bu yang yod la/_sangs rgyas bcom ldan 'das rnams ni 'di lta ste/_
[\[69b.4\]]dper na u dum ba ra'i me tog ltar brgya la brgya lam na 'jig rten du 'byung bar 'gyur bas de lta na bdag gis da ltar byung ba dang /_ma byon pa'i sangs rgyas bcom ldan 'das rnams mnyes par byas par mi 'gyur ba'i phyir ro/_/zhes de ltar de bzhin gshegs pa rnam pa las 
[\[69b.5\]]yid la bya'o/_/'od srung de la dge slong gis ni khyod dang /_gnas brtan rab 'byor gyi rjes su bslab par bya ste/_'od srung 'di ltar khyod nga ma mthong ma thos par 'jig rten na dgra bcom pa yang dag par rdzogs pa'i sangs rgyas gang dag bzhugs pa de dag gi rjes su slob pa 
[\[69b.6\]]na rab tu byung ba ni 'od srung khyod chos 'dul ba 'di nyid la mdzes par gyur pa yin pa'i phyir ro/_/gang dag de bzhin gshegs pa mngon sum du mthong zhing mthong nas kyang nye bar 'ongs te/_rab tu 'byung ba dang bsnyen par rdzogs pa dge slong gi dngos po gsol bar byed pa de dag gi 
[\[69b.7\]]rab tu byung ba ni de'i 'og tu yang de bzhin gshegs pas rjes su mkhyen to/_/rigs kyi bu'am/_rigs kyi bu mo don gyi dbang gnyis mthong bas ni legs par gsungs pa'i chos 'dul ba la rab tu 'byung bar khas blang bar bya ste/_gnyis gang zhe na/_tshe 'di la 
[\[70a\]]
[\[70a.1\]]'bras bu thob par 'gyur ba dang /_ma 'ongs pa na bdag gis sangs rgyas kyi chos mthong ba'i rgyur 'gyur ba'o/_/'od srung de la skyes bu blun po kha cig de bzhin gshegs pa'i spyan sngar gos ngur smrig dag bgos shing rab tu byung ba dang bsnyen par rdzogs 
[\[70a.2\]]pa dge slong gi dngos po khas blangs te bslab pa rnams blangs nas gnas khang du song ngam/_phug tu song ste sgo bcad nas 'dod pa'i rnam par rtog pa dag la rnam par rtog par byed cing /_gnod sems kyi rnam par rtog pa dag dang /_rnam par 'tshe ba'i rnam par rtog pa dag 
[\[70a.3\]]dang /_lhung bzed dang /_chos gos kyi rnam par rtog pa dag dang /_mdza' bshes kyi khyim dang /_slong mo ster ba'i khyim gyi rnam par rtog pa dag la rnam par rtog par yang byed la/_de dag 'di snyam du yang sems te/_bdag cag ni de bzhin gshegs pas mi mkhyen 
[\[70a.4\]]mi rig rnam par mi rtogs so/_/snyam du yang sems so/_/'od srung gang gi tshe dge slong gnas khang na 'dug kyang rung /_phug na 'dug kyang rung /_'chag sa na 'dug kyang rung ste/_'dod pa'i rnam par rtog pa dag gam/_gnod sems kyi rnam par rtog pa dag gam/_rnam par 'tshe ba'i 
[\[70a.5\]]rnam par rtog pa dag gam/_mi dge ba'i rnam par rtog pa rnam pa sna tshogs dag la rnam par rtog par byed pa de'i tshe gnas khang ngam/_phug gam/_'chag sa de na lha gang dag gnyug ma gnyug mar gnas pa de dag gis dge slong de'i sems sems kyis 
[\[70a.6\]]shes nas de dag 'di snyam du dge slong 'di gang gi phyir legs par gsungs pa'i chos 'dul ba la rab tu byung la sdig pa mi dge ba'i rnam par rtog pa de lta bu dag la rnam par rtog par byed pa ni mi rigs so snyam nas yi ma rangs pa dang /_sdug bsngal ba dang /_yid mi bde 
[\[70a.7\]]bar 'gyur te/_'od srung de la lha de dag las kha cig ni skul bar yang byed/_kha cig gis ni snod ma yin par rig nas khyad du bsad de 'khod par yang byed do/_/'od srung ltos/_dge ba'i rtsa ba chung ngu dang /_shes pa chung ngu dang ldan pa'i lha de dag gis kyang gzhan gyi 
[\[70b\]]
[\[70b.1\]]sems shes nas de bzhin gshegs pa bskal pa bye ba khrag khrig 'bum phrag grangs med pa nas legs par spyod pa spyad pas lta smos kyang ci dgos/_'od srung de bzhin gshegs pa la ni mi mkhyen pa'am/_ma gzigs pa'am/_thugs su ma chud pa 'am/_mngon sum 
[\[70b.2\]]du ma mdzad pa ci yang mi mnga' ste/_'od srung de bzhin gshegs pa ni 'das pa dang /_ma 'ongs pa dang /_da ltar byung ba dang /_dus las rnam par grol ba dang /_brjod par mi bya ba'i shes bya rnam pa lnga la ye shes thogs pa med pa dang /_ldan zhing the tshom dang bral ba 
[\[70b.3\]]yin no/_/'od srung de lta bas na rigs kyi bu 'am/_rigs kyi bu mo legs par gsungs pa'i chos 'dul ba la rab tu byung bas bdag nyid rang la rag lus par shes nas de bzhin gshegs pas kyang bdag gi sems thugs kyis mkhyen la/_gang dag phyogs bcu 
[\[70b.4\]]mtha' yas mu med pa'i 'jig rten gyi khams na bzhugs te 'tsho zhing gzhes pa'i sangs rgyas bcom ldan 'das de dag gis kyang bdag gi sems thugs kyis mkhyen pas na bdag gis de bzhin gshegs pa'i bstan pa la rab tu byung nas dge sbyong gi chom rkun mi bya'o zhes bslab 
[\[70b.5\]]par bya'o/_/'od srung de la dge sbyong gi chom rkun gang zhe na/_bzhi po 'di dag ni dge sbyong gi chom rkun yin te/_bzhi gang zhe na/_'od srung 'di la dge slong dge sbyong gi kha dog dang /_rtags dang /_dbyibs la gnas shing /_de yang tshul khrims 'chal ba dang /_
[\[70b.6\]]sdig pa'i chos can yin par gyur na de ni dge sbyong gi chom rkun dang po yin no/_/dben pa'i gnas su song ste gnas pa na mi dge ba'i rnam par rtog pa dag la rnam par rtog par byed na de ni dge sbyong gi chom rkun gnyis pa yin no/_/bdag nyid 'bras bu ma thob cing so so 
[\[70b.7\]]skye bo yin par shes bzhin du rnyed pa dang /_bkur sti dang /_tshigs su bcad pa 'dod pas zil gyis non pas gzhan dag gi mdun du bdag nyid dgra bcom pa yin par khas 'che bar byed na de ni dge sbyong gi chom rkun gsum pa yin no/_/bdag la stod cing gzhan la smod 
[\[71a\]]
[\[71a.1\]]par byed na de ni dge sbyong gi chom rkun bzhi pa yin te/_'od srung bzhi po de dag ni dge sbyong gi chom rkun yin no/_/'od srung mi gtum pa/_brlang ba/_drag shul gyi las dang ldan pa/_nyam stobs dang ldan pa/_stobs chen po'i shugs dang ldan pa gang la 
[\[71a.2\]]la zhig byung bar gyur la/_'od srung skyes bu des 'dzam bu'i gling pa'i mi gang ji snyed pa rnams dbyug pas brdegs sam/_mtshon gyis btab bam/_khu tshur gyis bsnun te pham par byas nas/_nye bar spyad pa'i longs spyod 'gron bu dang /_gser dang /_nor bu dang /_mu tig 
[\[71a.3\]]dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_rin po che sna tshogs dang /_khang khyim dang /_bzhon pa dang /_gos dang /_bza' ba dang /_btung ba dang /_mal cha dang /_stan gyi nye bar spyad pa dang /_yongs su 
[\[71a.4\]]spyad pa dang /_dga' ba dang /_rtse ba'i longs spyod ji snyed pa de dag thams cad bcom zhing phrogs te khyer bar gyur na/_'od srung 'di ji snyam du sems/_gzhi de las mi de bsod nams ma yin pa mang du skyed snyam 'am/_'od srung gis gsol pa/_bcom ldan 'das mang 
[\[71a.5\]]du skyed lags so/_/bde bar gshegs pa mang du skyed lags so/_/bcom ldan 'das kyis bka' stsal pa/_'od srung khyod mos par bya/_khyod kyis khong du chud par bya ste/_gang zhig bdag nyid 'bras bu ma thob cing so so'i skye bo yin par shes bzhin du de rnyed pa dang /_
[\[71a.6\]]bkur sti dang /_tshigs su bcad pa 'dod pas zil gyis non pas gzhan dag gi mdun du bdag nyid rgyun du zhugs pa yin par khas 'che bar byed cing /_tha na bsod snyoms gcig tsam yongs su longs spyod par byed na de ni de bas ches bsod nams ma yin pa'i phung po 
[\[71a.7\]]mang du skyed de/_de ni de bas ches bsod nams ma yin pa'i phung po mi zad pa skyed pa yin no/_/de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das ji tsam du de bzhin gshegs pas dpe bstan pas bsdam pa'i 
[\[71b\]]
[\[71b.1\]]gnas bka' stsal pa da ni ngo mtshar lags te/_bcom ldan 'das dpe rin po che de lta bu thos na su zhig 'bras bu ma thob par tha na dad pas stsal ba chab snod gang tsam yang len par 'gyur lags/_bcom ldan 'das kyis bka' stsal pa/_'od srung de de bzhin no/_/ji skad 
[\[71b.2\]]smras pa de bzhin te/_mgo dang gos la me 'bar ba lta bur gnas par bya zhing 'bras bu ma thob par tha na dad pas byin pa chu snod gang tsam yang blang bar mi bya'o/_/'od srung mi gnyis pa ches gtum pa/_ches brlang pa/_ches drag shul gyi las dang ldan pa/_ches nyam 
[\[71b.3\]]stobs dang ldan pa/_ches stobs chen po'i shugs dang ldan pa gang la la zhig byung bar gyur la/_'od srung mi des gling bzhi pa'i 'jig rten gyi khams na mi gang ji snyed pa rnams dbyug pas brdegs sam/_mtshon gyis btab bam/_khu tshur gyis bsnun te 
[\[71b.4\]]pham par byas nas/_nye bar spyad pa'i longs spyod 'gron bu dang /_gser dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_rin po che sna tshogs dang /_khang khyim dang /_bzhon 
[\[71b.5\]]pa dang /_gos dang /_bza' ba dang /_btung ba dang /_mal cha dang /_stan gyi nye bar spyad pa dang /_yongs su spyad pa dang /_dga' ba dang /_rtse ba'i longs spyod ci snyed pa de dag thams cad bcom zhing phrogs te khyer bar gyur na/_'od srung 'di ji snyam du sems/_
[\[71b.6\]]gzhi de las mi de bsod nams ma yin pa mang du skyed snyam 'am/_'od srung gis gsol pa/_bcom ldan 'das mang du skyed lags so/_/bde bar gshegs pa mang du skyed lags so/_/bcom ldan 'das kyis bka' stsal pa/_'od srung khyod mos par bya/_khyod kyis 
[\[71b.7\]]khong du chud par bya ste/_gang zhig bdag nyid 'bras bu ma thob cing so so'i skye bo yin par shes bzhin du de rnyed pa dang /_bkur sti dang /_tshigs su bcad pa 'dod pas zil gyis non pas gzhan dag gi mdun du bdag nyid lan cig phyir 'ong ba yin par khas 'che bar 
[\[72a\]]
[\[72a.1\]]byed cing tha na bsod snyoms gcig tsam yongs su longs spyod par byed na/_de ni de bas ches bsod nams ma yin pa'i phung po mang du skyed de/_de ni de bas ches bsod nams ma yin pa'i phung po mi zad pa skyed pa yin no/_/'od srung gling bzhi pa'i 'jig rten gyi 
[\[72a.2\]]khams na mi gang ji snyed pa thams cad kyi nye bar spyad pa'i longs spyod rnams lta zhog gi_/'od srung mi gsum pa ches shin tu gtum pa/_ches shin tu brlang pa/_ches shin tu drag shul gyi las dang ldan pa/_ches shin tu nyam stobs dang ldan pa/_ches shin tu stobs chen po'i shugs dang ldan pa 
[\[72a.3\]]gang la la zhig byung bar gyur la/_'od srung mi des stong chung ngu'i 'jig rten gyi khams na mi gang ji snyed cig skyes pa de dag dbyug pas brdegs sam/_mtshon gyis btab bam/_khu tshur gyis bsnun te pham par byas nas nye bar spyad pa'i longs spyod 'gron bu dang /_gser dang /_
[\[72a.4\]]nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_rin po che sna tshogs dang /_khang khyim dang /_bzhon pa dang /_gos dang /_bza' ba dang /_btung ba dang /_mal cha dang /_stan gyi nye 
[\[72a.5\]]bar spyad pa dang /_yongs su spyad pa dang /_dga' ba dang /_rtse ba'i longs spyod ji snyed pa de dag thams cad bcom zhing phrogs te khyer bar gyur na/_'od srung 'di ji snyam du sems/_gzhi de las mi de bsod nams ma yin pa mang du skyed snyam 'am/_'od srung gis 
[\[72a.6\]]gsol pa/_bcom ldan 'das mang du skyed lags so/_/bde bar gshegs pa mang du skyed lags so/_/bcom ldan 'das kyis bka' stsal pa/_'od srung khyod mos par bya/_khyod kyis khong du chud par bya ste/_gang zhig bdag nyid 'bras bu ma thob cing so so'i 
[\[72a.7\]]skye bo yin par shes bzhin du de rnyed pa dang /_bkur sti dang /_tshigs su bcad pa 'dod pas zil gyis non pas gzhan dag gi mdun du bdag nyid phyir mi 'ong ba yin par khas 'che bar byed cing tha na bsod snyoms gcig tsam yongs su longs spyod par byed na de ni de bas 
[\[72b\]]
[\[72b.1\]]ches bsod nams ma yin pa'i phung po mang du skyed de/_de ni de bas ches bsod nams ma yin pa'i phung po mi zad pa skyed pa yin no/_/'od srung stong chung ngu phra mo'i 'jig rten gyi khams na mi gang ji snyed pa de dag thams cad kyi nye bar spyad pa'i longs spyod rnams lta zhog gi_/'od 
[\[72b.2\]]srung mi bzhi pa ches shin tu rab tu gtum pa/_ches shin tu rab tu brlang ba/_ches shin tu rab tu drag shul gyi las dang ldan pa/_ches shin tu rab tu nyam stobs dang ldan pa/_ches shin tu rab tu stobs chen po'i shugs dang ldan pa gang la la zhig byung bar gyur la/_
[\[72b.3\]]'od srung mi des stong gi 'jig rten gyi khams na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa'i sems can gang ji snyed pa de dag thams cad dbyug pas 
[\[72b.4\]]brdegs sam/_mtshon gyis btab bam/_khu tshur gyis bsnun te pham par byas nas/_nye bar spyad pa'i longs spyod 'gron bu dang /_gser dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_
[\[72b.5\]]rin po che sna tshogs dang /_khang khyim dang /_bzhon pa dang /_gos dang /_bza' ba dang /_btung ba dang /_mal cha dang /_stan gyi nye bar spyad pa dang /_yongs su spyad pa dang /_dga' ba dang /_rtse ba'i yo byad ji snyed pa de dag thams cad bcom zhing phrogs te khyer 
[\[72b.6\]]bar gyur na/_'od srung 'di ji snyam du sems/_gzhi de las mi de bsod nams ma yin pa mang du skyed snyam 'am/_'od srung gis gsol pa/_bcom ldan 'das mang du skyed lags so/_/bde bar gshegs pa mang du skyed lags so/_/bcom ldan 'das kyis bka' stsal 
[\[72b.7\]]pa/_'od srung khyod mos par bya/_khyod kyi khong du chud par bya ste/_gang zhig bdag nyid 'bras bu ma thob cing so so'i skye bo yin par shes bzhin du de rnyed pa dang /_bkur sti dang /_tshigs su bcad pa 'dod pas zil gyis non pas gzhan dag gi mdun du bdag nyid 
[\[73a\]]
[\[73a.1\]]dgra bcom pa yin par khas 'che bar byed cing ci nas kyang gzhan dag gis bdag dgra bcom pa yin par shes par bya'o/_/snyam nas dgra bcom pa steng du 'byung ba ltar steng du 'byung bar yang byed/_dgra bcom pa'i dpe ston pa ltar dpe ston par yang byed 
[\[73a.2\]]la/_de ltar sdig pa can gyi 'dod pa de lta bu dang ldan pas/_tha na gzhan gyis byin pa'i dad pas byin pa bsod snyoms gcig tsam yongs su longs spyod par byed na/_de ni de bas ches bsod nams ma yin pa'i phung po mang du skyed de/_de ni de bas ches bsod nams ma yin pa'i 
[\[73a.3\]]phung po mi zad pa skyed pa yin no/_/'od srung de lta bas na gang stong gi 'jig rten gyi khams kyi sems can thams cad kyi bde ba'i yo byad thams cad 'phrogs par spro ba de ni sdig can gyi 'dod pa de lta bu des dad pas byin pa yongs su longs spyod par byed de/_'od srung ngas 
[\[73a.4\]]ni sdig pa can gyi 'dod pa de las gzhan pa rab tu byung ba'i chos shin tu tha chad cig shos gzhan ma mthong ngo /_/'od srung bzhi po 'di dag ni nyan thos kyi theg pa ba rab tu byung ba'i sdig pa 'dod pa yin te/_bzhi gang zhe na/_ma 'ongs pa'i sangs rgyas mthong bar 'dod pa dang /_
[\[73a.5\]]'khor los sgyur ba'i rgyal srid 'dod pa dang /_gzhan yang rgyal rigs kyi rigs dag 'dod pa dang /_bram ze'i rigs dag 'dod pa ste/_bzhi po de dag ni nyan thos kyi theg pa ba rab tu byung ba'i sdig pa 'dod pa yin no/_/gang du 'ga' zhig la smon par byed na/_cher na mya ngan las 
[\[73a.6\]]'das pa la smon par byed na de yang de'i sdig pa 'dod pa nyid yin te/_de bzhin gshegs pas de la dgongs nas dge slong dag nga ni cher na phung po'i lhag ma dang bcas pa'i mya ngan las 'das pa yang rung ste/_skad cig tsam skye ba la yang bsngags pa mi brjod do/_/zhes ston to/_/
[\[73a.7\]]'od srung bzhi po 'di dag ni dge sbyong gi dri ma ste/_rab tu byung bas de dag thams cad kyi thams cad du mi bya'o/_/bzhi gang zhe na/_'jig tshogs la mngon par zhen pa dang /_gang zag tu 'dzin pa dang /_bslab pa las 'da' ba dang /_ma 'ongs pa'i sangs 
[\[73b\]]
[\[73b.1\]]rgyas mthong bar 'dod pa ste/_bzhi po de dag ni dge sbyong gi dri ma yin te/_rab tu byung bas de dag thams cad kyi thams cad du mi bya'o/_/'od srung dge sbyong dang /_bram ze 'tsho ba yongs su dag pa/_sdig pa 'dod pa med pa/_tshul khrims dang ldan pa/_drang po'i rang 
[\[73b.2\]]bzhin can g.yo med pa/_sgyu can ma yin pa/_khengs pa ma yin pa yongs su mya ngan las 'da' ba 'dod pa rnams kyi ched du ngas bla na med pa yang dag par rdzogs pa'i byang chub mngon par rdzogs par sangs rgyas pas na 'od srung de dag dbugs 'byin par byed pa brjod 
[\[73b.3\]]par bya ste/_de thos na rnal 'byor pa rnal 'byor spyod pa dag dga' ba dang mgu bar 'gyur ro/_/'od srung rigs kyi bu 'am/_rigs kyi bu mo gang la la zhig gis gling chen po bzhi pa'i 'jig rten gyi khams na sems can gang ji snyed yod pa de dag thams cad la bskal pa 
[\[73b.4\]]'am/_bskal pa las lhag par bde ba'i yo byad thams cad kyis bkur sti byas/_bla mar byas/_ri mor byas/_mchod pa byas pa bas ni yang dag par zhugs pa/_tshul khrims yongs su dag pa/_'tsho ba yongs su dag pa zhig gis sbyin pa po gang gi dad 
[\[73b.5\]]pas byin pa tha na chu snod gang tsam zhig bdag gir byas par gyur na de nyid de la bsod nams kyi phung po ches rgya che bar 'gyur gyi/_gling chen po bzhi pa'i 'jig rten gyi khams kyi sems can thams cad la bskal pa 'am/_bskal pa las lhag par bde ba'i yo byad thams 
[\[73b.6\]]cad kyis bkur stir byas/_bla mar byas/_ri mor byas/_mchod pa byas pa de la ni de lta ma yin no/_/'od srung ji ltar mi blun po sdig pa 'dod pa dang ldan pa des gang gi drung nas chos gos sam/_bsod snyoms yongs su longs spyad pa de'i don de yongs su nyams par byed 
[\[73b.7\]]pa de ltar ni dgra bo dang /_gshed ma dang /_phyir rgol ba dang /_phas kyi dgras kyang yongs su nyams par byed mi nus so/_/'od srung bzhi po 'di dag ni rab tu byung ba'i nyon mongs pa cha phra ba rnams yin te/_rab tu byung ba nyon mongs pa cha phra ba de dag dang ldan na 'di lta ste/_
[\[74a\]]
[\[74a.1\]]dper na mda' 'phangs pa de bzhin du sems can dmyal bar 'gro ba yin par brjod par bya'o/_/bzhi gang zhe na/_gzhan gyi rnyed pa la phrag dog gi chos nyid dang ldan pa dang /_sdom pa dang ldan pa'i mdo sde thos nas tshul khrims kyi nyes pa 'byin par byed 
[\[74a.2\]]pa dang /_de bzhin gshegs pa'i bka' las 'das sam/_bslab pa las 'das na lhag pa'i nga rgyal gyis 'chab par byed cing rnam par 'byed par mi byed/_'chags par mi byed pa dang /_shes shing rtogs bzhin du dad pas byin pa yongs su longs spyod par byed pa ste/_
[\[74a.3\]]'od srung bzhi po de dag ni rab tu byung ba'i nyon mongs pa cha phra ba rnams yin te/_rab tu byung ba nyon mongs pa cha phra ba de dag dang ldan na 'di lta ste dper na mda' 'phangs pa de bzhin du sems can dmyal bar 'gro ba yin par brjod par bya'o/_/'od srung bzhi po 'di dag ni 
[\[74a.4\]]dge sbyong ltar bcos pa yin te/_bzhi gang zhe na/_tshul khrims 'chal pa dang /_bdag tu lta ba dang /_dam pa'i chos spong ba dang /_'jig rten rgyang phan pa ste/_bzhi po de dag ni dge sbyong ltar bcos pa yin no/_/'od srung bzhi po 'di dag ni rab tu byung ba'i 
[\[74a.5\]]rgyags shing bag med pa yin te/_rab tu byung ba rgyags shing bag med pa de dag dang ldan na sems can dmyal bar 'gro ba yin par brjod par bya'o/_/bzhi gang zhe na/_mang du thos pas rgyags shing de mang du thos pas bag med par 'gyur ba dang /_rnyed pa dang /_
[\[74a.6\]]bkur sti dang /_tshigs su bcad pas rgyags shing de rnyed pa dang /_bkur sti dang /_tshigs su bcad pas zil gyis non pas bag med par 'gyur ba dang /_mdza' bshes kyi khyim dang /_slongs mo ster ba'i khyim gyis rgyags shing de mdza' bshes kyi khyim dang /_
[\[74a.7\]]slongs mo ster ba'i khyim gyis spags pas bag med par 'gyur ba dang /_sbyangs pa'i yon tan dang /_yo byad bsnyungs pas rgyags shing de sbyangs pa'i yon tan dang /_yo byad bsnyungs pas rgyags pas bdag la stod par byed/_gzhan la smod par byed pa de ni bag med pa 
[\[74b\]]
[\[74b.1\]]zhes bya ste/_'od srung bzhi po de dag ni rab tu byung ba'i rgyags shing bag med pa yin te/_rab tu byung ba rgyags shing bag med pa de dag dang ldan na sems can dmyal bar 'gro ba yin par brjod par bya'o/_/de nas bcom ldan 'das la gnas brtan 'od srung chen pos 'di skad 
[\[74b.2\]]ces gsol to/_/bcom ldan 'das slad ma'i tshe slad ma'i dus lnga brgya pa tha ma la dge sbyong ltar bcos pa ngur smrig 'tshal ba gang dag de bzhin gshegs pas bskal pa bye ba grangs ma mchis par yang dag par bsgrubs pa'i bla na med pa yang dag par rdzogs pa'i 
[\[74b.3\]]byang chub 'di nub par bgyid par 'gyur ba ci 'dra ba dag 'byung bar 'gyur lags/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung de bzhin gshegs pa la gtam 'di yongs su dris 
[\[74b.4\]]pas khyod la ci byas thong shig_/de ci'i phyir zhe na/_'od srung gal te de bzhin gshegs pas mi blun po de dag gi sdig pa 'dod pa dang /_yang dag pa ma yin par 'dzin pa dang /_g.yo dang /_chom rkun dang /_phyin ci log dang /_bdud kyi nyes pa dang /_bdud kyi 
[\[74b.5\]]byin gyis brlabs kyi skyon yang dag pa thams cad brjod cing yang dag par bshad par gyur na/_'od srung khyod kyis skyes bu dam pa ma yin pa de dag gi sdig pa kun spyod pa de dag thos na yang dag pa ma yin yang snang bar mi 'gyur ba'i phyir ro/_/de nas bcom ldan 'das 
[\[74b.6\]]la gnas brtan 'od srung chen pos 'di skad ces gsol to/_/bcom ldan 'das bcom ldan 'das de bzhin gshegs pas chos 'dul ba 'di ci nas kyang yun ring du gnas par 'gyur bar byin gyis brlab tu gsol/_de nas bcom ldan 'das kyis tshe dang ldan pa 'od 
[\[74b.7\]]srung chen po la 'di skad ces bka' stsal to/_/'od srung de bzhin gshegs pa ni ring po mi thogs par yongs su mya ngan las 'da' bar 'gyur ro/_/'od srung gis gsol pa/_bcom ldan 'das 'di lta ste/_dam pa'i chos kun tu bsrung ba'i slad du bcom ldan 'das de 
[\[75a\]]
[\[75a.1\]]bzhin gshegs pa bskal pa'am/_bskal pa las lhag par bzhugs su gsol/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung gal te sangs rgyas stong 
[\[75a.2\]]snyed cig gis mi blun po de dag la cho 'phrul dang bcas pa'i chos bstan du zin kyang skyes bu dam pa ma yin pa de dag sdig pa 'dod pa dang /_sdig pa 'dzin pa de dag las phyir gzung ba'am/_bzlog par mi spyod do/_/'od srung gzhan yang khyod phyi ma'i tshe phyi ma'i dus lnga brgya 
[\[75a.3\]]tha ma la dam pa'i chos bsrung bar spro 'am/_sems can bsam pa dge ba gang dag khyod kyis bshad pa la gus par nyan pa skyed par 'gyur ba dag kyang 'byung bar 'gyur ro/_/de skad ces bka' stsal pa dang /_bcom ldan 'das la gnas brtan 'od srung chen pos 'di skad 
[\[75a.4\]]ces gsol to/_/bcom ldan 'das bdag gling chen po bzhi pa'i 'jig rten gyi khams grong dang /_grong khyer dang /_grong rdal dang bcas pa/_brag dang /_ri bo'i zom dang bcas pa/_rgya mtsho dang /_chu klung dang /_nags tshal dang bcas pa 'di bskal pa 'am/_
[\[75a.5\]]bskal pa las lhag par phrag pa'am/_spyi bo la 'tshal bar ni spro lags kyi/_bcom ldan 'das bdag skyes bu dam pa ma lags pa de dag gi log par smra ba'i sug las de dag nyan par ni mi spro lags so/_/bcom ldan 'das bdag rgya shug gam/_til lam/_
[\[75a.6\]]'bras bu gcig gis bskal pa 'am/_bskal pa las lhag par 'tsho bar ni spro lags kyi/_bcom ldan 'das bdag skyes bu dam pa ma lags pa de dag gi log par smra ba'i sug las de dag nyan par ni mi spro lags so/_/bcom ldan 'das bdag stong gsum 
[\[75a.7\]]gyi stong chen po'i 'jig rten gyi khams su bskal pa'i zhugs chen po 'bar/_kun tu 'bar/_kun tu rab tu mched cing 'bar bar gyur pa'i nang du spyod lam bzhi po dag gis dgung lo bye ba snyed du gnas par ni spro lags kyi/_bcom ldan 'das bdag skyes bu dam pa ma 
[\[75b\]]
[\[75b.1\]]lags pa de dag gi log par smra ba'i sug las de dag nyan par ni mi spro lags so/_/bcom ldan 'das bdag sems can thams cad la khro ba dang /_spyo ba dang /_smad pa dang /_bshung ba dang /_bsdigs pa dang /_brdeg btsog dag bzod pas dang du len par ni spro lags 
[\[75b.2\]]kyi/_bcom ldan 'das bdag mi blun po chos kyi rkun po/_chos kyi chom rkun po/_/chos la mu cor smra ba/_chos ltar bcos pa ston pa de dag gi log par smra ba'i sug las de dag nyan par ni mi spro lags te/_bcom ldan 'das bdag ni nyi tshe bar spyod pa nyi tshe ba'i shes 
[\[75b.3\]]pa dang ldan pa lags pas de lta bu'i khur 'deg pa'i rngo mi thog lags kyi/_bcom ldan 'das byang chub sems dpas ni de lta bu'i khur 'deg par rngo thog lags so/_/bcom ldan 'das gzhan yang 'di la bdag dper brjod par spobs lags te/_bcom ldan 'das 
[\[75b.4\]]'di lta ste dper bgyi na mi la la zhig rgas shing gtugs la 'khogs par gyur cing de yang na tshod dgung lo brgya nyi shu tsam lags par gyur la/_mi de bro nad kyis thebs shing glo ba mi bde nas mchis mal gyi khri steng du mchis nyal bar gyur na mi shes rab 'chal pa'i rang bzhin can phyug 
[\[75b.5\]]la nor mang ba/_longs spyod che ba la la zhig der mchis nas mi mchis mal gyi khri steng na mchis nyal ba de la kye skyes bu kho bo'i gter 'di khyod la gdams kyis kho bo gang gi tshe lo bcu 'am/_nyi shu tsam na yul gzhan nas phyir 'ong ba de'i tshe khyod kyis gter 'di kho bo la phyir byin 
[\[75b.6\]]cig ces de'i sug par gter 'doms par bgyid cing de ltar gtams nas yul gzhan du mchis par gyur la/_mi mchis mal gyi khri stengs na mchis nyal ba de la yang bu yang ma mchis/_bu mo yang ma mchis/_'khor kyang ma mchis la/_de nas mi de yul gzhan du 
[\[75b.7\]]mchis nas ring po ma lags par de yang 'gum pa'i dus bgyis par gyur na nor gyi tshogs de dag thams cad kyang chab 'tshal bar gyur pa'i slad na/_mi de slar mchis na su la ji skad bgyir yang ma mchis pa de bzhin du bcom ldan 'das gang zhig nyan thos nyi tshe bar spyod pa/_
[\[76a\]]
[\[76a.1\]]nyi tshe ba'i shes pa dang ldan pa/_zla bo ma mchis pa/_yun ring por mi gnas pa la dam pa'i chos kyi gter 'doms par bgyid na de yang yun ring du gnas par mi 'gyur bar 'tshal bar bgyi lags so/_/bcom ldan 'das kyis bka' stsal pa/_'od 
[\[76a.2\]]srung legs so legs so/_/ngas kyang de ltar shes te/_'on kyang khyod la dpe'i spobs pa de lta bu thos na skyes bu dam pa ma yin pa de dag kun du skyo ba'i sems skye bar 'gyur bas na ngas shes bzhin du khyod la dris pa yin no/_/de nas bcom ldan 'das la gnas brtan 'od srung 
[\[76a.3\]]chen pos 'di skad ces gsol to/_/bcom ldan 'das 'di la bdag dpe gnyis pa brjod par yang spobs lags te/_bcom ldan 'das 'di lta ste dper bgyi na mi bro nad ma mchis pa'i rang bzhin can bro nad dang bral ba/_dgung lo 'bum phrag du mar 'tsho ba/_gzhon nu thor bu 
[\[76a.4\]]lang tsho la bab pa/_g.yog 'khor phun sum tshogs pa/_longs spyod phun sum tshogs pa/_rus phun sum tshogs pa/_rigs phun sum tshogs pa/_dge ba'i ngang tshul can/_byams pa dang ldan pa/_snying rje che ba/_yid dga' ba dang ldan pa/_sems can gyi 
[\[76a.5\]]skyon dang /_nyon mongs pa'i skyon rnams la btang snyoms su 'jog pa/_skye bo mang po la sman pa dang /_skye bo mang po la bde ba dang /_'jig rten la snying brtse ba dang /_lha dang mi rnams kyi skye bo phal po che'i don dang /_sman pa dang bde ba'i slad du zhugs pa/_rtul ba brtan pa 
[\[76a.6\]]la la zhig mchis par gyur la/_skyes bu dam pa de'i gan du mi la la zhig mchis nas 'di skad ces kye skyes bu kho bo'i gter 'di khyod la gdams kyis khyod kyis gter 'di legs par sba ba dang /_legs par bsrung bar gyis shig_/kho bo gang gi tshe lo bcu 'am/_nyi shu 
[\[76a.7\]]tsam na yul gzhan nas phyir 'ong ba de'i tshe khyod kyis gter 'di kho bo la phyir byin cig ces smras te/_de'i sug par gter de gdams na mi de ni gter de blangs nas legs par sbed pa dang /_srung bar bgyid cing mi de slar mchis nas kyang gter de slar stsol bar bgyid pa de bzhin du/_
[\[76b\]]
[\[76b.1\]]bcom ldan 'das gang zhig byang chub sems dpa' la dam pa'i chos kyi gter 'doms par bgyid na de ni bskal pa bye ba khrag khrig 'bum phrag mang por yang chab 'tshal bar mi 'gyur zhing skye bo mang po la yang sman thogs par 'gyur la/_sangs rgyas kyi gdung dang /_chos kyi gdung 
[\[76b.2\]]dang /_dge 'dun gyi gdung rgyun mi 'chad par yang 'gyur lags so/_/bcom ldan 'das bdag gis ni byang chub sems dpas gang yongs su sgrub par bgyid pa'i bgyi ba de dang /_don de yongs su bsgrub par rngo mi thog lags kyi/_bcom ldan 'das byang chub sems dpa' 
[\[76b.3\]]sems dpa' chen po byams pa 'di 'khor 'di nyid du 'dus te mngon du mchis lags pas/_bcom ldan 'das kyis 'di la bka' stsol cig dang /_'dis ni slad ma'i tshe slad ma'i dus lnga brgya pa tha ma la dam pa'i chos nub par 'gyur ba'i dus kyi tshe na de bzhin gshegs pas bskal 
[\[76b.4\]]pa bye ba grangs ma mchis par yang dag par bsgrubs pa'i bla na med pa yang dag par rdzogs pa'i byang chub 'di 'dzin par 'gyur/_rgyas par bgyid par 'gyur lags so/_/de ci'i slad du zhe na/_bcom ldan 'das 'di ltar byang chub sems dpa' sems dpa' chen po byams pa 'di ni de 
[\[76b.5\]]bzhin gshegs pa'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lags pa'i slad du ste/_bcom ldan 'das 'di lta ste dper bgyi na rgyal po rgyal rigs spyi bo nas dbang bskur ba'i bu thu bo gang lags pa de ni rgyal po'i 'og tu rgyal 
[\[76b.6\]]srid bgyid du stsol bar 'gyur lags pas de ni rgyal po rgyal rigs spyi bo nas dbang bskur ba de nyid mchis bzhin du yang rgyal srid la spro bar bgyid cing chos dang ldan par yang 'gyur la/_de 'di snyam du yang sems lags te/_rgyal po rgyal rigs spyi bo nas dbang bskur ba 'di'i 'og tu ni 
[\[76b.7\]]bdag gis rgyal po bgyi'o/_/snyam nas dbugs 'byin pa thob par yang 'gyur zhing /_'di ltar rgyal po'i bgyi ba gang dag lags pa de dag la yang mngon par brtson par bgyid pa de bzhin du/_bcom ldan 'das de bzhin gshegs pa 'das pa na/_byang chub sems dpa' 
[\[77a\]]
[\[77a.1\]]sems dpa' chen po byams pa 'di yang 'di lta ste dam pa'i chos kyi rgyal srid kyi rgyal srid chen po bgyid du stsol bar 'gyur ba lags pas 'dis ni dam pa'i chos kun du srung pa la mngon par brtson par bgyi 'tshal lags so/_/de skad ces gsol pa dang /_bcom 
[\[77a.2\]]ldan 'das kyis gnas brtan 'od srung chen po la 'di skad ces bka' stsal to/_/'od srung legs so legs so/_/ji skad smras pa de bzhin no/_/de nas bcom ldan 'das kyis phyag g.yas pa gser gyi mdog can brkyang nas bskal pa bye ba grangs med par dge ba'i rtsa bas 
[\[77a.3\]]yang dag par bsgrubs pa'i phyag 'jam pa/_mchog tu mnyen pa/_ka tsa lin di ltar reg na bde ba rgya skyegs kyi khu bas bsgos pa'i mdog 'dra ba byang chub sems dpa' sems dpa' chen po byams pa'i mgo bor bzhag ste byugs nas 'di skad ces bka' stsal to/_/byams pa khyod phyi 
[\[77a.4\]]ma'i tshe phyi ma'i dus lnga brgya pa tha ma la dam pa'i chos nub par 'gyur ba'i dus la bab pa'i tshe na dam pa'i chos kun du bsrung ba dang /_yun ring du gnas par 'gyur ba dang /_yongs su gzung ba dang /_sangs rgyas dang /_chos dang /_dge 'dun gyi gdung rgyun mi 'chad par bya ba'i phyir 
[\[77a.5\]]spro bar gyis shig_/bcom ldan 'das kyis byang chub sems dpa' sems dpa' chen po byams pa'i spyi bor phyag g.yas pa gser gyi mdog can bzhag ma thag tu de nas skad cig de nyid la stong gsum gyi stong chen po'i 'jig rten gyi khams 'di lan gsum du rab tu g.yos te/_
[\[77a.6\]]g.yos/_rab tu g.yos/_kun tu rab tu g.yos/_'gul/_rab tu 'gul/_kun tu rab tu 'gul/_ldeg_/rab tu ldeg_/kun tu rab tu ldeg cing /_'jig rten du snang ba chen po yang byung bar gyur/_sa bla ba dang /_bar snang la gnas pa dang /_'og min gyi bar gyi lha 
[\[77a.7\]]rnams kyis kyang thal mo sbyar te/_byang chub sems dpa' sems dpa' chen po byams pa la 'phags pa byams pa khyod skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_lha dang mi rnams kyi skye bo phal po che'i don dang /_sman pa dang /_
[\[77b\]]
[\[77b.1\]]bde ba'i slad du dam pa'i chos kun du bsrung ba dang /_yun ring du gnas par bgyi ba dang /_yongs su gzung bar spro bar mdzod cig ces smras so/_/de nas byang chub sems dpa' sems dpa' chen po byams pa stan las langs te bla gos phrag pa gcig tu gzar nas pus mo g.yas 
[\[77b.2\]]pa'i lha nga sa la btsugs te/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag ni sems can gcig gi don gyi slad du yang slad ma'i mtha'i mu'i bar du 'khor ba na 'khor bar yang spro lags na dam pa'i 
[\[77b.3\]]chos yongs su gzung ba'i slad du lta smos kyang ci 'tshal te/_bcom ldan 'das bdag gis de bzhin gshegs pas bskal pa bye ba grangs ma mchis par yang dag par bsgrubs pa'i bla na med pa yang dag par rdzogs pa'i byang chub 'di kun du bsrung ba dang /_rgyas par bgyi lags so/_/byang 
[\[77b.4\]]chub sems dpa' sems dpa' chen po byams pas pus mo g.yas pa'i lha nga sa la btsugs ma thag tu de nas yang stong gsum gyi stong chen po'i 'jig rten gyi khams 'di rnam pa drug tu rab tu g.yos so/_/de nas bcom ldan 'das la byang chub sems dpa' sems dpa' chen po 
[\[77b.5\]]byams pas 'di skad ces gsol to/_/bcom ldan 'das bdag ni su la yang 'gran par mi bgyid/_nga rgyal mi bgyid lags so/_/de ci'i slad du zhe na/_bcom ldan 'das 'di lta ste/_dam pa'i chos yongs su gzung ba 'di dag ni skyes bu dam pa'i sug las lags te/_
[\[77b.6\]]bcom ldan 'das byang chub sems dpas khur gang 'deg par bgyid pa'i khur de lta bu de ni nyan thos dang /_rang sangs rgyas kyis 'deg par rngo mi thog pa'i slad du'o/_/de nas bcom ldan 'das kyis byang chub sems dpa' sems dpa' chen po byams pa la legs so/_/zhes bya ba 
[\[77b.7\]]byin te/_byams pa legs so legs so/_/ji ltar nga'i spyan snga na khyod dam pa'i chos yongs su gzung ba'i phyir seng ge'i sgra 'di lta bu sgrogs par byed pa de bzhin du phyogs bcu'i sangs rgyas bcom ldan 'das gang gA'i klung gi bye ma snyed dag gi spyan snga dag na yang byang chub 
[\[78a\]]
[\[78a.1\]]sems dpa' rnams seng ge'i sgra sgrogs shing dam pa'i chos yongs su 'dzin par byed do/_/de skad ces bka' stsal ba dang /_bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das bcom ldan 
[\[78a.2\]]'das de bzhin gshegs pas skyes bu dam pa ma lags pa/_byang chub sems dpar mchid kyis 'che ba/_dge sbyong du mchid kyis 'che ba/_glen pa/_blun po/_rnyed pa dang bkur sti 'tshal ba/_rnyed pa dang /_bkur sti la gdu ba/_mdza' bshes kyi sdum pa dang /_slongs 
[\[78a.3\]]mo ster ba'i sdum pa la gdu ba/_bsod snyoms la sbyor bar brtson pa de dag gi nongs pa'i gnas bdag la bka' stsal du gsol/_de ci'i slad du zhe na/_bcom ldan 'das 'di ltar bdag gis rgyu de dag thos nas de dag rtogs pas myur ba myur bar spong bar bgyid cing /_nongs pa de dag las bdag 
[\[78a.4\]]nyid srung bar bgyid pa dang /_skyes bu dam pa ma lags pa de dag las kyang la la de bzhin gshegs pas bdag mkhyen cing de bzhin gshegs pas bdag rtogs so/_/rab tu rtogs so/_/zhes de bzhin gshegs pa la dang ba skye bar 'gyur ba'i slad du'o/_/de skad ces gsol 
[\[78a.5\]]pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa de'i phyir legs par rab tu nyon la yid la zung shig dang /_skyes bu dam pa ma yin pa de dag gi nyes pa'i gnas gang yin pa cung zad tsam zhig bstan 
[\[78a.6\]]par bya ste/_byams pa de la phyi ma'i tshe phyi ma'i dus lnga brgya pa tha ma la byang chub sems dpar khas 'che ba mang po 'byung ba de dag gi sdig pa 'dod pa gang dag yin pa de dag bshad par bya'o/_/byams pa byang chub sems dpa' chos bzhi dang ldan na byang chub sems dpar khas 'che ba yin 
[\[78a.7\]]par rig par bya ste/_bzhi gang zhe na/_rnyed pa 'dod pa dang /_bkur sti 'dod pa dang /_g.yo byed pa dang /_ya nga ba'i 'tsho bas 'tsho bar byed pa yin te/_byams pa byang chub sems dpa' chos bzhi po de dag dang ldan na byang chub sems dpar khas 'che ba yin par rig par bya'o/_/
[\[78b\]]
[\[78b.1\]]byams pa de la phyi ma'i tshe phyi ma'i dus lnga brgya pa tha ma la byang chub sems dpar khas 'che ba/_khyi'i chos kun du spyod pa mang po dag 'byung bar 'gyur te/_byams pa 'di lta ste dper na khyi ni sngon lan 'ga' phyin pa'i khyim gzhan zhig tu khyi gzhan zhig rgyang ring po nas 'ong ba mthong na khyim 
[\[78b.2\]]'di ni bdag gi yin no snyam nas de la zugs par byed/_'khren skad 'byin/_khro bas lta bar byed/_gnod sems kyis nyes pa skyed par byed de/_gzhan gyi khyim bdag gir byed cing bdag gi yin par 'du shes skyed par byed do/_/byams pa de bzhin du phyi ma'i tshe phyi ma'i dus lnga 
[\[78b.3\]]brgya pa tha ma la byang chub sems dpar khas 'che ba/_khyi'i chos kun tu spyod pa mang po 'byung bar 'gyur ba gang dag yin pa de dag kyang gzhan gyi khyim dang /_gzhan gyi grong dag la bdag nyid kyi yin par 'du shes skyed par byed cing /_bdag nyid kyi yin par 'du shes bskyed nas kyang 
[\[78b.4\]]yongs su 'dzin par byed de/_dge slong des sngon phyin pa'i khyim der dge slong gzhan zhig 'ong ba mthong na de khyim 'di ni bdag gi yin no snyam nas khro bas lta bar byed/_gnod sems skyed par byed/_thab mo dang /_'thab pa dang /_rtsod pa dang /_'gyed pa skyed par byed/_phan tshun 
[\[78b.5\]]dbyen gyi tshig smra bar byed/_tshig rtsub po rjod par byed/_gcig la gcig dge slong che ge mo zhes bya ba la nyes pa 'di lta bu yod do/_/dge slong mang ge mo zhes bya ba la nyes pa 'di lta bu yod do zhes mi snyan par rjod par byed cing khyim bdag la yang gal te khyod kho bo dang bsten par 'dod na/_
[\[78b.6\]]dge slong che ge mo zhig dang bsten par mi bya zhing dge slong ma dge mo zhig dang yang ma sten cig ces zer te/_de dag ni skyugs pa'i rgyur gyur pa/_ring du mi gnas pa/_smad par bya ba'i kha zas tsam gyi phyir bsod nams ma yin pa mang po skyed pa yin no/_/de dag ni [{]yi dgas [,]yi dwags [}]kyi chos kun tu spyod 
[\[78b.7\]]cing dbul ba dang /_sems dman pa dang /_ser sna dang ldan pa dang /_bdag nyid gso bar byed pa yin te/_byang chub sems dpa'i ming gis byang chub sems dpa' yin par khas 'che bar byed cing /_bdag nyid tshul khrims 'chal pa dang /_sdig pa can gyi 'dod pa dang ldan pa 
[\[79a\]]
[\[79a.1\]]dang /_sdig pa kun du spyod pa yin bzhin du sangs rgyas kyi bsngags pa brjod/_sangs rgyas kyi ye shes kyi bsngags pa brjod cing byang chub sems dpa' bsam pa phun sum tshogs pa gzhan dag gi bsngags pa yang brjod nas zas dang gos sgrub par yang byed do/_/
[\[79a.2\]]byams pa 'di ltar seng ge'i sgra bsgrag cing seng ge'i las rnams bya ba'i rigs pa wa'i sgra sgrogs shing wa'i las rnams byed pa dang /_bdog pa thams cad yongs su gtong ba'i bsngags pa rjod par byed cing 'jig rten gyi zang zing yun mi ring ba yongs su gtong bar mi byed la/_ser snas zil gyis non cing yo byad kyi dri 
[\[79a.3\]]mas sbags pa de dag gis gtong ba phyi rol du byas pa dang /_phan pa'i dngos po'i bsngags pa rjod par byed cing gnod sems dang /_tha ba dang /_khong khro ba'i nyes pa mang po byed pa dang /_bzod pa'i bsngags pa rjod par byed cing gcig tu gnod sems kyi sems su byed pa dang /_bsdu ba'i 
[\[79a.4\]]dngos po bzhi po dag gi bsngags pa rjod par byed cing sems can 'ga' yang sbyin pa'am/_snyan par smra ba'am/_don spyod pa'am/_don 'thun par sdud par mi byed pa de dag ji tsam du mi bzad par 'gyur ba la ltos/_de dag ni tshig tsam gyi dngos por 'gyur ba yin gyi/_de dag yon 
[\[79a.5\]]tan yang dag par blang ba dang /_'dres pa'i spyod pas byang chub sems dpa' brtson 'grus la mos pa'i rjes su slob par byed pa ni ma yin no/_/byams pa sngon byung ba 'das pa'i dus na bskal pa grangs med pa dang /_ches grangs med pa dang /_ches shin tu grangs med pa dang /_rgya che ba 
[\[79a.6\]]dang /_tshad med pa dang /_bsam gyis mi khyab pa dang /_dpag tu med pa dag 'das pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas ye shes bla ma zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_
[\[79a.7\]]skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das shig 'jig rten du byung ste/_byams pa de bzhin gshegs pa de yang 'di lta ste dper na da ltar nga bzhin du snyigs ma lnga dang ldan pa kho na'i 'jig rten du byung ngo /_/byams pa de'i tshe 
[\[79b\]]
[\[79b.1\]]na dge slong brtson 'grus mos zhes bya ba dran pa dang ldan pa/_rtogs pa dang ldan pa/_blo dang ldan pa/_'dod pa chung ba/_chog shes pa/_de bzhin gshegs pa'i gsung rab la nan tan byed pa zhig byung bar gyur te/_de grong dang /_grong khyer dang /_grong rdal dang /_rgyal po'i pho brang 
[\[79b.2\]]dang /_yul 'khor de dag tu song ste phyin pa dang /_chos ston par byed cing rgyal po dang /_blon po chen po dag dang /_skye bo phal po che gzhan dag gis kyang ri mor byas/_mchod pa byas/_bkur sti byas/_bla mar byas/_shes par byas/_yongs su shes par byas so/_/de khyim 
[\[79b.3\]]gang du zhugs shing gang las tshig snyan pa dang /_bdag la gus par nyan pa dang /_bza' ba dang /_btung ba thob par gyur pa'i khyim der ni lan gnyis su 'gro bar sems skyed par mi byed do/_/de 'jungs pa dang /_ma dad pa dang /_log par lta ba dang ldan pa'i khyim gzhan dag tu 
[\[79b.4\]]song zhing de dag tu son pa dang /_de la de dag 'ongs pa legs so zhes kyang mi zer/_de dag tshig snyan pa yang mi rjod pa'i steng du de la khro bar byed/_gshe bar byed na yang de bzod pa'i go bgos shing snying rje chen po la gnas pas 'gro la khyim de dag tu yongs su gdung bar mi 'gyur zhing 
[\[79b.5\]]yid mi bde bar yang mi 'gyur ro/_/byams pa byang chub sems dpa' brtson 'grus mos des khyim gang dag dad par byas pa de dag ni 'di lta ste chos gos dang /_bsod snyoms dang /_mal cha dang /_stan dang /_na ba'i gsos sman dang /_yo byad dag gis dge slong gzhan dag gi nye bar 
[\[79b.6\]]'tsho bar 'gyur ro/_/byams pa 'di ji snyam du sems/_de khyim de dag tu yang 'gro bar mi byed cing 'gro bar sems skyed par yang mi byed mod kyi/_'on kyang de de dag la phrag dog dang /_ser sna'i sems skyed par byed snyam 'am/_byams pas gsol pa/_bcom ldan 'das de ni ma 
[\[79b.7\]]lags so/_/bde bar gshegs pa de ni ma lags so/_/bcom ldan 'das kyis bka' stsal pa/_byams pa de ltar byang chub sems dpa' brtson 'grus mos de khyim gang dag nas tshig snyan pa dang /_bdag la gus par nyan pa dang /_bza' ba dang /_btung ba rnyed pa'i khyim de 
[\[80a\]]
[\[80a.1\]]dag mngon par dad par byas shing dge slong gzhan dag gi nye bar 'tsho bar byas nas/_de dag tu lan gnyis su 'jug par mi byed pa dang /_'jungs pa dang /_ma dad pa dang /_log par lta ba dang ldan pa'i khyim gang dag yin pa de dag dad par byed cing de dag khro zhing gshe 
[\[80a.2\]]na yang yongs su gdung bar mi 'gyur zhing yid mi bde bar mi 'gyur ba'i phan pa'i dngos po nyid dang /_lhag pa'i bsam pa nyid dang /_'dod pa chung ba nyid dang /_chog shes pa nyid dang /_des pa nyid dang /_snying rje dang ldan pa nyid la ltos/_byams pa de ltar na sngon gyi byang chub sems dpa' 
[\[80a.3\]]rnams ni khyim bdag dad par byas shing gzhan gyi nye bar 'tsho bar byed kyi/_bdag nyid kyi chos gos dang /_bsod snyoms kyi don du byed pa ni ma yin no/_/byams pa de'i tshe de'i dus na byang chub sems dpa' brtson 'grus mos zhes bya bar gyur pa de gzhan zhig yin pa snyam du khyod yid gnyis 
[\[80a.4\]]dang /_the tshom za bar gyur na khyod kyis de ltar mi blta ste/_nga nyid de'i tshe de'i dus na byang chub sems dpa' brtson 'grus mos zhes bya bar gyur to/_/byams pa de lta bas na byang chub sems dpa' khyim rnams su 'gro bar 'dod pas ni byang chub sems dpa' brtson 'grus mos de'i rjes su 
[\[80a.5\]]bslab par bya/_de las gzhan pa'i byang chub sems dpa' lhag pa'i bsam pa phun sum tshogs pa dag gi rjes su yang bslab par bya zhing de dag gi chos kun du spyad par yang bya'o//_//bam po gnyis pa/_byams pa yang phyi ma'i tshe phyi ma'i dus na lnga brgya pa tha ma la byang chub 
[\[80a.6\]]sems dpar khas 'che ba'i dge slong kha cig 'byung bar 'gyur te/_de dag ni 'di lta ste/_rnyed pa dang /_chos gos dang /_bsod snyoms kyi don du khyim rnams su 'gro bar 'gyur gyi/_khyim pa rnams dad pa la dgod pa'i phyir ni ma yin no/_/de dag ni gcig la gcig bsngags pa ma 
[\[80a.7\]]yin pa brjod pa dang /_'byed pa dang /_rtsod pa'i rang bzhin can du 'gyur ro/_/de dag ni ji ltar gzhan dag gis ma rnyed pas yi rangs par 'gyur ba ltar bdag nyid kyis rnyed pas ni de lta ma yin la/_ji ltar gzhan dag gis rnyed pas yid mi bde bar 'gyur ba ltar bdag nyid kyis ma rnyed pas 
[\[80b\]]
[\[80b.1\]]ni de lta ma yin no/_/byams pa 'di ltar byang chub sems dpas ni bdag nyid kyi bde ba'i yo byad de dag thams cad la mi blta bar gzhan dag la sbyin par bya ba yin na/_de dag ji tsam du phyin ci log tu 'gyur ba la ltos/_de ci'i phyir zhe na/_byams pa 'di ltar des ni bdag gis sems can 
[\[80b.2\]]thams cad la bde ba bskyed par bya'o/_/zhes snying rje chen po sngon du btang ba'i sems bskyed pa'i phyir ro/_/byams pa 'di lta ste/_dper na tshong dpon nam khyim bdag cig la bu gcig pa sdug pa phangs pa yid du 'ong ba zhig bdog par gyur pa de la lan 'ga' zhig gi phyir rgyal pos btson rar 
[\[80b.3\]]bcug par gyur na byams pa 'di ji snyam du sems/_tshong dpon nam/_khyim bdag de yid la byed pa'i sems ji lta bu dag gis rgyal po'i btson ra der 'jug par 'gyur snyam/_de skad ces bka' stsal pa dang /_bcom ldan 'das la byang chub sems dpa' sems dpa' chen po byams pas 'di 
[\[80b.4\]]skad ces gsol to/_/bcom ldan 'das de ni 'di ltar bu gcig pa de thar par bgyi ba'i bsam pas bdag gis bu gcig pa 'di btson ra 'di nas myur du thar par bgyi'o/_/snyam nas bu gcig pa yid la bgyid pa kho na dag gis btson ra der 'jug par bgyid de/_thar pa yid la bgyid pa 
[\[80b.5\]]dag gis 'jug cing 'byung bar bgyid lags so/_/bcom ldan 'das kyis bka' stsal pa/_byams pa ngas dpe de ni don shes par bya ba'i phyir brjod pa yin te/_'dir don kyang gang zhig yin par blta bar bya zhe na/_byams pa 'di lta ste/_dper na rgyal po'i btson ra de ji lta ba de bzhin 
[\[80b.6\]]du ni 'khor ba'i btson ra blta bar bya'o/_/byams pa 'di lta ste dper na tshong dpon nam/_khyim bdag de ji lta ba de bzhin du ni byang chub sems dpa' blta bar bya'o/_/byams pa 'di lta ste dper na bu gcig pa ji lta ba de lta bu ni byang chub sems dpa' sems can thams cad la bu gcig pa dang 
[\[80b.7\]]'dra ba'i 'du shes bskyed par bya ba blta bar bya'o/_/byams pa 'di lta ste dper na tshong dpon nam/_khyim bdag de rgyu gzhan gyi phyir ma yin zhing ched ka gzhan gyi phyir ma yin gyi/_bu gcig pa de'i don du btson ra der 'jug par 'gyur ba ji lta ba de bzhin du ni byams pa byang chub sems dpas 
[\[81a\]]
[\[81a.1\]]chos gos kyi ched dang /_bsod snyoms kyi ched du khyim rnams su 'gro bar mi bya'i/_'di ltar sems can de dag nyid 'khor ba las yongs su thar bar bya ba'i phyir khyim rnams su 'gro bar bya ba blta bar bya'o/_/byams pa yang phyi ma'i tshe phyi ma'i dus lnga brgya pa tha ma 
[\[81a.2\]]la dge slong lus ma bsgoms pa/_sems ma bsgoms pa/_tshul khrims ma bsgoms pa/_shes rab ma bsgoms pa kha cig 'byung bar 'gyur te/_de dag ni chos gos dang /_bsod snyoms kyi ched du me tog gi skyes dag dang /_'bras bu'i skyes dag dang /_lo ma'i skyes dag dang /_
[\[81a.3\]]yo byad kyi skyes dag dang /_byas pa'i lan gyi skyes dag gis khyim rnams su 'gro bar 'gyur bas byams pa dge slong gis ni me tog phreng rgyud lta bur mi bya zhing bran dang las mi lta bur yang mi bya'o/_/byams pa dge slong khyim rnams su 'gro bar 'dod pas ni chos kyi skyes kyis 'gro bar bya ba ma gtogs 
[\[81a.4\]]par skyes gzhan bkur bar mi bya ste/_des ni mang du thos pa dang /_gzhung la shin tu zhugs pa dang /_'jigs pa med pa dang /_brkam chags med pa dang /_tshul 'chos pa med pa dang /_kha gsag med pa dang /_bdag gir bya ba med par bya zhing chos la dga' ba bskyed nas khyim rnams 
[\[81a.5\]]su 'gro bar bya'o/_/khyim rnams su song nas kyang sangs rgyas dang /_chos dang /_dge 'dun gyi bsngags pa brjod par bya ba dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi bsngags pa brjod par bya zhing chos 
[\[81a.6\]]kyi gtam bya ba'i skyes ma gtogs par khang khyim gyi ched dam/_zhing las kyi ched dam/_rnyed pa'i ched dam/_reg pa bde ba'i gtam 'am/_rgyal po'i gtam 'am/_chom rkun gyi gtam 'am/_grong gi gtam 'am/_grong khyer gyi gtam 'am/_ljongs kyi gtam 'am/_bu'i 
[\[81a.7\]]gtam 'am/_bu mo'i gtam 'am/_gtam gzhan gyi skyes dag mi bya'o/_/byams pa gang gis stong gsum gyi stong chen po'i 'jig rten gyi khams 'di rin po che sna bdun gyis yongs su bkang ste/_rigs kyi bu'am/_rigs kyi bu mo zhig la byin pa dang /_stong gsum gyi stong chen po'i 
[\[81b\]]
[\[81b.1\]]'jig rten gyi khams su gtogs pa'i sems can rnams kyi bde ba'i yo byad gang ji snyed pa de dag thams cad bsdus te/_rigs kyi bu'am/_rigs kyi bu mo de la byin par gyur na nor gyi phung po de tsam dang /_bde ba'i yo byad de tsam gyis ni des rigs kyi bu'am/_rigs kyi bu mo de la snying brtse 
[\[81b.2\]]ba'am/_phan btags par mi 'gyur gyi/_de tshig bzhi pa'i tshigs su bcad pa gcig tsam zhig nyan du bcug ste/_de yang de'i rna ba'i rnam par rig par grags shing thos pa tsam kho nar zad kyi/_re shig dad pa thob par ma gyur du zin kyang de ni rigs kyi bu 'am/_rigs kyi bu mo de la 
[\[81b.3\]]rgyas pa dang /_phan 'dogs pa dang /_snying brtse ba ches shin tu mang du byed pa yin no/_/byams pa dge slong de dag khyim rnams su zhugs nas sangs rgyas kyi bka' spangs te/_'jig rten pa'i gtam nye bar sbyor bar byed cing ji tsam du don med pa chen pos khyim der mngon par brtson 
[\[81b.4\]]par byed pa la ltos/_de ci'i phyir zhe na/_byams pa 'di ltar gser ram/_dngul lam/_nor bu dag gam/_rin po che dag gam/_mu tig dag gam/_baidUr+ya dag gam/_dung dag gam/_man shel dag gam/_byi ru dag gam/_bde ba'i yo byad gzhan dag gis ni 
[\[81b.5\]]sems can skye ba'i chos can rnams skye ba las yongs su thar bar mi 'gyur/_sems can na ba'i chos can rnams kyang nad rnams las yongs su thar bar mi 'gyur/_sems can rga ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde 
[\[81b.6\]]ba dang /_'khrug pa'i chos can rnams kyang rga ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dag las yongs su thar par mi 'gyur gyi/_chos thos pas ni sems can skye ba'i chos can rnams kyang 
[\[81b.7\]]skye ba las yongs su thar par 'gyur la/_sems can na ba'i chos can rnams kyang na ba las yongs su thar bar 'gyur/_sems can rga ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa'i chos can rnams 
[\[82a\]]
[\[82a.1\]]kyang 'khrug pa dag las yongs su thar bar 'gyur ba'i phyir te/_de las dgongs te de bzhin gshegs pa 'di skad ces/_stong chen 'jig rten khams ni gser dag gis/_/bkang ste gang la sbyin par byed pa ni/_/tshig bzhi'i tshigs su bcad pa gcig brjod pas/_/
[\[82a.2\]]ji ltar phan 'dogs de ltar 'gyur ma yin/_/phan 'dogs byed par 'dod pa gang zhig gis/_/'jig rten gsum na sems can thams cad kyi/_/bde ba gang dag yod pa de dag kun/_/sems can gcig la sbyin pa byas pa bas/_/gang gis de la sangs rgyas lugs kyi ni/_/tshig 
[\[82a.3\]]bzhi'i tshigs su bcad pa gcig bsgrags na/_/de ni shin tu phan 'dogs mchog yin te/_/des ni sdug bsngal dag las grol bar 'gyur/_/zhes ston to/_/byams pa byang chub sems dpa' 'jig rten gyi khams mtha' yas mu med pa dag rin po che sna bdun gyis rab tu bkang 
[\[82a.4\]]ste/_sangs rgyas bcom ldan 'das rnams la dbul bar phul ba bas ni snying rje chen po bskyed de sems can gcig la tshig bzhi pa'i tshigs su bcad pa gcig cig bsgrags par gyur na de ni de bas ches bsod nams mang du skyed par 'gyur ro/_/de la 'di skad ces bya ste/_mi gang gis ni 
[\[82a.5\]]gang gA'i bye snyed kyi/_/'jig rten khams mchog rin chen gang byas te/_/dga' mchog sems kyis rgyal la phul ba dang /_/gang gis sems can gcig la tshigs bcad byin/_/rin chen sbyin pa shin tu rgya chen des/_/tshigs bcad sbyin pa snying rjes bsgrubs de la/_/char yang mi 
[\[82a.6\]]phod grangs su 'ang ma yin na/_/gnyis sam gsum la bsam du ga la yod/_/de nas bcom ldan 'das kyis yang byang chub sems dpa' sems dpa' chen po byams pa la bka' stsal pa/_byams pa de bzhin gshegs pa'i phyag g.yas pa'i dkyil na bsod nams thams cad mngon par 
[\[82a.7\]]bsgrubs pa'i rgyu 'thun pas brgyan pa zhes bya ba'i 'od zer mngon par grub pa yod de/_de bzhin gshegs pa ni bzhed na phyag g.yas pas stong gsum gyi stong chen po'i 'jig rten gyi khams 'di thams cad kun tu yog par mdzad nas sems can thams cad la bde ba'i yo byad thams cad nye bar sgrub 
[\[82b\]]
[\[82b.1\]]par mdzad cing zas 'dod pa rnams la ni zas/_skom 'dod pa rnams la ni skom/_gos 'dod pa rnams la ni gos/_rin po che 'dod pa rnams la ni rin po che rnams dang /_gang ci 'dod pa de la de sbyin par yang spyod mod kyi/_de tsam gyis sems can de dag 'khor ba'i rgya mtsho thog ma dang tha ma med 
[\[82b.2\]]pa nas chu srin 'dzin khri'i sdug bsngal chen po de las thar par mi 'gyur bas byams pa nga ni 'jig rten pa'i bde ba'i yo byad de lta bu dag rnam par spangs nas 'jig rten las 'das pa'i bde ba'i chos rin po che yang dag par ston par mdzad de de thos na sems can rnams kyi sdug bsngal gtan du nye bar zhi 
[\[82b.3\]]bar 'gyur ro/_/byams pa de lta bas na khyod kyis kyang nga'i rjes su bslab par bya zhing khyod zang zing la gdu bar mi bya'i/_khyod chos la gdu bar bya'o/_/byams pa yang phyi ma'i tshe phyi ma'i dus lnga brgya pa tha ma la dam pa'i chos nub par 'gyur ba'i dus la bab pa'i tshe na byang chub sems dpar khas 'che ba kha cig 
[\[82b.4\]]'byung bar 'gyur te/_de dag ni ltung ba lhag par 'byung bar 'gyur zhing lus ma bsdams pa dang /_ngag ma bsdams pa dang /_yid ma bsdams pas sdig pa'i las lhag par spyad nas nyes pa bshags pa tsam gyis dag par 'gyur bar sems kyi phyin cad sdom par yang mi byed la/_phyin cad yang 
[\[82b.5\]]dag par bsdam pa'i phyir sdom par yang mi byed do/_/ngas ni sngon byas pa'i sdig pa'i las zad par bya ba'i phyir phung po gsum pa'i chos kyi rnam grangs bstan pa yin na/_de la mi blun po de dag ni lhag par ltung ba mngon par 'du bya ba mngon par 'du byas nas nyes pa bshags shing sbyang ba tsam gyis 
[\[82b.6\]]dag par 'gyur bar sems shing phyin cad sdom par ni mi byed do/_/byams pa gzhan yang ngas byang chub sems dpa'i theg pa pa'i rigs kyi bu 'am/_rigs kyi bu mo rnams kyi las yongs su bsal ba byas pas na mi dge ba'i las chung ngus ni byang chub sems dpa' sems can dmyal ba'am/_
[\[82b.7\]]dud 'gro'i skye gnas sam/_gshin rje'i 'jig rten nam dbul por skye ba rnam pa sna tshogs gzhan dag tu yang ltung bar mi nus mod kyi/_'on kyang byang chub sems dpas ni myur du med par bya zhing 'dzem dog dang ldan pa dang /_bslab pa 'dod pa dang /_'jig rten pha rol la 'jigs par 
[\[83a\]]
[\[83a.1\]]lta ba dang /_rtag tu yid skyo ba dang /_srid par 'gro ba'i skye ba'i gnas thams cad la yid skrag par bya'o/_/de ci'i phyir zhe na/_byams pa 'di ltar byang chub sems dpas ni bdag rgal nas khyed cag thams cad bsgral bar bya'o/_/grol nas dgrol bar bya'o/_/
[\[83a.2\]]dbugs phyin nas dbugs dbyung bar bya'o/_/yongs su mya ngan las 'das nas yongs su mya ngan las bzla bar bya'o/_/zhes sems can thams cad nye bar gzung ba'i phyir te/_byams pa ngas ni lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong 
[\[83a.3\]]dang bram zer bcas pa'i 'jig rten gyi sa'i dkyil 'khor gyi steng na byang chub sems dpa'i las ji snyed pa dang /_khur ji snyed pa dang /_dgos pa ji snyed pa dang /_don bya ba ji snyed pa dang /_bya ba ji snyed pa de snyed ni sems can 'ga' la yang ma mthong ngo /_/byams pa 'di lta ste/_dper na 
[\[83a.4\]]la la zhig gis stong gsum gyi stong chen po'i 'jig rten gyi khams brag dang /_ri dang /_rgya mtsho dang /_chu klung dang /_nags tshal dang bcas pa 'di mi la la zhig gi spyi bo 'am/_phrag pa'i steng du bzhag ste/_'di skad ces kye skyes bu khyod kyis stong gsum gyi stong chen po'i 'jig rten gyi khams 
[\[83a.5\]]brag dang /_ri dang /_rgya mtsho dang /_chu klung dang /_nags tshal dang bcas pa 'di bskal pa'am/_bskal pa las lhag pa'am/_bskal pa brgya 'am/_bskal pa stong ngam/_bskal pa 'bum gyi bar du gdeg par bya zhing gzhag par mi bya/_ngal bso bar mi bya'o zhes kyang bsgo 
[\[83a.6\]]bar gyur na/_byams pa 'di ji snyam du sems/_mi de'i khur de che ba dang /_spro ba mthu dang ldan pa dang /_mthu stobs mthu dang ldan pa dang /_brtson 'grus mthu dang ldan pa yin snyam 'am/_byams pas gsol pa/_bcom ldan 'das mthu dang ldan pa lags so/_/bde bar gshegs pa 
[\[83a.7\]]mthu dang ldan pa lags so/_/bcom ldan 'das kyis bka' stsal pa/_byams pa khyod mos par bya/_khyod kyis khong du chud par bya ste/_byams pa de bas kyang gang zhig gis kye sems can rnams ngas khyed cag mya ngan las 'das pa'i bde ba la dgod par bya'o zhes sems can thams cad nye bar 
[\[83b\]]
[\[83b.1\]]bzung ba'i byang chub sems dpa'i khur dang /_spro ba dang mthu stobs dang brtson 'grus ni ches stobs dang ldan par blta bar bya'o/_/byams pa 'di lta ste dper na mi la la zhig gi las stong gsum gyi stong chen po'i 'jig rten gyi khams su gtogs pa'i sems can thams cad kyi las ji tsam pa de tsam du gyur la/_des sems can 
[\[83b.2\]]thams cad kyi las de dag thams cad kyang se gol gtogs pa tsam gcig gis yongs su sgrub par byed cing las kyi mtha' 'ga' tsam yang yongs su nyams par ma gyur na/_byams pa 'di ji snyam du sems/_mi de'i las de stobs dang ldan pa yin snyam 'am/_byams pas gsol pa/_bcom ldan 'das 
[\[83b.3\]]de lta lags so/_/bde bar gshegs pa de lta lags te/_bcom ldan 'das stobs dang ldan pa lags so/_/bde bar gshegs pa stobs dang ldan pa lags so/_/bcom ldan 'das kyis bka' stsal pa/_byams pa khyod mos par bya/_khyod kyis khong du chud par bya ste/_
[\[83b.4\]]byams pa de bas ni byang chub sems dpa' gang gis 'di skad du bdag gis sems can thams cad 'khor ba'i sdug bsngal las dgrol bar bya'o/_/zhes tshig tu brjod nas las su bya bar byed pa de ches stobs dang ldan pa yin no/_/byams pa 'di lta ste/_dper na khyim bdag la la zhig la bu 
[\[83b.5\]]gcig pa sdug pa/_phangs pa yid du 'ong ba/_mthong na mi 'thun pa med pa zhig bdog par gyur la/_khyim bdag de nyes pa 'ga' zhig gi le lan gyis bu gcig pa dang bcas/_chung ma dang bcas/_las byed pa dang /_zho shas 'tsho ba rnams dang bcas/_nor dang /_dbyig dang /_yo byad 
[\[83b.6\]]thams cad dang bcas te/_rgyal po'i pho brang du bkug par gyur cing /_de nas rgyal po des khyim bdag de la 'di skad du kwa'i khyim bdag khyod 'di nas dpag tshad 'bum gyi pha rol na grong khyer che ge mo zhes bya ba zhig yod par don 'di'i phyir zhag bdun gyis phyin par song la cha khyer te phyir yang zhag bdun 
[\[83b.7\]]gyis nga'i drung du phyin par shog shig dang /_de lta na ngas khyod kyi bu gcig pa 'di dang /_chung ma 'di dang /_'khor 'di dag thams cad dang /_nor dang /_dbyig dang /_yo byad 'di dag thams cad kyang khyod la phyir sbyin par bya zhing /_gzhan yang khyod la rgyal srid phyed kyi sbyin pa yang lhag par 
[\[84a\]]
[\[84a.1\]]sbyin par bya'o/_/gal te khyod song nas grong khyer de nas cha blangs te nyin mtshan bdun gyis phyir ma 'ongs na khyod la cung zad kyang sbyin par mi bya'i steng du/_khyod bu gcig pa dang bcas/_chung ma dang bcas/_'khor dang bcas te/_chad pas bcad pa dang /_srog dang bral 
[\[84a.2\]]zhing gsad par bya'o/_/zhes bsgo bar gyur na/_byams pa 'di ji snyam du sems/_khyim bdag de de skad bsgo ba na bdag phangs pa dang ldan pa dang /_bu phangs pa dang ldan pa dang /_chung ma phangs pa dang ldan pa dang /_'khor phangs pa dang ldan pa dang /_nor phangs pa dang ldan pas stobs 
[\[84a.3\]]dang ldan pa'i rtsom pa dang /_stobs dang ldan pa'i mgyogs pas grong khyer der 'gro bar 'gyur snyam 'am/_byams pas gsol pa/_bcom ldan 'das de lta lags so/_/bde bar gshegs pa de lta lags te/_bcom ldan 'das kyis gsungs pa'i don bdag gis 'tshal ba ltar na de ni don 
[\[84a.4\]]de yongs su ma grub kyi bar du sems rnam par g.yeng bar mi bgyid/_zas kyi 'du shes skyed par mi bgyid/_rmugs pa dang gnyid kyi sems skyed par mi bgyid lags so/_/de ci'i slad du zhe na/_bcom ldan 'das 'di ltar de'i slad rol gyi dngos po gzhan dag lta zhog lags kyi/_bdag nyid 
[\[84a.5\]]phangs pa'i slad du'o/_/bcom ldan 'das kyis bka' stsal pa/_byams pa gal te sems can thams cad de lta bu'i brtson 'grus rtsom pa chen po dang ldan par gyur kyang sems can de dag thams cad kyi brtson 'grus chen po de ni byang chub sems dpa'i brtson 'grus chen po de'i brgya'i char 
[\[84a.6\]]yang nye bar mi 'gro/_stong gi cha dang /_'bum gyi cha dang /_bye ba'i cha dang /_bye ba phrag brgya'i cha dang /_bye ba phrag stong gi cha dang /_bye ba phrag 'bum gyi cha dang /_bye ba khrag khrig phrag 'bum gyi cha dang /_dpe dang rgyu'i bar du yang nye bar mi 'gro 'o/_/de ci'i phyir zhe na/_byams pa 'di ltar 
[\[84a.7\]]byang chub sems dpa' ni rgyun phyogs su ded pa'i sems can thams cad rgyun las bzlog pa/_g.yo ba med pa/_mya ngan las 'das pa'i dbyings su rab tu 'god par byed pa'i phyir ro/_/byams pa 'di lta ste dper na mi 'di tsam du stobs dang ldan pa/_'di tsam du shugs dang ldan pa/_
[\[84b\]]
[\[84b.1\]]'di tsam du mthu dang ldan pa/_'di tsam du brtson 'grus dang ldan pa la la zhig skyes par gyur la/_des rgya mtsho chen po bzhi po dag la chu'i phung po gang ji snyed pa de dag thams cad chu klung chen po'i rgyun gang dang gang dag nas rgya mtsho chen por zhugs par gyur pa'i chu klung chen po'i rgyun de 
[\[84b.2\]]dag nyid nas chu'i mtha' phyir bzlog nas rgyun las bzlog thabs kho nar mtsho chen po ma dros pa'i nang du phab par gyur na/_byams pa 'di ji snyam du sems/_mi de dka' ba byed pa dang /_ngo mtshar che ba dang /_brtson 'grus che ba yin snyam 'am/_byams pas gsol 
[\[84b.3\]]pa/_bcom ldan 'das de lta lags so/_/bde bar gshegs pa de lta lags so/_/bcom ldan 'das kyis bka' stsal pa/_byams pa khyod mos par bya/_khyod kyis khong du chud par bya ste/_de bas kyang gang dag lhag pa'i bsam pas sems can thams cad 
[\[84b.4\]]kyi don du snying rje chen po kun tu bskyed nas bla na med pa yang dag par rdzogs pa'i byang chub tu sems bskyed de nan tan gyis mdzes par byed pa de dag ches shin tu dka' ba byed pa dang /_ngo mtshar che ba yin no/_/de bas kyang gang dag sangs rgyas yod do/_/
[\[84b.5\]]chos yod do/_/dge 'dun yod do/_/legs par byas pa dang /_nyes par byas pa'i las rnams kyi 'bras bu rnam par smin pa yod do/_/zhes nges par rtog par byed pa de dag ches shin tu dka' ba byed pa dang /_ngo mtshar che ba yin no/_/de bas kyang gang dag 
[\[84b.6\]]'dod chags kyi sems skyes pa sel bar byed pa dang /_zhe sdang gi sems skyes pa sel bar byed pa dang /_gti mug gi sems skyes pa sel bar byed pa de dag ches shin tu dka' ba byed pa dang /_ngo mtshar che ba yin no/_/de bas kyang gang dag mdza' bshes dang /_gros grogs 
[\[84b.7\]]dang /_nye du dang /_rgan rabs rnams la mi lta bar spangs shing longs spyod chung ngu dang /_longs spyod chen po'i tshogs rnams kyang yongs su spangs nas legs par gsungs pa'i chos 'dul ba la dad pa rab tu 'byung ba'i sems kyis khyim gyi gnas nas gom pa bdun 'dor bar byed pa de dag ches 
[\[85a\]]
[\[85a.1\]]shin tu dka' ba byed pa dang /_ngo mtshar che ba yin no/_/de bas kyang gang dag gos ngur smrig dag bgos te/_legs par gsungs pa'i chos 'dul ba la dad pas khyim nas khyim med par legs pa kho nar rab tu 'byung bar byed pa de dag ches shin tu dka' ba byed pa dang /_ngo mtshar 
[\[85a.2\]]che ba yin no/_/de bas kyang gang dag de ltar rab tu byung nas gdams ngag la nan tan gyis mdzes par byed pa dang /_bslab pa'i gzhi ji ltar bcas pa dag la slob par byed pa dag ches shin tu dka' ba byed pa dang /_ngo mtshar che ba yin no/_/de bas kyang gang dag 'du 'dzi'i gtam la 'jigs par 
[\[85a.3\]]lta zhing dben pa 'dod pas dgon pa la mngon par phyogs te gom pa bdun 'dor bar byed pa de dag ches shin tu dka' ba byed pa dang /_ngo mtshar che ba yin no/_/de bas kyang gang dag chos thams cad stong pa'o/_/zhes mos par byed pa de dag ches shin tu dka' ba byed pa dang /_ngo mtshar che 
[\[85a.4\]]ba yin no/_/de bas kyang gang dag chos zab mo rnams la rjes su 'thun pa'i bzod pa thob pa de dag ches shin tu dka' ba byed pa dang /_ngo mtshar che ba yin no/_/de bas kyang gang dag rnam par thar pa'i sgo gsum po dag mngon sum du byas nas rgyun tu zhugs pa'i 'bras bu rjes su thob par byed pa nas/_
[\[85a.5\]]dgra bcom pa nyid kyi bar du rjes su thob par byed pa de dag ches shin tu dka' ba byed pa dang /_ngo mtshar che ba yin no/_/de ci'i phyir zhe na/_byams pa 'di lta ste/_'phags pa'i chos 'dul ba la dad cing dang ba dang /_rab tu byung zhing bsnyen par rdzogs pa dge slong gi dngos po dang /_
[\[85a.6\]]'bras bu 'thob pa de ni shin tu dka' ba yin pa'i phyir ro/_/byams pa de la yang phyi ma'i tshe phyi ma'i dus lnga brgya pa tha ma la dam pa'i chos nub par 'gyur ba'i dus la bab pa'i tshe na byang chub sems dpa'i theg pa pa legs par gsungs pa'i chos 'dul ba 'di la rab tu byung nas byang chub sems dpa'i 
[\[85a.7\]]las spangs te byis pa'i las la rab tu gnas pa kha cig 'byung bar 'gyur te/_byams pa de la byang chub sems dpa' rnams kyi las gang zhe na/_nyi shu po 'di dag ni byang chub sems dpa' rnams kyi las yin te/_de dag yongs su ma rdzogs na byang chub sems dpa' byang chub kyi snying por 'gro 
[\[85b\]]
[\[85b.1\]]bar mi nus so/_/nyi shu gang zhe na/_ser sna'i sems tshar gcad par bya ba dang /_gtong ba chen po spel bar bya ba dang /_'chal ba'i tshul khrims yongs su spang bar bya ba dang /_tshul khrims kyi phung po yongs su rdzogs par bya ba dang /_gnod sems dang tha ba'i skyon rnam par spang bar 
[\[85b.2\]]bya ba dang /_bzod pa'i stobs la gnas par bya ba dang /_le lo'i sems rnam par gnon par bya ba dang /_brtson 'grus chen po brtsam par bya ba dang /_brjed ngas pa'i sems yongs su spang bar bya ba dang /_dran pa dang blo gros kyis bsam gtan rnams la mi rten par bsam gtan 
[\[85b.3\]]du bya ba dang /_zab mo la bzod pa bsgom par bya ba dang /_shes rab kyi pha rol tu phyin pa rab tu rtogs par bya ba dang /_rnam par rtog pa thams cad spang bar bya ba dang /_mtshan ma med pas gnas par bya ba dang /_smon pa dang bral bar bya ba dang /_smon pa med pa'i yul yongs su 
[\[85b.4\]]rdzogs par bya ba dang /_sems can thams cad yongs su mi gtang bar bya ba dang /_snying rje chen pos gnas par bya ba dang /_nyan thos dang rang sangs rgyas kyi theg pa la dga' ba'i sems yid la mi bya ba dang /_sangs rgyas kyi ye shes la mos shing nem nur med pa dang yid ches par bya ba 
[\[85b.5\]]ste/_byams pa nyi shu po de dag ni byang chub sems dpa' rnams kyi las yin te/_las de dag yongs su ma rdzogs na byang chub sems dpa' byang chub kyi snying por 'gro bar mi nus so/_/byams pa bzhi po 'di dag ni byang chub sems dpa' rnams kyi yang dag pa'i dam bca' ba yin te/_
[\[85b.6\]]bzhi gang zhe na/_bdag nyid kyi bde ba spong ba dang /_chos kyis ngoms mi shes pa dang /_chos yongs su tshol bas bdag sangs rgyas su 'gyur bar bya'o/_/chos kyi 'khor lo bskor bar bya'o/_/sems can rnams 'khor ba thog ma dang /_tha ma med pa las thar bar bya'o/_/sems can 
[\[85b.7\]]gyi khams tshad med pa rnams bla na med pa yang dag par rdzogs pa'i byang chub yang dag par 'dzin du gzhug par bya'o/_/zhes yang dag par dam bca' ba ste/_byams pa bzhi po de dag ni byang chub sems dpa' rnams kyi yang dag par dam bca' ba yin no/_/byams pa 'di lta ste/_
[\[86a\]]
[\[86a.1\]]dper na mi sman mkhas la gsang sngags la mkhas shing dug dang rtsi la mkhas pa gnyis shig yod par gyur la/_de gnyis las mi gcig gis skye bo phal po che'i mdun du ngo mtshar gyi 'du shes bskyed par bya ba'i phyir dug za bar byed cing zos nas kyang /_yan lag 
[\[86a.2\]]dang nying lag rnams shig shig por gyur pas sdug bsngal gyi tshor ba myong bar gyur pa las yang gsang sngags sngon du btang ba'i sman za bar byed cing de gsang sngags yang dag pa dang /_sman des dug gi nyes pa de dag dang bral bar gyur la/_de nas mi des dus gzhan gyi tshe na sman de ma rnyed cing 
[\[86a.3\]]gnyen po ma rnyed pas dug des shi bar gyur la/_de nas mi cig shos des 'di skad ces smras te/_kho bos ni sman gyis dug zhi bar byed nus mod kyi/_'on kyang kho bo la ni ngo mtshar gyi 'du shes mi dgos/_yan lag dang nying lag shig shig por 'gyur ba mi dgos pas dug kyang mi za/_sman 
[\[86a.4\]]kyang mi 'thung ngo zhes zer ba de bzhin du byams pa phyi ma'i tshe phyi ma'i dus lnga brgya pa tha ma la byang chub sems dpa' khyim na gnas pa dang /_rab tu byung ba kha cig 'di skad ces sdig pa'i las ni nyes pa bshags pas ma lus par zad par 'gyur ro/_/zhes zer zhing de dag sdig pa mngon par 'du 
[\[86a.5\]]bya ba mngon par 'dus byas nas yang bshags par bya'o/_/zhes ltung ba lhag par 'byin par byed cing phyis sdom pa 'dzin par ni mi byed pa dag 'byung bar 'gyur te/_de dag ni 'chi ba'i chos can yin no/_/zhes nga smra ste/_'chi ba yang gang zhe na/_'di lta ste/_dper na dug za ba'i mi de dang 
[\[86a.6\]]'dra bar 'chi ba'i dus byas nas log par ltung ba rnams su 'gro bar 'gyur ba yin no/_/byams pa byang chub sems dpa' lhag pa'i bsam pa phun sum tshogs pa dag 'byung bar 'gyur ba de dag ni 'di skad ces bdag cag la ni dug kyang mi dgos/_sman yang mi dgos kyis/_bdag cag ni 
[\[86a.7\]]'das pa'i dus na sdig pa'i las byas pa zad par bya ba dang /_ma 'ongs pa dang /_da ltar byung ba na mngon par 'du mi bya ba ma gtogs par sdig pa'i las kyang mngon par 'du mi bya zhing ltung ba yang 'byung bar mi bya la bshags par yang mi bya'o/_/zhes zer te/_byams pa 'phags pa'i 
[\[86b\]]
[\[86b.1\]]chos 'dul ba 'di la dug ces bya ba de ni 'di lta ste/_bslab pa'i gzhi ji ltar bcas pa dag las 'da' bar byed pa yin pas khyed cag gis ni dug bza' bar mi bya'o/_/byams pa bzhi po 'di dag ni 'di lta ste/_byang chub sems dpa' rnams kyi thams cad mkhyen pa nyid kyi bar du gcod par byed 
[\[86b.2\]]pa'i chos rnams yin te/_de dag ni nyan thos kyis kyang bya ba ma yin na byang chub sems dpas lta smos kyang ci dgos/_bzhi gang zhe na/_byas pa mi gzo ba nyid dang /_g.yo la sten pa nyid dang /[ {]brdzun [,]rdzun [}]gyi tshig smra ba nyid dang /_bslab pa las 'da' bar byed pa nyid yin te/_bzhi po de dag ni 
[\[86b.3\]]'di lta ste/_byang chub sems dpa' rnams kyi thams cad mkhyen pa nyid kyi bar du gcod par byed pa'i chos rnams yin te/_de dag ni nyan thos kyis kyang bya ba ma yin na byang chub sems dpas lta smos kyang ci dgos/_byams pa byang chub sems dpas chos bzhi po 'di dag las dpag tshad brgyar 
[\[86b.4\]]'byol bar bya ste/_bzhi gang zhe na/_rnyed pa dang /_bkur sti dang /_tshigs su bcad pa dang /_sdig pa'i grogs po'i lag pa dang /_'du 'dzi'i gnas dang /_gnas gang na gnas pa na byang chub sems dpa'i theg pa pa'i gang zag gzhan zhig kyang 'dug par gyur la/_gal 
[\[86b.5\]]te de dang lhan cig tu mgu ba dang /_dga' ba dang /_mchog tu dga' ba skyes la/_'thab pa med pa dang ldan pa dang /_rtsod pa med pa dang ldan par gnas na ni des der gnas par bya'i/_gal te de de la tha na tha ba dang /_zhe sdang gi sems gcig tsam zhig skyed par byed na yang des de nas dpag 
[\[86b.6\]]tshad brgyar 'byol bar bya ste/_byang chub sems dpas ni byang chub sems dpa' la tha ba dang /_zhe sdang gi sems bskyed par mi bya'o/_/byams pa byang chub sems dpas stong gsum gyi stong chen po'i 'jig rten gyi khams na sems can du bsdu bar bsdus pa'i sems can gang ji snyed pa de dag 
[\[86b.7\]]thams cad la spyos sam/_brgyad dam/_dbyug pas brdegs sam/_mtshon gyis btab par gyur na byams pa 'di ji snyam du sems/_byang chub sems dpa' des sems can de snyed cig la spyos pa'am/_brgyad pa'am/_dbyug pas brdegs pa'am/_mtshon gyis btab 
[\[87a\]]
[\[87a.1\]]pa'i gzhi de las sdig pa dang /_rmas pa dang /_nyams pa mang po skyed par 'gyur snyam 'am/_byams pas gsol pa/_bcom ldan 'das sems can gcig cig la spyos sam/_brgyad dam/_dbyug pas brdegs sam/_mtshon gyis btab na yang bsod nams 
[\[87a.2\]]ma lags pa mang du skyed lags na stong gsum gyi stong chen po'i 'jig rten gyi khams kyi sems can gang ji snyed pa thams cad lta la smos kyang ci 'tshal/_de ci'i slad du zhe na/_bcom ldan 'das byang chub sems dpas ni sems can 'ga' tsam la yang tha ba dang /_zhe sdang dang /_gnod sems 
[\[87a.3\]]bskyed par mi bgyi ba'i slad du'o/_/de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa byang chub sems dpas stong gsum gyi stong chen po'i 'jig rten gyi khams su gtogs pa'i 
[\[87a.4\]]sems can de dag thams cad la spyos sam/_brgyad dam/_dbyug pas brdegs sam/_mtshon gyis btab pa gang yin pa des ni byang chub sems dpa' gzhan zhig la tha na tha ba dang /_zhe sdang gi sems gcig tsam zhig bskyed par gyur pa de tsam du byang chub sems dpa' de rmas pa dang /_
[\[87a.5\]]nyams par mi 'gyur te/_byams pa byang chub sems dpas byang chub sems dpa' cig shos de la tha ba dang zhe sdang gi sems skyed par byed na/_gal te byang chub sems dpa' de byang chub yongs su mi gtong ba zhig na/_sems ji snyed bskyed pa de snyed kho na'i bskal par byang chub kyi phyir yang go cha 
[\[87a.6\]]bgo bar bya dgos so/_/byams pa 'di lta ste/_dper na lcags ni lcags nyid kyis gcod par byed pa ma gtogs par bong ba'am/_shing ngam/_rtswas gcod par mi nus pa de bzhin du byams pa byang chub sems dpa'i dge ba'i rtsa ba de yang byang chub sems dpa' cig shos la tha ba dang /_
[\[87a.7\]]zhe sdang gi sems bskyed pas zad par byed pa ma gtogs par gzhan gyis zad par mi 'gyur te/_byams pa de lta bas na khyed cag gis gcig la gcig zhe sa dang bcas pa dang /_gcig la gcig gus pa dang bcas pas gnas par bya'o/_/zhes de ltar bslab par bya zhing sems dang po 
[\[87b\]]
[\[87b.1\]]bskyed pa'i byang chub sems dpa' la yang ston pa'i 'du shes bskyed par bya'o/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das bdag ni sems can thams cad la yang zhe sa dang bcas pa dang /_gus 
[\[87b.2\]]pa dang bcas pas gnas par bgyid lags na byang chub sems dpa' rnams lta la smos kyang ci 'tshal/_de ci'i slad du zhe na/_bcom ldan 'das bdag ni gnod sems la dpa' bar mi bgyid kyi/_bdag ni bzod pa'i stobs dang /_mthu phun sum tshogs par bgyid pa dang /_bcom 
[\[87b.3\]]ldan 'das bdag ni g.yo la sten par mi bgyid kyi/_bdag ni lhag pa'i bsam pa phun sum tshogs par bgyid pa dang /_bcom ldan 'das bdag ni gzhan gyi khyim la lhag par chags par mi bgyid kyi/_bdag ni bdag gir 'dzin pa ma mchis pa dang /_yongs su 'dzin pa ma mchis 
[\[87b.4\]]par bgyid pa dang /_bcom ldan 'das bdag ni zang zing lhur len par mi bgyid kyi/_bdag ni chos lhur len par bgyid pa dang /_bcom ldan 'das bdag ni zas dang gos lhur len par mi bgyid kyi/_bdag ni pha'i nor yongs su tshol bar bgyid pa dang /_bcom ldan 'das bdag 
[\[87b.5\]]ni phrag dog dang ser snas kun nas dkris par mi bgyid kyi/_bdag ni gzhan gyi 'byor pa dag la yid dga' ba dang /_gtong ba phun sum tshogs par bgyid pa dang /_bcom ldan 'das bdag ni dge sbyong gi ming lhur len par mi bgyid kyi/_bdag ni dge sbyong gi yon tan dag la slob par 
[\[87b.6\]]bgyid pa dang /_bcom ldan 'das bdag ni smra ba lhur len par mi bgyid kyi/_bdag ni sgrub pa snying por bgyid pa dang /_bcom ldan 'das bdag ni rnyed pa dang /_bkur sti la lhag par chags par mi bgyid kyi/_bdag ni don nyung ba dang /_bgyi ba nyung ba dang /_sangs rgyas 
[\[87b.7\]]kyi yon tan yongs su tshol bar bgyid pa dang /_bcom ldan 'das bdag ni zang zing gis bsgos pa'i sems kyi rgyud kyis grong dang grong khyer du 'jug par mi bgyid kyi/_bdag ni thams cad mkhyen pa nyid kyi sems yid la bgyid pa la mngon par brtson pas grong dang grong khyer du 'jug par 
[\[88a\]]
[\[88a.1\]]bgyid pa dang /_bcom ldan 'das bdag ni chos gos dang bsod snyoms kyi slad du tshul 'chos par mi bgyid kyi/_bdag ni tshul 'chos pa ma mchis pa dang /_'phags pa'i rigs bzhis cho ga shes par bgyid pa dang /_bcom ldan 'das bdag ni byis pa'i spyod pa la 
[\[88a.2\]]slob par mi bgyid kyi/_bdag ni sangs rgyas kyi spyod pa la slob par bgyid pa dang /_bcom ldan 'das bdag ni gzhan dag gis bgyis pa dang /_ma bgyis pa dag la so sor rtog par mi bgyid kyi/_bdag ni bdag nyid dul ba dang /_zhi bar sbyor ba'i rjes su brtson pas gnas par 
[\[88a.3\]]bgyid pa dang /_bcom ldan 'das bdag ni ltung ba 'ga' yang gleng bar mi bgyid kyi/_bdag ni ngag gi las kyi mtha' sdom par bgyid pa dang /_bcom ldan 'das bdag ni bslab pa thag ring du mi bgyid kyi/_bdag ni so sor thar pa la slob par bgyid pa dang /_bcom ldan 'das bdag 
[\[88a.4\]]ni sangs rgyas dang /_chos dang /_dge 'dun gyi bsngags pas 'tsho bar sems par mi bgyid kyi/_bdag ni sangs rgyas kyi bsngags pa rjod cing de la dga' ba'i sems skyed par bgyid pa dang /_bdag ni chos kyi bsngags pa rjod cing chos kyi rjes su 'thun pa'i chos sgrub pa la gnas par 
[\[88a.5\]]bgyid pa dang /_bdag ni dge 'dun gyi bsngags pa rjod cing phyir mi ldog pa'i dge 'dun la rten par bgyid pa dang /_bcom ldan 'das bdag ni gzhan gyis mthong ba bskyed pa'i slad du tshul 'chos pas mchi ma 'byin par mi bgyid kyi/_bdag ni chos kyi shugs kyis mchi ma 'byin par bgyid pa 
[\[88a.6\]]dang /_bcom ldan 'das bdag ni bgyi ba sna tshogs kyi 'du 'dzis sbags te gnas par mi bgyid kyi/_bdag ni chos yongs su tshol ba la mngon par brtson par bgyid pa dang /_bcom ldan 'das bdag ni 'jig rten pa'i bgyi ba la dga' bar mi bgyid kyi/_bdag ni 'jig rten las 
[\[88a.7\]]'das pa'i chos yongs su tshol ba la dga' bar bgyid pa dang /_bcom ldan 'das bdag ni sog 'jog gi zas dang ldan par mi bgyid kyi/_bdag ni tshul 'chos pa ma mchis par kun du spyod par bgyid pa dang /_bcom ldan 'das bdag ni gnas dang yul gcig yongs su 'dzin par mi bgyid 
[\[88b\]]
[\[88b.1\]]kyi/_bdag ni [{]ri dgas [,]ri dwags [}]ltar kun du rgyu bar bgyid pa dang /_bcom ldan 'das bdag ni bsod snyoms la sbyor ba'i rjes su brtson par mi bgyid kyi/_bdag ni sangs rgyas kyi yon tan yongs su tshol ba la brtson par bgyid pa dang /_bcom ldan 'das bdag ni rmugs pa dang /_gnyid kyis 
[\[88b.2\]]nyal bar mi bgyid kyi/_bdag ni nam gyi cha stod dang /_nam gyi cha smad la mi nyal bar sbyor ba'i rjes su brtson par bgyid pa dang /_bcom ldan 'das bdag ni 'du 'dzi'i spyod pa la brtson par mi bgyid kyi/_bdag ni dben pa la dga' bar bgyid pa dang /_bcom ldan 'das bdag ni yon 
[\[88b.3\]]tan cung zad tsam gyis chog shes par mi bgyid kyi/_bdag ni yon tan yongs su tshol bas ngoms mi 'tshal bar bgyid pa dang /_bcom ldan 'das bdag ni khyi'i chos rnams la kun tu spyod par mi bgyid kyi/_bdag ni seng ge'i sgra sgrogs par bgyid pa dang /_bcom ldan 'das 
[\[88b.4\]]bdag ni cung zad bshes pa dang ldan par mi bgyid kyi/_bdag ni mdza' bshes shin tu brtan par bgyid pa dang /_bcom ldan 'das bdag ni bgyis pa mi gzo bar mi bgyid kyi/_bdag ni bgyis pa gzo ba dang /_bgyis pa tshor bar bgyid pa dang /_bcom ldan 'das bdag ni sbyin pa'i 
[\[88b.5\]]lan gyis mdza' bshes su mi bgyid kyi/_bdag ni lhag pa'i bsam pas mdza' bshes su bgyid pa dang /_bcom ldan 'das bdag ni lhag pa'i bsam pa bcos mar mi bgyid kyi/_bdag ni lhag pa'i bsam pa brtan par bgyid pa dang /_bcom ldan 'das bdag ni dman pa la mos par 
[\[88b.6\]]mi bgyid kyi/_bdag ni sangs rgyas kyi sku yongs su sgrub pa lhur blang ba rgya chen po la mos par bgyid pa dang /_bcom ldan 'das bdag ni de bzhin gshegs pa la gus pa ma mchis pa dang /_bslab pa la gus pa ma mchis par mi bgyid kyi/_bdag ni de bzhin gshegs pa la gus pa 
[\[88b.7\]]dang bcas pa dang /_bslab pa la gus pa dang bcas par bgyid pa dang /_bcom ldan 'das bdag ni sems kyang gzhan la/_smra ba yang gzhan pa'i lce gnyis su mi bgyid kyi/_bdag ni ji skad smras pa de bzhin du bgyid pa dang /_bcom ldan 'das bdag ni tshul 'chos pa'i byang chub 
[\[89a\]]
[\[89a.1\]]sems dpar mi bgyid kyi/_bdag ni lhag pa'i bsam pa phun sum tshogs pa dang /_bdag nyid dul ba dang zhi ba la sbyor ba'i rjes su brtson par bgyid pa dang /_bcom ldan 'das bdag ni nga rgyal gyis nga rgyal skyed par mi bgyid kyi/_bdag ni gdol pa'i bu dang 'dra 
[\[89a.2\]]bar nga rgyal nges par 'joms par bgyid pa dang /_bcom ldan 'das bdag ni chags pa dang bcas pas bsod snyoms yongs su longs spyod par mi bgyid kyi/_bdag ni tshul khrims yongs su dag pa dang /_dad pas stsal ba la lci ba'i 'du shes su bgyid pa dang /_bcom ldan 'das 
[\[89a.3\]]bdag ni tshul bzhin du ma lags pa'i rnam par rtog pa yid la bgyid pa sngon du btang bas gdugs bas ma thag kho nar mchis nyal ba dang /_rmugs pa dang /_gnyid kyi bar gyis non par mi bgyid kyi/_bdag ni sangs rgyas kyi chos yongs su bsgrub par bgyi ba'i slad du rtag tu brtson zhing 
[\[89a.4\]]sbyor bar bgyid pa dang /_bcom ldan 'das bdag ni gang zag tu lta ba la rten par mi bgyid kyi/_bdag ni stong pa nyid la gnas par bgyid pa dang /_bcom ldan 'das bdag ni rnam par rtog pa dang /_'khrul pa smra bar mi bgyid kyi/_bdag ni mtshan ma ma mchis pa la gnas 
[\[89a.5\]]par bgyid pa dang /_bcom ldan 'das bdag ni lus kyi tshul 'chos par mi bgyid kyi/_bdag ni lus dang /_ngag dang /_yid kyi las kyi mtha' yongs su dag par bgyid pa dang /_bcom ldan 'das bdag ni zang zing gis bsgos pa'i sems kyi rgyud kyis chos ston par mi 
[\[89a.6\]]bgyid kyi/_bdag ni zang zing ma mchis pa'i sems kyis chos ston par bgyid pa dang /_bcom ldan 'das bdag ni zang zing gi sbyin pas mdza' bshes su mi bgyid kyi/_bdag ni chos kyi sbyin pas mdza' bshes su bgyid pa dang /_bcom ldan 'das bdag ni bdag dang gzhan la 
[\[89a.7\]]yongs su gdung bar mi bgyid kyi/_bdag ni bdag la sman pa dang /_gzhan la sman pa'i slad du sgrub par bgyid pa dang /_bcom ldan 'das bdag ni dgon par gnas pa la tshul 'chos par mi bgyid/_bsod snyoms la tshul 'chos par mi bgyid/_phyag dar khrod la tshul 'chos 
[\[89b\]]
[\[89b.1\]]par mi bgyid de/_de ci'i slad du zhe na/_bdag ni sbyangs pa'i yon tan bcu gnyis yang dag par blangs te gnas par bgyid cing /_de yang rnyed pa dang /_bkur sti dang /_tshigs su bcad pa thams cad la rten pa ma mchis pa'i slad du'o/_/de skad ces gsol pa dang /_
[\[89b.2\]]bcom ldan 'das kyis byang chub sems dpa' sems dpa' chen po byams pa la legs so/_/zhes bya ba byin te/_byams pa legs so legs so/_/khyod ji ltar sangs rgyas kyi yon tan yongs su tshol ba la brtson pa de ltar seng ge'i sgra 'di sgrogs par byed pa ni khyod sngon gyi 
[\[89b.3\]]rgyal ba la lhag par bya ba byas shing dge ba'i rtsa ba bskyed pa dang /_chos de dag dang /_yon tan de dag la gzhan gyi dring mi 'jog pa yin te/_legs so legs so/_/byang chub sems dpa' sems dpa' chen po byams pas seng ge'i sgra bsgrags pa 'di bshad pa 
[\[89b.4\]]na 'khor de nas dge slong lnga brgya stan las langs te dong ngo /_/de nas gnas brtan 'od srung chen pos dge slong lnga brgya po de dag la 'di skad ces smras so/_/dge sbyong chen po dag khyed cag yo byad bsnyungs pa'i gtam brjod pa'i tshe stan las langs te gar 'dong /_de skad 
[\[89b.5\]]ces smras pa dang /_gnas brtan 'od srung chen po la dge slong lnga brgya po de dag gis 'di skad ces smras so/_/btsun pa 'od srung chen po byang chub sems dpa' sems dpa' chen po byams pas yo byad bsnyungs pa'i gtam de lta bu bstan pa'i gnas de dag ni srid par 
[\[89b.6\]]dka' ba lags pas bdag cag 'di snyam du bdag cag ni yo byad bsnyungs pa'i yon tan de dag la yang dag par mi snang bas bdag cag phyir khyim du 'dong gor ma chag go_/de ci'i phyir zhe na/_dad pas byin pa ni reg par dka' zhing sbyang bar dka' ba'i phyir ro/_/snyam 
[\[89b.7\]]du sems pa'i slad du'o/_/de nas 'jam dpal gzhon nur gyur pas dge slong de dag la legs so/_/zhes bya ba byin te/_rigs kyi bu dag legs so legs so/_/gang dag dad pas byin pa la yongs su longs spyod par mi spro ba dag gis ni de ltar 'dzem pa dang 
[\[90a\]]
[\[90a.1\]]ldan pa dang /_'gyod pa dang ldan par bya ste/_nyin gcig la lan brgya rab tu byung ba phyir spangs pa ni bla'i/_tshul khrims yongs su ma dag pas dad pas byin pa la yongs su longs spyod pa ni de lta ma yin no/_/de nas bcom ldan 'das la 'jam 
[\[90a.2\]]dpal gzhon nur gyur pas 'di skad ces gsol to/_/bcom ldan 'das bcom ldan 'das kyis dad pas stsal ba ji ltar rjes su gnang bar mdzad lags/_bcom ldan 'das kyis bka' stsal pa/_'jam dpal ngas ni rigs pa dang /_grol ba la dad pas byin pa 
[\[90a.3\]]rjes su gnang ngo /_/de nas 'jam dpal gzhon nur gyur pas dge slong lnga brgya tsam po de dag la 'di skad ces smras so/_/tshe dang ldan pa dag khyed cag sbyor cig_/rtsol cig_/'bod cig_/sangs rgyas 'byung ba ni rnyed par dka' ba yin gyis/_khyed cag rab 
[\[90a.4\]]tu byung ba las phyir ma ldog shig_/de nas 'jam dpal gzhon nur gyur pa la dge slong lnga brgya tsam po de dag gis 'di skad ces smras so/_/'jam dpal bdag cag gis ji ltar sbyar bar bgyi lags/_'jam dpal gyis smras pa/_dge slong dag khyed kyis ji lta ji ltar 
[\[90a.5\]]sbyor ba dang /_'bad pa dang /_rtsol bar byed pa na chos 'ga' yang sbyor bar mi byed/_chos 'ga' yang 'byed par mi byed pa dang /_chos 'ga' yang skyed par mi byed/_chos 'ga' yang 'gog par mi byed pa dang /_chos 'ga' yang thob par mi byed/_
[\[90a.6\]]chos 'ga' yang spong bar mi byed pa dang /_chos 'ga' yang 'bri bar mi byed/_chos 'ga' yang 'phel bar mi byed pa de ltar sbyor bar gyis shig_/dge slong gang de ltar sbyor ba de ni chos 'ga' yang rtogs par mi 'gyur ro/_/gang chos 'ga' yang rtogs par mi 'gyur 
[\[90a.7\]]ba de ni gar yang mi 'gro_/gang nas kyang mi 'ong ngo /_/gang la 'gro ba med pa de la yang ni 'ong ba yang 'ga' yang med do/_/de ni 'ong ba med pa dang /_'gro ba med pa'i dge slong zhes bya ste/_gang du yang rten pa yang ma yin/_mi rten pa yang ma yin no/_/
[\[90b\]]
[\[90b.1\]]bstan pa 'di bshad pa na dge slong lnga brgya po de dag len pa med par zag pa rnams las sems rnam par grol lo/_/de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das slad ma'i tshe slad ma'i dus lnga brgya pa tha ma de la byang 
[\[90b.2\]]chub sems dpa' tshul 'chos pa ji snyed cig 'byung bar 'gyur lags/_/bcom ldan 'das kyis bka' stsal pa/_'od srung gang dag sdig pa'i grogs pos yongs su zin cing lhag pa'i bsam pa nyam chung ste/_zas dang gos lhur len pa'i byang chub sems dpa' tshul 
[\[90b.3\]]'chos pa dag ni mang du 'byung bar 'gyur ro/_/de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das skye bo mang po la sman pa dang /_skye bo mang po la bde ba'i slad du gnas gang dag dang /_spyod pa gang dag gis byang 
[\[90b.4\]]chub sems dpa' lhag pa'i bsam pa nyam chung ba dang /_tshul 'chos pa lags par 'tshal bar 'gyur ba'i gnas de dag legs pa legs par bshad du gsol/_de ci'i slad du zhe na/_bcom ldan 'das 'di ltar gnas de dag thos na/_byang chub 
[\[90b.5\]]sems dpa' lhag pa'i bsam pa phun sum tshogs pa gang lags pa de dag kyang bdag nyid srung bar 'gyur ba'i slad du'o/_/de skad ces gsol pa dang /_bcom ldan 'das kyis gnas brtan 'od srung chen po la 'di skad ces bka' stsal to/_/'od srung phyi ma'i tshe phyi ma'i 
[\[90b.6\]]dus lnga brgya pa tha ma de la/_byang chub sems dpa' gang dag sdig pa'i grogs pos yongs su zin cing lhag pa'i bsam pa nyam chung ba de dag ni de bzhin gshegs pa'i sku gdung rnams la me tog dang /_bdug pa dang /_phye ma dang /_spos dang /_me tog 
[\[90b.7\]]phreng ba dang /_byug pa dang /_gdugs dang /_rgyal mtshan dang /_ba dan dang /_sil snyan dang /_mar me'i sbyin pa ngag gis mchod pa'i las la brtson par 'gyur ro/_/'od srung ngas ni shes pa dang mi ldan pa rnams kyi dge ba'i rtsa ba yang 
[\[91a\]]
[\[91a.1\]]dag par bsgrub pa'i phyir mchod pa bshad pa yin na mi blun po de dag ni de la brtson par 'gyur ro/_/'od srung ngas lha dang bcas pa'i 'jig rten gyi mdun du dge slong dag khyed cag ni bdag nyid dul ba dang /_zhi bar sbyor ba'i rjes su brtson pas gnas 
[\[91a.2\]]par gyis shig_/bram ze dang khyim bdag dad pa dang ldan pa dag yod na de dag ni nga'i sku gdung rnams la sku gdung gi mchod pa byed par 'gyur ro/_/zhes de skad gsungs na/_'od srung mi blun po de dag rnal 'byor yang spangs/_spong ba yang spangs/_lung nod 
[\[91a.3\]]pa yang spangs/_kha ton bya ba yang spangs nas/_de bzhin gshegs pa'i sku gdung gi mchod pa'i las la brtson par 'gyur zhing de dag la brten nas 'tsho bar sems par byed pa de dag la ltos/_'od srung byang chub sems dpa' gang gis stong gsum gyi stong chen po'i 'jig 
[\[91a.4\]]rten gyi khams 'di chu'i phung po nas bzung ste/_tshangs pa'i 'jig rten gyi mthar thug pa'i bar du 'bru mar gyis yongs su bkang ste/_mar me'i snying po ri rab tsam btsugs nas/_de bzhin gshegs pa la mchod pa'i las kyi phyir mar me bus pa bas ni byang chub sems 
[\[91a.5\]]dpa' lhag pa'i bsam pa phun sum tshogs pa/_tshul khrims kyi phung po la gnas pa/_cig shos kyis mkhan po 'am/_slob dpon gyi drung nas tshig bzhi pa'i tshigs su bcad pa gcig lung mnos te/_kha ton byed cing gom pa bdun 'dor bar byed pa 
[\[91a.6\]]gang yin pa de de bas ches bsod nams mang du skyed par 'gyur ro/_/'od srung byang chub sems dpa' gang gis stong gsum gyi stong chen po'i 'jig rten gyi khams 'di me tog dang /_bdug pa dang /_phye ma dang /_spos kyis rab tu bkang ste/_de bzhin 
[\[91a.7\]]gshegs pa la mchod pa'i las kyi phyir lo 'bum gyi bar du nyin lan gsum mtshan lan gsum phul ba bas ni byang chub sems dpa' 'du 'dzi'i gtam gyis 'jigs shing skrag pa gzhan zhig khams gsum thams cad kyis 'jigs shing /_sems can gyi don mngon par 
[\[91b\]]
[\[91b.1\]]sgrub pa na dgon pa la mngon par phyogs te/_gom pa bdun 'dor bar byed pa gang yin pa de de bas ches bsod nams mang du skyed par 'gyur ro/_/'od srung 'di ji snyam du sems/_de bzhin gshegs pas kyal ka'i ched dam/_brjod pa'i ched du de skad gsungs pa ma yin 
[\[91b.2\]]grang snyam na/_'od srung khyed kyis de ltar mi blta ste/_de ci'i phyir zhe na/_de ni nga la mngon sum yin pa'i phyir ro/_/'od srung sngon byung ba 'das pa'i dus na bskal pa grangs med pa dang /_ches grangs med pa dang /_ches shin tu grangs med 
[\[91b.3\]]pa dang /_rgya che ba dang /_tshad med pa dang /_bsam gyis mi khyab pa dang /_dpag tu med pa dag byung ba de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas me tog sna tshogs zhes bya ba rig pa dang zhabs su ldan 
[\[91b.4\]]pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das shig 'jig rten du byung ste/_'od srung de bzhin gshegs pa me 
[\[91b.5\]]tog sna tshogs de'i nyan thos rnams kyi 'dus pa chen po ni bye ba 'bum phrag dgu bcu rtsa drug tu gyur to/_/'od srung de'i tshe de'i dus na gling bzhi pa'i 'khor los sgyur ba'i rgyal po mu khyud ces bya ba chos dang ldan pa/_chos kyi rgyal po zhig byung bar gyur te/_'od srung rgyal 
[\[91b.6\]]po mu khyud de la bu ni dpa' ba/_rtul phod pa/_yan lag mchog gi gzugs dang ldan pa/_pha rol gyi sde rab tu 'joms par byed pa stong yod par gyur to/_/'od srung rgyal po mu khyud de'i bu stong po de dag gi rjes la de'i bang bar chos zhes bya ba dang /_chos bzang 
[\[91b.7\]]zhes bya ba'i khye'u gnyis shig rdzus te skyes par gyur to/_/'od srung rgyal po mu khyud des bcom ldan 'das de bzhin gshegs pa me tog sna tshogs dge slong gi dge 'dun dang bcas pa de la lo brgyad khri bzhi stong rdzogs kyi bar du las gzhan mi byed par khyim gyi yid la byed pa thams cad 
[\[92a\]]
[\[92a.1\]]spangs te/_na bza' dang /_zhal zas dang /_gzims cha dang /_gdan dang /_snyun gyi gsos sman dang /_yo byad rnams kyis bsnyen bkur du byas te/_dge slong gi dge 'dun rnams la yang zhag bdun bdun 'das shing chos gos yid 
[\[92a.2\]]du 'ong ba gzhan dang gzhan dag kyang phul lo/_/gang dang gang dag ci dang ci 'dod pa de dang de dag la kha zas kyi rnam pa yid du 'ong ba de lta de lta bu dag kyang phul lo/_/gang dang gang dag ji lta ji lta bu 'dod pa de dang de dag gi gtsug lag khang yid du 'ong ba de lta de lta bu dag kyang 
[\[92a.3\]]brtsig tu bcug go_/dge slong re re la yang 'chag sa dang /_skyed mos tshal dang /_bsnyen bkur ba bdun bdun dang /_ro brgya dang ldan pa'i kha zas dag kyang phul lo/_/'od srung 'di ltar rgyal po mu khyud des khang [{]bzangs [,]bzang [}]kho ra khor yug tu dpag tshad brgyad cu 
[\[92a.4\]]yod pa/_ngos bzhi khang mig can shin tu 'brel pa/_bkra ba/_blta na sdug pa/_legs par byas pa/_shin tu zin par byas pa/_'khrul 'khor gyi srad bus yongs su sbyang ba byas pa dag kyang byed du bcug ste/_gang gi tshe de bzhin gshegs pa dge 
[\[92a.5\]]slong gi dge 'dun dang bcas pa khang [{]bzangs [,]bzang [}]de dag na bzhugs pa de'i tshe 'khrul 'khor gyi srad bu de dag gi shugs kyis khang [{]bzangs [,]bzang [}]de dag gi steng nas me tog kha dog rnam pa du ma'i char dag kyang 'bab bo/_/me tog de dag gis khang [{]bzangs [,]bzang [}]de dag pus mo nub tsam du gang bar yang gyur 
[\[92a.6\]]to/_/'od srung de ltar rgyal po mu khyud des de bzhin gshegs pa me tog sna tshogs dge slong gi dge 'dun dang bcas pa de la lo brgyad khri bzhi stong rdzogs kyi bar du yon tan bkod pa bsam gyis mi khyab pa dag dang /_bde ba'i yo byad thams cad kyis bkur stir byas/_
[\[92a.7\]]bla mar byas/_ri mor byas/_mchod pa byas so/_/'od srung de nas lo brgyad khri bzhi stong de dag 'das pa'i phyi de nyin par de bzhin gshegs pa de'i zhal zas kyi bya ba mdzad lags pa'i 'og tu khye'u chos dang /_chos bzang gnyis dpung gi tshogs yan lag bzhi pa thams 
[\[92b\]]
[\[92b.1\]]cad dang bcas te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas me tog sna tshogs de'i spyan sngar btud nas de bzhin gshegs pa de la yid kyi zhu ba 'di skad ces yongs su zhus so/_/bcom ldan 'das rgyal po mu khyud 'dis yun ring po 
[\[92b.2\]]'di srid du dge ba'i rtsa ba bskrun pa rnam pa mang po 'di lta bu thams cad zil gyis gnon cing yongs su gtugs te gnas par 'gyur ba'i sbyin pa dang /_bsod nams dang /_longs spyod dang /_dge ba'i rtsa ba gzhan zhig mchis lags sam/_'od srung de ltar khye'u de gnyis 
[\[92b.3\]]kyis zhabs gnyis la gtugs ma thag tu de nas skad cig de la stong gsum gyi stong chen po'i 'jig rten gyi khams de rab tu g.yos shing 'jig rten du sa g.yos pa chen po yang byung bar gyur to/_/'od srung de nas bcom ldan 'das de bzhin gshegs pa me tog sna tshogs 
[\[92b.4\]]de'i bsnyen bkur ba thub dka' zhes bya ba zhig yod par gyur pa gang yin pa de stan las langs te/_chos gos phrag pa gcig tu gzar nas pus mo g.yas pa'i lha nga sa la btsugs nas bcom ldan 'das de bzhin gshegs pa me tog sna tshogs de ga la ba der logs su thal mo sbyar ba 
[\[92b.5\]]btud nas/_de bzhin gshegs pa de la 'di skad ces gsol to/_/bcom ldan 'das la 'jig rten du dog sa cher g.yos pa 'di'i rgyu ni gang lags/_rkyen ni gang lags/_ci'i slad du na/_khye'u 'di gnyis kyis bcom ldan 'das kyi zhabs gnyis la 
[\[92b.6\]]gtugs par gyur lags/_'od srung de skad ces gsol pa dang /_de bzhin gshegs pa me tog sna tshogs des bsnyen bkur ba thub dka' la 'di skad ces bka' stsal to/_/rigs kyi bu gtam de lta bu yongs su zhus pas khyod la ci bya/_gal te de bzhin gshegs 
[\[92b.7\]]pas khye'u 'di gnyis kyis lhag pa'i bsam pa ji lta bu dang /_zab mo la bzod pa sgom pa ji lta bu dang snying rje chen po ji lta bus de bzhin gshegs pa'i zhabs gnyis la gtugs pa'i gnas de bshad par gyur na lha dang bcas pa'i 'jig rten 'di rmongs par 'gyur ro//_//
[\[93a\]]
[\[93a.1\]]@#/_/bam po gsum pa/_'od srung de nas de bzhin gshegs pa me tog sna tshogs des nyan thos chen po rdzu 'phrul dang ldan pa'i mchog sred med kyi bu zhes bya ba la bka' stsal pa/_sred med kyi bu khyod longs la khye'u 'di gnyis slong ste rang gi rdzu 'phrul gyi mthu 
[\[93a.2\]]ston cig_/'od srung de nas dge slong sred med kyi bu des de las khye'u gcig lag pa g.yas pas blangs la/_khye'u cig shos lag pa g.yon pas blangs te gyen du 'phang ngo snyam na gdeg par ma nus so/_/des yang rgya cher mthu dang /_stobs dang /_brtson 'grus 
[\[93a.3\]]dang /_spro ba dang /_rdzu 'phrul chen po yang dag par bstan cing gyen du 'phang ngo snyam na tha na de gnyis skra'i rtse mo'i cha shas tsam yang bskyod pa 'am bsgul bar ma nus so/_/'od srung de ltar de khye'u de gnyis shin tu gyen du 'phang bar bskyod pa na stong gsum gyi stong chen po'i 
[\[93a.4\]]'jig rten gyi khams brag dang /_ri dang /_shing dang /_rtswa dang /_chu dang bcas pa de rab tu g.yos shing bla 'og tu 'gul bar gyur kyang khye'u de gnyis bslang bar ni ma nus so/_/'od srung de nas de bzhin gshegs pa me tog sna tshogs des de'i tshe nyan thos chen po 
[\[93a.5\]]de'i sems yang dag par rab tu gzung ba dang /_rdzu 'phrul gyi mthu nye bar sgrub pa mdzad de/_rdzu 'phrul gyi mthu nye bar bsgrubs pa des dge slong sred med kyi bu des 'og gi phyogs kyi sangs rgyas kyi zhing gang gA'i klung gi bye ma snyed dag 'gul ba dang /_g.yos pa 
[\[93a.6\]]dang /_kun tu 'khrugs pa dang /_bla 'og tu 'gul bar byas kyang tha na khye'u de gnyis skra'i rtse mo'i cha shas tsam yang g.yo ba'am/_'gul bar byed ma nus so/_/'od srung de nas dge slong sred med kyi bu des bcom ldan 'das de bzhin gshegs pa me tog sna tshogs 
[\[93a.7\]]de'i zhabs gnyis la gtugs nas de bzhin gshegs pa me tog sna tshogs de la 'di skad ces gsol to/_/bcom ldan 'das bdag rang gi rdzu 'phrul gyi stobs las yongs su nyams pa 'am gcig tu ma gyur lags grang /_de ci'i slad du zhe na/_bcom ldan 'das 'di 
[\[93b\]]
[\[93b.1\]]ltar bdag gis khye'u skyes nas ring po ma lags pa/_byis pa'i gzugs su mchis pa/_lus bong chung ngu 'di gnyis kyis dog sa la gtugs pa yang bslang bar rngo ma thog pa'i slad du'o/_/de skad ces gsol pa dang /_bcom ldan 'das de bzhin gshegs pa 
[\[93b.2\]]me tog sna tshogs des dge slong sred med kyi bu de la 'di skad ces bka' stsal to/_/sred med kyi bu khyod ni rang gi rdzu 'phrul gyi stobs las yongs su ma nyams mod kyi/_'on kyang byang chub sems dpa'i byin gyi rlabs 'di ni bsam gyis mi khyab pa yin pas de ni nyan thos 
[\[93b.3\]]dang /_rang sangs rgyas thams cad kyis rnam par dkrug pa 'am/_bsam par sla ba ma yin te/_sred med kyi bu gal te stong gsum gyi stong chen po'i 'jig rten gyi khams na sems can gang ji snyed pa de dag thams cad 'di lta ste dper na ngas da ltar khyod nyid nyan 
[\[93b.4\]]thos rdzu 'phrul chen po rnams kyi mchog tu bstan pa de lta bu'i rdzu 'phrul gyi stobs dang ldan par gyur cing de tsam du rdzu 'phrul che ba dang /_de tsam du mthu che ba'i sems can de dag thams cad kyis bskal pa bye ba snyed du rdzu 'phrul gyi rnam par 'phrul pa rnam pa sna tshogs dag gis 
[\[93b.5\]]rnam par 'phrul pa byas kyang de dag gis khye'u 'di gnyis bslang ba 'am/_bsgul bar mi nus so/_/'od srung de ltar de bzhin gshegs pa me tog sna tshogs des tshig de skad gsungs pa na 'khor de la srog chags 'bum phrag bzhi bcu rtsa gnyis kyis bla na med pa yang dag 
[\[93b.6\]]par rdzogs pa'i byang chub tu sems bskyed cing de dag 'di snyam du sems te/_'di ltar byang chub sems dpa' rnam pa thams cad mkhyen pa nyid ma rtogs shing thams cad mkhyen pa nyid ma thob pa kho na yin yang /_gang la nyan thos chen po 'di dag rdugs par byas te bkod pa'i 
[\[93b.7\]]rdzu 'phrul gyi cho 'phrul de lta bu dang ldan pa de ni ngo mtshar te/_bdag cag gis kyang byin gyi rlabs de lta bu thob par bya ba dang /_sangs rgyas kyi ye shes kyang thob par bya'o snyam du sems shing de ltar yang dag par shes pa'i srog chags 'bum phrag bzhi bcu rtsa gnyis po de dag 
[\[94a\]]
[\[94a.1\]]gis bla na med pa yang dag par rdzogs pa'i byang chub tu sems bskyed par gyur to/_/'od srung de nas byang chub sems dpa' sems dpa' chen po blo gros bzang po zhes bya ba zhig 'khor de nyid du 'dus te 'dug par gyur pa de stan las langs te bla gos 
[\[94a.2\]]phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das de bzhin gshegs pa me tog sna tshogs de ga la ba de logs su thal mo sbyar ba btud nas/_de bzhin gshegs pa me tog sna tshogs de la 'di skad ces gsol to/_/bcom 
[\[94a.3\]]ldan 'das khye'u 'di gnyis bslang bar mdzad cing khye'u 'di gnyis kyis zhus pa rab tu rnam par dbye ba yang bstan du gsol/_'od srung de nas de bzhin gshegs pa me tog sna tshogs des de'i tshe se gol gyi sgra mdzad de/_se gol gyi sgra des phyogs bcu'i sangs rgyas kyi zhing gang 
[\[94a.4\]]gA'i klung gi bye ma snyed dag tu mngon par grags par gyur to/_/sangs rgyas kyi zhing ji snyed du se gol gyi sgras mngon par grags par gyur pa de snyed kho na rnam pa drug tu rab tu g.yos par yang gyur to/_/ji snyed rnam pa drug tu rab tu g.yos par gyur pa de snyed kho na snang ba 
[\[94a.5\]]chen pos yongs su khyab par yang gyur to/_/'od srung de nas khye'u de gnyis kyis sgra de thos nas de bzhin gshegs pa de'i zhabs kyi drung nas langs par gyur te/_'od srung khye'u de gnyis langs par gyur pa na stong gsum gyi stong chen po'i 'jig rten gyi khams de na lha 
[\[94a.6\]]dang mi'i sil snyan gang ji snyed yod pa de dag thams cad ma gsil ma dkrol bar rol mo'i sgra dag 'byin par gyur cing me tog gi char dag kyang mngon par rab tu bab par gyur to/_/'od srung de nas khye'u de gnyis langs nas kyang yang de bzhin gshegs pa de'i zhabs la 
[\[94a.7\]]phyag 'tshal te/_de bzhin gshegs pa de la bskor ba byas nas thal mo sbyar te de bzhin gshegs pa de'i zhal du lta zhing phyogs gcig tu 'khod do/_/'od srung de nas de bzhin gshegs pa me tog sna tshogs des byang chub sems dpa' blo gros bzang po la bos te 'di skad ces 
[\[94b\]]
[\[94b.1\]]bka' stsal to/_/rigs kyi bu khye'u 'di gnyis kyis nga'i zhabs kyi drung du gtugs nas nga la yid kyis zhu ba 'di skad ces yongs su zhus te/_bcom ldan 'das rgyal po mu khyud 'dis sbyin pa bya ba'i chos sbyin pa yongs su gtong ba'i sbyin pa gang lags pa dang /_dge ba'i 
[\[94b.2\]]rtsa ba gang lags pa dang /_yongs su gtong ba gang lags pa de zil gyis gnon cing yongs su gtugs te gnas par 'gyur ba'i sbyin pa mchis lags sam/_yongs su gtong ba mchis lags sam/_dge ba'i rtsa ba mchis lags sam zhes khye'u 'di gnyis 
[\[94b.3\]]kyis nga la zhu ba de skad yongs su zhus nas de bzhin gshegs pa'i zhabs gnyis la gtugs so/_/'od srung de nas de bzhin gshegs pa me tog sna tshogs de la byang chub sems dpa' blo gros bzang po des 'di skad ces gsol to/_/bcom ldan 'das skye bo mang po la 
[\[94b.4\]]sman pa dang /_skye bo mang po la bde ba dang /_'jig rten la thugs brtse ba dang /_lha dang mi rnams kyi skye bo phal po che'i don dang /_sman pa dang /_bde ba'i slad du khye'u 'di gnyis kyis zhus pa bcom ldan 'das kyis bshad du gsol/_'od srung de skad ces gsol 
[\[94b.5\]]pa dang /_de bzhin gshegs pa me tog sna tshogs des byang chub sems dpa' sems dpa' chen po blo gros bzang po de la 'di skad ces bka' stsal to/_/rigs kyi bu de'i phyir nyon cig dang /_bshad par bya'o/_/rigs kyi bu rgyal po mu khyud 'dis bsod nams kyi 
[\[94b.6\]]sbyin pa yongs su gtong ba gang yin pa de bas ni byang chub sems dpa' dben par gnas pa zhig dgon pa dang /_rab tu dgon pa dag la gnas shing se gol gtogs pa tsam zhig chos thams cad ni ma skyes pa'o zhes bzod pa thob pa gang yin pa de bsod nams kyi phung po 
[\[94b.7\]]ches che bar rig par bya'o/_/rigs kyi bu rgyal po mu khyud 'di'i sbyin pa lta zhog gi_/stong gsum gyi stong chen po'i 'jig rten gyi khams na sems can ji tsam pa sems can du bsdu bar bsdus pa'i sems can de dag thams cad las sems can re res kyang so so 
[\[95a\]]
[\[95a.1\]]nas rgyal po mu khyud 'di'i sbyin pa ji snyed pa de snyed cig byin par gyur na/_stong gsum gyi stong chen po'i 'jig rten gyi khams su gtogs pa'i sems can de dag thams cad kyi bsod nams gang yin pa dang /_byang chub sems dpa' dben 
[\[95a.2\]]par gnas pa yang dag pa'i bsam pa dang ldan pa dang /_yang dag pa'i lam du zhugs pa/_tshul bzhin la rab tu brtson pa zhig chos thams cad stong pa dang /_'ong ba med pa dang /_'gro ba med pa zhes bya bar se gol gtogs pa tsam zhig bzod cing gnas 
[\[95a.3\]]par gyur la/_sems can thams cad kyi bsod nams kyi phung po snga ma des ni se gol gtogs pa tsam zhig bzod pa la gnas pa'i bsod nams kyi phung po de'i brgya'i char yang nye bar mi 'gro'o/_/stong gi cha dang /_'bum gyi cha dang /_bye ba'i cha dang /_bye ba 
[\[95a.4\]]phrag brgya'i cha dang /_bye ba phrag stong gi cha dang /_bye ba phrag 'bum gyi cha dang /_bye ba khrag khrig phrag 'bum gyi bar gyi cha dang /_grangs dang /_cha dang /_bgrang ba dang /_dpe dang /_nye bar 'jal ba dang /_rgyu'i bar du yang nye bar mi 'gro'o/_/rigs 
[\[95a.5\]]kyi bu stong gsum gyi stong chen po'i 'jig rten gyi khams su gtogs pa'i sems can thams cad kyi bsod nams kyi phung po lta yang zhog gi_/'jig rten gyi khams gang gA'i klung gi bye ma snyed dag na sems can ji snyed sems can du bsdu bar bsdus pa'i sems can de 
[\[95a.6\]]dag thams cad las sems can re res kyang skad cig dang /_thang cig dang /_yud tsam cig la rgyal po mu khyud 'dis sbyin pa byin pa dang /_dge ba mngon par 'dus byas pa ji snyed pa de snyed cig byas shing sems can de dag re res se gol gtogs pa tsam gcig la yang 
[\[95a.7\]]de snyed kyi sbyin pa byin zhing dge ba mngon par 'dus byas par gyur la/_rnam grangs de lta bus sems can de dag thams cad kyis bskal pa gang gA'i klung gi bye ma snyed du sbyin pa byin zhing dge ba mngon par 'dus byas par gyur na/_rigs kyi bu 'di ji snyam du sems/_
[\[95b\]]
[\[95b.1\]]dge ba'i rtsa ba de dag mang ba yin snyam 'am/_'od srung de skad ces bka' stsal pa dang /_de bzhin gshegs pa me tog sna tshogs de la byang chub sems dpa' blo gros bzang po des 'di skad ces gsol to/_/bcom ldan 'das de bzhin gshegs pas dpe de lta bu mdzad 
[\[95b.2\]]pa ni ngo mtshar lags te/_dge ba'i rtsa ba de ni bsam par yang sla ba ma lags pas bsam gyis mi khyab pa lags so/_/'od srung de nas de bzhin gshegs pa me tog sna tshogs des byang chub sems dpa' blo gros bzang po de la 'di skad ces bka' stsal to/_/rigs kyi bu khyod 
[\[95b.3\]]mos par bya/_khyod kyi khong du chud par bya ste/_mkhas pa mngon par sbyang ba byas pa/_zab mo la bzod pa dang ldan pa gang dag 'byung bar 'gyur ba de dag ni 'di la mos par 'gyur te/_sems can de dag thams cad kyi dge ba'i rtsa ba yun ring po de srid du mngon par 'dus byas 
[\[95b.4\]]pa de tsam du dpag tu med cing de tsam du bsam gyis mi khyab pa gang yin pa sems can thams cad kyi dge ba'i rtsa ba mngon par 'du bya ba snga ma de ni khye'u 'di gnyis kyis lhag pa'i bsam pa gang gis de bzhin gshegs pa'i zhabs la gtugs shing phyag 'tshal ba 'di'i brgya'i char yang mi 
[\[95b.5\]]'gro'o/_/stong gi cha dang /_'bum gyi cha dang /_bye ba'i cha dang /_bye ba phrag brgya'i cha dang /_bye ba phrag stong gi cha dang /_bye ba phrag 'bum gyi cha dang /_bye ba khrag khrig phrag 'bum gyi bar gyi cha dang /_grangs dang /_cha dang /_bgrang ba dang /_dpe dang /_nye bar 'jal ba dang /_
[\[95b.6\]]rgyu'i bar du yang nye bar mi 'gro'o/_/'od srung de nas bcom ldan 'das de bzhin gshegs pa me tog sna tshogs de'i dge slong gi dge 'dun las dge slong brgyad khri bzhi stong gis bstan pa 'di thos nas tshig 'thun par rjes su yi rang ba'i tshig 'di skad ces brjod de/_bcom ldan 'das 
[\[95b.7\]]bdag cag ni sems can gang dag chos zab mo rnams la bzod par 'gyur ba dang /_gang dag chos thams cad stong par mos par bgyid pa dang /_gang dag dben pa la dga' zhing dgon pa la mngon par phyogs te gom pa bdun 'dor bar bgyid pa dang /_gang dag ye shes de lta bu yongs su 
[\[96a\]]
[\[96a.1\]]bsgrub par bgyi ba'i slad du bla na med pa yang dag par rdzogs pa'i byang chub tu sems bskyed par bgyid pa de dag gi dge ba'i rtsa ba de dag la rjes su yi rang ngo zhes rjes su yi rang ba'i tshig brjod par gyur to/_/'od srung de nas de bzhin gshegs pa me tog sna tshogs 
[\[96a.2\]]des dge slong de dag la legs so zhes bya ba byin te/_rigs kyi bu dag khyed kyis lhag pa'i bsam pa de lta bus rjes su yi rang ba'i tshig de lta bu brjod pa ni legs so legs so/_/gal te khyed cag gi sems dag rnam par grol bar ma gyur du zin na ni khyed cag dge ba'i rtsa ba des 
[\[96a.3\]]'khor los sgyur ba'i rgyal srid gang gA'i klung gi bye ma snyed du bcug nas bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/de nas gnas brtan 'od srung chen po dang /_'khor de dag thams cad kyis tshig 'thun par 'di skad 
[\[96a.4\]]ces gsol to/_/bcom ldan 'das bdag cag ni sems can de dag gis sems bskyed pa de dag dang /_gang dag la chos thams cad stong pa dang /_dben pa dang /_nye bar zhi ba dang /_'dod chags dang bral ba dang /_rang bzhin ma mchis par glo ba ches pa mchis pa 
[\[96a.5\]]dang /_bzod pa mchis pa dang /_mos pa mchis pa de dag la yang rjes su yi rang lags so/_/de nas bcom ldan 'das kyis yang gnas brtan 'od srung chen po la bka' stsal pa/_'od srung de nas bcom ldan 'das de bzhin gshegs pa me tog sna tshogs de la khye'u 
[\[96a.6\]]chos dang /_chos bzang gnyis kyis 'di skad ces gsol to/_/bcom ldan 'das byang chub sems dpa' chos du dang ldan na sbyin pa la dga' bar yang mi bgyid la ser sna can du yang mi 'gyur ba dang /_kun 'dzin pa'i sems ma mchis pa dang /_gzhan 'jig rten gyi 
[\[96a.7\]]zang zing stsol bar bgyid pa de dag mthong na yang de la dga' ba skyed par mi bgyid pa dang /_gong du yang 'di lta ste/_sangs rgyas kyi gnas pa bla na med pas gnas pa 'thob par 'gyur ba dang /_zab mo la bzod pa dang ldan par 'gyur ba dang /_bla na med pa'i ye shes 
[\[96b\]]
[\[96b.1\]]yongs su rdzogs par yang bgyid lags/_'od srung de skad ces gsol pa dang /_de bzhin gshegs pa me tog sna tshogs des khye'u chos dang /_chos bzang gnyis la 'di skad ces bka' stsal to/_/rigs kyi bu dag byang chub sems dpa' chos bzhi dang ldan 
[\[96b.2\]]na sbyin pa la dga' bar yang mi byed la ser sna can du yang mi 'gyur ba dang /_kun 'dzin pa'i sems med pa dang /_gzhan 'jig rten gyi zang zing sbyin par byed pa de mthong na yang de la dga' ba skyed par mi byed pa dang /_gong du yang 'di lta ste/_sangs rgyas kyi gnas pa 
[\[96b.3\]]bla na med pas gnas pa 'thob par 'gyur ba dang /_zab mo la bzod pa dang ldan par 'gyur ba dang /_bla na med pa'i ye shes kyang yongs su rdzogs par byed de/_bzhi gang zhe na/_stong pa nyid la mos pa dang /_dben par gnas pa dang /_zab mo la bzod pa dang /_tshul 
[\[96b.4\]]bzhin yid la byed pa ste/_rigs kyi bu dag byang chub sems dpa' chos bzhi po de dag dang ldan na sbyin pa la yang dga' bar mi byed la ser sna can du yang mi 'gyur ba dang /_kun 'dzin pa'i sems med pa dang /_gzhan 'jig rten gyi zang zing sbyin par byed pa de mthong na yang de 
[\[96b.5\]]la dga' ba skyed par mi byed pa dang /_gong du yang 'di lta ste/_sangs rgyas kyi gnas pa bla na med pas gnas pa 'thob par 'gyur ba dang /_zab mo la bzod pa dang ldan par 'gyur ba dang /_bla na med pa'i ye shes kyang yongs su rdzogs par byed par 'gyur ro/_/rigs kyi 
[\[96b.6\]]bu gzhan yang byang chub sems dpa' chos bzhi dang ldan na sbyin pa la dga' bar yang mi byed la ser sna can du yang mi 'gyur ba dang /_kun 'dzin pa'i sems med pa dang /_gzhan 'jig rten gyi zang zing sbyin par byed pa de mthong na yang de la dga' ba skyed par mi byed pa dang /_gong 
[\[96b.7\]]du yang 'di lta ste/_sangs rgyas kyi gnas pa bla na med pas gnas pa 'thob par 'gyur ba dang /_zab mo la bzod pa dang ldan par 'gyur ba dang /_bla na med pa'i ye shes kyang yongs su rdzogs par byed par 'gyur te/_bzhi gang zhe na/_rigs kyi bu dag 'di la byang chub sems 
[\[97a\]]
[\[97a.1\]]dpa' mang du thos pa yongs su tshol bar byed pa dang /_de mang du thos par gyur nas grong dang /_grong khyer dang /_grong rdal dang /_rgyal po'i pho brang dang /_yul 'khor dag tu zhugs te/_chos kyi sbyin pa sbyin par byed pa dang /_gang las kyang tha na 
[\[97a.2\]]legs so/_/zhes bya ba tsam du cung zad kyang re ba med cing /_de gos pa med pa'i sems kyis gzhan dag la chos ston par byed pa dang /_de gos pa med pa'i sems dang ldan pas 'di lta ste/_chos kyi sbyin pa'i sbyin pa 'di ni sangs rgyas bcom ldan 'das rnams kyis 
[\[97a.3\]]bsngags shing bstod pa yin pas na mchog yin no zhes dga' ba nyams su myong bar byed pa ste/_de dag ni sbyin pa dam pa sbyin pa gtso bo 'di la gnas pa yin no zhes yang dag par mthong ba na dga' ba nyams su myong bar byed cing sems can 'jig rten gyi zang zing yongs su 
[\[97a.4\]]gtong ba la mngon par brtson pa gzhan dag la ni dga' bar mi byed do/_/de ci'i phyir zhe na/_rigs kyi bu dag byang chub sems dpa' gang gis phyogs bcu'i 'jig rten gyi khams tshad med/_grangs med/_dpag tu med pa dag na de bzhin gshegs pa dge slong gi dge 
[\[97a.5\]]'dun gyis yongs su bskor ba ji snyed cig bzhugs te 'tsho zhing gzhes pa de dag thams cad la tshe'i mtha' ji srid par ma tshang ba med pa'i sbyin pa phul bar gyur pa gang yin pa dang /_byang chub sems dpa' lhag pa'i bsam pa phun sum tshogs pa tshul khrims dang ldan pa/_dge 
[\[97a.6\]]ba'i chos dang ldan pa gzhan zhig gis snying rje chen po kun tu bskyed de/_sangs rgyas bcom ldan 'das rjes su dran par byed pa na gos pa med pa'i sems kyis rnyed pa dang /_bkur sti dang /_grags pa mi 'dod par sems can gcig cig la tshig bzhi pa'i tshigs su bcad pa gcig 
[\[97a.7\]]tsam zhig sgrogs par byed cing des tshigs su bcad pa de bshad nas kyang yi ge mnyam pa nyid kyis 'di lta ste/_dper na yi ge 'di dag rang bzhin gyis stong pa de bzhin du chos thams cad kyang rang bzhin gyis stong pa yin no zhes rab tu rtogs par byed na/_rigs kyi bu dag 
[\[97b\]]
[\[97b.1\]]bsod nams kyi phung po de la bsod nams kyi phung po snga ma des brgya'i char yang nye bar mi 'gro'o/_/stong gi cha dang /_'bum gyi cha dang /_bye ba'i cha dang /_bye ba phrag brgya'i cha dang /_bye ba phrag stong gi cha dang /_bye ba phrag 'bum gyi cha dang /_bye ba khrag khrig phrag 
[\[97b.2\]]'bum gyi bar gyi cha dang /_grangs dang /_cha dang /_bgrang ba dang /_dpe dang /_nye bar 'jal ba dang /_rgyu'i bar du yang nye bar mi 'gro ba'i phyir ro/_/'od srung de nas yang de bzhin gshegs pa me tog sna tshogs des khye'u de gnyis la 'di skad ces bka' stsal to/_/
[\[97b.3\]]rigs kyi bu dag byang chub sems dpa' chos bzhi dang ldan na 'di lta ste/_sangs rgyas kyi gnas pa rgya chen pos gnas pa 'thob par 'gyur te/_bzhi gang zhe na/_'di lta ste/_rgya chen po la 'jug pa dang /_chos rgya chen po 'chad pa dang /_sbyin pa rgya chen po yongs su 
[\[97b.4\]]gtong ba dang /_rgya chen po la mos pa ste/_rigs kyi bu dag byang chub sems dpa' chos bzhi po de dag dang ldan na 'di lta ste/_sangs rgyas kyi gnas pa rgya chen pos gnas pa 'thob par 'gyur ro/_/'od srung de ltar de bzhin gshegs pa me tog sna 
[\[97b.5\]]tshogs des khye'u de gnyis la de lta de ltar chos bstan pas khye'u de gnyis chos kyi mchog tu dga' ba de nyid kyis ta la bdun srid tsam du mngon par 'phags te/_de gnyis steng gi bar snang la 'khod nas de bzhin gshegs pa de la gnyi gas tshig 'thun par 
[\[97b.6\]]tshigs su bcad pa 'di dag gsol to/_/thub pa spyod pa thams cad mkhyen/_/spyod pa kun la mkhas pa lags/_/sems can rnams la gtong ba dang /_/de bzhin gtong la mi gnas ston/_/'di la bdag dang sems can dang /_/srog dang gang zag ma 
[\[97b.7\]]mchis par/_/bzod pa bla med gang lags pa/_/sbyin pa de ni sbyin chen lags/_/bzod pa zab mo bsgom byos la/_/de la 'ang rtog pa ma byed ces/_/bgyi ba 'di 'dra bka' stsal pa/_/dpa' chen khyod ni ngo mtshar lags/_/gang la chags la sogs med 
[\[98a\]]
[\[98a.1\]]pa/_/byang chub dam pa don du gnyer/_/ye shes chen po sbyang byas nas/_/de la'ang rlom sems ma byed cig_/rnam grol stong pa bsgom par gyis/_/de la'ang rnam rtog ma byed cig_/dgon pa'i gnas ni rten byed pa/_/dben pa'i gnas 
[\[98a.2\]]zhes gsungs pa mdzad/_/rlom sems yongs su spangs pa yi/_/sbyin pa rtag tu sbyin par bya/_/gang la 'du shes mi 'jug pa/_/de ni rdul bral mtha' yin no/_/zhi ba'i gnas las mi g.yo ba'i/_/tshul khrims yongs su sbyang bar bya/_/gang gis zhi tshul 
[\[98a.3\]]mdzes rtogs pa/_/de ni tshul khrims mchog yin gsung /_/bzod pa rtag tu sgom gyis la/_/sems can rnams la rtog ma byed/_/rtog pa thams cad rnam spangs pa/_/de ni bzod pa yin par gsungs/_/brtson 'grus brtan pa'ang brtsam par byos/_/
[\[98a.4\]]'dus byas kun kyang spang bar gyis/_/dben par lta ba gang yin pa/_/de ni sangs rgyas brtson 'grus gsung /_/dngos po'i dngos de med pas na/_/dngos po thams cad bsreg par bya/_/nyon mongs med pa gang yin pa/_/de ni rtog med bsam gtan yin/_/
[\[98a.5\]]tshu rol ma yin pha rol min/_/dbus su'ang gnas par mi bya ste/_/dus gsum mnyam lta gang yin pa/_/de ni shes rab dam pa yin/_/dgon pa'i 'du shes bsgom bya zhing /_/'du shes de la'ang blta mi bya/_/'du shes gang las skye 'gyur te/_/des de 
[\[98a.6\]]'du shes med ces bya/_/chos kyi sbyin pa'i yon tan dang /_/de bzhin phan yon rnams kyang bstan/_/de phyir rlom sems med pa yis/_/ji ltar thos pa'i chos kyang shod/_/yi ge rnams ni zad med de/_/rang bzhin gyis ni grub pa med/_/de phyir chos la mi 
[\[98a.7\]]rlom zhing /_/khyed kyis 'bras bu med mi bya/_/bdag ni chos ston byed pa'o zhes/_/gang la 'du shes de 'byung ba/_/des ni chos nyid mi shes pas/_/de ni bdud kyi zhags pas bcings/_/bdag gis sangs rgyas mthong ngo zhes/_/gang la 'du shes de 'byung ba/_/
[\[98b\]]
[\[98b.1\]]de la de ma thag tu ni/_/bdud rtsi dug ni btung bar 'gyur/_/gang zhig rdzogs pa'i byang chub ni/_/rtogs par 'dod dam nyan thos sam/_/rang rgyal byang chub rtogs 'dod pa/_/des ni tshul 'di bslab par gyis/_/rnam grol ye shes dpag med kyang /_/gcig 
[\[98b.2\]]pa nyid du bstan pa mdzad/_/dman pa'i smon lam 'dod mi bya/_/byang chub dam pa don du gnyer/_/gang zhig 'jig rten mgon po'i sku/_/mtshan gyis brgyan pa ci 'dra ba/_/de 'dra 'dod pa de yis ni/_/byang chub mchog la gnas par gyis/_/chos kun 
[\[98b.3\]]rgyu las 'byung ba ste/_/byed pa po ni dmigs su med/_/chos rnams brten nas byung ba ste/_/yang dag rang bzhin yong min zhes/_/bgyi ba 'di 'dra bka' stsal pa/_/dpa' chen khyod ni ngo mtshar lags/_/'od srung de ltar khye'u de gnyis kyis bar snang de las 
[\[98b.4\]]tshigs su bcad pa de dag smras pa'i tshe rgyal po mu khyud de'i grong khyer pa dang /_btsun mo'i 'khor dang /_zhabs 'bring gnyug ma rnams dang /_steng gi bar snang la lha gang dag 'dus te 'khod par gyur pa de dag las srog chags brgyad khri bzhi stong gis bla na med pa 
[\[98b.5\]]yang dag par rdzogs pa'i byang chub tu sems bskyed do/_/sems can tshad med/_grangs med pa dag gis ni dge ba'i rtsa ba sna tshogs yongs su sgrub pa'i rgyu bskyed par gyur to/_/'od srung de nas khye'u chos dang /_chos bzang gnyis bar snang de las babs te/_bcom 
[\[98b.6\]]ldan 'das de bzhin gshegs pa me tog sna tshogs de'i zhabs la gtugs nas 'di skad ces gsol to/_/bcom ldan 'das bdag cag gnyis sangs rgyas bcom ldan 'das dang /_dam pa'i chos dang /_dge slong gi dge 'dun la skyabs su mchi'o/_/bla na med pa 
[\[98b.7\]]yang dag par rdzogs pa'i byang chub tu sems bskyed cing sems kyi rang bzhin gyis byang chub kyi rang bzhin rjes su rtogs par yang bgyid lags te/_bcom ldan 'das 'dir sems bskyed pa de ni 'di lta ste/_chos thams cad skye ba ma mchis pa lags so/_/'dir sems 
[\[99a\]]
[\[99a.1\]]bskyed pa de ni 'di lta ste/_chos thams cad la mngon par zhen pa ma mchis pa kho na lags so/_/de ci'i slad du zhe na/_gang la mngon par zhen pa mchis pa de la ni skye ba 'ga' zhig mchis gda'i/_gang la mngon par zhen pa ma mchis pa 
[\[99a.2\]]de la ni skye ba 'ga' yang ma mchis pa'i slad du ste/_bcom ldan 'das de lta lags pas skye ba nyid skye ba ma mchis pa lags so/_/de ci'i slad du skye ba ma mchis pa zhes bgyi zhe na/_de la skye ba'i gzhi 'jug pa ma mchis pas de'i slad du skye ba ma mchis pa zhes 
[\[99a.3\]]bgyi ste/_skye ba ma mchis pa de la ni brjod pa de yang brjod par mi bgyi'o/_/de ci'i slad du zhe na/_ji tsam du brjod pa mchis pa de tsam du skye ba dang 'gag pa mchis kyi/_de ltar ye shes shin tu rnam par dag pa gang lags pa de la ni skye ba yang ma mchis/_'gag 
[\[99a.4\]]pa yang ma mchis la/_gang la skye ba ma mchis pa dang /_'gag pa ma mchis pa de ni bas ma 'tshal ba ste/_gtan du bas pa ma lags pa'i slad du'o/_/bcom ldan 'das de lta lags pas bdag cag gnyis ni mnyam pa nyid kyi mtha' 'dis bla na med pa yang 
[\[99a.5\]]dag par rdzogs pa'i byang chub tu smon lam 'debs shing chos 'ga' la yang dmigs par mi bgyid/_chos 'ga' yang thob par mi bgyid/_chos 'ga' yang thob par bgyid du stsol bar mi bgyid de/_mnyam pa nyid gang lags pa de kho na rjes su rtogs par bgyid par 
[\[99a.6\]]bas kyi/_chos 'ga' yang rjes su rtogs par mi bgyid lags so/_/de ci'i slad du zhe na/_chos thams cad ni gzod ma nas rnam par dag pa lags pa'i slad du'o/_/'od srung de ltar khye'u de gnyis kyis de skad smras pa na byang chub sems dpa' khris ni mi skye 
[\[99a.7\]]ba'i chos la bzod pa thob par gyur to/_/rgyal po mu khyud kyang bu stong po de dag dang lhan cig_/rgyal po lnga stong dag dang lhan cig tu bla na med pa yang dag par rdzogs pa'i byang chub tu sems bskyed do/_/'od srung de nas de bzhin gshegs pa me tog sna tshogs des zhal 
[\[99b\]]
[\[99b.1\]]zas kyi bya ba mdzad pa lags nas lhung bzed bzhag ste/_phyag bcabs nas rgyal po mu khyud dang /_skye bo phal po che de dag la chos kyi gtam yang dag par bstan/_yang dag par 'dzin du bcug_/yang dag par gzengs bstod/_yang dag par 
[\[99b.2\]]rab tu dga' bar mdzad nas gdan las bzhengs te gshegs so/_/'od srung de nas khye'u chos dang /_chos bzang gnyis kyis pha ma la gsol ba btab nas dad pas khyim nas khyim med par legs pa kho nar rab tu 'byung ba'i phyir mngon par byung ngo /_/
[\[99b.3\]]de gnyis rang gi grong khyer chen po nas mngon par 'byung ba'i tshe tshigs su bcad pa 'di dag smras so/_/rab 'byung sangs rgyas rnams kyis bsngags/_/nges 'byung de bzhin gshegs pas bsngags/_/khyim gnas nyon mongs gnas pa ste/_/dkar 
[\[99b.4\]]chos rnam par 'jig par byed/_/gang zhig dkar po'i chos rnams ni/_/nyams par mi 'gyur 'phel 'dod pa/_/rab tu 'byung bar bya ba'i phyir/_/'jig rten mgon thang myur du song /_/bskal pa bye bar rab spyad kyang /_/'dod pa rnams la ngoms pa 
[\[99b.5\]]med/_/khyim na gnas pa 'dod rnams kyis/_/mi ngoms bzhin du 'chi bar 'gyur/_/ji ltar rgya mtsho chu klung rnams/_/'bab pas ngoms par mi 'gyur ba/_/de bzhin byis pa 'dod rnams la/_/bsten pas nams kyang ngoms mi 'gyur/_/dper na me ni 
[\[99b.6\]]rtswa dag dang /_/shing gis nams kyang ngoms pa med/_/de bzhin byis pa 'dod rnams la/_/bsten pas ngoms par 'gyur ba med/_/'jig rten rnam par 'dren rnams kyis/_/'dod pa 'di dag chags par gsungs/_/de phyir chags pa yongs spangs 
[\[99b.7\]]te/_/rab tu 'byung phyir mngon byung shig_/'jig rten mgon po bla na med/_/snga ma 'ga' yang gang gi phyir/_/khyim gyi gnas na gnas mdzad nas/_/bla med byang chub brnyes pa med/_/sngon gyi sangs rgyas 'jig rten mgon/_/gang su mya ngan 'das 
[\[100a\]]
[\[100a.1\]]gyur pa/_/kun gyis dgon par rab dgon du/_/bla med byang chub brnyes par gyur/_/de phyir sangs rgyas rnams kyis ni/_/bsten pa'i dgon pa de slobs la/_/khyim gnas sred pa spong byos dang /_/des ni bde legs nyid du 'gyur/_/
[\[100a.2\]]gang zhig khyim na gnas nas ni/_/stong gsum thams cad rin chen gyis/_/rab tu bkang ste 'jig rten gyi/_/mgon la yon du 'bul byed la/_/mkhas pa gang zhig yid byung zhing /_/nyes pa shes nas khyim spangs te/_/sangs rgyas rjes su slob byed la/_/rab tu 'byung ba tshol byed cing /_/
[\[100a.3\]]rab tu 'byung ba btsal nas kyang /_/g.yel ba med pas 'dod rnams dang /_/khyim gyi gnas la mi lta bar/_/gom pa bdun ni 'dor byed na/_/bsod nams phung po de la ni/_/snga mas rin gyi char mi chog_/de phyir sangs 
[\[100a.4\]]rgyas bsngags pa yi/_/rab tu 'byung phyir myur du deng /_/gang la chags pa yod min pa'i/_/shes pas rtag tu ngoms med na/_/chags pa kun las rnam 'das pa'i/_/sangs rgyas dam pa nyid 'thob 'gyur/_/myur du dgon par gnas byed na/_/'dod 
[\[100a.5\]]pa'i sred pa spong 'gyur te/_/nyes pa ji bzhin rnam rig nas/_/de dag las ni sems ldog 'gyur/_/khyim ni myur du spangs nas su/_/dgon pa la ni gnas gyur pa/_/mkhas pa yang dag mthong ba rnams/_/sangs rgyas rnams kyi rjes su slob/_/
[\[100a.6\]]gang dag byang chub phyir brtson pa/_/de dag dben pa sten byed cing /_/de dag dgon par dga' 'gyur zhing /_/de dag khyim la dga' mi 'gyur/_/de ni sangs rgyas rnam dag gi_/spyod yul gnas dang spyod pa ste/_/gang zhig lam 'dir 'jug 'gyur ba/_/
[\[100a.7\]]de la byang chub rnyed dka' min/_/chags la sogs pas gzir ba yi/_/sems can grol byed su 'dod pa/_/de ni khyim na gnas pa yis/_/skrag cing dgon pa kun tu bsten/_/gang zhig bdud las rgyal ba dang /_/'chi med go 'phang rtogs pa dang /_/'khor lo 
[\[100b\]]
[\[100b.1\]]dam pa bskor 'dod pa/_/des ni dgon pa bsten par gyis/_/'od srung de ltar khye'u chos dang /_chos bzang gnyis tshigs su bcad pa de dag smra zhing grong khyer chen po de nas phyir byung nas bcom ldan 'das me tog sna tshogs ga la ba der dong ste phyin pa dang /_
[\[100b.2\]]bcom ldan 'das de'i zhabs la mgo bos phyag 'tshal te bcom ldan 'das de la 'di skad ces gsol to/_/bcom ldan 'das bdag cag gnyis bcom ldan 'das las rab tu 'byung ba dang /_bsnyen par rdzogs pa dge slong gi dngos po thob par 'gyur lags 
[\[100b.3\]]sam/_'od srung de nas de bzhin gshegs pa me tog sna tshogs des khye'u de gnyis kyi lhag pa'i bsam pa thugs su chud nas khye'u de gnyis rab tu phyung zhing bsnyen par rdzogs par mdzad do/_/'od srung de nas rgyal po mu khyud kyis khye'u de gnyis rab tu byung ba thos nas 
[\[100b.4\]]bu thu bo rgyal srid la bzhag ste/_bu stong du gcig gis ma tshang ba rnams dang yang lhan cig_/bud med brgyad khri bzhi stong dang yang lhan cig_/rgyal po lnga stong tsam po de dag dang yang lhan cig_/skye bo phal po che gzhan dag dang yang lhan cig tu thams cad khyim 
[\[100b.5\]]gyi gnas la mi lta bar dad pas khyim nas khyim med par legs pa kho nar rab tu 'byung ba'i phyir mngon par byung bar gyur to/_/de'i tshe na srog chags bye ba tham pa mngon par byung bar gyur te/_de dag thams cad de bzhin gshegs pa me tog sna tshogs de ga la ba der dong 
[\[100b.6\]]ste phyin nas bcom ldan 'das de'i zhabs gnyis la mgo bos phyag 'tshal te bcom ldan 'das de la 'di skad ces gsol to/_/bcom ldan 'das bdag cag bcom ldan 'das las rab tu 'byung ba dang bsnyen par rdzogs pa dge slong gi dngos po thob par 'gyur 
[\[100b.7\]]lags sam/_'od srung de nas de bzhin gshegs pa me tog sna tshogs des sems can de dag gi lhag pa'i bsam pa thugs su chud nas skye bo'i tshogs de dag thams cad rab tu phyung zhing bsnyen par rdzogs par mdzad de/_dge slong gi dngos po la rab tu bkod 
[\[101a\]]
[\[101a.1\]]do/_/'od srung de nas rgyal po mu khyud kyis bu thu bo rgyal srid la bzhag pa gang yin pa de yang zhag bdun 'das pa dang /_gcig pu dben par song nas 'du shes kyi rnam par rtog pa 'di lta bu 'di skyes te/_bdag la rgyal srid kyis ci bya/_
[\[101a.2\]]dbang phyug gis kyang ci bya ste/_bdag 'dod pa lhur len cing 'dod pa'i 'ching bas bcings nas bla na med pa yang dag par rdzogs pa'i byang chub yongs su spang bar ni mi bya'o snyam nas des de'i mdo la rab tu 'byung ba'i sems chen po bskyed de/_de tshes bco lnga zla ba nya 
[\[101a.3\]]ba'i tshe gling chen po bzhi po dag tu rgyu ba'i tshe na des tshigs su bcad pa 'di dag smras so/_/kho bo'i pha ma phu nu dang /_/rtsa lag rnams kyang rab 'byung phyir/_/nges par byung ste chos don phyir/_/srog chags bye ba tham pa byung /_/nga la khyim gyis ci bya ste/_/bdag 
[\[101a.4\]]kyang der ni 'gro bar bya/_/gal te khyed cag 'dod gyur na/_/nga ni khyed kyi yongs 'dren te/_/gang dag rab tu 'byung ba'i phyir/_/sems skyed byed pa de dag ni/_/khom ldan shin tu rnyed dka' bas/_/nga dang 'grogs te myur du 'dong /_/gang dag khyim nas khyim 
[\[101a.5\]]med par/_/rab 'byung sems skyed mi byed pa/_/de dag bden chos gnas gyis la/_/khyim ni legs par bsrung gyis shig_/'od srung de ltar rgyal bu gzhon nu des tshigs su bcad pa de dag smras pa na/_gling chen po bzhi po de dag nas gang khyim na gnas pa 
[\[101a.6\]]la sems dga' ba'i sems can ni gcig kyang byung bar ma gyur te/_thams cad rab tu byung ba'i sems dang ldan zhing rab tu 'byung ba la gzhol ba dang /_mngon par 'byung ba'i bsam pa dang chas te gnas par gyur to/_/'od srung de nas de bzhin gshegs pa me tog sna 
[\[101a.7\]]tshogs des sems can de dag thams cad kyi lhag pa'i bsam pa thugs su chud nas gling bzhi pa'i 'jig rten gyi khams thams cad kyi grong dang /_grong khyer dang /_grong rdal dang /_yul 'khor dang /_rgyal po'i pho brang thams cad du de bzhin gshegs pa dge slong 
[\[101b\]]
[\[101b.1\]]gi dge 'dun gyi 'khor dang bcas pa dag sprul pa mdzad do/_/'od srung de nas gling chen po bzhi pa'i 'jig rten gyi khams de na sems can gcig kyang khyim na gnas par ma gyur te/_de dag thams cad dad pas khyim nas khyim med par legs pa kho nar rab tu byung ngo /_/
[\[101b.2\]]de ltar rab tu byung ba de dag la ma rmos ma btab pa'i 'bras sA lu'i 'bru dag kyang byung bar gyur/_dpag bsam gyi shing dag las dpag bsam gyi ras bcos bu'i gos rin po che dag kyang byung bar gyur cing lha rnams kyang de dag gi g.yog dang bsnyen bkur byed par gyur to/_/
[\[101b.3\]]'od srung dge slong chos dang /_chos bzang de gnyis de ltar rab tu byung nas kyang brtson 'grus brtsams shing gnas par gyur te/_de gnyis lo bye ba phrag drug cu rtsa gsum gyi bar du nam yang rmugs pa dang gnyid kyis kun nas non par ma gyur cing nam yang zas za ba 
[\[101b.4\]]ma gtogs par 'dug par ma gyur te/_'gro ba dang ldog pa kun tu yang thams cad mkhyen pa nyid kyi sems bskyed cing thams cad mkhyen pa nyid kyi sems de la yang rlom sems byed par ma gyur to/_/lo bye ba phrag drug cu rtsa gsum po de dag la kun gyi rjes su 
[\[101b.5\]]song ba zhes bya ba'i ting nge 'dzin dang /_rdo rje'i gnas dang ldan pa zhes bya ba'i ting nge 'dzin kyang bsgrubs par gyur te/_de gnyis sa'i phyogs gang dang gang du 'dug pa dang skyil mo krung bcas par gyur pa'i sa'i phyogs de dang de dag thams cad rdo rje'i rang bzhin du kun 
[\[101b.6\]]tu gnas par gyur to/_/phyogs bcu kun gyi sangs rgyas bye ba khrag khrig 'bum phrag dag gis chos ston pa rnams kyang thos shing bzung ngo /_/de ltar thos shing bzung nas kyang gzhan dag la rgya cher yang dag par bstan par yang gyur to/_/'od srung gling chen po 
[\[101b.7\]]bzhi pa'i 'jig rten gyi khams kyi sems can de dag las nyan thos kyi theg pa par gyur pa'i sems can gang dag yin pa de dag las sems can gcig 'ga' tsam yang so so skye bor gyur bzhin 'chi ba'i dus byas par ma gyur te/_gang dag thams cad kyi nang na le lo can 
[\[102a\]]
[\[102a.1\]]du gyur pa de dag kyang phyir mi 'ong bar gyur cing /_de dag de nas shi 'phos nas kyang gnas gtsang ma'i ris kyi lha rnams dang skal ba mnyam par skyes par gyur to/_/gang dag rang sangs rgyas kyi theg pa par gyur pa de dag ni de nas shi 'phos nas sangs rgyas 
[\[102a.2\]]kyi zhing stong pa sangs rgyas 'byung ba med pa gzhan dag tu skyes par gyur cing /_der yang de dag phyug po'i khyim chen po dag tu skyes par gyur to/_/der skyes nas kyang dbang po 'phel ba dang /_yongs su smin pa dag kyang rjes su thob nas sngon gyi dge ba'i rtsa ba de nyid kyis yang 
[\[102a.3\]]dag par bskul te/_thams cad dad pas khyim nas khyim med par legs pa kho nar rab tu byung ngo /_/de dag de ltar rab tu byung nas kyang zhag bdun 'das nas thams cad kyis rang byang chub rjes su thob ste/_de dag gis kyang sems can tshad med/_grangs med pa dag 
[\[102a.4\]]gi don byas nas yongs su mya ngan las 'das so/_/gang dag byang chub sems dpa'i theg pa par gyur pa de dag gis ni mngon par shes pa lnga dang /_tshangs pa'i gnas pa bzhi bsgrubs shing mi 'phrogs pa'i spobs pa nyid kyang rjes su thob par gyur/_gzungs kyang thob par 
[\[102a.5\]]gyur to/_/'od srung de'i tshe de'i dus na rgyal po mu khyud ces bya bar gyur pa de gzhan zhig yin pa snyam du khyod yid gnyis sam the tshom za bar gyur na 'od srung khyod kyis de ltar mi blta ste/_nga nyid de'i tshe de'i dus na gling bzhi pa'i dbang phyug gi rgyal po mu khyud ces bya ba der gyur 
[\[102a.6\]]to/_/byang chub sems dpa' byams pa ni rgyal bu gzhon nu thu bor gyur to/_/de bzhin gshegs pa dgra bcom pa yang dag par rdzogs pa'i sangs rgyas 'od srung ni byang chub sems dpa' blo gros bzang po zhes bya bar gyur to/_/'od srung de'i tshe de'i dus na khye'u chos dang /_
[\[102a.7\]]chos bzang zhes bya bar gyur pa de gnyis gzhan dag cig yin snyam du khyod de snyam sems na 'od srung khyod kyis de ltar mi blta'o/_/de ci'i phyir zhe na/_'jam dpal gzhon nur gyur pa 'di nyid de'i tshe de'i dus na khye'u chos zhes bya bar gyur to/_/khye'u chos bzang zhes bya bar gyur pa 
[\[102b\]]
[\[102b.1\]]gang yin pa de ni byang chub sems dpa' sems dpa' chen po nyi ma'i snying po yin te/_'od srung sangs rgyas kyi zhing de sems can dag pa dge ba'i rtsa ba bskyed pa rnams kyi gnas su gyur cing ji tsam du mdzes par gyur pa la ltos/_de skad ces bka' stsal pa dang /_bcom 
[\[102b.2\]]ldan 'das la gnas brtan 'od srung chen pos 'di skad ces gsol to/_/bcom ldan 'das de bzhin gshegs pa me tog sna tshogs de'i sku tshe'i tshad yun ji srid cig tu gyur lags/_bcom ldan 'das kyis bka' stsal pa/_'od srung de bzhin gshegs pa dgra 
[\[102b.3\]]bcom pa yang dag par rdzogs pa'i sangs rgyas me tog sna tshogs de ni bskal pa brgyad kyi bar du bzhugs par gyur to/_/'od srung de bzhin gshegs pa me tog sna tshogs de yongs su mya ngan las 'das nas dam pa'i chos ni bskal pa gcig gi bar du gnas par 
[\[102b.4\]]gyur to/_/de'i sku gdung rnams kyang rgyas par gyur cing de dag lha rnams kho nas mchod par gyur te/_de na mi khyim par gnas pa ni 'ga' yang med do/_/'od srung de na dge slong chos dang /_chos bzang gnyis bya ba nyung ba dang /_bdag gi don la sbyor ba'i rjes su 
[\[102b.5\]]brtson par gnas shing bcom ldan 'das de'i sku gdung rnams la yang mchod pa mi byed/_ri mor mi byed la/_de bzhin gshegs pa de'i mchod rten gyi drung du yang mi 'gro'o/_/'od srung de nas lha 'bum phrag rab tu mang po dang /_dge slong las dang po pa gang 
[\[102b.6\]]dag yin pa de dag dge slong chos dang /_chos bzang gnyis la 'di gnyis ni de bzhin gshegs pa'i sku gdung rnams la mchod pa yang mi byed/_de bzhin gshegs pa'i mchod rten bskor bar yang mi byed pa las na ma dad pa dang ma gus pa yin no zhes kha zer bar 
[\[102b.7\]]gyur to/_/'od srung de nas dge slong chos dang /_chos bzang gnyis kyis dge slong dang /_lha 'bum phrag rab tu mang po 'dus par gyur pa'i dge slong gi 'khor dang /_lha'i 'khor mang po de dag la smras pa/_grogs po dag 'di ji snyam du sems/_ji ltar na de 
[\[103a\]]
[\[103a.1\]]bzhin gshegs pa mchod par 'gyur zhing rgyu gang gis na de bzhin gshegs pa'i sku gdung sems pa mi mnga' ba rnams kyis mchod pa brnyes par 'gyur snyam/_dge slong dang /_lha de dag gis smras pa/_sku gdung 'di dag ni tshul khrims dang /_
[\[103a.2\]]ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong pas rab tu phye ba yin pas na de'i phyir 'di dag ni mchod par 'os pa yin no/_/dge slong chos dang /_chos bzang gnyis kyis 'di skad ces smras so/_/grogs 
[\[103a.3\]]po dag 'o na tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba dag nyid mchod pa'i 'os yin gyi/_sku gdung dag ni mchod par 'os par mi 'gyur ba ma yin nam/_dge slong dang /_lha de dag 
[\[103a.4\]]gis 'di skad ces smras so/_/de ni de bzhin te/_ji skad smras pa bzhin no/_/dge slong chos dang /_chos bzang gnyis kyis smras pa/_grogs po dag 'o na tshul khrims kyi mtshan nyid ni gang yin/_ting nge 'dzin dang /_shes rab dang /_rnam par grol ba dang /_
[\[103a.5\]]rnam par grol ba'i ye shes mthong ba dag gi mtshan nyid kyang gang yin/_dge slong dang /_lha de dag gis smras pa/_tshul khrims ni mngon par 'du byed pa med pa'i mtshan nyid yin no/_/ting nge 'dzin dang /_shes rab dang /_rnam par grol ba dang /_rnam par grol 
[\[103a.6\]]ba'i ye shes mthong ba dag kyang mngon par 'du byed pa med pa'i mtshan nyid yin no/_/'od srung de nas dge slong chos dang /_chos bzang gnyis kyis dge slong dang /_lha de dag la 'di skad ces smras so/_/grogs po dag 'o na mngon par 'du byed pas mngon par 'du byed pa med pa mchod 
[\[103a.7\]]par nus sam/_dge slong dang /_lha de dag gis 'di skad ces smras so/_/de ni mi nus so/_/dge slong chos dang /_chos bzang gnyis kyis 'di skad ces smras so/_/grogs po dag de lta bas na khyed kyang bdag tu mngon par 'du ma byed cig dang des ni mchod pa byas par 'gyur 
[\[103b\]]
[\[103b.1\]]ro/_/sangs rgyas su 'du shes pa la ni sangs rgyas mthong ba yang med na mchod pa'i las lta smos kyang ci dgos te de ni gnas med do/_/gzhan yang de bzhin gshegs pa mchod par 'dod pas ni bdag nyid mchod par bya'o/_/dge slong dang /_lha de dag gis 'di 
[\[103b.2\]]skad ces smras so/_/ji ltar na de bzhin gshegs pa mchod par 'dod pas bdag nyid mchod par bya/_dge slong chos dang /_chos bzang gnyis kyis smras pa/_grogs po dag ji ltar de bzhin gshegs pa dgra bcom pa yang dag par rdzogs pa'i sangs rgyas kyis 
[\[103b.3\]]mchod pa gang gis bdag nyid sems can thams cad kyis mchod pa'i gnas su 'os par mdzad pa de ltar bdag nyid mchod par bya'o/_/ji ltar de bzhin gshegs pas bslabs pa de ltar bslab par bya zhing bslab pas rlom sems su yang mi bya'o/_/chos rab tu dbye bar 
[\[103b.4\]]bya zhing rab tu phye nas kyang chos 'ga' yang bsam par mi bya ste/_gang gi tshe khyed cag de ltar bdag nyid mchod par byed pa de'i tshe na de bzhin gshegs pa yang mchod par 'gyur/_khyed cag nyid kyang mchod par 'os par 'gyur ro/_/de bzhin gshegs pa'i sku gdung rnams 
[\[103b.5\]]la mchod par 'dod pas ni bdag nyid mchod par bya ste/_ji ltar de bzhin gshegs pas bdag nyid mchod par mdzad pa de ltar mchod par bya zhing de bzhin gshegs pa'i sku gdung yon tan gang dag dang ldan pas mchod pa brnyes par gyur pa'i yon tan de dag bdag nyid kyis bsgrub 
[\[103b.6\]]par bya ste/_de ltar na de bzhin gshegs pa mchod par 'gyur ro/_/gang 'du shes dang /_mtshan ma skyed par mi byed pa de ni de bzhin gshegs pa mchod pa yin no/_/gang bdag tu rtog par mi byed pa dang /_rnam par rtog par mi byed pa de ni de bzhin gshegs pa 
[\[103b.7\]]mchod pa yin no/_/gang 'jig rten pha rol tu mi 'gro ba dang /_'jig rten 'dir mi 'ong ba dang /_gang tshu rol la yang mi gnas/_pha rol la yang mi gnas pa de ni de bzhin gshegs pa mchod pa yin no/_/gang la chad pa med pa dang /_rtag pa med pa dang /_gang 
[\[104a\]]
[\[104a.1\]]la 'dzin pa med pa dang /_spong ba med pa de ni de bzhin gshegs pa mchod pa yin no/_/gang la 'bri ba med pa dang /_'phel ba med pa dang /_gang la skye ba med pa dang /_'gag pa med pa dang /_gang la zad pa med pa dang /_mi zad pa med pa 
[\[104a.2\]]de ni de bzhin gshegs pa mchod pa yin no/_/gang la sems med pa dang /_sems las byung ba'i chos rnams med pa dang /_yid la byed pa rnams med pa dang /_bdag gi med pa dang /_yongs su 'dzin pa med pa dang /_tshor ba med pa dang /_'thab pa med pa dang /_
[\[104a.3\]]rtsod pa med pa dang /_'gal ba med pa dang /_blang ba med pa dang /_dor ba med pa dang /_gnyis su med par 'jug pa de ni de bzhin gshegs pa mchod pa yin no/_/gang la 'dus byas med pa dang /_grangs med pa dang /_bgrang du med pa de ni de bzhin gshegs pa 
[\[104a.4\]]mchod pa yin no/_/gang la lus dang /_ngag dang /_yid kyis mngon par 'du byed pa'i bya ba med pa dang /_lus dang /_ngag dang /_yid mi dmigs pa de ni de bzhin gshegs pa mchod pa yin no/_/gang la 'das pa'i 'du shes mi 'jug pa dang /_da ltar dang /_ma 'ongs 
[\[104a.5\]]pa'i 'du shes mi 'jug pa dang /_gang rten par mi byed pa dang /_mngon par zhen par mi byed pa dang /_mtshan mar mi byed pa de ni de bzhin gshegs pa mchod pa yin no/_/gang sangs rgyas su 'du shes mi 'jug pa dang /_chos su ma 
[\[104a.6\]]yin/_dge 'dun du ma yin/_gang zag tu ma yin/_bdag tu ma yin/_gzhan du ma yin pa de ni de bzhin gshegs pa mchod pa yin no//_//bam po bzhi pa ste tha ma/_grogs po dag de bzhin gshegs pa'i sku ni mi skye ba'i mtshan nyid yin pas de ni skye 
[\[104a.7\]]bas mchod par sla ba ma yin no/_/grogs po dag de bzhin gshegs pa'i sku ni mngon par 'du byed pa med pa'i mtshan nyid yin pas de ni mngon par 'du byed pas mchod par sla ba ma yin no/_/grogs po dag de bzhin gshegs pa'i sku ni gnyis su med pa'i mtshan nyid yin 
[\[104b\]]
[\[104b.1\]]pas de ni gnyis kyis mchod par sla ba ma yin no/_/grogs po dag de bzhin gshegs pa'i sku ni zag pa med pa'i mtshan nyid yin pas de ni zag pa mngon par 'du bya bas mchod par sla ba ma yin no/_/grogs po dag de bzhin gshegs pa'i sku ni stong pa nyid kyis yongs 
[\[104b.2\]]su bsgos pa yin pas de ni bdag tu lta ba'am/_sems can du lta ba'am/_srog tu lta ba 'am/_gang zag tu lta ba 'am/_chad par lta ba 'am/_rtag par lta ba 'am/_ngar 'dzin par lta ba'am/_nga yir 'dzin par lta ba 'am/_'byung bar lta ba 'am/_'jig 
[\[104b.3\]]par lta bas mchod par sla ba ma yin no/_/grogs po dag de bzhin gshegs pa'i sku ni mtshan ma med pa'i mtshan nyid yin pas de ni mtshan ma'i spyod yul gyis mchod par sla ba ma yin no/_/grogs po dag de bzhin gshegs pa'i sku ni smon pa med pa'i mtshan nyid 
[\[104b.4\]]yin pas de ni smon pa la gnas pas mchod par sla ba ma yin no/_/grogs po dag de bzhin gshegs pa'i sku ni dngos po med pa'i mtshan nyid yin pas de ni dngos po'i 'du shes la gnas pas mchod par sla ba ma yin no/_/grogs po dag de bzhin gshegs pa'i sku ni 
[\[104b.5\]]g.yo ba med pa'i mtshan nyid yin pas de ni g.yo zhing 'gul ba'i blo rnams kyis mchod par sla ba ma yin no/_/grogs po dag de bzhin gshegs pa'i sku ni mngon par 'dus ma byas pa'i mtshan nyid yin pas de ni 'dus byas la gnas pas mchod par sla ba ma yin no/_/grogs 
[\[104b.6\]]po dag de bzhin gshegs pa'i sku ni 'dod chags dang bral ba'i mtshan nyid yin pas de ni 'dod chags spyod pas mchod par sla ba ma yin no/_/grogs po dag de bzhin gshegs pa'i sku ni zhe sdang dang bral ba'i mtshan nyid yin pas de ni gnod sems dang /_tha ba'i nyes 
[\[104b.7\]]pa la gnas pas mchod par sla ba ma yin no/_/grogs po dag de bzhin gshegs pa'i sku ni gti mug dang bral ba'i mtshan nyid yin pas de ni shes rab 'chal ba dang /_rmongs pa dang /_mi shes pa rnams kyis mchod par sla ba ma yin no/_/grogs po dag de bzhin 
[\[105a\]]
[\[105a.1\]]gshegs pa'i sku ni tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bas yongs su bsgos pa yin pas de ni tshul khrims 'chal pa dang /_brjed ngas pa dang /_shes rab 'chal 
[\[105a.2\]]pa dang /_rnam par ma grol ba dang /_rnam par grol ba'i ye shes mthong ba ma yin pa rnams kyis mchod par sla ba ma yin no/_/grogs po dag de bzhin gshegs pa'i sku ni byams pa dang /_snying rje dang /_dga' ba dang /_btang snyoms kyis yongs su bsgos pa 
[\[105a.3\]]yin pas de ni gnod sems kyi sems dang ldan pa dang /_snying rje med pa dang /_dga' ba'i sems med pa dang /_rnam par g.yeng ba yid la byed pa rnams kyis mchod par sla ba ma yin no/_/grogs po dag de bzhin gshegs pa'i sku ni sbyin pa dang /_tshul khrims dang /_
[\[105a.4\]]bzod pa dang /_brtson 'grus dang /_bsam gtan dang /_shes rab kyis yongs su bsgos pa yin pas de ni ser sna can dang /_tshul khrims 'chal pa dang /_gnod sems dang /_tha ba'i nyes pa dang /_khong khro ba mang ba dang /_le lo can dang /_brjed 
[\[105a.5\]]ngas pa dang /_shes rab 'chal pa rnams kyis mchod par sla ba ma yin no/_/'od srung de ltar dge slong chos dang /_chos bzang gnyis kyis 'khor de dag la de lta de ltar chos bstan pa na 'khor de las byang chub sems dpa' bzhi khri nyis stong gis ni mi skye ba'i chos la bzod pa 
[\[105a.6\]]thob par gyur to/_/srog chags brgyad khri bzhi stong gis ni shes pa dang mthong ba bskyed do/_/'dod chags dang bral ba nyid dang /_phyir mi 'ong ba nyid kyang rjes su thob par gyur to/_/sngon sems ma bskyed pa'i srog chags nyi khri sum stong gis ni bla na med pa yang dag 
[\[105a.7\]]par rdzogs pa'i byang chub tu sems bskyed do/_/'od srung dge slong chos dang /_chos bzang gnyis lhag pa'i bsam pa de lta bu dang ldan par gyur pa la ltos/_/'od srung skyes bu dam pa de lta bu dag gi zab mo la bzod pa de dang /_thabs la mkhas pa de la bslab par bya'o/_/
[\[105b\]]
[\[105b.1\]]'od srung de ltar skyes bu dam pa de gnyis kyis dge slong dang /_lha de dag zab mo'i bzod pa yang dag par 'dzin du bcug pas de phyin chad de dag thams cad bdag gi don la sbyor ba'i rjes su brtson pa dang /_bya ba nyung ngur gnas pas gnas par gyur cing phyin chad de 
[\[105b.2\]]bzhin gshegs pa'i mchod rten rnams kyi drung du yang mi 'gro/_de bzhin gshegs pa'i sku gdung rnams la mchod pa'i las kyi phyir brtson par yang mi byed do/_/de ci'i phyir zhe na/_'di ltar de dag gi sems chos zab mo bla na med pa yang dag pa nyid la zhugs par 
[\[105b.3\]]gyur pa'i phyir ro/_/'od srung de nas zhag bdun 'das nas de bzhin gshegs pa'i mchod rten de dag thams cad kyang sa la nub par gyur/_de bzhin gshegs pa'i sku gdung de dag thams cad kyang sprog mar blugs pa bzhin nam/_snod du blugs pa bzhin du de nyid 
[\[105b.4\]]du mi snang bar gyur te/_'od srung de lta bas na skyes bu dam pa de lta bu dag gi rjes su bslab par bya'o/_/'od srung yang ma 'ongs pa'i dus na byang chub sems dpa'i theg pa pa dang /_nyan thos kyi theg pa pa'i dge slong lus ma bsgoms pa/_sems ma 
[\[105b.5\]]bsgoms pa/_tshul khrims ma bsgoms pa/_shes rab ma bsgoms pa kha cig 'byung bar 'gyur te/_de dag ni de bzhin gshegs pa'i sku gdung gi mchod pas 'tsho bar sems kyis mya ngan las 'da' ba'i phyir ma yin zhing 'dod chags dang bral ba'i phyir ni ma yin 
[\[105b.6\]]no/_/de dag ni bdag nyid tshul khrims 'chal pa dang /_brjed ngas pa dang /_shes rab 'chal pa dang /_rnam par ma grol ba dang /_rnam par grol ba'i ye shes mthong ba ma yin bzhin du 'tsho ba tsam gyi phyir de bzhin gshegs pa'i sku gdung tshul khrims dang /_ting 
[\[105b.7\]]nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba dag gis yongs su bsgos pa dag la bkur sti bya ba dang /_ri mo bya ba dang /_mchod pa bya bar sems so/_/de dag ni bdag nyid 'dod chags dang bcas pa dang /_zhe sdang 
[\[106a\]]
[\[106a.1\]]dang bcas pa dang /_gti mug dang bcas pa yin bzhin du 'tsho ba tsam gyi phyir de bzhin gshegs pa dgra bcom pa yang dag par rdzogs pa'i sangs rgyas 'dod chags dang bral ba/_zhe sdang dang bral ba/_gti mug dang bral ba'i sku gdung dag la bkur sti bya ba dang /_
[\[106a.2\]]ri mo bya ba dang /_mchod pa bya bar sems so/_/de dag ni bdag nyid ser sna can dang /_'jungs pa dang /_gnod sems dang /_tha ba'i nyes pa mang ba dang /_le lo dang ldan pa dang /_brjed ngas pa dang /_shes bzhin med pa yin bzhin du 'tsho ba tsam gyi phyir de bzhin 
[\[106a.3\]]gshegs pa sbyin bdag chen po yang dag pa'i gnas la rab tu gnas pa mnyam par bzhag pa thugs rtse gcig pa'i sku gdung dag la bkur sti bya ba dang /_ri mo bya ba dang /_mchod pa bya bar sems so/_/'od srung nga ni rigs kyi bu dang /_rigs kyi bu mo las dang po pa dag gi 
[\[106a.4\]]sems mngon par dang bar bya ba'i phyir sku gdung rnams byin gyis rlob par mdzad de/_gang dag de dag la mchod pa byed pa de dag ni lha dang mi'i phun sum tshogs pa nyams su myong bar 'gyur zhing /_de yang de dag gi yongs su mya ngan las 'da' ba'i bar gyi rgyur 'gyur ba yin na/_
[\[106a.5\]]mi blun po de dag ni bstan pa 'di la rab tu byung nas ngas dge sbyong gi las su gsungs pa gang yin pa de ni de dag gis bor zhing btang la/_bdag nyid gso ba'i don dang /_mdza' bshes kyi khyim dang /_slongs mo ster ba'i khyim dag yongs su smin par bya ba'i don dang /_lhung bzed 
[\[106a.6\]]dang /_chos gos yongs su btsal ba'i don dang /_rnyed pa dang /_bkur sti mngon par bsgrub pa'i don dang /_snyan pa dang /_sgra dang /_grags pa yongs su bsgrub pa'i don gyi phyir de bzhin gshegs pa'i sku gdung dang /_mchod rten la mchod pa dang /_bsnyen bkur bya ba'i 
[\[106a.7\]]las kyis de bzhin gshegs pa'i sku gdung dang /_mchod rten dag la bkur sti nye bar sgrub par byed do/_/'od srung de la dge sbyong gi las gang zhe na/_'od srung ngas las gnyis po bsam gtan dang /_kha ton bya ba bstan pa gang dag yin pa de dag ste/_las de gnyis kyang lam 
[\[106b\]]
[\[106b.1\]]la 'jug par bya ba'i phyir bstan par zad kyi de dag kyang shin tu mthar thug pa dang /_shin tu mthar phyin pa ni ma yin no/_/'od srung las gang las zad par bya ba'i phyir 'jug pa de ni dge sbyong gi las yin te/_bya ba med pa dang /_nyes pa mi 'byung ba dang /_log par 
[\[106b.2\]]mi byed pa dang /_dran pa med pa dang /_yid la byed pa med pa dang /_nyams pa med pa dang /_skye ba med pa dang /_rnam par thar pa'i sgo gsum po dag mngon du byed pa dang /_khams gsum du mtshams sbyor ba med pa dang /_'gro ba med pa dang /_'ong ba med pa gang 
[\[106b.3\]]yin pa de ni dge sbyong gi las zhes bya ba yin na/_mi blun po de dag ni dge sbyong gi las de lta bu de dag spangs te las gzhan dag yongs su tshol bar byed do/_/de dag ni ngas khyim na gnas pa gos dkar po can rnams kyi bslab par gsungs pa gang yin pa de tsam la yang 
[\[106b.4\]]slob par mi byed de/_khyim na gnas pa gos dkar po can rnams kyang re shig de bzhin gshegs pas bslab pa ji ltar bcas pa rnams la slob par byed pa na phyir mi 'ong ba'i 'bras bu 'thob par gyur na/_mi blun po de dag ni bstan pa 'di la rab tu byung nas rnam 
[\[106b.5\]]par grol ba dang rjes su 'thun pa tsam yang sgom par mi byed na 'thob par lta ga la 'gyur te de ni gnas med do/_/'od srung yang phyi ma'i tshe phyi ma'i dus lnga brgya pa tha ma de la ming gi zil gyis non cing kha dog dang /_rtags dang /_dbyibs kyis dge sbyong du 'gyur gyi tshul 
[\[106b.6\]]khrims kyis ma yin/_ting nge 'dzin gyis ma yin/_shes rab kyis ma yin pa dag kyang 'byung bar 'gyur te/_'od srung 'di lta ste dper na mi gsang sngags dang /_sman dag gis gos la 'debs shing bsgo bar byed la/_gang gis gos de gyon pa na zhag bdun 
[\[106b.7\]]nam/_zhag brgyad kyis de'i lus me lce gcig tu gyur cing kun tu 'bar bar byed pa la la zhig yod par gyur cing de gos de gsang sngags dang /_sman dag gis btab cing yongs su bsgos nas mi mdza' ba la la zhig la 'di lta ste/_mdza' bshes kyi tshul gyis byin 
[\[107a\]]
[\[107a.1\]]par gyur la/_de nas mi des kyang gos de mdzes pa yin par rig nas len par byed cing blangs nas kyang gyon par gyur na/_de zhag bdun nam/_zhag brgyad kyi bar du ni gos de las dga' ba nyams su myong bar 'gyur ro/_/de nas zhag bdun 
[\[107a.2\]]nam/_zhag brgyad 'das nas mi de khyim du song ngam/_lam po cher song ba na gos de rab tu 'bar bar gyur cing de nas mi de gzhi de las tshul ma yin pa'i sdug bsngal skyes par gyur te/_tshig par gyur/_shi bar gyur na/_'od srung 'di ji snyam du sems/_gos de 
[\[107a.3\]]las ro myang ba ni ji tsam zhig yod/_nyes dmigs ni ji tsam zhig yod snyam/_'od srung gis gsol pa/_bcom ldan 'das ro myang ba ni chung lags kyi/_nyes dmigs ni dpag tu ma mchis lags so/_/bcom ldan 'das kyis bka' stsal pa/_'od srung de bzhin du 
[\[107a.4\]]nga'i gos ngur smrig tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bas bsgos pa gang dag yin pa de dag kyang bskal pa grangs med pa nas legs par spyad pas yang dag par bsgrubs pa yin na/_mi blun 
[\[107a.5\]]po dge sbyong ltar bcos pa de dag ni drang srong gi rgyal mtshan gyon nas grong dang /_grong khyer dang /_grong rdal dang /_yul 'khor dang /_rgyal po'i pho brang 'khor dag tu 'jug par 'gyur zhing de nas bram ze dang /_khyim bdag dad pa rnams kyis de dag dge sbyong yin no snyam 
[\[107a.6\]]nas bkur sti byed/_bla mar byed/_ri mor byed/_mchod pa byed par 'gyur zhing de dag gos ngur smrig gi gzhi de las mchod pa rnyed par 'gyur bas/_de dag des dga' ba nyams su myong bar yang 'gyur ro/_/de dag lus zhig nas ni sems can dmyal bar ltung bar 'gyur zhing 
[\[107a.7\]]de dag der lcags kyi glegs ma 'bar ba gyon par 'gyur/_lcags kyi thu lum za bar 'gyur/_lcags kyi khu ba bskol ba 'thung bar 'gyur/_mal stan rab tu 'bar ba dag gi steng na nyal bar 'gyur ro/_/'od srung de dag ni rang gi las des lus zhig nas sems can 
[\[107b\]]
[\[107b.1\]]dmyal bar 'gro bar zad kyi/_gzhi gang las mi blun po de dag gis kyang bde bar sbyar ba rnam pa du ma nyams su myong bar 'gyur ba'i gos ngur smrig gi dpal dang gzi brjid de 'dra ba la ltos/_'od srung ngas kyang de las dgongs nas 'di skad ces lcags kyi glegs ma dag 
[\[107b.2\]]gyon pa ni sla'i/_tshul khrims 'chal pas gos ngur smrig dag bgo ba ni de lta ma yin no/_/lcags kyi thu lum dag bza' ba ni sla'i/_tshul khrims 'chal pas bsod snyoms dag la yongs su longs spyod pa ni de lta ma yin no zhes gsungs so/_/'od srung de 
[\[107b.3\]]la ro myang ba ni ji tsam yod pa dang /_de la nyes dmigs ji tsam yod pa la ltos/_'od srung de lta bas na ci nas kyang tshul khrims yongs su dag par 'gyur ba dang /_sdig pa 'chags par 'gyur ba de ltar bslab par bya'o/_/'od srung 'di ji snyam du sems/_lha 
[\[107b.4\]]'am/_klu 'am/_gnod sbyin nam/_dri za 'am/_lha ma yin nam/_nam mkha' lding ngam/_lto 'phye chen po 'am/_mi 'am/_mi ma yin pa sus kyang de bzhin gshegs pa rnams kyi sku gzugs bya bar nus snyam 'am/_'od srung gis gsol pa/_
[\[107b.5\]]bcom ldan 'das de ni ma lags te/_de bzhin gshegs pa ni zla ma mchis pa/_sku bsam gyis mi khyab pa lags pas de'i slad du de dag gis sku gzugs bgyi ba ni sla ba ma lags so/_/bcom ldan 'das kyis bka' stsal pa/_'od srung phyi ma'i tshe phyi ma'i 
[\[107b.6\]]dus lnga brgya pa tha ma la dge slong lus ma bsgoms pa/_sems ma bsgoms pa/_tshul khrims ma bsgoms pa/_shes rab ma bsgoms pa kha cig 'byung bar 'gyur te/_de dag ni ras bcos bu dang /_rtsig pa dang /_ra ba dag gi ngos la de bzhin gshegs 
[\[107b.7\]]pa'i sku gzugs dag 'dri bar 'gyur zhing de dag gis 'tsho bar sems par yang 'gyur te/_las des bdag nyid rlom sems su byed stong par byed cing gzhan dag la brnyas pa dang smod par yang byed do/_/de skad ces bka' stsal pa dang /_bcom ldan 
[\[108a\]]
[\[108a.1\]]'das la tshe dang ldan pa 'od srung chen pos 'di skad ces gsol to/_/bcom ldan 'das 'o na bcom ldan 'das kyis rgyal po gsal rgyal la de bzhin gshegs pa'i sku gzugs byas na bsod nams 'di tsam du skye bar 'gyur ro zhes 
[\[108a.2\]]bka' ma stsal lags sam/_bcom ldan 'das kyis bka' stsal pa/_'od srung de ni de bzhin te/_rgyal po gsal rgyal ni khyim pa gos dkar po gyon pa yin pas des de bzhin gshegs pa'i sku gzugs byed du bcug la/_de ni de la mchod pa byed par 'gyur 
[\[108a.3\]]bar zad kyi/_gzhi des chos gos sam/_bsod snyoms sam/_rnyed pa cung zad kyang 'dod par mi byed do/_/'od srung mi blun po de dag ni gzhi des 'tsho bar 'gyur bar sems te/_de dag gis don bya'o snyam du sems la don med pa kho na byed pa yin no/_/
[\[108a.4\]]'od srung rigs kyi bu dang rigs kyi bu mo bsod nams 'dod pa kho na yin pa gang dag gis de bzhin gshegs pa'i sku gzugs byed du bcug na ni de dag la bsod nams dpag tu med pa skyed par 'gyur ro/_/'od srung dud 'gro'i skye gnas su skyes pa rnams kyi lus gzugs 
[\[108a.5\]]'tshong ba yang legs pa ma yin na de bzhin gshegs pa'i sku gzugs 'tshong ba lta smos kyang ci dgos na/_mi blun po de dag ni de bzhin gshegs pa'i sku gzugs byed du bcug nas khyim pa'i lag tu 'tshong bar byed cing des 'tsho bar sems par byed do/_/'od srung 
[\[108a.6\]]'di lta ste dper na/_mi byis pa dang 'dra ba shes rab 'chal pa'i rang bzhin can la la zhig yod par gyur la des bdud rtsi yongs su spangs nas dug za bar byed pa de bzhin du/_'od srung mi blun po gang dag zang zing gi phyir sangs rgyas kyi sku gzugs byed du bcug nas 
[\[108a.7\]]bdag nyid dug dang bcas par byed pa de dag kyang de lta bu yin pa snyam du nga sems so/_/'od srung legs par gsungs pa'i chos 'dul ba 'di la dug ces bya ba ni 'di lta ste rnyed pa yin na/_de la mi blun po khro bas zil gyis non pa gcig la gcig 'thab pa dang /_
[\[108b\]]
[\[108b.1\]]rtsod pa dang /_mtshang 'dru bar byed pa de dag ni de bzhin gshegs pa la mchod par bya'o zhes zer zhing /_bdag nyid sems can dmyal bar 'gro bar byed do/_/'od srung 'di lta ste dper na mi thabs la mi mkhas pa la la zhig g.yul ngor zhugs pa na rang gi mtshon gyis rang 
[\[108b.2\]]la 'debs par byed pa de bzhin du/_'od srung mi blun po de dag kyang dam pa'i chos rnams kyis sems can dmyal bar 'gro bar 'gyur ro/_/'od srung rigs kyi bu 'am/_rigs kyi bu mo gang gis de bzhin gshegs pa'i sku gzugs rin po che sna bdun las byas pa 
[\[108b.3\]]shin tu zin par byas pa/_byi dor legs par byas pa/_chu zheng du ri rab tsam yod pa byed du bcug ste/_de bzhin gshegs pa'i sku gzugs de lta bu dag gis sangs rgyas kyi zhing gang gA'i klung gi bye ma snyed dag 'di lta ste dper na/_bu ram shing gi tshal lam/_
[\[108b.4\]]'dam bu'i tshal lam/_'bras kyi zhing ngam/_til gyi zhing ltar 'dab chags su yongs su bkang bar gyur na/_'od srung 'di ji snyam du sems/_rigs kyi bu 'am/_rigs kyi bu mo de gzhi de las bsod nams mang du skyed par 'gyur snyam 'am/_'od srung 
[\[108b.5\]]gis gsol pa/_bcom ldan 'das de bzhin gshegs pa'i sku gzugs sor mo'i phyogs tsam zhig bgyid du stsal na yang bsod nams mang du skyed lags na/_de bzhin gshegs pa'i sku gzugs ri rab tsam du bgyid du stsal ba lta smos kyang ci 'tshal lags/_bcom 
[\[108b.6\]]ldan 'das kyis bka' stsal pa/_'od srung khyod mos par bya/_khyod kyis khong du chud par bya ste/_de bas kyang byang chub sems dpa' gang zhig de bzhin gshegs pa'i sku la rab tu rtog par byed pa na/_tha na se gol gtogs pa tsam zhig chos zab mo rnams la 
[\[108b.7\]]bzod pa thob par gyur na/_de ches bsod nams mang du skyed do/_/de bas kyang gang zhig tshul khrims kyi phung po la gnas shing tshig bzhi pa'i tshigs su bcad pa gcig bzung nas tshigs su bcad pa de'i don gang yin pa de yang rtogs par byed la/_sems can 
[\[109a\]]
[\[109a.1\]]gcig tsam la ston par yang byed na de ches bsod nams mang du skyed par 'gyur ro/_/'od srung de la ji ltar de bzhin gshegs pa'i sku la rab tu brtag par bya zhe na/_'od srung 'di la byang chub sems dpas byang chub sems dpa' brtson 
[\[109a.2\]]'grus chen po'i rjes su bslab par bya ste/_'od srung sngon byung ba 'das pa'i dus bskal pa grangs med pa/_ches grangs med pa/_ches shin tu grangs med pa rgya che ba/_tshad med pa/_bsam gyis mi khyab pa/_dpag tu med pa dag 'das pa de'i tshe de'i dus na de 
[\[109a.3\]]bzhin gshegs pa dgra bcom pa yang dag par rdzogs pa'i sangs rgyas skar 'od ces bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs 
[\[109a.4\]]rgyas bcom ldan 'das shig 'jig rten du byung ste/_'od srung de bzhin gshegs pa skar 'od de yongs su mya ngan las 'das pa na byang chub sems dpa' brtson 'grus chen po zhes bya ba gzugs bzang ba/_mdzes pa/_blta na sdug pa zhig bram ze'i rigs shing 
[\[109a.5\]]sA la chen po lta bu zhig gi bur skyes par gyur to/_/'od srung de'i tshe de'i dus na bcom ldan 'das de'i bstan pa la dge slong gang dag rab tu byung bar gyur pa de dag las bya ba sna tshogs kyi sbag pas sbags pa ni phal che'i/_yang dag par zhugs pa ni nyung bar gyur 
[\[109a.6\]]te/_'od srung dge slong de dag kyang de bzhin gshegs pa'i sku gzugs rnam pa sna tshogs byed du 'jug cing ras bcos bu dang /_dar dang /_khang pa'i rtsig ngos dag la ri mor 'drir 'jug par yang byed do/_/de'i tshe na dge slong zhig gis dar la de bzhin 
[\[109a.7\]]gshegs pa'i sku gzugs legs par byas pa dang /_shin tu zin par byas pa zhig bris nas byang chub sems dpa' brtson 'grus chen po'i pha'i rgyal po'i pho brang du khyer ro/_/'od srung de nas byang chub sems dpa' brtson 'grus chen po des de bzhin 
[\[109b\]]
[\[109b.1\]]gshegs pa'i sku gzugs de mthong nas 'di snyam du de bzhin gshegs pa'i sku gzugs 'di yang 'di tsam du blta na sdug pa yin na/_de bzhin gshegs pa dgra bcom pa yang dag par rdzogs pa'i sangs rgyas de lta smos kyang ci dgos te/_bdag kyang lus 'di lta bu 
[\[109b.2\]]dang ldan par gyur kyang ci ma rung snyam nas dga' ba dang /_mchog tu dga' ba dang /_dad pa skyes par gyur te/_de de'i tshe na khyim thams cad la mngon par mi dga' bar gyur cing de 'di snyam du khyim gyi gnas na gnas pas lus 'di lta bu bsgrub par mi nus pas de'i phyir 
[\[109b.3\]]bdag mngon par 'byung bar bya'o snyam du sems par gyur to/_/'od srung de nas byang chub sems dpa' brtson 'grus chen po skyes nas lo bcu drug lon la dbang po rnams rgyas shing yongs su smin pa yang rjes su thob nas rang gi pha ma ga la ba der song ste phyin nas rang gi pha ma 
[\[109b.4\]]gnyis kyi rkang pa dag la phyag 'tshal te/_'di skad ces smras so/_/yab yum bdag de bzhin gshegs pa'i bstan pa la khyim nas khyim ma mchis par legs pa kho nar rab tu 'byung bar ci gnang /_pha mas smras pa/_gzhon nu khyod de skad ma zer cig_/
[\[109b.5\]]de ci'i phyir zhe na/_nged gnyis la bu gcig pa/_sdug pa/_phangs pa/_yid du 'ong ba khyod las med pas/_gal te khyod ma mthong na 'chi ba'i dus byed par 'gyur ba'i phyir ro/_/khye'us smras pa/_bdag gis ci nas kyang khyed gnyis kyang nongs par mi 'gyur 
[\[109b.6\]]la bdag kyang mngon par 'byung bar 'gyur ba de ltar bgyi lags so/_/pha mas smras pa/_gzhon nu ji ltar bya/_khye'us smras pa/_bdag deng slan chad ji srid du mngon par 'byung bar ma gyur pa de srid du 'tshal ma yang mi 'tshal/_mal du yang mi 'jug_/mar 
[\[109b.7\]]sar dang 'bru mar gyis kyang mi nyug_/skom yang mi 'tshal/_dge ba 'am mi dge ba'i tshig 'ga' yang mi smra lags so/_/'od srung de nas byang chub sems dpa' brtson 'grus chen po des sa phyogs byi dor ma byas pa zhig tu 'dug ste cang mi smra bar gyur cing nyin gcig 
[\[110a\]]
[\[110a.1\]]zan yang ma zos so/_/de nas de'i pha ma gnyis kyis ro brgya dang ldan pa'i kha zas thogs te/_gzhan tshig tu mi rjod cing nyin mtshan thog thag tu de la gsol ba btab kyang de tshig tsam yang mi smra bar gyur to/_/'od srung de ltar byang chub 
[\[110a.2\]]sems dpa' brtson 'grus chen po de cang mi smra bar zhag gnyis kyi bar du zan ma zos pa dang /_de nas ma'i nye du lnga brgya tsam dag gis ro brgya dang ldan pa'i kha zas thogs te/_gzhan tshig tu ma rjod cing nyin mtshan thog thag tu gsol ba btab kyang de dag gi gdong du yang 
[\[110a.3\]]mi lta na tshig smra ba lta smos kyang ci dgos/_'od srung de ltar byang chub sems dpa' brtson 'grus chen po de cang mi smra bar zhag gsum gyi bar du zan ma zos pa dang /_de nas pha'i nye du lnga brgya tsam dag gis ro brgya dang ldan pa'i kha zas thogs te gzhan tshig tu mi rjod cing 
[\[110a.4\]]nyin mtshan thog thag tu gsol ba btab kyang de dag gi gdong du yang mi lta tshig kyang mi smra'o/_/'od srung de ltar byang chub sems dpa' brtson 'grus chen po de cang mi smra bar zhag bzhi'i bar du zan ma zos pa dang /_de nas de'i ne'u ldangs lnga brgya dag gis ro brgya dang ldan 
[\[110a.5\]]pa'i kha zas thogs te/_gzhan tshig tu mi rjod cing nyin mtshan thog thag tu gsol ba btab kyang de dag gi gdong du yang mi lta na tshig smra ba lta smos kyang ci dgos/_'od srung de ltar byang chub sems dpa' brtson 'grus chen po de cang mi smra bar zhag lnga'i bar du zan ma 
[\[110a.6\]]zos pa dang /_de nas de'i pha ma gnyis kyis rgyal po'i pho brang na 'gron bu dang /_gser dang /_nor bu dang /_mu tig dang /_bai dUr+ya dang /_dung dang /_man shel dang /_sa le sbram dang /_dngul dang /_gzhan yang rin po che dang /_gos dang /_rgyan 
[\[110a.7\]]sna tshogs ji snyed yod pa de dag thams cad phyogs gcig tu bzhag ste/_na chung lha'i bu mo 'dra ba rgyan thams cad kyis brgyan pa brgyad khri bzhi stong yang bkug ste phyogs gcig tu bkod do/_/'od srung mdor na rgyal po'i pho brang de na nye bar spyad pa'i longs spyod ji snyed 
[\[110b\]]
[\[110b.1\]]yod pa de dag thams cad de'i mdun du bzhag ste/_de'i pha ma gnyis kyis ma'i nye du lnga brgya tsam po dag dang /_pha'i nye du lnga brgya tsam po dag dang /_ne'u ldangs lnga brgya tsam po dag dang /_na chung brgyad khri bzhi stong po dag dang /_skye bo phal po che de dag thams 
[\[110b.2\]]cad kyang byang chub sems dpa' brtson 'grus chen po de'i mdun du bkod nas ro brgya dang ldan pa'i kha zas thogs te/_gzhan tshig tu ma brjod cing nyin mtshan thog thag tu gsol ba 'debs te/_de la 'di skad ces gzhon nu longs la zan zo/_/khyim 'dir 
[\[110b.3\]]'dug la sbyin pa dag kyang byin cig_/bsod nams dag kyang gyis shig_/bud med 'di dag dang lhan cig tu dga' ba dang /_rtsed mo dang /_dga' mgur spyad pa dag kyang gyis la rgyal po'i khyim 'di lta bu yongs su ma btang shig ces kyang smras 
[\[110b.4\]]so/_/'od srung de ltar byang chub sems dpa' brtson 'grus chen po de skye bo phal po che de ltar 'dus pa de dag la mig kyang mi lta phyir yang mi smra bar de bzhin du cang mi smra bar 'dug cing zhag drug gi bar du zan yang ma zos par de sangs rgyas dkon mchog dang 'brel 
[\[110b.5\]]pa'i yid la byed pa ma gtogs par yid la byed pa gzhan thams cad dang bral zhing kha zas kyi 'du shes kyang ma bskyed do/_/'od srung de nas byang chub sems dpa' brtson 'grus chen po de'i pha ma de gnyis dang /_skye bo phal po che de dag dang /_ne'u ldangs 
[\[110b.6\]]de dag dang /_nye du'i tshogs chen po de dag dang /_bud med brgyad khri bzhi stong po de dag thams cad kyis bzhin la mchi ma'i rgyun blags shing skad phyung ste ngud mos btab nas byang chub sems dpa' de'i rkang pa gnyis la gtugs kyang de de dag gi gdong du yang 
[\[110b.7\]]mi lta'o/_/'od srung de nas rgyal po'i pho brang de na lha zhig gnas par gyur pa gang yin pa de steng gi bar snang la cho 'phrul chen pos 'dug nas skye bo phal po che de dag la tshigs su bcad de smras pa/_gang dag byang chub phyir brtson pa/_/de dag lhun po 'dra 
[\[111a\]]
[\[111a.1\]]bar ni/_/mthu brtan rab tu mi g.yo ste/_/yi dam gtong bar mi byed do/_/sa rnams thams cad g.yo yang srid/_/me ni chur yang 'gyur yang srid/_/grogs dag 'di ni gnas 'di las/_/bskyod par nus pa ma 
[\[111a.2\]]yin no/_/'di la mi dga' phyis mi bya/_/sdig pa'i las rnams ma byed cig_/phyin chad dmus long 'dra bar ni/_/bskal pa bye bar 'khyams sa re/_/'di ni sems can thams cad la/_/phan phyir byang chub zhugs pa ste/_/mngon par 
[\[111a.3\]]'byung phyir brtson rnams ni/_/byang chub dam pa rnyed mi dka'/_/'dod pa'i phyir dang longs spyod phyir/_/byang chub spyad pa mi spyod kyi/_/sems can gang dag sangs rgyas kyi/_/ye shes tshol rnams ji ltar bde/_/stong gsum rin chen rnams dang 
[\[111a.4\]]ni/_/gos dang yul gzhan lha rdzas kyis/_/chal par bkang bar gyur kyang ni/_/de dag chags par bya mi nus/_/mi shes pas ni gang byas pa'i/_/sdig pa'i las ni bshags par gyis/_/mkhas pa nyes pa bshags nas ni/_/las 
[\[111a.5\]]dang lhan cig mi gnas so/_/'od srung de ltar lha des bskul ba na byang chub sems dpa' brtson 'grus chen po de'i pha ma de gnyis dang /_mdza' bshes dang /_gros grogs dang /_nye du dang /_rgan rabs de dag dang /_skye bo phal po che de dag 
[\[111a.6\]]gis nyes pa la nyes par bshags nas gzhon nu de la 'di skad ces smras te/_gzhon nu khyod ji ltar bsams pa bzhin song shig_/rab tu yang byung shig_/zan yang zo shig_/zas ma zos pas 'chi ba'i dus byas par gyur ta re zhes byas so/_/'od 
[\[111a.7\]]srung de ltar byang chub sems dpa' brtson 'grus chen po des zhag bdun gyi bar du zan bcad du zin kyang 'di lta ste/_sangs rgyas dang 'brel pa'i yid la byed pa dang zhag bdun gyi bar du lha rnams kyis de'i lus la mdangs bcug pas na/_dbang po rnams 
[\[111b\]]
[\[111b.1\]]gzhan du gyur par yang ma gyur/_bzhin gyi mdangs yongs su nyams par yang ma gyur to/_/'od srung byang chub sems dpa' brtson 'grus chen po des de ltar zhag bdun gyi bar du zan bcad de khyim gyi gnas la mi lta zhing rgyal srid chen po de mchil ma'i thal ba 
[\[111b.2\]]bzhin du bor nas bud med brgyad khri bzhi stong po de dag dang /_pha ma dang /_nye du'i tshogs de dag gdong mchi mas gang ste ngu bzhin du de bzhin gshegs pa'i sku gzugs de khyer te rang gi grong khyer chen po nas byung nas dgon pa mi med pa/_gcan gzan gdug 
[\[111b.3\]]pa gnas pa'i nags shig tu zhugs so/_/de der zhugs nas ras bcos bu'i gzhi gang la de bzhin gshegs pa'i sku gzugs de bris pa'i ras bcos bu'i gzhi de bres nas/_ras bcos bu'i gzhi de nyid kyi mdun du rtswa'i gding ba bting ba'i steng du skyil mo krung 
[\[111b.4\]]bcas nas lus drang por bsrang ste 'dug nas de bzhin gshegs pa'i sku gzugs de la rtog par byed do/_/de de la rtog par byed pa na 'di snyam du sems te/_gang gi phyir de bzhin gshegs pa'i sku gzugs 'di yang 'di tsam du mdzes pa yin na/_
[\[111b.5\]]bcom ldan 'das de lta smos kyang ci dgos te/_sangs rgyas bcom ldan 'das de de tsam du mdzes pa ni ngo mtshar bas gang dag gis de bzhin gshegs pa de mthong ba de dag ni dpal yon can yin no snyam mo/_/de 'di snyam du ji ltar de bzhin gshegs pa blta bar 
[\[111b.6\]]bya snyam du sems par yang gyur to/_/de nas nags khrod de na lha zhig gnas par gyur pa gang yin pa des byang chub sems dpa' de'i sems kyi rtog pa sems kyis yongs su shes nas/_byang chub sems dpa' de la 'di skad ces smras so/_/grogs po 
[\[111b.7\]]khyod ji ltar de bzhin gshegs pa blta bar bya snyam du rnam par rtog par byed pa gang yin pa de ni de bzhin gshegs pa'i sku gzugs 'di ji lta ba de bzhin du blta bar bya zhing /_de bzhin gshegs pa'i sku gzugs 'di ji ltar mthong ba de bzhin du de bzhin gshegs 
[\[112a\]]
[\[112a.1\]]pa yang blta bar bya ste/_de ltar mthong na de bzhin gshegs pa legs par mthong ba yin no/_/de nas byang chub sems dpa' brtson 'grus chen po de 'di snyam du sems te/_ji ltar bltas na de bzhin gshegs pa mthong 
[\[112a.2\]]bar 'gyur bar de bzhin gshegs pa'i sku gzugs 'di la ji ltar blta bar bya snyam nas/_de 'di snyam du sems te/_ji ltar de bzhin gshegs pa'i sku gzugs 'di sems par mi byed/_rnam par shes par mi byed pa de bzhin du chos thams cad 
[\[112a.3\]]kyang sems par mi byed/_rnam par shes par mi byed de/_de bzhin gshegs pa'i sku yang mtshan nyid de lta bu yin no/_/ji ltar de bzhin gshegs pa'i sku gzugs 'di ming du btags pa tsam du zad pa de bzhin du chos thams cad kyang ming du btags pa 
[\[112a.4\]]tsam du zad la/_ming de yang ngo bo nyid kyis stong pa dang /_rang bzhin gyis g.yo ba med pa yin te/_de bzhin gshegs pa'i sku yang mtshan nyid de lta bu yin no/_/ji ltar de bzhin gshegs pa'i sku gzugs 'di la thob pa med pa dang /_mngon 
[\[112a.5\]]par rtogs pa med pa dang /_shes pa med pa dang /_mngon sum du bya ba med pa dang /_'bras bu med pa dang /_'bras bu rtogs pa med pa dang /_gnas med pa dang /_rten med pa dang /_'gro ba med pa dang /_'ong ba med pa dang /_skye ba med pa 
[\[112a.6\]]dang /_'gag pa med pa dang /_kun nas nyon mongs pa med pa dang /_rnam par byang ba med pa dang /_sgra med pa dang /_tshul med pa dang /_tshul ma yin pa med pa dang /_'dod chags zad pa med pa dang /_zhe sdang zad pa med pa dang /_gti mug 
[\[112a.7\]]zad pa med pa dang /_phung po rnams med pa dang /_khams rnams med pa dang /_skye mched rnams med pa dang /_sngon gyi mtha' med pa dang /_phyi ma'i mtha' med pa dang /_dbus med pa de bzhin du chos thams cad kyang de dang 'dra ste/_de bzhin gshegs 
[\[112b\]]
[\[112b.1\]]pa'i sku yang mtshan nyid de lta bu yin no/_/ji ltar de bzhin gshegs pa'i sku gzugs 'di g.yo ba med pa dang /_spyod pa med pa de bzhin du chos thams cad kyang de dang 'dra ste/_de bzhin gshegs pa'i sku yang mtshan nyid de lta bu kho na yin no/_/ji 
[\[112b.2\]]ltar de bzhin gshegs pa'i sku gzugs 'di lta bar mi byed/_nyan par mi byed/_snom par mi byed/_myong bar mi byed/_reg par mi byed/_sems par mi byed/_nyal bar mi byed/_ldang bar mi byed/_dbugs 'byung bar mi byed/_
[\[112b.3\]]dbugs rngub par mi byed/_rnam par shes par mi byed pa de bzhin du chos thams cad kyang de dang 'dra ste/_chos thams cad ji lta ba de bzhin du de bzhin gshegs pa'i sku yang mtshan nyid de lta bu yin no/_/ji ltar de bzhin gshegs pa'i sku gzugs 
[\[112b.4\]]'di 'dod pa'i khams su gtogs pa yang ma yin/_gzugs kyi khams su gtogs pa yang ma yin/_gzugs med pa'i khams su gtogs pa yang ma yin pa de bzhin du chos thams cad kyang de dang 'dra ste/_de bzhin gshegs pa'i sku yang 
[\[112b.5\]]mtshan nyid de lta bu yin no/_/ji ltar de bzhin gshegs pa'i sku gzugs 'di la tshu rol yang med/_pha rol yang med/_bar yang med/_thog ma yang med/_'jig pa yang med/_rgyu ba yang med/_spyod pa yang med/_blang ba yang med/_dor ba yang med/_bya ba yang med/_byed pa 
[\[112b.6\]]yang med/_ltung ba yang med/_bden pa yang med/[ {]brdzun [,]rdzun [}]pa yang med/_bden pa mngon par rtogs pa yang med/_kun tu 'dod chags pa yang med/_yid 'byung ba yang med/_'khor ba yang med/_mya ngan las 'das pa yang med pa de bzhin du chos 
[\[112b.7\]]thams cad kyang de dang 'dra ste/_chos thams cad ji lta ba de bzhin du de bzhin gshegs pa'i sku yang mtshan nyid de lta bu yin no snyam mo/_/'od srung de ltar de de bzhin gshegs pa'i sku la 'jug pa de lta bu des rab tu rtog par byed pa na nyin mtshan du skyil mo krung zhig par ma gyur 
[\[113a\]]
[\[113a.1\]]cing des nyin mtshan de la mngon par shes pa lnga dang /_tshangs pa'i gnas pa bzhi dang /_spobs pa thogs pa med pa dag kyang bsgrubs par gyur/_ting nge 'dzin kun tu snang ba zhes bya ba yang bsgrubs par gyur nas de la snang ba yang byung bar gyur te/_snang 
[\[113a.2\]]ba byung bar gyur pa des lha'i mig rnam par dag pa mi'i las shin tu 'das pas phyogs bcu'i sangs rgyas bcom ldan 'das dpag tu med grangs med pa dag kyang mthong ngo /_/lha'i rna ba sgrib pa med pas sangs rgyas bcom ldan 'das de dag gi chos bstan pa thams cad kyang thos te/_
[\[113a.3\]]de bzhin gshegs pa gcig gis chos bstan pa yang de bzhin gshegs pa gnyis pas chos bstan pa la sgrib par ma gyur cing thams cad kyang mnyes par byas so/_/'od srung byang chub sems dpa' brtson 'grus chen po de zla ba bdun gyi bar du 'chag cing 'dug par gyur te/_
[\[113a.4\]]shes pa'i zas ma gtogs par zas gzhan yang mi za zhing lha rnams kyis de'i lhag pa'i bsam pa rig nas de'i lus la mdangs bcug par yang gyur to/_/'od srung byang chub sems dpa' brtson 'grus chen po des gos ngur smrig dag kyang ma bgos/_/de bzhin gshegs 
[\[113a.5\]]pa yang mngon sum du ma mthong /_bslab pa'i gzhi rnams kyang ma blangs mod kyi/_'on kyang thams cad mkhyen pa'i ye shes rjes su thob cing de ltar bslab pa 'dod par gyur pa la ltos/_'od srung byang chub sems dpa' ni 'di ltar de bzhin gshegs pa'i sku rab tu 
[\[113a.6\]]rnam par 'byed de/_ci nas kyang 'phel bar mi byed pa dang /_'bri bar mi byed pa de de ltar rab tu rnam par 'byed do/_/'od srung byang chub sems dpas ni ji ltar byang chub sems dpa' sems dpa' chen po brtson 'grus chen po des de bzhin gshegs pa'i sku de la bsnyen 
[\[113a.7\]]bkur byas pa de ltar de bzhin gshegs pa'i sku la bsnyen bkur bya'o/_/des de ltar bsnyen bkur byas shing yang dag pa ji lta ba bzhin du rab tu rtog par byed pa na ye shes chen po'i rnam pa 'di lta bu dag kyang bskyed par gyur te/_ye shes kyi rnam pa des phyogs bcu'i sangs 
[\[113b\]]
[\[113b.1\]]rgyas bcom ldan 'das tshad med/_grangs med/_dpag tu med pa dag kyang mthong bar gyur/_de dag chos ston pa dag kyang thos par gyur to/_/'od srung de nas byang chub sems dpa' brtson 'grus chen po de nags khrod de nas phyir byung ste/_grong dang /_grong khyer dang /_grong 
[\[113b.2\]]rdal dang /_yul 'khor dang /_rgyal po'i pho brang 'khor dag tu zhugs nas sems can rnams la chos ston par byed cing des srog chags nyi khri ni bla na med pa yang dag par rdzogs pa'i byang chub kyi sems la bkod do/_/sems can tshad med grangs med pa dag ni nyan 
[\[113b.3\]]thos dang /_rang sangs rgyas kyi theg pa'i bsod nams dag la bkod par gyur to/_/pha ma de gnyis dang /_btsun mo'i 'khor de dag dang /_'khor gzhan thams cad ni bla na med pa yang dag par rdzogs pa'i byang chub tu nges par byas so/_/'od srung de'i tshe de'i dus 
[\[113b.4\]]na byang chub sems dpa' brtson 'grus chen po zhes bya bar gyur pa de gzhan zhig yin pa snyam du khyod nem nur dang /_yid gnyis dang /_the tshom za bar gyur na khyod kyis de ltar mi blta ste/_de ci'i phyir zhe na/_nga nyid de'i tshe de'i dus na byang chub sems dpa' brtson 
[\[113b.5\]]'grus chen po zhes bya ba der gyur pa'i phyir ro/_/'od srung de lta bas na byang chub sems dpa' rnams kyis byang chub sems dpa' sems dpa' chen po brtson 'grus chen po de dang /_de las gzhan pa'i byang chub sems dpa' sems dpa' chen po lhag pa'i bsam pa phun 
[\[113b.6\]]sum tshogs pa rnams kyi rjes su bslab par bya'o/_/'od srung yang phyi ma'i tshe phyi ma'i dus lnga brgya pa tha ma la byang chub sems dpa'i theg pa pa'i rigs kyi bu dang rigs kyi bu mo thabs la mi mkhas pa/_brkam pa/_'dod pas zil gyis non pa kha cig 'byung bar 'gyur te/_
[\[113b.7\]]de dag ni ras bcos bu dang rtsig ngos la bris pa 'am/_de bzhin gshegs pa'i sku gzugs gzhan dag la mchod pa byas pas dngos grub dang /_rdzu 'phrul thob par sems shing /_de dag 'di snyam du bdag cag ni de bzhin gshegs pa la mchod pa byed pa yin gyi/_
[\[114a\]]
[\[114a.1\]]gzhan dag ni mchod pa byed pa ma yin no snyam du rlom sems su yang 'gyur te/_de dag dge ba cung zad tsam po des bdag la stod par byed/_gzhan la smod par byed cing gzhi des 'tsho bar sems par yang 'gyur ro/_/'od srung de'i 
[\[114a.2\]]tshe na gang dag gis de bzhin gshegs pa'i sku gzugs byed du bcug pa dang /_'dus pa dang /_gzhan yang de bzhin gshegs pa'i mchod pa rnam pa sna tshogs dag ma gtogs par de ltar lung mnod pa yongs su tshol bar mi 'gyur/_kha ton mi byed/_
[\[114a.3\]]bsam gtan mi sgom/_nang du yang dag 'jog la gces par sems par mi 'gyur te/_de dag de'i tshe na khyim pa dang /_rab tu byung ba dag gis mchod pa dang /_ri mo bya ba dang /_shes pa dang /_shin tu yongs su shes par yang 'gyur zhing gzhi des de dag gis chos 
[\[114a.4\]]gos dang /_bsod snyoms dang /_mal cha dang /_stan dang /_na ba'i gsos sman dang /_yo byad dag kyang rnyed par 'gyur ro/_/'od srung ngas ni byang chub sems dpa'i theg pa pa rnams kyi las su 'di lta ste/_tshul khrims kyi phung po la gnas te mang du thos pa 
[\[114a.5\]]yongs su btsal bar bya'o zhes bstan na/_de dag ni de'i tshe na tshul khrims 'chal pa kho nar gnas shing chos yongs su btsal ba spangs nas de bzhin gshegs pa'i mchod rten dag la mchod pa'i las bya ba'i phyir brtson par 'gyur zhing gzhi des 'tsho bar 'gyur bar sems 
[\[114a.6\]]pa la ltos/_de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das ji tsam du de bzhin gshegs pas skyes bu dam pa ma lags pa de dag gi sgyu dang /_g.yo dang /_gya gyu de dag mang du 
[\[114a.7\]]bka' stsal pa ni ngo mtshar lags so/_/bde bar gshegs pa ngo mtshar lags te/_bcom ldan 'das rigs kyi bu dang /_rigs kyi bu mo dad pa dang ldan pa dag gis mdo sde 'di lta bu thos nas/_su zhig tshul khrims kyi phung po yongs su 
[\[114b\]]
[\[114b.1\]]sbyong bar mi bgyid lags/_bcom ldan 'das gzhan yang 'di lta ste/_slad ma'i tshe slad ma'i dus na rigs kyi bu dang /_rigs kyi bu mo dag gis chos kyi rnam grangs 'di thos nas bdag cag ni de bzhin gshegs pas mkhyen/_bdag cag ni 
[\[114b.2\]]de bzhin gshegs pas gzigs pas na/_bdag cag yul 'di lta bu la spyod pa las phyir ldog par bya'o zhes kun tu skyo ba skye bar 'gyur zhing rab tu spyod par 'gyur bar bcom ldan 'das de bzhin gshegs pas chos kyi rnam grangs 'di byin gyis brlab tu gsol/_
[\[114b.3\]]de skad ces gsol pa dang /_bcom ldan 'das kyis gnas brtan 'od srung chen po la 'di skad ces bka' stsal to/_/'od srung de bzhin gshegs pas gnas rnam pa 'di lta bu gang ci ston pa dang /_yang dag par ston par mdzad pa de dag thams cad ni 
[\[114b.4\]]rigs kyi bu dang /_rigs kyi bu mo de dag nyid kyi ched du ste/_'di ltar de dag gis chos kyi rnam grangs 'di thos par 'gyur zhing thos nas kyang skyon de dag yongs su spong bar 'gyur ba'i phyir ro/_/bcom ldan 'das kyis de skad ces bka' stsal nas/_
[\[114b.5\]]gnas brtan 'od srung chen po dang /_byang chub sems dpa' sems dpa' chen po byams pa dang /_'jam dpal gzhon nur gyur pa dang /_byang chub sems dpa' de dag dang /_dge slong de dag dang /_lha dang /_mi dang /_lha ma yin dang /_dri zar bcas 
[\[114b.6\]]pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las 'phags pa byams pa'i seng ge'i sgra chen po zhes 
[\[114b.7\]]bya ba'i le'u ste nyi shu gsum pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_pradz+nya barma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[115a\]]
[\[115a.1\]{D68}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu rtsa bzhi pa ste 'dul ba rnam par gtan la dbab pa nye bar 'khor gyis zhus pa/_bam po dang po/_rgya gar skad du/_Ar+ya bin ya bi ni sh+tsa ya u pA li ba ri 
[\[115a.2\]]pr-i ts+tshA nA ma ma hA yA na sU tra/_bod skad du/_'phags pa 'dul ba rnam par gtan la dbab pa nye bar 'khor gyis zhus pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_
[\[115a.3\]]bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong lnga brgya tsam gyi dge slong gi dge 'dun chen po dang /_byang chub sems dpa' stong tham pa dang thabs cig tu bzhugs so/_/de nas bcom ldan 'das kyis byang chub sems 
[\[115a.4\]]dpa' sems dpa' chen po de dag la glang po che'i lta stangs kyis gzigs te bka' stsal pa/_rigs kyi bu dag khyed cag phyi ma'i tshe phyi ma'i dus na dam pa'i chos yongs su gzung ba'i phyir de bzhin gshegs pas bskal pa bye ba khrag khrig 'bum phrag grangs med par yang dag par bsgrubs 
[\[115a.5\]]pa'i bla na med pa yang dag par rdzogs pa'i byang chub 'di yang dag par gzung ba dang /_sems can rnams yongs su smin par bya ba'i phyir thabs dang /_tshul dang /_bsam pa sna tshogs kyis yongs su bskyang bar su spro/_de nas byang chub sems dpa' sems dpa' chen po byams pa 
[\[115a.6\]]stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das bdag ni slad ma'i tshe slad ma'i dus na dam pa'i chos yongs 
[\[115a.7\]]su gzung ba'i slad du de bzhin gshegs pas bskal pa bye ba khrag khrig 'bum phrag grangs ma mchis par yang dag par bsgrubs pa'i bla na med pa yang dag par rdzogs pa'i byang chub 'di yang dag par 'dzin par spro lags so/_/byang chub sems dpa' seng ges gsol pa/_bcom ldan 'das 
[\[115b\]]
[\[115b.1\]]bdag ni thabs dang /_tshul dang /_bsam pa sna tshogs kyis sems can rnams yongs su skyong bar spro lags so/_/byang chub sems dpa' lag na rdo rjes gsol pa/_bcom ldan 'das bdag ni sems can rnams ngan song du mchi ba las yongs su thar bar bgyid par spro 
[\[115b.2\]]lags so/_/'jam dpal gzhon nur gyur pas gsol pa/_bcom ldan 'das bdag ni sems can rnams kyi gang zag gi bsam pa yongs su rdzogs par bgyid par spro lags so/_/byang chub sems dpa' ye shes tog gis gsol pa/_bcom ldan 'das bdag 
[\[115b.3\]]ni sems can ma 'tshal ba rnams yongs su smin par bgyid par spro lags so/_/byang chub sems dpa' chos kyi tog gis gsol pa/_bcom ldan 'das bdag ni chos kyi sbyin pas sems can rnams yongs su smin par bgyid par spro lags so/_/byang chub 
[\[115b.4\]]sems dpa' zla ba'i tog gis gsol pa/_bcom ldan 'das bdag ni yon tan rnams kyis sems can rnams yongs su smin par bgyid par spro lags so/_/byang chub sems dpa' nyi ma'i tog gis gsol pa/_bcom ldan 'das bdag ni theg pa bde bas 
[\[115b.5\]]sems can rnams yongs su smin par bgyid par spro lags so/_/byang chub sems dpa' bag tsha ba med pas gsol pa/_bcom ldan 'das bdag ni sems can gyi khams mtha' yas pa dag yongs su smin par bgyid pa dang /_yongs su 'dzin par spro lags so/_/
[\[115b.6\]]byang chub sems dpa' bzang skyong gis gsol pa/_bcom ldan 'das bdag ni ming 'bras bu mchis par sgrogs pas sems can rnams yongs su smin par bgyid par spro lags so/_/byang chub sems dpa' blo gros mi zad pas gsol pa/_bcom ldan 'das bdag 
[\[115b.7\]]ni smon lam rgya chen pos sems can gyi khams bas par ma 'tshal ba rnams yongs su thar bar bgyid par spro lags so/_/byang chub sems dpa' zla 'od gzhon nur gyur pas gsol pa/_bcom ldan 'das bdag ni bde ba'i yo byad thams cad kyis sems can rnams rab 
[\[116a\]]
[\[116a.1\]]tu dgod par spro lags so/_/byang chub sems dpa' mig bzang gis gsol pa/_bcom ldan 'das bdag ni sems can rnams kyi bde ba dang yid bde ba'i rtsa ba nye bar sgrub par spro lags so/_/byang chub sems dpa' spyan ras gzigs dbang phyug gis 
[\[116a.2\]]gsol pa/_bcom ldan 'das bdag ni ngan song dang ngan 'gro dag las sems can rnams yongs su skyob par spro lags so/_/byang chub sems dpa' mthu chen thob kyis gsol pa/_bcom ldan 'das bdag ni ngan song dag las ma rgal ba'i sems can rnams sgrol bar spro 
[\[116a.3\]]lags so/_/byang chub sems dpa' tshogs can gyis gsol pa/_bcom ldan 'das bdag ni sems can ma dul ba rnams 'dul ba'i shul nye bar ston par spro lags so/_/byang chub sems dpa' yid [{]bzangs kyis [,]bzang gis [}]gsol pa/_bcom ldan 'das bdag ni sems can dman 
[\[116a.4\]]pa la mos pa rnams yongs su smin par bgyid par spro lags so/_/byang chub sems dpa' des pas gsol pa/_bcom ldan 'das bdag ni sems can shes rab dman pa rnams yongs su smin par bgyid par spro lags so/_/byang chub sems dpa' gzi brjid phung pos 
[\[116a.5\]]gsol pa/_bcom ldan 'das bdag ni sems can dud 'gro'i skye gnas su skyes pa rnams yongs su smin par bgyid par spro lags so/_/byang chub sems dpa' nyon mongs pa med pa rtogs par khong du chud pas gsol pa/_bcom ldan 'das bdag ni shul yang dag par ston 
[\[116a.6\]]pas sems can rnams yongs su smin par bgyid par spro lags so/_/byang chub sems dpa' mthong [{]dga'as [,]dgas [}]gsol pa/_bcom ldan 'das bdag ni sems can rnams la bde ba'i yo byad tshad ma mchis pa dag nye bar sgrub par spro lags so/_/byang chub sems dpa' dbang po bzang 
[\[116a.7\]]gis gsol pa/_bcom ldan 'das bdag ni sdug bsngal dran par bgyid pas sems can rnams yongs su smin par bgyid par spro lags so/_/byang chub sems dpa' rnam par thar pa bsam gyis mi khyab pa la yang dag par zhugs pas gsol pa/_bcom ldan 'das bdag ni 
[\[116b\]]
[\[116b.1\]]bsams pa tsam gyis [{]yi dgas [,]yi dwags [}]kyi 'jig rten du skyes pa'i sems can rnams yongs su thar bar bgyid par spro lags so/_/byang chub sems dpa' nyi 'od kyis gsol pa/_bcom ldan 'das bdag ni sems can yongs su ma smin pa rnams yongs su smin par bgyid par spro lags 
[\[116b.2\]]so/_/byang chub sems dpa' dri ma med par grags pas gsol pa/_bcom ldan 'das bdag ni sems can rnams kyi bsam pa thams cad yongs su rdzogs par bgyid par spro lags so/_/byang chub sems dpa' gzi brjid stobs kyis gsol pa/_bcom ldan 'das 
[\[116b.3\]]bdag ni sems can rnams kyi ngan song gi shul 'gums par spro lags so/_/byang chub sems dpa' yid gnyis spong gis gsol pa/_bcom ldan 'das bdag ni sems can dman pa rnams sgrol bar spro lags so/_/byang chub sems dpa' bag tsha ba med par gnas pas 
[\[116b.4\]]gsol pa/_bcom ldan 'das bdag ni sems can rnams bsdu ba'i slad du legs so zhes bgyi ba stsol bar spro lags so/_/byang chub sems dpa' ye shes dpal gyis gsol pa/_bcom ldan 'das bdag ni sems can mos pa sna tshogs dang ldan pa rnams mos pa ji lta ba bzhin 
[\[116b.5\]]du yongs su smin par bgyid par spro lags so/_/byang chub sems dpa' gnas pa dpag med kyis gsol pa/_bcom ldan 'das bdag ni sems can rnams la 'dus ma bgyis kyi shul nye bar ston par spro lags so/_/byang chub sems dpa' chos thams cad la bag tsha ba med par 
[\[116b.6\]]gnas pas gsol pa/_bcom ldan 'das bdag ni mos pa sna tshogs dang ldan pa'i sems can rnams la mos pa ji lta ba bzhin yang dag par ston par spro lags so/_/byang chub sems dpa' rin chen dpal gyis gsol pa/_bcom ldan 'das bdag ni sems can rnams la rin 
[\[116b.7\]]po che'i phung po kun tu ston par spro lags so/_/byang chub sems dpa' blo gros bzang pos gsol pa/_bcom ldan 'das bdag ni gzugs sdug pa ston pas sems can rnams yongs su smin par bgyid par spro lags so/_/byang chub sems dpa' dri med gzi brjid kyis gsol 
[\[117a\]]
[\[117a.1\]]pa/_bcom ldan 'das bdag ni gcugs pas sems can rnams yang dag par 'dzin cing yongs su smin par bgyid par spro lags so/_/byang chub sems dpa' nor bu bzang gis gsol pa/_bcom ldan 'das bdag ni sngon gyi skye ba rjes su dran 
[\[117a.2\]]par bgyid pas sems can rnams yongs su smin par bgyid par spro lags so/_/byang chub sems dpa' bsod nams 'od zer gyis gsol pa/_bcom ldan 'das bdag ni yang dag pa'i smon lam gyis sems can rnams 'dren par spro lags so/_/byang chub sems 
[\[117a.3\]]dpa' dpal bzang pos gsol pa/_bcom ldan 'das bdag ni sems can rnams sdug bsngal dag las gtan yongs su thar bar bgyid par spro lags so/_/byang chub sems dpa' lag na rin po ches gsol pa/_bcom ldan 'das bdag ni sems can rnams rin po 
[\[117a.4\]]che dag gis bde bar bgyid par spro lags so/_/byang chub sems dpa' blo gros kyis gsol pa/_bcom ldan 'das bdag ni sems can dbul po rnams kyi dbul ba ma mchis par bgyid par spro lags so/_/byang chub sems dpa' sgrib pa thams cad rnam par sel bas 
[\[117a.5\]]gsol pa/_bcom ldan 'das bdag ni sems can rnams nyon mongs pa thams cad las yongs su thar bar bgyid par spro lags so/_/byang chub sems dpa' rdo rje'i 'od kyis gsol pa/_bcom ldan 'das bdag ni sems can rnams la shul bzang po nye bar ston 
[\[117a.6\]]par spro lags so/_/byang chub sems dpa' yon tan gzugs ston gyis gsol pa/_bcom ldan 'das bdag ni bsam pa thams cad rab tu dga' bar bgyid pas sems can rnams yongs su thar bar bgyid par spro lags so/_/byang chub sems dpa' chos mngon 
[\[117a.7\]]par 'phags kyis gsol pa/_bcom ldan 'das bdag ni sems can rnams la chos kyi mig rnam par sbyang ba ston par spro lags so/_/byang chub sems dpa' rdo rje'i snying pos gsol pa/_bcom ldan 'das bdag ni sems can rnams sgrib pa dag las yongs su thar 
[\[117b\]]
[\[117b.1\]]bar bgyid par spro lags so/_/byang chub sems dpa' chos 'byung gis gsol pa/_bcom ldan 'das bdag ni chos kyis sems can rnams yongs su thar par bgyid par spro lags so/_/byang chub sems dpa' ci yang min gyis gsol pa/_bcom ldan 'das bdag 
[\[117b.2\]]ni sems can rnams kyi nyon mongs pa'i dug thams cad gzhil bar spro lags so/_/byang chub sems dpa' zla mchog gis gsol pa/_bcom ldan 'das bdag ni sems can rnams la chos kyi phyogs rab tu ston par spro lags so/_/byang chub sems dpa' seng ge blo gros 
[\[117b.3\]]kyis gsol pa/_bcom ldan 'das bdag ni sems can rnams la chos kyi sbyin pa stsol bar spro lags so/_/byang chub sems dpa' gzhon nu 'od kyis gsol pa/_bcom ldan 'das bdag ni sems can rnams dman pa'i gnas nas yongs su thar par bgyid par spro lags 
[\[117b.4\]]so/_/byang chub sems dpa' sangs rgyas dpal gyis gsol pa/_bcom ldan 'das bdag ni shul bzang po ston pas sems can rnams kyi ngan song gi shul 'gog par spro lags so/_/byang chub sems dpa' gser 'od kyis gsol pa/_bcom ldan 'das bdag ni 
[\[117b.5\]]lus ston pas sems can rnams yongs su smin par bgyid par spro lags so/_/byang chub sems dpa' bsod nams dpal gyis gsol pa/_bcom ldan 'das bdag ni sems can don bgyid pa rnams kyi don bgyid par spro lags so/_/byang chub sems dpa' 'gro ba 'dzin 
[\[117b.6\]]gyis gsol pa/_bcom ldan 'das bdag ni sems can rnams kyi sems can dmyal ba'i sgo 'gums par spro lags so/_/byang chub sems dpa' bdud rtsi 'chang gis gsol pa/_bcom ldan 'das bdag ni sems can rnams 'khor ba las sgrol bar spro lags so/_/
[\[117b.7\]]byang chub sems dpa' dra ba can gyi 'od gzhon nur gyur pas gsol pa/_bcom ldan 'das bdag ni slad ma'i tshe slad ma'i dus na 'od bstan pas sems can rnams kyi nyon mongs pa rab tu zhi bar bgyid par spro lags so/_/de nas tshe dang ldan pa shA ri'i bus byang chub sems dpa' 
[\[118a\]]
[\[118a.1\]]de dag gis sems can yongs su smin par bya ba'i go cha la 'jug pa bstan pa de lta bu 'di thos nas ngo mtshar dang rmad du byung bar 'dzin par gyur te bcom ldan 'das la 'di skad ces gsol to/_/bcom ldan 'das kye ma ji tsam du byang chub sems dpa' 
[\[118a.2\]]sems dpa' chen po 'di dag snying rje chen po dang thabs la mkhas pa bsam gyis mi khyab cing brtson 'grus brtan pa'i go cha chen po bgos pa dang /_ji tsam du sems can thams cad kyis thul bar dka' ba dang /_gting dpag par dka' ba dang /_bsnyen par dka' ba dang /_
[\[118a.3\]]rdzi bar dka' ba dang /_zil gyis mi non pa'i gzi brjid dang ldan pa ni ngo mtshar lags te/_bcom ldan 'das gzhan yang 'di ltar byang chub sems dpa' sems dpa' chen po gzi brjid zil gyis mi non pa rnams kyi drung du mgo dang /_lag pa dang /_rkang pa dang /_
[\[118a.4\]]mig slong ba dag mchis te/_dngos po thams cad slong bar bgyid kyang byang chub sems dpa' sems dpa' chen po rnams kun tu zhum par mi bgyid/_sgyid lug par mi bgyid cing rab tu spro bar bgyid pa ni bdag ngo mtshar du 'dzin lags so/_/bcom ldan 'das 
[\[118a.5\]]gzhan yang bdag 'di snyam du sems lags te/_sems can gang su dag gis byang chub sems dpa' sems dpa' chen po rnams la gnod par bgyis te nang dang phyi'i dngos po dag slong bar bgyid pa de dag thams cad ni rnam par thar pa bsam gyis mi khyab pa la gnas pa'i 
[\[118a.6\]]byang chub sems dpa' sems dpa' chen po sha stag tu 'gyur bar sems lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu de de bzhin no/_/de de bzhin te/_byang chub 
[\[118a.7\]]sems dpa' rnams kyi ting nge 'dzin dang /_thabs dang /_shes rab dang /_ye shes kyi spyod yul ni de lta bu yin te/_shA ri'i bu byang chub sems dpa' rnams kyi yul de ni nyan thos dang /_rang sangs rgyas thams cad kyi sa ma yin no/_/shA ri'i bu de la byang chub sems 
[\[118b\]]
[\[118b.1\]]dpa' sems dpa' chen po rnams ni sems can rnams kyi bsam pa yongs su rdzogs par bya ba'i phyir sangs rgyas kyi rnam par 'phrul pa thams cad kun du ston par byed kyang byang chub sems dpa'i chos nyid las mi g.yo'o/_/shA ri'i bu de la byang chub sems dpa' sems 
[\[118b.2\]]dpa' chen po rnams ni sems can khyim bdag gi rgyags pas myos pa rnams la dbang phyug gis rgyags pa bsal ba'i phyir khyim bdag gi gzugs nye bar ston par byed do/_/sems can spro bas rgyags shing myos pa rnams la spro ba'i rgyags pa bsal ba'i phyir tshan po che 
[\[118b.3\]]chen po'i stobs dang /_sred med kyi bu'i spro ba'i stobs nye bar ston par byed do/_/sems can mya ngan las 'das pa don du gnyer ba rnams la mya ngan las 'das pa'i lam sna tshogs nye bar ston par byed de/_nyan thos kyi theg pa don du gnyer ba'i sems can rnams la ni nyan 
[\[118b.4\]]thos kyi theg pas yongs su mya ngan las bzla ba'i phyir nyan thos kyi gzugs nye bar ston par byed do/_/rang sangs rgyas kyi theg pa don du gnyer ba'i sems can rnams la ni rten cing 'brel par 'byung ba la 'jug par bya ba'i phyir rang sangs rgyas kyi gzugs nye bar ston par 
[\[118b.5\]]byed do/_/byang chub don du gnyer ba'i sems can rnams la ni sangs rgyas kyi chos thams cad yang dag par thob par bya ba'i phyir sangs rgyas kyi gzugs nye bar ston par byed de/_shA ri'i bu de ltar na byang chub sems dpa' sems dpa' chen po rnams ni thabs sna tshogs 
[\[118b.6\]]kyis sems can gyi khams yongs su smin par byas nas sangs rgyas kyi chos rnams la rab tu 'god par byed do/_/de ci'i phyir zhe na/_shA ri'i bu de bzhin gshegs pa'i ye shes shin tu mya ngan las 'das pa'i rnam par thar pa ma gtogs par sems can rnams kyi rnam 
[\[118b.7\]]par thar pa gzhan med de/_de'i phyir de bzhin gshegs pa zhes bya ba'i phyir ro/_/de ci'i phyir zhe na/_de bzhin gshegs pas ni de bzhin nyid ji lta ba bzhin 'di thugs su chud de/_de'i phyir de bzhin gshegs pa zhes bya ba dang /_gdags pa sna tshogs kyis sems can 
[\[119a\]]
[\[119a.1\]]rnams la rnam par rig par mdzad de/_de'i phyir de bzhin gshegs pa zhes bya ba dang /_dge ba'i chos thams cad dang ldan pa dang /_mi dge ba'i chos thams cad spangs pas de'i phyir de bzhin gshegs pa zhes bya ba dang /_sems can bcings pa 
[\[119a.2\]]rnams la thar pa nye bar ston par mdzad pas de'i phyir de bzhin gshegs pa zhes bya ba dang /_sems can lam ngan par zhugs pa rnams la lam bzang po nye bar ston par mdzad pas de'i phyir de bzhin gshegs pa zhes bya ba dang /_stong pa nyid gsung ba dang /_stong pa nyid 
[\[119a.3\]]las nges par byung bas de'i phyir de bzhin gshegs pa zhes bya ba'i phyir ro/_/shA ri'i bu byang chub sems dpa' sems dpa' chen po rnams ni byis pa so so'i skye bo rnam par rmongs pa rnams la yang dag pa'i chos rjes su rtogs par bya ba'i phyir mos pa ji lta ba bzhin du rnam par 
[\[119a.4\]]rig pa rnam pa sna tshogs kyis rnam par thar pa nye bar ston par byed kyang byang chub sems dpa'i chos nyid las mi g.yo'o/_/rim gyis byang chub kyi snying po thob par bya ba'i phyir sems can rnams la sgyu ma'i bkod pa rnam pa sna tshogs kyang nye bar ston to/_/shA ri'i bu gzhan 
[\[119a.5\]]yang byang chub sems dpa' sems dpa' chen po khyim pa khyim na gnas pas ni sbyin pa gnyis la gnas par bya'o/_/gnyis gang zhe na/_'di lta ste/_chos sbyin pa dang /_zang zing sbyin pa ste/_shA ri'i bu byang chub sems dpa' sems dpa' chen po khyim pa khyim na gnas 
[\[119a.6\]]pas ni rjes su chags pa med pa dang /_khong khro ba med pas sbyin pa de gnyis la gnas par bya'o/_/shA ri'i bu byang chub sems dpa' sems dpa' chen po rab tu byung bar gtogs pas ni sbyin pa bzhi la gnas par bya'o/_/bzhi gang zhe na/_'di lta ste/_smyug gu sbyin pa 
[\[119a.7\]]dang /_snag tsha sbyin pa dang /_glegs bam sbyin pa dang /_chos sbyin pa ste/_shA ri'i bu byang chub sems dpa' sems dpa' chen po rab tu byung bar gtogs pas ni sbyin pa bzhi po de dag la gnas par bya'o/_/shA ri'i bu byang chub sems dpa' sems dpa' chen po mi skye 
[\[119b\]]
[\[119b.1\]]ba'i chos la bzod pa thob pas ni gtong ba gsum la gnas par bya'o/_/gsum gang zhe na/_'di lta ste/_gtong ba dang /_gtong ba chen po dang /_shin tu gtong ba la'o/_/de la gtong ba ni rgyal srid yongs su gtong ba'o/_/gtong ba chen po ni chung ma dang /_bu dang /_
[\[119b.2\]]bu mo yongs su gtong pa'o/_/shin tu gtong ba ni mgo dang /_lag pa dang /_rkang pa dang /_mig dang /_pags pa dang /_rus pa dang /_rkang yongs su gtong ba ste/_shA ri'i bu byang chub sems dpa' sems dpa' chen po mi skye ba'i chos la bzod pa thob pas ni yongs 
[\[119b.3\]]su gtong ba gsum po de dag la gnas par bya'o/_/shA ri'i bus gsol pa/_bcom ldan 'das byang chub sems dpa' rnams 'dod chags kyis mi 'jigs lags sam/_zhe sdang dang /_gti mug gis mi 'jigs lags sam/_bcom ldan 'das kyis bka' 
[\[119b.4\]]stsal pa/_shA ri'i bu byang chub sems dpa' rnams kyi kha na ma tho ba chen po dang bcas pa'i nyes pa ni gnyis te/_gnyis gang zhe na/_'di lta ste/_zhe sdang dang ldan pa dang /_gti mug dang ldan pa ste/_shA ri'i bu gnyis po de dag ni byang chub sems dpa' rnams kyi 
[\[119b.5\]]kha na ma tho ba chen po dang bcas pa'i nyes pa yin no/_/shA ri'i bu de la 'dod chags ni kha na ma tho ba dang bcas pa chung la 'bral ba bul ba yin no/_/zhe sdang ni kha na ma tho ba dang bcas pa che la 'bral ba myur ba yin no/_/gti mug ni kha na ma tho ba dang bcas pa che la 
[\[119b.6\]]'bral ba bul ba yin no/_/de ci'i phyir zhe na/_shA ri'i bu 'dod chags ni 'khor ba'i 'khri shing kun tu 'dzin pa'i phyir nying mtshams sbyor ba'i sa bon yin pa dang /_zhe sdang ni myur du yongs su spong ba'i phyir ngan song du 'gro ba'i rgyur gyur pa yin pa dang /_gti mug ni rnam 
[\[119b.7\]]par 'grol bar dka' ba'i phyir sems can dmyal ba chen po brgyad du rab tu ltung ba'i rgyur gyur pa yin pa'i phyir ro/_/shA ri'i bu de la byang chub sems dpas nyes pa dang po'i lci ba ni tshogs bcu la drang por bshags par bya'o/_/bud med kyi lag pa nas 'dzin pa'i lag pa'i 
[\[120a\]]
[\[120a.1\]]nyes pa lci ba ni tshogs lnga la bshags par bya'o/_/nyon mongs pa can gyi sems kyis mig gis bltas pa'i nyes pa ni gang zag gcig gam/_gnyis kyi mdun du bshags par bya'o/_/byang chub sems dpas mtshams med pa lnga dang ldan pa'i nyes 
[\[120a.2\]]pa dang /_bud med kyi nyes pa dang /_khye 'u'i nyes pa dang /_lag pa'i nyes pa dang /_mchod rten gyi nyes pa dang /_dge 'dun gyi nyes pa dang /_de las gzhan pa'i nyes pa lci ba rnams ni sangs rgyas bcom ldan 'das sum cu rtsa lnga'i spyan sngar gcig pus nyin mtshan du 
[\[120a.3\]]bshags par bya'o/_/de la bshags pa ni 'di yin te/_bdag ming 'di zhes bgyi ba/_sangs rgyas la skyabs su mchi'o/_/chos la skyabs su mchi'o/_/dge 'dun la skyabs su mchi'o/_/de bzhin gshegs pa dgra bcom pa yang dag par rdzogs pa'i sangs 
[\[120a.4\]]rgyas shAkya thub pa la phyag 'tshal lo/_/rdo rje'i snying pos rab tu 'joms pa la phyag 'tshal lo/_/rin chen 'od 'phro la phyag 'tshal lo/_/klu dbang gi rgyal po la phyag 'tshal lo/_/dpa' bo'i sde la phyag 'tshal lo/_/dpal dgyes la phyag 'tshal lo/_/rin chen 
[\[120a.5\]]me la phyag 'tshal lo/_/rin chen zla 'od la phyag 'tshal lo/_/mthong ba don yod la phyag 'tshal lo/_/rin chen zla ba la phyag 'tshal lo/_/dri ma med pa la phyag 'tshal lo/_/dpas byin la phyag 'tshal lo/_/tshangs pa la phyag 'tshal lo/_/tshangs pas byin la 
[\[120a.6\]]phyag 'tshal lo/_/chu lha la phyag 'tshal lo/_/chu lha'i lha la phyag 'tshal lo/_/dpal [{]bzangs [,]bzang [}]la phyag 'tshal lo/_/tsan dan dpal la phyag 'tshal lo/_/gzi brjid mtha' yas la phyag 'tshal lo/_/'od dpal la phyag 'tshal lo/_/mya ngan med pa'i dpal la 
[\[120a.7\]]phyag 'tshal lo/_/sred med kyi bu la phyag 'tshal lo/_/me tog dpal la phyag 'tshal lo/_/de bzhin gshegs pa tshangs pa'i 'od zer rnam par rol pas mngon par mkhyen pa la phyag 'tshal lo/_/de bzhin gshegs pa pad ma'i 'od zer rnam par rol pas mngon 
[\[120b\]]
[\[120b.1\]]par mkhyen pa la phyag 'tshal lo/_/nor dpal la phyag 'tshal lo/_/dran pa'i dpal la phyag 'tshal lo/_/mtshan dpal shin tu yongs bsgrags la phyag 'tshal lo/_/dbang po tog gi rgyal mtshan gyi rgyal po la phyag 'tshal lo/_/shin tu rnam par gnon pa'i dpal 
[\[120b.2\]]la phyag 'tshal lo/_/g.yul las shin tu rnam par rgyal ba la phyag 'tshal lo/_/rnam par gnon pas gshegs pa la phyag 'tshal lo/_/kun nas snang ba bkod pa'i dpal la phyag 'tshal lo/_/rin chen pad mas rnam par gnon pa la phyag 'tshal lo/_/de bzhin 
[\[120b.3\]]gshegs pa dgra bcom pa yang dag par rdzogs pa'i sangs rgyas rin po che'i pad ma la rab tu bzhugs pa ri dbang gi rgyal po la phyag 'tshal lo/_/de dag la sogs pa phyogs bcu'i 'jig rten gyi khams thams cad na de bzhin gshegs pa dgra bcom pa yang dag par rdzogs 
[\[120b.4\]]pa'i sangs rgyas ji snyed cig bzhugs te 'tsho zhing gzhes pa'i sangs rgyas bcom ldan 'das de dag thams cad bdag la dgongs su gsol/_bdag gis skye ba 'di dang /_skye ba thog ma dang /_tha ma ma mchis pa nas 'khor ba na 'khor ba'i skye ba gzhan dag tu sdig pa'i las 
[\[120b.5\]]bgyis pa dang /_bgyid du stsal ba dang /_bgyid pa la rjes su yi rang ba 'am/_mchod rten gyi dkor ram/_dge 'dun gyi dkor ram/_phyogs bzhi'i dge 'dun gyi dkor phrogs pa dang /_'phrog tu stsal ba 'am/_'phrogs pa la rjes su yi rang ba'am/_mtshams ma 
[\[120b.6\]]mchis pa lnga'i las bgyis pa dang /_bgyid du stsal ba dang /_bgyid pa la rjes su yi rang ba'am/_mi dge ba bcu'i las kyi lam yang dag par blang ba la zhugs pa dang /_'jug tu stsal ba dang /_'jug pa la rjes su yi rang ba 'am/_las kyi sgrib pa gang gis bsgribs 
[\[120b.7\]]nas bdag sems can dmyal bar mchi ba'am/_dud 'gro'i skye gnas su mchi ba 'am/[ {]yi dgas [,]yi dwags [}]kyi yul du mchi ba'am/_yul mtha' 'khob tu skye ba 'am/_kla klor skye ba'am/_lha tshe rings po rnams kyi nang du skye ba 'am/_dbang po ma tshang bar 'gyur ba 'am/_
[\[121a\]]
[\[121a.1\]]lta ba log pa 'dzin par 'gyur ba'am/_sangs rgyas 'byung ba la mnyes par mi bgyid par 'gyur ba'i las kyi sgrib pa gang lags pa de dag thams cad sangs rgyas bcom ldan 'das ye shes su gyur pa/_spyan du gyur pa/_dpang du gyur pa/_tshad 
[\[121a.2\]]mar gyur pa/_mkhyen pa/_gzigs pa de dag gi spyan sngar mthol lo 'chags so/_/mi 'chab bo/_/slan chad kyang sdom par bgyid lags so/_/sangs rgyas bcom ldan 'das de dag bdag la dgongs su gsol/_bdag gis skye ba 'di dang /_skye ba thog ma dang /_
[\[121a.3\]]tha ma ma mchis pa nas 'khor ba na 'khor ba'i skye ba gzhan dag tu sbyin pa tha na dud 'gro'i skye gnas su skyes pa la zas kham gcig tsam stsal ba gang lags pa dang /_bdag gis tshul khrims bsrungs pa'i dge ba'i rtsa ba gang lags pa dang /_bdag gis tshangs par spyod pa la 
[\[121a.4\]]gnas pa'i dge ba'i rtsa ba gang lags pa dang /_bdag gis sems can yongs su smin par bgyis pa'i dge ba'i rtsa ba gang lags pa dang /_bdag gi byang chub kyi sems kyi dge ba'i rtsa ba gang lags pa dang /_bdag gi bla na med pa'i ye shes kyi dge ba'i rtsa ba gang lags pa 
[\[121a.5\]]de dag thams cad gcig tu bsdus shing bzlums te bsdoms nas bla na ma mchis pa dang /_gong na ma mchis pa dang /_gong ma'i yang gong mar yongs su bsngo bas bla na med pa yang dag par rdzogs pa'i byang chub tu yongs su bsngo bar bgyi'o/_/ji ltar 'das pa'i sangs rgyas 
[\[121a.6\]]bcom ldan 'das rnams kyis yongs su bsngos pa dang /_ji ltar ma 'ongs pa'i sangs rgyas bcom ldan 'das rnams yongs su bsngo bar 'gyur ba dang /_ji ltar da ltar byung ba'i sangs rgyas bcom ldan 'das rnams da ltar yongs su sngo bar mdzad pa de ltar bdag gis kyang 
[\[121a.7\]]yongs su bsngo bar bgyi'o/_/sdig pa thams cad 'chags so/_/bsod nams thams cad kyi rjes su yi rang ngo /_/sangs rgyas thams cad la gsol ba 'debs so/_/bdag gi ye shes bla na med pa'i mchog tu gyur cig_/mi mchog rgyal ba gang dag da ltar bzhugs 
[\[121b\]]
[\[121b.1\]]pa dang /_/gang dag 'das pa dag dang de bzhin gang ma byon/_/yon tan bsngags pa mtha' yas rgya mtsho 'dra kun la/_/thal mo sbyar ba bgyis te skyabs su nye bar mchi'o/_/shA ri'i bu de ltar byang chub sems dpas sangs rgyas bcom ldan 'das sum cu rtsa lnga po de dag la sogs 
[\[121b.2\]]pa de bzhin gshegs pa thams cad dang ldan pa'i yid la byed pa dag gis sdig pa thams cad rnam par dag par bya'o/_/de ltar sdig pa thams cad rnam par dag pa de la sangs rgyas bcom ldan 'das de dag nyid kyang sems can rnam par thar par bya ba kho na'i phyir zhal nye bar ston 
[\[121b.3\]]par mdzad do/_/de bzhin du byis pa so so'i skye bo 'khrul pa rnams yongs su smin par bya ba'i phyir tshig 'bru rnam pa sna tshogs nye bar ston par mdzad kyang chos kyi dbyings las kyang mi g.yo la sems can mos pa sna tshogs dang ldan pa rnams mos pa ji lta ba bzhin du rnam par thar 
[\[121b.4\]]bar bya ba'i phyir smon lam yongs su rdzogs par yang mdzad do/_/shA ri'i bu de la byang chub sems dpa' sems dpa' chen po snying rje chen po'i ting nge 'dzin la snyoms par zhugs pa ni sems can yongs su smin par bya ba'i phyir sems can dmyal ba dang /_dud 'gro'i skye 
[\[121b.5\]]gnas dang /_gshin rje'i 'jig rten dang /_lha ma yin gyi 'gro ba nye bar ston par byed do/_/byang chub sems dpa' sems dpa' chen po bkod pa chen po'i ting nge 'dzin la snyoms par zhugs pa ni sems can yongs su smin par bya ba'i phyir khyim bdag gi gzugs nye bar 
[\[121b.6\]]ston par byed do/_/byang chub sems dpa' sems dpa' chen po mchog gi ting nge 'dzin la snyoms par zhugs pa ni sems can yongs su smin par bya ba'i phyir 'khor los sgyur ba'i gzugs nye bar ston par byed do/_/byang chub sems dpa' sems dpa' chen po gzi brjid drag 
[\[121b.7\]]po'i ting nge 'dzin la snyoms par zhugs pa ni sems can yongs su smin par bya ba'i phyir brgya byin dang /_tshangs pa'i gzugs nye bar ston par byed do/_/byang chub sems dpa' sems dpa' chen po rtse gcig pa'i ting nge 'dzin la snyoms par zhugs pa ni sems can yongs su 
[\[122a\]]
[\[122a.1\]]smin par bya ba'i phyir nyan thos kyi gzugs nye bar ston par byed do/_/byang chub sems dpa' sems dpa' chen po dag pa gnyis su med pa'i ting nge 'dzin la snyoms par zhugs pa ni sems can yongs su smin par bya ba'i phyir rang sangs rgyas kyi gzugs 
[\[122a.2\]]nye bar ston par byed do/_/byang chub sems dpa' sems dpa' chen po zhi ba'i ting nge 'dzin la snyoms par zhugs pa ni sems can yongs su smin par bya ba'i phyir yang dag par rdzogs pa'i sangs rgyas kyi gzugs nye bar ston par byed do/_/byang chub sems dpa' sems 
[\[122a.3\]]dpa' chen po chos thams cad la dbang sgyur ba'i ting nge 'dzin la snyoms par zhugs pa ni sems can yongs su smin par bya ba'i phyir mos pa ji lta ba bzhin du gzugs nye bar ston par byed de/_shA ri'i bu de ltar na skyes bu dam pa rnams ni sems can yongs su smin par 
[\[122a.4\]]bya ba'i phyir la lar ni brgya byin gyi gzugs/_la lar ni tshangs pa'i gzugs/_la lar ni 'khor los sgyur ba'i gzugs nye bar ston par yang byed la/_chos kyi dbyings las kyang mi g.yo'o/_/de ci'i phyir zhe na/_'di lta ste/_byang chub sems dpa' ni 
[\[122a.5\]]sems can yongs su smin par bya ba'i phyir mos pa sna tshogs dang ldan pa'i sems can rnams la rnam par rig pa'i gzugs rnam pa sna tshogs nye bar ston par byed kyang de la bdag tu dmigs pa yang med/_sems can du dmigs pa yang med la sems can rnams 
[\[122a.6\]]la 'gro ba sna tshogs kyi gzugs nye bar ston par yang byed pa'i phyir ro/_/shA ri'i bu 'di ji snyam du sems/[ {]ri dgas [,]ri dwags [}]kyi rgyal po seng ge'i sgra skad gang yin pa de byi las bzod par nus snyam 'am/_shA ri'i bus gsol pa/_bcom ldan 'das de ni mi 
[\[122a.7\]]bzod lags so/_/bcom ldan 'das kyis bka' stsal pa/_shA ri'i bu 'di ji snyam du sems/_spos kyi glang po che'i khal gang yin pa de bong bus bzod par nus snyam 'am/_shA ri'i bus gsol pa/_bcom ldan 'das de ni mi bzod lags so/_/bcom 
[\[122b\]]
[\[122b.1\]]ldan 'das kyis bka' stsal pa/_shA ri'i bu 'di ji snyam du sems/_brgya byin dang /_tshangs pa dag gi gzi brjid kyi bdag po gang yin pa de mi dbul pos bzod par nus snyam 'am/_shA ri'i bus gsol pa/_bcom ldan 'das de ni mi bzod lags so/_/
[\[122b.2\]]bcom ldan 'das kyis bka' stsal pa/_shA ri'i bu 'di ji snyam du sems bya'i rgyal po nam mkha' lding gi pha rol gnon pa gang yin pa de bya rgod kyi phrug gus bzod par nus snyam 'am/_shA ri'i bus gsol pa/_bcom ldan 'das de ni mi bzod lags so/_/bcom 
[\[122b.3\]]ldan 'das kyis bka' stsal pa/_shA ri'i bu de bzhin du byang chub sems dpa' rnams kyi sems dpa' dang /_dge ba'i rtsa ba'i stobs bskyed pa las byung zhing shes pa las nges par byung ba'i nyes pa gang yin pa dang /_nyes pa 'gyod pa'i gnas/_sangs rgyas 
[\[122b.4\]]mthong ba'i ting nge 'dzin la snyoms par 'jug pa thob pas rnam par sbyong ba gang yin pa de ni sems can thams cad dang /_nyan thos dang /_rang sangs rgyas kyi theg pa pa thams cad kyis rnam par sbyong bar mi nus so/_/byang chub sems dpa' ni sangs rgyas 
[\[122b.5\]]bcom ldan 'das de dag gi mtshan 'dzin cing yongs su brjod pa dang /_phung po gsum pa'i chos kyi rnam grangs nyin lan gsum mtshan lan gsum brjod pas nyes pa bgyid pa'i gnas las nges par 'byung zhing ting nge 'dzin kyang thob par 'gyur ro//_//
[\[122b.6\]]bam po gnyis pa/_de'i tshe na tshe dang ldan pa nye bar 'khor nang du yang dag 'jog las langs nas bcom ldan 'das ga la ba der song ste phyin pa dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_
[\[122b.7\]]phyogs gcig tu 'dug go_/phyogs gcig tu 'dug nas/_bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das 'di na bdag gcig pu dben par mchis te nang du yang dag bzhag pa na sems la yongs su rtog pa 'di lta 
[\[123a\]]
[\[123a.1\]]bu 'di skyes lags te/_bcom ldan 'das kyis nyan thos kyi theg pa ba dang /_rang sangs rgyas kyi theg pa pa rnams la ni so sor thar pa'i sdom pa lhag pa'i tshul khrims kyi bslab pa yongs su dag pa bcas la/_bcom ldan 'das kyis byang chub sems 
[\[123a.2\]]dpa'i theg pa ba rnams kyis ni srog gi phyir yang bslab pa yongs su mi gtong ngo /_/zhes gsungs lags na/_bcom ldan 'das yongs su mya ngan las 'das sam bzhugs kyang rung ste/_nyan thos kyi theg pa pa rnams kyi so sor thar pa'i sdom pa ni ji ltar brjod par bgyi/_
[\[123a.3\]]rang sangs rgyas kyi theg pa pa rnams kyi so sor thar pa'i sdom pa ni ji ltar brjod par bgyi/_theg pa chen po la yang dag par zhugs pa'i byang chub sems dpa' rnams kyi so sor thar pa'i sdom pa ni ji ltar brjod par bgyi/_bcom ldan 'das kyis bdag ni 'dul ba 'dzin pa rnams 
[\[123a.4\]]kyi mchog lags par bka' stsal na/_ci nas kyang bdag gis bcom ldan 'das las 'dul ba la mkhas pa mngon sum du thos shing mngon sum du bzung nas mi 'jigs pa thob cing 'khor rnams la rgya cher yang dag par ston par 'gyur ba de ltar bcom ldan 'das kyis bdag la 
[\[123a.5\]]rgya cher yang dag par bstan du gsol bar bgyi lags so snyam ste/_bcom ldan 'das bdag gcig pu dben par mchis nas nang du yang dag par bzhag pa na/_sems la bdag de bzhin gshegs pa'i spyan sngar mchis la 'dul ba rnam par gtan la dbab pa yongs su zhu'o 
[\[123a.6\]]snyam pa de lta bu'i yongs su rtog pa skyes par gyur lags na de'i slad du bcom ldan 'das de bzhin gshegs pas dge slong gi 'khor dang /_byang chub sems dpa'i 'khor chen po 'dus pa la 'dul ba rnam par gtan la dbab pa rgya cher legs par bstan du gsol/_de skad 
[\[123a.7\]]ces gsol pa dang /_bcom ldan 'das kyis tshe dang ldan pa nye bar 'khor la 'di skad ces bka' stsal to/_/nye bar 'khor de'i phyir khyod kyis nyan thos kyi theg pa pa rnams kyi bslab pa ni sbyor ba gzhan dang /_lhag pa'i bsam pa gzhan gyis yongs su dag pa yin par 
[\[123b\]]
[\[123b.1\]]smros shig_/theg pa chen po la yang dag par zhugs pa'i byang chub sems dpa' rnams kyi bslab pa yang sbyor ba gzhan dang lhag pa'i bsam pa yang gzhan gyis yongs su dag pa yin par smros shig_/de ci'i phyir zhe na/_nye bar 'khor nyan thos kyi theg pa pa rnams kyi sbyor 
[\[123b.2\]]ba yang gzhan/_lhag pa'i bsam pa yang gzhan la/_theg pa chen po la yang dag par zhugs pa'i byang chub sems dpa' rnams kyi sbyor ba yang gzhan/_lhag pa'i bsam pa yang gzhan yin pa'i phyir ro/_/nye bar 'khor de la nyan thos kyi theg pa pa'i tshul khrims 
[\[123b.3\]]yongs su dag pa gang yin pa de ni theg pa chen po la yang dag par zhugs pa'i byang chub sems dpa'i tshul khrims yongs su ma dag pa nyid dang /_shin tu 'chal ba'i tshul khrims nyid yin la/_theg pa chen po la yang dag par zhugs pa'i byang chub sems dpa'i 
[\[123b.4\]]tshul khrims yongs su dag pa nyid gang yin pa de ni nyan thos kyi theg pa pa'i tshul khrims yongs su ma dag pa nyid dang /_shin tu 'chal pa'i tshul khrims nyid yin no/_/de ci'i phyir zhe na/_nye bar 'khor 'di la nyan thos kyi theg pa pa ni de'i skad cig tsam yang srid 
[\[123b.5\]]par skye ba len par mi byed do/_/de ni nyan thos kyi theg pa pa'i tshul khrims yongs su dag pa nyid yin la/_de ni theg pa chen po la yang dag par zhugs pa'i byang chub sems dpa'i tshul khrims yongs su ma dag pa nyid dang /_shin tu 'chal pa'i tshul khrims nyid 
[\[123b.6\]]yin pa'i phyir ro/_/nye bar 'khor theg pa chen po la yang dag par zhugs pa'i byang chub sems dpa'i tshul khrims yongs su dag pa nyid gang yin pa de ni nyan thos kyi theg pa pa'i tshul khrims yongs su ma dag pa nyid dang /_shin tu 'chal ba'i tshul khrims nyid du 
[\[123b.7\]]'gyur ba gang zhe na/_nye bar 'khor 'di la theg pa chen po la yang dag par zhugs pa'i byang chub sems dpa' bskal pa tshad med grangs med par srid par skye ba len kyang sems yongs su mi skyo zhing yid yongs su mi skyo ba de ni theg pa chen po la yang dag par zhugs pa'i byang chub 
[\[124a\]]
[\[124a.1\]]sems dpa'i tshul khrims yongs su dag pa nyid yin la/_de ni nyan thos kyi theg pa pa'i tshul khrims yongs su ma dag pa nyid dang /_shin tu 'chal pa'i tshul khrims nyid yin no/_/nye bar 'khor de lta bas na khyod kyis theg pa chen po la yang 
[\[124a.2\]]dag par zhugs pa'i byang chub sems dpa' rnams kyi bslab pa ni rjes su srung ba dang bcas pa yin par smros shig_/nyan thos kyi theg pa pa rnams kyi bslab pa ni rjes su srung ba med pa yin par smros shig_/theg pa chen po la yang dag par zhugs pa'i byang chub sems 
[\[124a.3\]]dpa' rnams kyi bslab pa ni bcos su yod pa yin par smros shig_/nyan thos kyi theg pa pa rnams kyi bslab pa ni bcos su med pa yin par smros shig_/theg pa chen po la yang dag par zhugs pa'i byang chub sems dpa' rnams kyi bslab pa ni ring du rjes su zhugs pa 
[\[124a.4\]]yin par smros shig_/nyan thos kyi theg pa pa rnams kyi bslab pa ni mthar chags pa yin par smros shig_/nye bar 'khor de la ji ltar na theg pa chen po la yang dag par zhugs pa'i byang chub sems dpa' rnams kyi bslab pa rjes su srung ba dang bcas pa yin la/_nyan thos 
[\[124a.5\]]kyi theg pa pa rnams kyi bslab pa rjes su srung ba med pa yin zhe na/_nye bar 'khor 'di la theg pa chen po la yang dag par zhugs pa'i byang chub sems dpas ni sems can gzhan dag dang /_gang zag gzhan dag gi sems kyi rjes su 'jug par bya dgos la/_nyan thos kyi theg 
[\[124a.6\]]pa pa rnams la ni mi dgos te/_nye bar 'khor rnam grangs des na theg pa chen po la yang dag par zhugs pa'i byang chub sems dpa' rnams kyi bslab pa ni rjes su srung ba dang bcas pa yin la/_nyan thos kyi theg pa pa rnams kyi bslab pa ni rjes su srung ba med pa yin no/_/
[\[124a.7\]]nye bar 'khor ji ltar na theg pa chen po la yang dag par zhugs pa'i byang chub sems dpa' rnams kyi bslab pa ni bcos su yod pa yin la/_nyan thos kyi theg pa pa rnams kyi bslab pa bcos su med pa yin zhe na/_nye bar 'khor 'di la theg pa chen po la yang dag par zhugs pa'i 
[\[124b\]]
[\[124b.1\]]byang chub sems dpa' ni gal te snga dro'i dus kyi tshe/_nyes pa byung la gung tshigs kyi dus kyi tshe thams cad mkhyen pa nyid kyi sems dang ma bral bas gnas par byed na theg pa chen po la yang dag par zhugs pa'i byang chub sems dpa'i tshul khrims kyi phung po yongs su ma 
[\[124b.2\]]gtugs pa kho na yin no/_/gal te gung tshigs kyi dus kyi tshe na nyes pa byung la phyi dro'i dus kyi tshe thams cad mkhyen pa nyid kyi sems dang ma bral bas gnas par byed na theg pa chen po la yang dag par zhugs pa'i byang chub sems dpa'i tshul khrims kyi phung po yongs su ma gtugs pa 
[\[124b.3\]]kho na yin no/_/gal te phyi dro'i dus kyi tshe na nyes pa byung la mtshan mo'i thun dang po la thams cad mkhyen pa nyid kyi sems dang ma bral bas gnas par byed na theg pa chen po la yang dag par zhugs pa'i byang chub sems dpa'i tshul khrims kyi phung po yongs su ma gtugs pa kho na 
[\[124b.4\]]yin no/_/gal te mtshan mo'i thun dang po la nyes pa byung la mtshan mo'i gung thun la thams cad mkhyen pa nyid kyi sems dang ma bral bas gnas par byed na theg pa chen po la yang dag par zhugs pa'i byang chub sems dpa'i tshul khrims kyi phung po yongs su ma gtugs pa kho 
[\[124b.5\]]na yin no/_/gal te mtshan mo'i gung thun la nyes pa byung la mtshan mo'i thun tha ma la thams cad mkhyen pa nyid kyi sems dang ma bral bas gnas par byed na theg pa chen po la yang dag par zhugs pa'i byang chub sems dpa'i tshul khrims kyi phung po yongs su ma gtugs pa kho 
[\[124b.6\]]na yin no/_/nye bar 'khor de ltar na theg pa chen po la yang dag par zhugs pa'i byang chub sems dpa' rnams kyi bslab pa ni bcos su yod pa yin te/_de la ni byang chub sems dpas 'gyod pa'i kun nas ldang ba ha cang bskyed par mi bya zhing ha cang yid la gcags par yang mi 
[\[124b.7\]]bya'o/_/nye bar 'khor de la nyan thos kyi theg pa pa yang dang yang du nyes pa byung na ni nyan thos kyi theg pa pa'i tshul khrims kyi phung po nyams pa dang /_rab tu nyams pa dang /_yongs su gtugs pa yin par rig par bya'o/_/de ci'i phyir zhe na/_nyan thos kyi theg pa pas 
[\[125a\]]
[\[125a.1\]]ni nyon mongs pa thams cad spang ba'i phyir mgo dang gos la me 'bar ba lta bur bya dgos pa'i phyir te/_de ltar na nyan thos kyi theg pa pa lhag pa'i bsam pas yongs su mya ngan las 'das par 'dod pa rnams kyi bslab pa ni bcos su med pa yin no/_/nye 
[\[125a.2\]]bar 'khor ji ltar na theg pa chen po la yang dag par zhugs pa'i byang chub sems dpa' rnams kyi bslab pa ring du rjes su zhugs pa yin la/_nyan thos kyi theg pa pa rnams kyi bslab pa mthar chags pa yin zhe na/_nye bar 'khor 'di la gal te theg pa chen po la yang dag 
[\[125a.3\]]par zhugs pa'i byang chub sems dpas bskal pa gang gA'i klung gi bye ma snyed du 'dod pa'i yon tan lnga po dag gis rtse ba dang /_dga' ba dang /_dga' mgur spyad pa byas kyang byang chub kyi sems mi gtong na theg pa chen po la yang dag par zhugs pa'i byang chub sems dpa'i bslab 
[\[125a.4\]]pa yongs su ma gtugs pa kho na yin par rig par bya'o/_/de ci'i phyir zhe na/_nye bar 'khor theg pa chen po la yang dag par zhugs pa'i byang chub sems dpa' byang chub kyi sems de nyid kyis legs par yongs su zin pa ni rmi lam na yang nyon mongs pa rnams kyis kun tu 
[\[125a.5\]]reg par mi 'gyur ba'i dus kyang yod/_skabs kyang yod par 'gyur ba dang /_nye bar 'khor yang theg pa chen po la yang dag par zhugs pa'i byang chub sems dpa' ni srid pa gcig gis nyon mongs pa thams cad zad par mi bya ste/_byang chub sems dpa' dge ba'i rtsa ba 
[\[125a.6\]]yongs su smin pa rnams kyi nyon mongs pa dag ni rim gyis zad par 'gyur ba dang /_nyan thos kyi theg pa pa dge ba'i rtsa ba yongs su ma smin pa mgo dang gos la me 'bar ba lta bur byed pas ni de'i skad cig tsam yang srid par skye ba bskyed par mi bya ba'i phyir te/_nye bar 'khor 
[\[125a.7\]]de ltar na theg pa chen po la yang dag par zhugs pa'i byang chub sems dpa' rnams kyi bslab pa ni ring du rjes su zhugs pa yin la/_nyan thos kyi theg pa pa rnams kyi bslab pa ni mthar chags pa yin no/_/nye bar 'khor de lta bas na khyod kyis theg pa chen po la yang dag par 
[\[125b\]]
[\[125b.1\]]zhugs pa'i byang chub sems dpa' rnams kyi bslab pa ni rjes su srung ba dang bcas pa dang /_bcos su yod pa dang /_ring du rjes su zhugs pa yin par smros shig_/nyan thos kyi theg pa pa rnams kyi bslab pa ni rjes su srung ba med pa dang /_bcos su med pa dang /_
[\[125b.2\]]mthar chags pa yin par smros shig_/de ci'i phyir zhe na/_nye bar 'khor bla na med pa yang dag par rdzogs pa'i byang chub ni tshogs chen po dang ldan pa yin pas na theg pa chen po la yang dag par zhugs pa'i byang chub sems dpa' gcig tu skyo bas ni bskal pa tshad med grangs 
[\[125b.3\]]med par yang mtshams sbyor zhing 'khor bar sla ba ma yin pa'i phyir te/_nye bar 'khor de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang de gzigs pas na theg pa chen po la yang dag par zhugs pa'i byang chub sems dpa' rnams la 
[\[125b.4\]]gcig tu skyo ba'i gtam mi gsung /_gcig tu 'dod chags dang bral ba'i gtam mi gsung /_gcig tu yid 'byung ba'i gtam mi gsung bar dga' ba dang mchog tu dga' ba dang ldan pa'i gtam gsung ngo /_/zab pa dang /_kun nas nyon mongs pa can ma yin pa dang /_
[\[125b.5\]]phra ba dang /_brtags pa dang /_'gyod pa med pa dang /_kun nas ldang ba med pa'i gtam gsung ngo /_/thogs pa med pa dang /_sgrib pa med pa dang /_stong pa nyid kyi gtam gsung ste/_de dag gi gtam de dag thos nas mngon par dga' zhing 'khor bas yongs 
[\[125b.6\]]su mi skyo ba dang /_bla na med pa yang dag par rdzogs pa'i byang chub chags pa med pa yang yongs su rdzogs par byed do/_/de nas bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das nongs pa gang lags pa de dag 
[\[125b.7\]]las kha cig ni 'dod chags dang mtshungs par ldan pa lags/_kha cig ni zhe sdang dang mtshungs par ldan pa lags/_kha cig ni gti mug dang mtshungs par ldan pa lags na/_bcom ldan 'das de dag las ci 'dod chags dang mtshungs par ldan pa 'am/_
[\[126a\]]
[\[126a.1\]]'on te zhe sdang dang mtshungs par ldan pa'am/_'on te gti mug dang mtshungs par ldan pa'am/_gang zhig theg pa chen po la yang dag par zhugs pa'i byang chub sems dpa'i nongs pa shin tu lci bar 'gyur ba lags/_de skad ces gsol pa dang /_bcom 
[\[126a.2\]]ldan 'das kyis tshe dang ldan pa nye bar 'khor la 'di skad ces bka' stsal to/_/nye bar 'khor gal te theg pa chen po la yang dag par zhugs pa'i byang chub sems dpa' la 'dod chags dang mtshungs par ldan pa'i nyes pa bskal pa gang gA'i klung gi bye ma snyed du byung bar gyur la/_
[\[126a.3\]]zhe sdang dang mtshungs par ldan pa'i nyes pa gang yin pa ni gcig cig byung bar gyur na yang byang chub sems dpa'i theg pa tshad mar byas na zhe sdang dang mtshungs par ldan pa'i nyes pa gang yin pa de ni 'dod chags dang mtshungs par ldan pa'i nyes pa de dag pas ches nyes pa lci bar 'gyur ro/_/
[\[126a.4\]]de ci'i phyir zhe na/_nye bar 'khor zhe sdang ni sems can yongs su gtong bar 'gyur ba yin la/_'dod chags ni sems can sdud par 'gyur ba yin te/_nye bar 'khor de la sems can sdud par 'gyur ba'i nyon mongs pa gang yin pa de la ni byang chub sems dpa'i sgyu bag dang 
[\[126a.5\]]'jigs pa med la/_sems can yongs su gtong bar 'gyur ba'i nyon mongs pa gang yin pa de la ni byang chub sems dpa'i sgyu bag dang 'jigs pa yod pa'i phyir ro/_/nye bar 'khor yang de bzhin gshegs pas 'dod chags ni 'bral ba bul la kha na ma tho ba dang bcas pa chung ba 
[\[126a.6\]]dang /_zhe sdang ni 'bral ba myur la kha na ma tho ba dang bcas pa che ba dang /_gti mug ni 'bral ba bul la kha na ma tho ba dang bcas pa che bar gsungs pa gang yin pa de la/_nye bar 'khor 'bral ba bul la kha na ma tho ba dang bcas pa chung ba gang yin pa de ni byang chub sems dpa'i 
[\[126a.7\]]nyon mongs pa ma yin par blta'o/_/'bral ba myur la kha na ma tho ba dang bcas pa che ba gang yin pa de ni byang chub sems dpa'i nyon mongs pa yin pas rmi lam na yang 'dod par mi bya'o/_/nye bar 'khor de lta bas na khyod kyis byang chub sems dpa' rnams kyi 'dod chags dang 
[\[126b\]]
[\[126b.1\]]mtshungs par ldan pa'i nyes pa gang dag yin pa de dag la ni byang chub sems dpa'i sgyu bag dang nyes pa med pas de dag thams cad ni nyes pa ma yin par smros shig_/zhe sdang dang mtshungs par ldan pa'i nyes pa gang dag yin pa de dag la ni byang chub sems dpa'i sgyu bag dang nyes 
[\[126b.2\]]pa yod pas de dag thams cad ni nyes pa yin par smros shig_/nye bar 'khor de la byang chub sems dpa' gang dag thabs la mi mkhas pa de dag ni 'dod chags dang mtshungs par ldan pa'i nyes pa dag gis 'jigs par byed la/_zhe sdang dang mtshungs par ldan pa dag gis 
[\[126b.3\]]ni 'jigs par mi byed do/_/byang chub sems dpa' gang dag thabs la mkhas pa de dag ni zhe sdang dang mtshungs par ldan pa'i nyes pa dag gis 'jigs par byed la 'dod chags dang mtshungs par ldan pa dag gis ni 'jigs par mi byed do/_/de nas 'jam dpal gzhon nur gyur 
[\[126b.4\]]pa 'khor de nyid du 'dus par gyur te/_'dug pa des bcom ldan 'das la 'di skad ces gsol to/_/bcom ldan 'das shin tu dul ba'i chos thams cad la 'dul ba ci zhig mchis/_de skad ces gsol pa dang /_bcom ldan 'das kyis 'jam dpal gzhon nur gyur pa la 
[\[126b.5\]]'di skad ces bka' stsal to/_/'jam dpal gal te byis pa so so'i skye bo rnams kyi chos thams cad shin tu dul bar shes na ni de bzhin gshegs pa yang yang dang yang du 'dul ba 'cha' bar mi mdzad pa zhig na/_gang gi phyir sems can rnams kyis mi shes pa de'i phyir de bzhin 
[\[126b.6\]]gshegs pa yang chos thams cad shin tu dul ba rtogs par bya ba'i phyir rim gyis bya ba'i 'dul ba 'cha' bar mdzad do/_/de nas bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das 'jam dpal gzhon nur gyur pa 'di 'dul ba 
[\[126b.7\]]rnam par gtan la dbab pa bstan pa bshad pa 'di la ci yang mi ston lags na/_bcom ldan 'das de'i slad du bcom ldan 'das kyis 'jam dpal gzhon nur gyur pa 'di bstan pa 'ga' zhig legs par ston par mdzad du gsol/_de nas bcom ldan 'das kyis 'jam 
[\[127a\]]
[\[127a.1\]]dpal gzhon nur gyur pa la 'di skad ces bka' stsal to/_/'jam dpal dge slong nye bar 'khor 'di 'dul ba la mkhas pa nyan par 'dod kyis shin tu dul ba las rtsoms te khyod slobs par gyis shig_/de nas 'jam dpal gzhon nur gyur pas tshe dang ldan 
[\[127a.2\]]pa nye bar 'khor la 'di skad ces smras so/_/btsun pa nye bar 'khor chos thams cad ni shin tu dul ba ste/_rang gi sems gdul ba'i phyir shin tu dul ba kun tu ston to/_/chos thams cad ni kun nas nyon mongs pa can ma yin pa ste bdag mi dmigs pa'i phyir 'gyod pa 
[\[127a.3\]]'dul ba kun tu ston to/_/chos thams cad ni phyin ci ma log pa ste/_rang bzhin gyis yongs su dag pa'i phyir shin tu dul ba kun tu ston to/_/chos thams cad ni de bzhin nyid kyi mtha'i sgo yin te/_bslab pa la rlom sems med par bya ba'i phyir bslab pa 
[\[127a.4\]]yongs su dag pa kun tu ston to/_/chos thams cad ni rnam par mi rtog pa dang /_blang ba med pa dang /_dor ba med pa ste bsam gyis mi khyab pas chags pa med pa nyid kun tu ston to/_/chos thams cad ni chags pa med pa dang /_gnas pa med pa ste/_/yun ring du mi gnas 
[\[127a.5\]]pa'i phyir 'gro ba thams cad yongs su dag pa kun tu ston to/_/chos thams cad ni nam mkha'i mtha' la gnas pa ste/_dngos po dang bral ba'i phyir rang bzhin med pa nyid kun tu ston to/_/chos thams cad ni tha dad du bya ba med par gyur pa ste/_sngon gyi mtha' dang phyi ma'i 
[\[127a.6\]]mtha' dang da ltar byung ba mi dmigs pa'i phyir dus gsum mnyam pa nyid kun tu ston to/_/chos thams cad ni gdags pa dang bral ba ste/_sems mnyam pa nyid du spyod pa'i phyir the tshom spang ba kun tu ston to/_/btsun pa nye bar 'khor de ni sangs rgyas bcom ldan 'das rnams kyis 
[\[127a.7\]]rjes su rtogs pa chos kyi dbyings shin tu dul ba yin te/_rigs kyi bu dang /_rigs kyi bu mo gang dag chos nyid 'di la ma mos pa de dag ni de bzhin gshegs pa'i bslab pa las ring du gyur pa yin no/_/de nas bcom ldan 'das la tshe dang ldan pa nye bar 'khor gyis 'di skad 
[\[127b\]]
[\[127b.1\]]ces gsol to/_/bcom ldan 'das 'jam dpal gzhon nur gyur pa ni gang dang gang ston pa de dag thams cad bsam gyis mi khyab pa kho na las brtsams te ston lags so/_/de skad ces gsol pa dang /_bcom ldan 'das kyis tshe dang ldan pa nye bar 'khor la 'di skad 
[\[127b.2\]]ces bka' stsal to/_/nye bar 'khor 'jam dpal gzhon nur gyur pa'i chos ston pa ni rnam par grol ba'i rgyu 'thun pa yin te/_bsam gyis mi khyab pa nyid la ma brten par rnam par grol ba med pas na/_de'i phyir 'jam dpal gzhon nur gyur pa ni rnam par rtog pa thams cad dang 
[\[127b.3\]]bral ba dang /_sems pa la mos pa lhag pa'i nga rgyal can rnams kyi lhag pa'i nga rgyal med par bya ba'i phyir chos ston to/_/de nas bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das dge slong sems gang dang mtshungs par ldan 
[\[127b.4\]]na lhag pa'i nga rgyal can lags/_de skad ces gsol pa dang /_bcom ldan 'das kyis tshe dang ldan pa nye bar 'khor la 'di skad ces bka' stsal to/_/nye bar 'khor 'di la dge slong gal te 'dod chags spang bar sems na lhag pa'i nga rgyal la spyod pa yin no/_/gal te zhe 
[\[127b.5\]]sdang spang ba dang /_gti mug spang bar sems na lhag pa'i nga rgyal la spyod pa yin no/_/gal te 'dod chags kyi chos kyang gzhan la sangs rgyas kyi chos kyang gzhan no zhes de snyam du sems na lhag pa'i nga rgyal la spyod pa yin no/_/gal te zhe sdang gi chos kyang gzhan la sangs 
[\[127b.6\]]rgyas kyi chos kyang gzhan pa dang /_gti mug gi chos kyang gzhan la sangs rgyas kyi chos kyang gzhan no zhes de snyam du sems na lhag pa'i nga rgyal la spyod pa yin no/_/gal te dga' ba la sems na lhag pa'i nga rgyal la spyod pa yin no/_/bya ba la sems na lhag pa'i nga rgyal la spyod 
[\[127b.7\]]pa yin no/_/rnam par grol ba la sems na lhag pa'i nga rgyal la spyod pa yin no/_/stong pa nyid la sems na lhag pa'i nga rgyal la spyod pa yin no/_/mtshan ma med pa la sems na lhag pa'i nga rgyal la spyod pa yin no/_/smon pa med pa la sems na lhag pa'i nga rgyal la spyod 
[\[128a\]]
[\[128a.1\]]pa yin no/_/mngon par 'du bya ba med pa la sems na lhag pa'i nga rgyal la spyod pa yin no/_/skye ba med pa la sems na lhag pa'i nga rgyal la spyod pa yin no/_/dngos po med pa la sems na lhag pa'i nga rgyal la spyod pa yin no/_/gal te chos rnams 
[\[128a.2\]]yod do snyam du sems na lhag pa'i nga rgyal la spyod pa yin no/_/chos thams cad ni mi rtag go snyam du sems na lhag pa'i nga rgyal la spyod pa yin no/_/chos thams cad stong pa la yang bya ba ci yod ces de snyam du sems na lhag pa'i nga rgyal la spyod pa yin te/_de ni nyan 
[\[128a.3\]]thos kyi theg pa pa'i lhag pa'i nga rgyal yin no/_/de la byang chub sems dpa'i theg pa pa'i lhag pa'i nga rgyal gang zhe na/_gal te bdag gis thams cad las khyad par du 'phags pa sangs rgyas kyi ye shes la sems bskyed do zhes de snyam du sems na lhag pa'i nga rgyal la spyod 
[\[128a.4\]]pa yin no/_/gal te pha rol du phyin pa drug la spyad par bya'o zhes de snyam sems na lhag pa'i nga rgyal la spyod pa yin no/_/gal te shes rab kyi pha rol tu phyin pa la nges par 'byung ba yin par sems te/_de snyam sems na lhag pa'i nga rgyal la spyod pa yin no/_/gal te 
[\[128a.5\]]'di ni zab pa'o/_/'di ni zab pa ma yin no/_/zhes de snyam sems na lhag pa'i nga rgyal la spyod pa yin no/_/gal te 'dis ni rnam par dag par 'gyur la 'dis ni rnam par dag par mi 'gyur ro/_/zhes de snyam sems na lhag pa'i nga rgyal la spyod pa yin no/_/gal te 
[\[128a.6\]]'di dag ni sangs rgyas kyi chos so/_/'di dag ni rang sangs rgyas kyi chos so/_/'di dag ni nyan thos kyi chos so zhes de snyam sems na lhag pa'i nga rgyal la spyod pa yin no/_/gal te 'di ni rigs so/_/'di ni mi rigs so/_/zhes de snyam sems na lhag pa'i nga rgyal la 
[\[128a.7\]]spyod pa yin no/_/gal te 'di ni kun nas nyon mongs pa can yin no/_/'di ni kun nas nyon mongs pa can ma yin no/_/zhes de snyam sems na lhag pa'i nga rgyal la spyod pa yin no/_/gal te 'di ni lam yin no/_/'di ni lam ma yin no/_/zhes de snyam sems na lhag 
[\[128b\]]
[\[128b.1\]]pa'i nga rgyal la spyod pa yin no/_/gal te myur du bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/zhes de snyam sems na lhag pa'i nga rgyal la spyod pa yin no/_/gal te chos thams cad ni bsam gyis mi khyab pa yin 
[\[128b.2\]]pas 'di la bsam par bya ba med do/_/zhes de snyam sems na lhag pa'i nga rgyal la spyod pa yin no/_/gal te bla na med pa yang dag par rdzogs pa'i byang chub ni bsam gyis mi khyab pa yin pas bsam par bya ba ci yang med do/_/zhes de snyam sems na dmigs pa 
[\[128b.3\]]chen po yin te/_de ni byang chub sems dpa'i theg pa pa'i lhag pa'i nga rgyal yin no/_/de skad ces bka' stsal pa dang /_bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das ji tsam gyis na/_dge slong lhag 
[\[128b.4\]]pa'i nga rgyal ma mchis pa lags/_de skad ces gsol pa dang /_bcom ldan 'das kyis tshe dang ldan pa nye bar 'khor la 'di skad ces bka' stsal to/_/nye bar 'khor dge slong gang thams cad mkhyen pa'i ye shes kyi rgyu 'thun pa/_bsam gyis mi khyab pa nyid la 
[\[128b.5\]]mngon par zhen par mi byed na de ni shin tu lhag pa'i nga rgyal med pa yin no/_/de nas bcom ldan 'das bsam gyis mi khyab pa 'di nyid rgya cher ston cing de'i tshe tshigs su bcad pa 'di dag bka' stsal to/_/gang dag bsam yas chos rnams 'di shes pa'i/_/mi rnams 
[\[128b.6\]]de dag rtag tu bde ba yin/_/chos dang chos min rnam rtog med pa ste/_/thams cad sems kyi spros pas phye ba yin/_/thams cad bsam yas thams cad byung min pas/_/dngos dang dngos med shes pa rnam par shig_/byis pa gang dag sems kyi dbang song 
[\[128b.7\]]ba/_/de dag srid pa bye ba brgyar sdug bsngal/_/dge slong gang dag bsam yas yod min pa'i/_/sangs rgyas mi mchog de sems tshul bzhin min/_/rtog pa'i dbang gis sangs rgyas rnam par brtags/_/rtog pa de yang nam yang byung ma yin/_/gang 
[\[129a\]]
[\[129a.1\]]dag chos rnams stong la sems byed pa'i/_/byis pa de dag lam ngan zhugs pa yin/_/chos rnams stong pa yi ges brjod pa ni/_/de dag yi ge med par yi ges bstan/_/gang dag zhi zhing rab zhi'i chos sems pa'i/_/sems pa de yang nam yang 
[\[129a.2\]]byung ma yin/_/spros kun sems kyi rnam par rtog yin te/_/de phyir chos rnams bsam yas rtogs par gyis/_/chos 'di thams cad sems med sems pa med/_/ji srid mi sems de srid stong pa yin/_/mi gang stong la sems par byed 'dod pa/_/bsam 
[\[129a.3\]]yas kun la phyir zhing sems pa yin/_/mig ni thams cad ldan na mthong 'gyur te/_/mig gis gzugs rnams mthong ba gang yin pa'ang /_/mtshan mo rkyen rnams med na mthong mi 'gyur/_/de phyir ldan dang bral ba rnam rtog yin/_/mig ni snang las brten te yid 'ong 
[\[129a.4\]]dang /_/yid du mi 'ong sna tshogs gzugs mthong bas/_/de ltar ldan las brten te mthong bas na/_/de phyir mig gis nam yang mthong ba med/_/yid du 'ong ba'i sgra grag gang yin pa/_/de yang nam yang nang du zhugs pa med/_/der 'gro dmigs su yod pa ma yin te/_/
[\[129a.5\]]rtog pa'i dbang gis sgra rnams byung ba yin/_/chos rnams 'di dag yi ge sgra skad kyis/_/grangs dang tha snyad gdags par bstan pa yin/_/chos dang chos min nam yang yod min yang /_/skye bo byis pa rnams la de mi snang /_/sbyin pa'i bsngags pa 'jig rten ngas brjod 
[\[129a.6\]]kyang /_/ser sna'i chos de'ang dmigs su yod ma yin/_/de ltar rgyal ba'i chos rnams bsam yas te/_/de yang dmigs med de yang mthong ba med/_/tshul khrims bya ba dag pa ngas bshad kyang /_/'tshal pa'i tshul khrims mkha' la lag pa bzhin/_/tshul 
[\[129a.7\]]khrims ngan pa thams cad mkha' 'dra ste/_/gang dag tshul bzang de yang de dang 'dra/_/bzod pa gya nom nga yis bshad byas kyang /_/de yi rang bzhin nam yang mthong ba med/_/'di na chos 'ga' 'ang 'khrug pa yod min yang /_/bzod pa de yang rgyal bas rab tu bshad/_/
[\[129b\]]
[\[129b.1\]]nyin mtshan bag yod bya phyir nga yis ni/_/mi nyal dam pa bsngags pa brjod byas te/_/bskal pa brgya snyed brtson 'grus bskyed byas kyang /_/'phel bar mi 'gyur zad pa yod ma yin/_/bsam gtan rnam thar ting 'dzin gya nom pa'i/_/ji bzhin sgo dag 'gro la bstan 
[\[129b.2\]]byas te/_/'di la chos 'ga' 'ang zad pa yod min yang /_/de dag cha shas phye ste rab tu bstan/_/shes rab chos rnams shes par gyis shig ces/_/shes rab lhag mthong blo gros ngas bstan kyang /_/rang bzhin rang bzhin med pa nam du yang /_/shes par mi nus 
[\[129b.3\]]de yang nges par bstan/_/rab dben chog shes sbyangs la dga' gyis shes/_/dka' thub ngan pa 'jig rten ngas bshad kyang /_/chos shes yongs su mi 'thob gang yin pa/_/chos de 'di na dmigs su yod ma yin/_/sems dmyal 'jigs pa nga yis bstan byas 
[\[129b.4\]]te/_/sems can stong phrag du ma skyo byas kyang /_/gang dag shi 'phos ngan song drag 'gro ba'i/_/'gro ba de dag nam yang yod ma yin/_/gang dag ral gri mda' chen mtshon 'byin pa'i/_/gnod pa byed pa yod pa ma yin te/_/rtog pa'i dbang gis ngan song de dag 
[\[129b.5\]]na/_/lus la 'bab mthong de na mtshon cha med/_/sna tshogs yid dga' me tog kha bye zhing /_/gser gyi khang mchog 'bar ba yid 'ong ba/_/'di na de la'ang byed pa 'ga' med de/_/de dag rtog pa'i dbang gis gzhag pa yin/_/rtog pa'i dbang gis 'jig rten 
[\[129b.6\]]rnam brtags te/_/'du shes 'dzin pas byis pa rnam par phye/_/'dzin dang 'dzin med de yang 'byung min te/_/yongs su rtog pa sgyu ma smig rgyu bzhin/_/'gro don byang chub phyir ni sems bskyed ces/_/spyod mchog khyad par 'phags pa bstan byas kyang /_/byang chub 
[\[129b.7\]]nam yang dmigs su yod min te/_/'dod pa gang yin de yang yod ma yin/_/sems ni rang bzhin 'od gsal rnam dag cing /_/rdul med rdul bral dri ma med par gsungs/_/byis pa yod pa min la rnam rtog pa/_/chags 'gyur sdang bar 'gyur zhing rmongs par 
[\[130a\]]
[\[130a.1\]]'gyur/_/mnyam gzhag gya nom chos ni thob gyur na/_/'dod chags yod min sdang med rmongs pa'ang med/_/'dod chags bral zhing rnam par grol ba'i chos/_/kun gzhir ma gyur mya ngan 'das pa 'thob/_/mkha' 'dra'i chos rnams 'di dag shes 
[\[130a.2\]]gyur na/_/zhing brgya rnams su thogs med 'gro 'gyur zhing /_/de dag yid kyang chags pa med 'gyur bas/_/de phyir thogs med lam ni bskyed par gyis/_/bskal pa brgya phrag mang por spyod byas shing /_/sems can brgya phrag mtha' yas grol byas kyang /_/nam 
[\[130a.3\]]yang sems can dmigs su yod min zhing /_/zad pa'ang yod min mtha' yas gyur pa'ang med/_/ji ltar sgyu ma mkhan gyis 'jig rten na/_/sems can brgya phrag mang po sprul byas te/_/sprul pa de dag thams cad bsad gyur kyang /_/sgyu ma de dag bsad pa 
[\[130a.4\]]yod min ltar/_/'gro ba 'di kun sgyu ma'i rang bzhin te/_/'di la mtha' ni nam yang dmigs su med/_/gang dag de ltar mtha' yas mos byas pa/_/de dag 'jig rten na ni tshor ba med/_/gang dag rang bzhin med chos 'di shes pa/_/dpa' bo de dag 'jig rten 
[\[130a.5\]]mya ngan 'das/_/'dod pa'i yon tan spyod kyang chags med cing /_/chags pa rnams spangs sems can 'dul bar byed/_/'di na sems can 'ga' med srog med kyang /_/mi dbang rnams ni sems can phan pa mdzad/_/sems can yod ma yin yang don mdzad 
[\[130a.6\]]pa/_/de dag rnams kyi de ni dka' ba che/_/ji ltar chang ba bcangs te byis pa la/_/ston cing la du yod ces brjod byas nas/_/de yis chang ba stong pa mthong nas ni/_/byis pa de ni cho nges ngu ba ltar/_/de bzhin sangs rgyas bsam gyis mi khyab pa/_/sems 
[\[130a.7\]]can tshul la mkhas shing mkhyen pa rnams/_/chos rnams 'di dag gsob gsog mkhyen gyur nas/_/'jig rten dag la dngos po bstan pa ston/_/shin tu dga' ba'i bstan pa 'di la ni/_/khyim pa'i rtags spangs rab tu byung gyis la/_/'bras bu yod pa'i 
[\[130b\]]
[\[130b.1\]]mchog tu 'gyur gyis shes/_/thugs rje can gyis de skad bstan pa'ang mdzad/_/khyim pa'i rtags spangs rab tu byung gyur nas/_/'bras bu thams cad 'thob par 'gyur yang ni/_/chos kyi rang bzhin dag la gzhal byas na/_/'bras bu kun med 'bras bu thob pa'ang 
[\[130b.2\]]med/_/'on kyang 'bras bu thob pa thob gyur pa/_/kye ma mi mchog thugs rje ldan pa yi/_/rgyal bas rigs pa shin tu legs bshad ces/_/de dag ngo mtshar che ba skye bar 'gyur/_/de ltar zhi ba'i chos rnams de dag la/_/'di dag dbang po bsam gtan rnam thar 
[\[130b.3\]]dang /_/stobs dang byang chub yan lag zhi ba zhes/_/ming dang tshig stong snyed kyis bstan pa mdzad/_/dbang po 'ga' yang ma skyes stobs kyang min/_/byang chub yan lag zhi ba 'ang ma bskyed de/_/chos 'di gzugs can ma yin gzugs med kyang /_/'jig rten 
[\[130b.4\]]dag la shes pa'i stobs kyis bshad/_/'gro ba rnams la thob pa ngas bshad pa/_/de kun mtshan ma rnam par spangs pa yin/_/'di na gang dag bdag gis thob sems pa/_/de ni ma thob thob par rlom sems byed/_/'jig rten dag na gang la dngos med 
[\[130b.5\]]pa/_/de la thob pa 'ga' yang yod ma yin/_/thob dang thob med 'gro la bstan mdzad pa/_/gang gis de ltar shes des thob pa yin/_/kun las khyad zhugs 'bras bu thob pa yin/_/sems can de ngas sems can med par bstan/_/de la sems 
[\[130b.6\]]can nam yang dmigs med de/_/sems can med na gang gis 'thob par 'gyur/_/zhing dngos gang la sa bon yod min pa/_/de la myu gu skye ba med pa ltar/_/de bzhin sems can nam yang dmigs med na/_/sems can med la 'thob pa ga la yod/_/sems 
[\[130b.7\]]can 'di kun mya ngan 'das pa ste/_/'di la rtsa ba nam yang dmigs su med/_/gang zhig chos tshul 'di la mos gyur pa/_/de ngas lhag med mya ngan 'das par bstan/_/sangs rgyas brgya mang yang dag 'das gyur pa/_/de dag gis kyang sems can kun ma 
[\[131a\]]
[\[131a.1\]]btul/_/gal te sems can 'ga' 'dir byung gyur na/_/de dag nam yang mya ngan 'da' mi 'gyur/_/de ltar lam 'di sgrib pa yod min te/_/de la nam yang chags pa yod ma yin/_/gang dag chos nyid 'di la mos gyur pa/_/de dag yid ni srid 
[\[131a.2\]]la chags mi 'gyur/_/bcom ldan 'das kyis tshigs su bcad pa bsgrub pa bstan pa 'di bshad pa na dge slong lhag pa'i nga rgyal can nyis brgya len pa med par zag pa rnams las sems rnam par grol lo/_/byang chub sems dpa' drug khris ni mi skye ba'i chos la bzod pa 
[\[131a.3\]]thob par gyur to/_/de nas bcom ldan 'das la tshe dang ldan pa nye bar 'khor gyis 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_nye bar 'khor de'i 
[\[131a.4\]]phyir khyod kyis chos kyi rnam grangs 'di 'dul ba rnam par gtan la dbab pa zhes bya bar zung shig_/sems can thams cad yang dag par 'joms pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa nye bar 'khor 
[\[131a.5\]]dang /_'jam dpal gzhon nur gyur pa dang /_byang chub sems dpa' de dag dang /_dge slong de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis 
[\[131a.6\]]gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las 'dul ba rnam par gtan la dbab pa nye bar 'khor gyis zhus pa zhes bya ba'i le'u ste nyi shu rtsa bzhi pa rdzogs 
[\[131a.7\]]so//_//rgya gar gyi mkhan po dzi na mi tra dang /_pradz+nya barma dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//[{D69}]'phags pa dkon mchog brtsegs pa chen 
[\[131b\]]
[\[131b.1\]]po'i chos kyi rnam grangs le'u stong phrag brgya pa las le'u nyi shu rtsa lnga pa ste lhag pa'i bsam pa bskul ba/_bam po dang po/_/rgya gar skad du/_Ar+ya ad+h+yA sha ya san tso da na nA ma ma hA yA na sU tra/_bod skad du/_'phags pa lhag pa'i bsam pa bskul ba 
[\[131b.2\]]zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das bA ra NA sI na drang srong lhung ba [{]ri dgas [,]ri dwags [}]kyi nags na/_dge slong stong tham pa'i dge 
[\[131b.3\]]slong gi dge 'dun chen po dang /_byang chub sems dpa' lnga brgya phal cher dge ba'i rtsa ba yongs su smin pa/_las kyi sgrib pa bsal ba sha stag dang thabs cig tu bzhugs te/_de'i tshe de na byang chub sems dpa' kha cig 'du 'dzi la dga' bar gnas shing gnyid la 
[\[131b.4\]]dga' ba dang /_las la dga' ba dang /_smra ba la dga' ba dang /_spros pa la dga' ba dang /_sbag pas spags par gyur pa dang /_rigs pa med pa dang /_mi brtson pa dang /_le lo can dang /_brtson 'grus dman pa dang /_sbyor ba btang bar gnas 
[\[131b.5\]]te/_byang chub sems dpa' sems dpa' chen po byams pas byang chub sems dpa' de dag yon tan ma yin pa'i spyod pa 'di lta bu dang ldan par mthong ngo /_/de nas byang chub sems dpa' sems dpa' chen po byams pa 'di snyam du sems te/_kye ma byang 
[\[131b.6\]]chub sems dpa' 'di dag ni byang chub kyi yan lag yongs su rdzogs par bya ba las yongs su nyams kyis bdag gis byang chub sems dpa' 'di dag bskul bar bya/_dran par bya gor ma chag go snyam mo/_/de nas byang chub sems dpa' sems dpa' chen 
[\[131b.7\]]po byams pa phye ma red kyi dus kyi tshe nang du yang dag 'jog las langs nas byang chub sems dpa' de dag ga la ba der song ste phyin nas byang chub sems dpa' sems dpa' chen po de dag dang lhan cig tu yang dag par mgu bar bya ba dang /_yang dag par dga' bar 
[\[132a\]]
[\[132a.1\]]bya ba'i gtam rnam pa sna tshogs byas nas byang chub sems dpa' de dag la 'di skad ces smras so/_/ci rigs kyi bu dag khyed dge ba'i chos rnams kyis 'phel ba'am/_yongs su nyams par ma gyur tam/_de dag gis smras pa/_tshe dang 
[\[132a.2\]]ldan pa byams pa bdag cag ni dge ba'i chos rnams las yongs su nyams te 'phel bar ma gyur to/_/bdag cag de bzhin gshegs par 'gyur ram mi 'gyur snyam pa'i the tshom gyis kyang bdag cag gi sems kun nas dkris shing 'dug go_/bdag cag 
[\[132a.3\]]log par ltung ba'i chos can yin nam/_log par ltung ba'i chos can ma yin zhig gu snyam pa'i 'gyod pas kyang bdag cag gi sems kun nas dkris shing 'dug ste/_bdag cag ni dge ba'i chos rnams la yang 'dun pa mi skye'o/_/de skad ces smras pa 
[\[132a.4\]]dang /_byang chub sems dpa' sems dpa' chen po byams pas byang chub sems dpa' de dag la 'di skad ces smras so/_/rigs kyi bu dag khyed tshur shog_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa 
[\[132a.5\]]ga la bzhugs pa der 'dong ngo /_/de ci'i phyir zhe na/_bcom ldan 'das de ni thams cad mkhyen pa/_thams cad gzigs pa/_ye shes sgrib pa mi mnga' ba dang ldan pa/_sems can thams cad kyi spyod pa la 'jug pa la mkhas pa ste/_des khyed kyi spyod pa'i 
[\[132a.6\]]rim pa ji lta ba bzhin du chos ston par 'gyur ba'i phyir ro/_/de nas byang chub sems dpa' drug cu tsam po de dag byang chub sems dpa' sems dpa' chen po byams pa dang lhan cig tu bcom ldan 'das ga la ba der dong ste/_lhags nas bcom ldan 'das kyi zhabs 
[\[132a.7\]]la mgo bos phyag 'tshal te/_ngu zhing bcom ldan 'das la yan lag lngas yang dang yang du phyag 'tshal nas gdong la mchi ma zag cing mgo ma bteg go_/byang chub sems dpa' sems dpa' chen po byams pas kyang bcom ldan 'das kyi zhabs la mgo bos 
[\[132b\]]
[\[132b.1\]]phyag 'tshal te/_bcom ldan 'das la lan gsum bskor ba byas nas phyogs gcig tu 'dug go_/de nas bcom ldan 'das kyis byang chub sems dpa' de dag la 'di skad ces bka' stsal to/_/rigs kyi bu dag khyed ma ngu ma 'gyod par longs/_khyed nyid 
[\[132b.2\]]kyis las kyi rnam par smin pa la mi rtog par dga' zhing mgu la yi rangs pas gzhan la gtse zhing gshe ba byas te/_las kyi sgrib pa de lta bu mngon par 'dus byas pas da ltar khyed bsgribs shing chod de kun nas bskor cing kun nas dkris nas brtson par mi nus 
[\[132b.3\]]so/_/de nas byang chub sems dpa' drug cu tsam po de dag gis bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/
[\[132b.4\]]bdag cag gis gang thos na rang gi sems zlog par bgyid cing las kyi sgrib pa gzhan yang mngon par 'du mi bgyid par 'gyur ba'i bdag cag gi las kyi sgrib pa bcom ldan 'das kyis legs par bka' stsal du gsol/_de skad ces gsol pa dang /_bcom ldan 
[\[132b.5\]]'das kyis gang zag byang chub sems dpa'i theg pa pa drug cu po de dag la 'di skad ces bka' stsal to/_/rigs kyi bu dag sngon byung ba 'das pa'i dus na de bzhin gshegs pa log par dad sel gyi gsung rab la khyed rab tu byung ste 'khod pa na tshul khrims kyi rgyags pas 
[\[132b.6\]]myos pa dang /_thos pa'i rgyags pas myos pa dang /_sbyangs pa'i yon tan dang /_yo byad bsnyungs pa la mngon par zhen pas dge slong chos smra ba gnyis la 'di ltar rnyed pa dang bkur sti'i rgyu dang /_mdza' bshes kyi khyim dang /_slongs mo ster ba'i khyim gyi 
[\[132b.7\]]gzhi las phrag dog dang ser sna dang ldan pas 'khrig pa'i skur pas bskur te/_chos smra ba'i dge slong de gnyis kyi mdza' bshes kyi khyim dang /_slongs mo ster ba'i khyim du gyur pa gang yin pa de dag kyang khyed kyis phye ste/_the tshom bskyed cing ma dad par byas la/_
[\[133a\]]
[\[133a.1\]]dge slong chos smra ba de gnyis kyi mi snyan pa mang po dag kyang smras/_sems can de dag gi dge ba'i rtsa ba yang bcad cing dge ba la sgrib par byas te/_mi dge ba'i las kyi sgrib pa des khyed lo drug khrir sems can dmyal ba chen po mnar med par 
[\[133a.2\]]skyes so/_/lo bzhi khrir ni sems can dmyal ba chen po yang sos su skyes so/_/lo nyi khrir ni sems can dmyal ba chen po thig nag tu skyes so/_/lo brgyad stong du ni sems can dmyal ba chen po tsha bar skyes so/_/khyed de nas shi 'phos nas mi'i lus rnyed 
[\[133a.3\]]pa rnyed nas tshe rabs lnga brgyar mig med de dmus long du gyur to/_/khyed las kyi sgrib pa de nyid kyis bsgribs nas gang dang gang du skyes pa de dag thams cad du sems rtul ba dang /_brjed ngas par gyur to/_/mi dge ba'i rtsa ba'i sgrib pas bsgribs shing dbang chung bar 
[\[133a.4\]]grags par gyur to/_/mi sdug pa'i skyon gyis zil gyis non pa dang /_smad pa dang /_bshung ba dang /_skur pa mang bar yul ngan pa dang /_yul 'khor ngan pa dang /_ljongs ngan pa dag tu rigs ngan dang /_dbul po'i rigs dag tu skyes nas rnyed pa chung ba 
[\[133a.5\]]dang /_bkur sti chung ba dang /_mi bkur ba dang /_mi mchod par gyur to/_/khyed 'di nas shi 'phos nas lnga brgya pa tha ma la dam pa'i chos nub pa'i dus kyi tshe yul ngan pa sha stag tu rigs dma' ba dang /_dbul po dag tu skye bar 'gyur te/_skur pa mang ba 
[\[133a.6\]]dang /_brjed ngas pa dang /_dge ba'i rtsa ba spong ba dang /_brtson pa byas kyang bar chad 'byung ba dang /_snang ba byung yang phyir nub par 'gyur ro/_/khyed lnga brgya pa tha ma la las kyi sgrib pa thams cad zad par 'gyur te/_zad par byas nas de bzhin gshegs 
[\[133a.7\]]pa 'od dpag med kyi sangs rgyas kyi zhing 'jig rten gyi khams bde ba can du skye bar 'gyur te/_de bzhin gshegs pa 'od dpag med des kyang khyed bla na med pa yang dag par rdzogs pa'i byang chub tu lung ston par 'gyur ro/_/de nas rigs kyi bu byang chub sems dpa'i theg pa 
[\[133b\]]
[\[133b.1\]]pa drug cu po de dag gis gdong las mchi ma phyis nas skyo zhing skyo ba'i yid kyis yang dag par dga' ste/_spu zing zhes byed par gyur nas bcom ldan 'das la 'di skad ces gsol to/_/bcom ldan 'das bdag cag gis byang chub sems dpa'i theg pa pa'i gang zag 
[\[133b.2\]]rnams la tha ba'i nongs pa'i sems bskyed pa gang lags pa'i nongs pa dang /_gzhan yang las kyi sgrib pa gang ci mngon par 'dus bgyis pa rnams bdag cag gis bshags so/_/bcom ldan 'das deng slan chad bdag cag 'di rnams kyis de bzhin gshegs pa'i 
[\[133b.3\]]spyan sngar yi dam 'di lta bu bca' bar bgyi'o/_/bcom ldan 'das gal te bdag cag gis deng slan chad byang chub sems dpa'i theg pa pa'i gang zag gi ltung ba mang ba'am/_mang ba ma lags pa yang rung ste/_gleng na bdag cag gis de bzhin gshegs pa dgra 
[\[133b.4\]]bcom pa yang dag par rdzogs pa'i sangs rgyas la bslus par 'gyur ro/_/bcom ldan 'das gal te bdag cag gis deng slan chad byang chub sems dpa'i theg pa pa'i gang zag la brnyas sam/_de la mi snyan pa brjod na bdag cag gis de bzhin gshegs pa dgra 
[\[133b.5\]]bcom pa yang dag par rdzogs pa'i sangs rgyas la bslus par 'gyur ro/_/bcom ldan 'das gal te bdag cag gis deng slan chad byang chub sems dpa'i theg pa pa'i gang zag khyim pa'am rab tu byung ba yang rung ste/_'dod pa'i yon tan lnga la rtse zhing yongs su spyod 
[\[133b.6\]]pa mthong na ma dad par bgyid pas ma gus pa bskyed dam/_de la ston par 'du shes ma bskyed na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad mdza' bshes kyi khyim dang /_slongs mo ster 
[\[133b.7\]]ba'i khyim gyi rgyus byang chub sems dpa'i theg pa pa'i gang zag rnams kyi lus la gnod pa'am/_sems la gnod pa bgyis na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad byang chub sems 
[\[134a\]]
[\[134a.1\]]dpa'i theg pa pa'i gang zag mthong nas yid du mi 'ong ba'i tshig gcig tsam zhig smras na yang bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad nyin lan gsum mtshan lan gsum 
[\[134a.2\]]du byang chub sems dpa'i theg pa pa'i gang zag la phyag ma bgyis na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad brtul zhugs yang dag par blangs pa 'di'i slad du rgyal srid thob pa 'am/_
[\[134a.3\]]nor thob pa 'am/_lus dang /_srog dang yang ma bsdos na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad nyan thos kyi theg pa pa 'am/_rang sangs rgyas kyi theg pa pa'i gang zag la brnyas 
[\[134a.4\]]te/_bdag cag ni ches drag gis de dag ni de lta ma yin no snyam na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad dma' ba'i sems dang /_gdol pa dang /_khyi'i sems lta bur 
[\[134a.5\]]gnas par ma bgyis na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng slan chad bdag la stod dam/_gzhan la smod na bdag cag gis de bzhin gshegs pa la bslus par 'gyur ro/_/bcom ldan 
[\[134a.6\]]'das gal te bdag cag gis deng slan chad gnod sems dang /_rtsod pa'i 'jigs pas bskul ma thag tu dpag tshad dam dpag tshad brgya ram byol na bdag cag gis de bzhin gshegs pa la bslus par 'gyur ro/_/bcom ldan 'das gal te bdag cag gis deng 
[\[134a.7\]]slan chad bdag nyid tshul khrims dang ldan par khas 'che ba 'am/_mang du thos pa 'am/_sbyangs pa'i yon tan dang ldan pa'am/_yon tan gang yang rung ba zhig gis bdag brjod na bdag cag gis de bzhin gshegs pa la bslus par 'gyur ro/_/
[\[134b\]]
[\[134b.1\]]bcom ldan 'das gal te bdag cag gis deng slan chad dge ba mi spyoms shing sdig pa mi 'chab par gnas par ma bgyis na bdag cag gis de bzhin gshegs pa dgra bcom pa yang dag par rdzogs pa'i sangs rgyas la bslus par 'gyur ro/_/de nas 
[\[134b.2\]]bcom ldan 'das kyis byang chub sems dpa'i theg pa pa'i gang zag de dag la legs so zhes bya ba byin te/_rigs kyi bu dag legs so/_/legs so tshig 'di khyed kyis legs par smras so/_/yang dag par blang pa 'di legs par byas so/_/
[\[134b.3\]]khyed yang dag par blang ba 'di la gnas na las kyi sgrib pa rnam par byang bar 'gyur zhing dge ba'i rtsa ba rnam par dag pa yang thob par 'gyur ro/_/de'i tshe bcom ldan 'das kyis byang chub sems dpa' sems dpa' chen po byams pa la bka' stsal pa/_byams pa 
[\[134b.4\]]rigs kyi bu 'am/_rigs kyi bu mo las kyi sgrib pa sbyang bar 'dod pas ji ltar rigs kyi bu 'di dag gis byas pa de bzhin du yi dam bca'o/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/
[\[134b.5\]]bcom ldan 'das ci rigs kyi bu 'di dag yi dam 'di yongs su rdzogs par bgyid par 'gyur lags sam/_'on te yongs su gtong bar 'gyur lags bka' stsal pa/_byams pa rigs kyi bu 'di dag ni yi dam 'di lus dang srog gi phyir yang spong bar mi 
[\[134b.6\]]'gyur ro/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das byang chub sems dpa'i theg pa pa'i gang zag chos du dang ldan na lnga brgya pa tha ma la dam pa'i chos rnam par 'jig 
[\[134b.7\]]pa'i tshe ma snad cing ma rmas la bde bar yongs su thar bar 'gyur lags/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa byang chub sems dpa'i 
[\[135a\]]
[\[135a.1\]]theg pa pa'i gang zag chos bzhi dang ldan na lnga brgya pa tha ma la dam pa'i chos rnam par 'jig pa'i tshe ma snad cing ma rmas la bde bar yongs su thar bar 'gyur ro/_/bzhi gang zhe na/_bdag gis 'khrul pa la so sor rtog pa dang /_byang chub 
[\[135a.2\]]sems dpa'i theg pa pa'i gang zag gzhan gyi nyes pa mi gleng ba dang /_mdza' bshes kyi khyim dang /_slongs mo ster ba'i khyim la mi lta ba dang /_yid du mi 'ong ba'i tshig spong ba ste/_byams pa byang chub sems dpa'i theg pa pa'i gang zag chos bzhi po de dag dang ldan 
[\[135a.3\]]na lnga brgya pa tha ma la dam pa'i chos rnam par 'jig pa'i tshe ma snad cing ma rmas la bde bar yongs su thar bar 'gyur ro/_/byams pa gzhan yang byang chub sems dpa'i theg pa pa'i gang zag chos bzhi dang ldan na lnga brgya pa tha ma la dam pa'i chos rnam par 'jig pa'i tshe 
[\[135a.4\]]ma snad cing ma rmas la bde bar yongs su thar bar 'gyur te/_bzhi gang zhe na/_thos pa nyung ngu'i sems can yongs su spong ba dang /_'khor mi bsdu ba dang /_bas mtha'i gnas mal la bsten pa dang /_bdag dul ba dang /_zhi ba dang /_zhi gnas kyi sbyor ba la 
[\[135a.5\]]brtson pa ste/_byams pa byang chub sems dpa'i theg pa pa'i gang zag chos bzhi po de dag dang ldan na lnga brgya pa tha ma la dam pa'i chos rnam par 'jig pa'i tshe ma snad cing ma rmas la bde bar yongs su thar bar 'gyur ro/_/byams pa de lta bas na/_byang chub 
[\[135a.6\]]sems dpa'i theg pa pa'i rigs kyi bu 'am rigs kyi bu mo lnga brgya pa tha ma la dam pa'i chos rnam par 'jig pa'i tshe ma snad cing ma rmas la bde bar yongs su thar bar 'gyur bar 'dod pa dang /_las kyi sgrib pa thams cad zad par byed par 'dod pas 'du 'dzi la mi dga' 
[\[135a.7\]]ba dang /_dgon pa dang /_nags dang /_bas mthar gnas pa dang /_sems can rigs pa med cing mi brtson pa yongs su spong ba dang /_bdag gi 'khrul pa la rtog cing gzhan gyi 'khrul pa mi tshol ba dang /_mi smra ba la dga' ba dang /_shes rab kyi pha 
[\[135b\]]
[\[135b.1\]]rol tu phyin pas gnas pa la dga' bar bya'o/_/gal te de la sems can gzhan dag la brda sprad par 'dod pa'i sems skyes na des zang zing med pa'i sems la gnas te chos kyi sbyin pa sbyin par bya'o/_/byams pa nyi shu po 'di dag ni zang zing med pa'i chos kyi sbyin 
[\[135b.2\]]pa rnyed pa dang /_bkur sti mi 'dod par chos kyi sbyin pa sbyin pa gang yin pa de'i phan yon yin te/_nyi shu gang zhe na/_'di lta ste/_dran pa dang ldan par 'gyur ba dang /_blo gros dang ldan par 'gyur ba dang /_blo dang ldan par 'gyur ba dang /_brtan pa dang 
[\[135b.3\]]ldan par 'gyur ba dang /_shes rab dang ldan par 'gyur ba dang /_'jig rten las 'das pa'i shes rab rjes su rtogs par 'gyur ba dang /_'dod chags chung bar 'gyur ba dang /_zhe sdang chung bar 'gyur ba dang /_gti mug chung bar 'gyur ba dang /_
[\[135b.4\]]bdud kyis de la glags mi rnyed par 'gyur ba dang /_sangs rgyas bcom ldan 'das rnams kyis dgongs par 'gyur ba dang /_mi ma yin pa rnams de la srung bar 'gyur ba dang /_lha rnams de la gzi byin skyed par 'gyur ba dang /_mi mdza' ba rnams 
[\[135b.5\]]kyis de la glags rnyed par mi 'gyur ba dang /_de'i mdza' bshes rnams mi phyed par 'gyur ba dang /_tshig btsun par 'gyur ba dang /_des mi 'jigs pa 'thob par 'gyur ba dang /_yid bde ba mang bar 'gyur ba dang /_mkhas pas bsngags par 
[\[135b.6\]]'gyur ba dang /_de'i chos kyi sbyin pa de yang rjes su dran par bya bar 'os par 'gyur ba ste/_byams pa nyi shu po de dag ni zang zing med pa'i chos kyi sbyin pa rnyed pa dang bkur sti yongs su spangs shing gos dang zas la re ba med par phan pa'i dngos po sngon du 'gro ba'i 
[\[135b.7\]]sems kyis rgyun mi chad par yang dang yang du chos kyi sbyin pa sbyin pa gang yin pa de'i phan yon yin no/_/byams pa zang zing med pa'i sems dang ldan pa'i chos kyi sbyin pa la gzhan yang phan yon nyi shu yod de/_nyi shu gang zhe na/_de'i spobs pa ma skyes pa skye 
[\[136a\]]
[\[136a.1\]]bar 'gyur ba dang /_de'i spobs pa skyes pa chud mi za bar 'gyur ba dang /_gzungs thob par bya ba'i phyir de'i sems drang por 'gyur ba dang /_tshegs chung ngus sems can mang po dag gi don byed par 'gyur ba dang /_tshegs chung ngus sems can rnams 
[\[136a.2\]]de la gus par rim gro byed par 'gyur ba dang /_lus kyi sdom pa thob par 'gyur ba dang /_ngag gi sdom pa thob par 'gyur ba dang /_yid kyi sdom pa thob par 'gyur ba dang /_ngan 'gro'i 'jigs pa las 'da' bar 'gyur ba dang /_rab tu dga' bzhin du 'chi ba'i dus 
[\[136a.3\]]byed par 'gyur ba dang /_phas kyi rgol ba thams cad chos dang 'thun pas tshar gcod par 'gyur ba dang /_de'i gzi brjid sems can rigs mthon po dag gis kyang mi bzod na phal dag gis lta ci smos pa dang /_dbang po zil gyis mi non par 'gyur ba dang /_lhag pa'i bsam 
[\[136a.4\]]pa phun sum tshogs pa 'dzin par 'gyur ba dang /_zhi gnas dang lhag mthong thob par 'gyur ba dang /_dka' ba spyad pa dag yongs su rdzogs par 'gyur ba dang /_brtson 'grus brtsams pa las yongs su nyams par mi 'gyur ba dang /_dam pa'i chos kun du srung bar 'gyur 
[\[136a.5\]]ba dang /_phyir mi ldog pa'i sa myur du non par 'gyur ba dang /_byang chub sems dpa'i spyod pa thams cad la 'thun par gnas par 'gyur ba ste/_byams pa nyi shu po de dag ni zang zing med pa'i sems dang ldan pa'i chos kyi sbyin pa'i phan yon yin no/_/byams pa phyi 
[\[136a.6\]]ma'i dus na byang chub sems dpa'i theg pa pa'i zang zing dang bcas pa'i chos kyi sbyin pa la ches yi rangs par 'gyur la/_zang zing med pa la ni ma yin te/_shes rab 'chal bar 'gyur ba de dag la ltos/_de dag 'di ltar mdza' bshes kyi khyim dang /_slongs mo 
[\[136a.7\]]ster ba'i khyim la rten cing ji ltar bdag la dad cing bkur sti byed par 'gyur snyam pa'i sems de lta bus chos kyi sbyin pa sbyin par byed de/_de dag gis zang zing med pa'i chos kyi sbyin pa bor nas gos dang /_zas dang /_mal cha dang /_stan dang /_nad kyi gsos 
[\[136b\]]
[\[136b.1\]]sman dang /_yo byad kyi phyir gzhan dag la chos ston par 'gyur ro byams pa 'di lta ste/_dper na mi la la zhig la khyi ro 'am/_mi ro 'am/_spre'u 'i ro yang rung ste/_shi ba rul ba mnam po zhig mgul par btags na gtsang sbra 'dod pa'i phyir ngo tsha zhing mi dga' 
[\[136b.2\]]la yongs su spong bar byed do/_/de bzhin du de dag zang zing med pa'i chos kyi sbyin pas ngo tsha zhing mi dga' bar byed de/_mnog med par shes nas skyo ste 'dor zhing 'gro bar 'gyur ro/_/gang gi phyir bdag cag la gos dang zas mi sbyin par sems pas na bdag 
[\[136b.3\]]cag gi chos kyi sbyin pa ni don med pa yin te/_bdag cag ni 'di na don med par mi dga' zhing 'dug go zhes zer nas de dag lus brgyan pa ched cher bya ba'i phyir slob ma sdud par byed kyi/_sems can bsdu ba ched cher bya ba'i phyir ni ma yin no/_/de dag 'di skad du bdag 
[\[136b.4\]]cag ni snying brtse bas 'khor sdud par byed kyi bdag cag la ni bsnyen bkur byed pa ci yang dgos pa med do/_/bdag cag ni phan pa'i dngos pos sems can yongs su smin par bya ba'i phyir grong dang /_grong khyer dang /_grong rdal dang /_yul 'khor dang /_rgyal 
[\[136b.5\]]po'i pho brang dag tu 'gro bar zad do zhes skye bo mang po dag shes par byed de/_de dag gi sems ni gos dang zas la song bar 'gyur ro/_/byams pa da ni sems zang zing dang bcas pa la sems can yongs su smin par byed pa zhes mi smra'o/_/de ci'i phyir zhe na/_de 
[\[136b.6\]]ni bdag nyid kyang yongs su ma smin na sems can rnams yongs su smin par byed pa lta ci smos te/_gnas 'di ni thob par sla ba'i ngo bo ma yin pa'i phyir ro/_/byams pa nga ni bsnyen bkur lhur len cing lus kyi bsnyen bkur gyi bde ba'i sbag pas sbags par gyur pa la phan pa'i 
[\[136b.7\]]dngos po nyid du mi smra'o/_/de ci'i phyir zhe na/_de ni lus la bde bar bsnyen bkur bya ba'i phyir 'khor sdud par zad kyi/_nan tan du sgrub pa la gnas pa'i phyir ni ma yin pa'i phyir ro/_/byams pa nga ni tshul 'chos pa la dgon pa na gnas pa zhes mi smra'o/_/
[\[137a\]]
[\[137a.1\]]nga ni bsod nams chung ngu la 'dod pa chung ba zhes mi smra'o/_/nga ni kha zas bzang po 'dod pa la bsod snyoms pa zhes mi smra'o/_/nga ni gos sdug gu 'dod pa la phyag dar khrod pa zhes mi smra'o/_/nga ni khyim pa dang rab tu byung ba dang 'dres pa la ma 'dzings pa zhes 
[\[137a.2\]]mi smra'o/_/nga ni g.yo sgyu can la sangs rgyas byung ba dang phrad pa zhes mi smra'o/_/nga ni gzhan gyi 'khrul pa chol ba la rnal 'byor la brtson pa zhes mi smra'o/_/nga ni khong khro ba mang ba la tshul khrims kyi phung po yongs su dag pa zhes mi smra'o/_/nga ni nga rgyal can la mang du 
[\[137a.3\]]thos pa zhes mi smra'o/_/nga ni phyogs 'dzin pa la 'dul ba 'dzin pa zhes mi smra'o/_/nga ni rgod pa la chos smra ba zhes mi smra'o/_/nga ni khyim pa dang 'dris pa la zhal ta byed pa yongs su dag pa zhes mi smra'o/_/nga ni yon gnas 'dam pa la zang zing med par yongs su 
[\[137a.4\]]gtong ba zhes mi smra'o/_/nga ni lan du phan 'dogs su re ba la bsdu ba'i dngos po zhes mi smra'o/_/nga ni rnyed pa dang bkur sti la chags pa la lhag pa'i bsam pa yongs su dag pa zhes mi smra'o/_/nga ni ma dad pa mad pa la rab tu byung ba zhes mi smra'o/_/nga ni pha 
[\[137a.5\]]rol la shes par byed pa la bslab pa 'dod pa zhes mi smra'o/_/nga ni ma gus pa la chos sbyin pa zhes mi smra'o/_/nga ni 'jig rten pa'i gsang sngags la brtson pa la chos la dga' ba zhes mi smra'o/_/nga ni stong pa nyid la mi brtson pa la nges par 'byung ba zhes mi smra'o/_/
[\[137a.6\]]nga ni mngon par mi sgrub pa la las mngon par 'du byed pa zhes mi smra'o/_/nga ni de mi sgrub pa la byang chub kyi yan lag yongs su rdzogs par byed pa zhes mi smra'o/_/nga ni dmigs pa can la mngon par rtogs pa zhes mi smra'o/_/nga ni mthu med pa la bzod pa yongs su 
[\[137a.7\]]rdzogs pa zhes mi smra'o/_/nga ni ma gtses pa la bzod pa'i stobs kyi go cha can zhes mi smra'o/_/nga ni rang bzhin gyis 'dod chags chung ba la tshangs par spyod pa la gnas pa dka' ba byed pa zhes mi smra'o/_/nga ni sbyor ba la mi gnas pa la ji skad smras pa de bzhin 
[\[137b\]]
[\[137b.1\]]byed pa zhes mi smra'o/_/nga ni lhag pa'i bsam pa yongs su dag pa la log par ltung bar 'gro ba zhes mi smra'o/_/nga ni shes rab spyod pa la 'dzings par spyod pa zhes mi smra'o/_/nga ni thabs dang ldan par gyur pa la g.yo sgyu can zhes mi smra'o/_/nga ni 
[\[137b.2\]]rnyed pa dang bkur sti mi 'dod pa la [{]brdzun [,]rdzun [}]du smra ba zhes mi smra'o/_/nga ni bar ma dor gnas pa la chos spong ba zhes mi smra'o/_/nga ni dam pa'i chos kun tu srung bar 'dod pa la lus dang srog la chags pa zhes mi smra'o/_/nga ni sems zhum pa la nga rgyal med pa 
[\[137b.3\]]zhes mi smra'o/_/byams pa g.yo sgyu'i tshig gang dag lnga brgya pa tha ma la byang chub sems dpa' rnams dmu rgod du 'gyur ba dang /_gang dag byang chub sems dpas khong du chud par bya zhing khong du chud nas kyang yongs su spang bar bya ba ni de dag yin no/_/de nas 
[\[137b.4\]]bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das kyi byang chub sems dpa' drug cu po 'di dag nyi tshe las kyi sgrib pas bsgribs par 'gyur ram/_'on te gzhan dag kyang bsgribs par 
[\[137b.5\]]'gyur lags/_de skad ces gsol pa dang /_bcom ldan 'das kyis byang chub sems dpa' byams pa la 'di skad ces bka' stsal to/_/byams pa lnga brgya pa tha ma la/_byang chub sems dpa' phal cher las kyi sgrib pas bsgribs par 'gyur te/_/de dag 
[\[137b.6\]]las byang chub sems dpa' kha cig ni las kyi sgrib pa zad par byed do/_/kha cig ni 'phel bar byed do/_/byams pa gzhan yang byang chub sems dpa' drug cu po 'di dag las byang chub sems dpa' nyi shu las kyi sgrib pa chung zhing las kyi sgrib pa phra ba lnga brgya pa 
[\[137b.7\]]tha ma la skye bar 'gyur ba gang yin pa de dag ni grong khyer dang /_grong rdal dang /_rigs chen po sna tshogs dag tu mkhas pa/_khong bzo ba/_yid gzhungs pa/_shes rab dang thabs la mkhas pa/_sems mnyen pa/_phan pa'i dngos po phun sum 
[\[138a\]]
[\[138a.1\]]tshogs pa/_snying rje che ba/_mdzes pa/_blta na sdug pa/_dge ba mi spyoms pa/_yon tan sbed pa/_spyod pa brtan pa dag tu 'gyur ro/_/de dag rigs sna tshogs las rab tu byung nas bskal pa grangs med par bla na med pa yang dag par 
[\[138a.2\]]rdzogs pa'i byang chub bsgrubs pa 'di kun tu srung zhing 'dzin par byed de/_lus dang srog dang yang bsngos nas dgon pa dang /_nags khrod dang /_bas mtha'i gnas mal sten cing rnyed pa dang /_bkur sti mi 'dod par 'gyur te/_rtag tu brtson zhing rab tu 
[\[138a.3\]]brtson la/_sems can gyi spyod pa la 'jug pa la mkhas pa/_gsang sngags dang bstan bcos la mkhas pa/_mgo smos pas go ba/_lhag mthong la mkhas pa/_spobs pa chags pa med pa dag tu 'gyur ro/_/gzungs mi zad pa thob pa de dag 
[\[138a.4\]]sangs rgyas kyi mthu dang /_sangs rgyas kyi byin gyi rlabs kyis 'khor bzhi po dag la chos ston cing de bzhin gshegs pas gsungs pa mdo'i sde dang /_dbyangs kyis bsnyad pa'i sde dang /_lung du bstan pa'i sde dang /_tshigs su bcad pa'i sde dang /_ched du brjod 
[\[138a.5\]]pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa'i rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la bab par bstan pa'i sde'i mdo dag la spobs par 'gyur ro/_/
[\[138a.6\]]der byang chub sems dpa' thabs la mkhas pa nyi shu po gang yin pa de dag slob dpon [(]kyi [,]gyi [)]lung rjod cing mkhan po'i lung rjod par 'gyur te/_slob dpon che ge mo zhig dang /_mkhan po che ge mo zhig las chos kyi rnam grangs 'di bdag gis kun chub par byas so zhes rjod cing skyes bu dam pa de dag gi 
[\[138a.7\]]sems kun nas dkris te 'jug par mi 'gyur ro/_/der byang chub sems dpa' thabs la mi mkhas pa 'byung bar 'gyur ba gang yin pa de dag ni dge ba spyoms pas gnas shing spobs pas de la mi lta bar skye bo mang po dag shes par byed de/_de dag gis dam pa'i 
[\[138b\]]
[\[138b.1\]]chos 'dzin par mi 'gyur ro/_/'di skad du yang 'phya bar byed de/_khyed ni rang gi spobs pas chos ston par byas kyi/_de bzhin gshegs pas gsungs pa ni ma yin no/_/chos 'di khyed kyis rang dgar byas pa yin no/_/khyed kyis chos gang dag bstan pa 
[\[138b.2\]]ni rang bzor gzhung du byas pa yin gyis/_khyed kyis 'di la ni gus par bya ba yang med/_ri mor bya ba yang med do zhes zer te/_der sems can mang po dag chos kyi rnam grangs 'di spong bar byed de/_de skad smras pas skye bo mang po 'dun pa las zlogs par 
[\[138b.3\]]'gyur ro/_/'di skad du yang dge slong de dag ni sbyin pa la sogs pa zang zing kun tu spyod pa yin gyi/_mdo las 'byung ba dang /_'dul ba las 'byung ba'i chos mi ston to/_/'di ni chos ma yin gyis 'di la ri mor bya ba ma skyed cig ces zer te/_skyes bu 
[\[138b.4\]]blun po de dag gis ni legs par smras pa gang ci yang rung ba de dag thams cad ni sangs rgyas kyi bka' yin par de ltar mi shes so/_/de dag gis bdud kyi byin gyi rlabs kyis dge slong chos 'dzin pa de dag gi chos de spangs pas chos kyis phongs par 'gyur ba'i las 
[\[138b.5\]]mngon par 'du byed do/_/chos kyi phongs par 'gyur ba'i las mngon par 'dus byas pas log par ltung bar 'gro bar 'gyur ro/_/byams pa de lta bas na byang chub sems dpa' dam pa'i chos kun tu srung bar 'dod pas thabs la mkhas par bya ste/_ci nas 
[\[138b.6\]]sems can mos pa tha dad pa de dag gi khong khro ba'i sems mi skye bar kun tu bsrung bar bya'o/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das 'di ltar lnga brgya pa tha ma la dam pa'i chos 
[\[138b.7\]]rnam par 'jig pa'i tshe byang chub sems dpa' shes rab 'chal pa de dag 'byung bar 'gyur te/_spobs pa yang tshol la spobs pa la mos par yang mi bgyid pa dang /_gzungs kyang tshol la dge slong chos 'dzin pa rnams kyi chos la yang sun 'byin par bgyid pa ni 
[\[139a\]]
[\[139a.1\]]ngo mtshar lags so/_/bcom ldan 'das dper bgyi na mi la la zhig gis chab mig gam/_khron pa'am/_mtsho las chab 'tshal bar 'tshal la/_des der sla tshwa bor te/_sla tshwa bor nas chab 'tshal bar bsams te/_de'i sna'i 
[\[139a.2\]]dbang pos chab de bsnams nas bdag nyid kyis nongs par glo bar ma chud de/_'di ltar kye ma chu 'di ni mnam mo zhes chab la skyon 'dogs par sems so/_/bcom ldan 'das de la sangs rgyas kyi mthus chos kyi tshul 'di la spobs pa'i dge slong chos smra ba gang 
[\[139a.3\]]lags pa de dag ni chab mig gam/_khron pa 'am/_mtsho ji lta ba de bzhin du blta bar bgyi'o/_/bcom ldan 'das lnga brgya pa tha ma la byang chub sems dpa' 'byung bar 'gyur ba rnams ni ji ltar byis pa'i rang bzhin can gyi mi chab mig gam/_khron pa 'am/_
[\[139a.4\]]mtsho'i nang du sla tshwa bor nas chab 'tshal bar 'tshal la/_de chab la skyon 'dogs pa bzhin te/_shes rab 'chal pa'i rang bzhin can de dag chos smra ba de dag dang /_chos la yang sun 'byin par bgyid de/_sun phyung nas kyang de dag nyid las chos kyi 
[\[139a.5\]]ro 'tshal bar sems te/_bdag nyid kyis nongs par glo bar ma chud nas rna ba'i dbang po skyon dang ldan pas dge slong chos 'dzin pa de dag la sting zhing khyad du gsod la/_'di skad du 'di ltar dge slong chos smra ba 'di dag ni nyes pa mang pos sun phyung ba yin no zhes 
[\[139a.6\]]mchi ste/_dge slong chos smra ba de dag gi chos kyi ro la sun 'byin cing 'khrul pa tshol te/_skyo nas 'dor zhing mchi bar sems lags so/_/de nas bcom ldan 'das kyis byang chub sems dpa' sems dpa' chen po byams pa la legs so zhes bya ba byin 
[\[139a.7\]]te/_byams pa legs so/_/legs so/_/ji ltar yang 'khrul pa mi tshol zhing skyon thams cad dang bral ba khyod kyis bshad pa 'di'i dpe de legs par smras so/_/byams pa gzhan yang rgyu bzhis na spobs pa thams cad ni sangs rgyas kyis gsungs 
[\[139b\]]
[\[139b.1\]]par rig par bya'o/_/bzhi gang zhe na/_byams pa 'di la spobs pa don dang ldan pa yin gyi don dang mi ldan pa ma yin pa dang /_chos dang ldan pa yin gyi chos dang mi ldan pa ma yin pa dang /_nyon mongs pa zad par byed pa yin gyi nyon mongs pa 'phel bar byed 
[\[139b.2\]]pa ma yin pa dang /_mya ngan las 'das pa'i yon tan dang phan yon ston pa yin gyi 'khor ba'i nyes pa 'phel bar byed pa ma yin pa ste/_byams pa rgyu bzhi po 'di dag dang ldan na spobs pa thams cad sangs rgyas kyis gsungs par rig par bya'o/_/byams 
[\[139b.3\]]pa dge slong ngam/_dge slong ma 'am/_dge bsnyen nam/_dge bsnyen ma gang su yang rung ste/_rgyu bzhi po 'di dag gi spobs pas spobs pa 'am/_spobs par 'gyur yang rung ste/_de la rigs kyi bu 'am/_rigs kyi bu mo dad pa can dag gis de dag la sangs 
[\[139b.4\]]rgyas su 'du shes bskyed par bya zhing ston par 'du shes bskyed par byas nas dam pa'i chos mnyan par bya'o/_/de ci'i phyir zhe na/_byams pa legs par smras pa gang ci yang rung ba de dag thams cad ni sangs rgyas kyis gsungs pa yin pa'i phyir ro/_/
[\[139b.5\]]byams pa de la gang zag la sdang ba'i phyir 'di dag ni sangs rgyas kyis gsungs pa ma yin no/_/zhes spobs pa bzhi po de dag spong zhing de dag la ma gus pa skyed par byed pa des ni sangs rgyas kyis gsungs pa'i spobs pa thams cad spangs pa yin te/_chos spangs 
[\[139b.6\]]nas chos kyis phongs par 'gyur ba'i las mngon par 'du byed pas ngan song du 'gro bar 'gyur ro/_/byams pa de lta bas na rigs kyi bu 'am/_rigs kyi bu mo dad pa can gang chos kyis phongs par 'gyur ba'i las las yongs su grol bar 'dod pas gang zag 
[\[139b.7\]]la sdang ba'i phyir chos la sdang bar mi bya'o/_/byams pa spobs pa bzhi po 'di dag ni sangs rgyas rnams kyis spangs pa yin te/_byams pa bzhi gang zhe na/_spobs pa don med pa yin gyi don dang ldan pa ma yin pa dang /_chos dang mi ldan pa yin gyi chos dang 
[\[140a\]]
[\[140a.1\]]ldan pa ma yin pa dang /_nyon mongs pa 'phel bar byed pa yin gyi nyon mongs pa zad par byed pa ma yin pa dang /_'khor ba'i nyes pa 'phel bar byed pa yin gyi mya ngan las 'das pa'i yon tan dang phan yon mi ston pa ste/_byams pa spobs pa 
[\[140a.2\]]bzhi po de dag ni sangs rgyas rnams kyis spangs shing ma gnang ba yin no/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das gal te 'khor ba 'phel bar bgyid pa'i spobs pa sangs rgyas 
[\[140a.3\]]kyis ma gnang ba lags na byang chub kyi yan lag yongs su rdzogs par bgyid pa'i slad du bcom ldan 'das kyis nyon mongs pa ni byang chub sems dpa' rnams la phan 'dogs pa lags par bstan cing 'khor ba yongs su 'dzin pa'i bsngags pa yang bka' stsal 
[\[140a.4\]]pa 'di ji lta zhig lags te/_bcom ldan 'das spobs pa 'di sangs rgyas kyi spobs pa lags par mi 'gyur lags grang /_bcom ldan 'das kyis bka' stsal pa/_byams pa 'di ji snyam du sems/_byang chub sems dpa' rnams kyi byang chub kyi 
[\[140a.5\]]yan lag yongs su rdzogs par bya ba'i phyir nyon mongs pa phan 'dogs pa yin par ngas bstan cing 'khor ba yongs su 'dzin pa'i bsngags pa bstan pa gang yin pa de don dang ldan pa yin nam/_'on te don dang ldan pa ma yin/_gsol pa/_bcom 
[\[140a.6\]]ldan 'das yang dag par smra bas smra bar bgyid na byang chub sems dpa' rnams kyi byang chub kyi yan lag yongs su rdzogs par bgyi ba'i slad du nyon mongs pa la dga' ba ni don dang ldan pa lags shing chos dang ldan pa lags shes mchi na yang dag par smra bas 
[\[140a.7\]]smra ba lags so/_/bka' stsal pa/_byams pa de lta bas na rnam grangs 'dis kyang 'di ltar byang chub sems dpa' rnams kyi byang chub kyi yan lag yongs su rdzogs par bya ba'i phyir nyon mongs pa phan 'dogs par gyur par bstan pa dang /_'khor ba yongs 
[\[140b\]]
[\[140b.1\]]su 'dzin pa'i bsngags pa brjod pa ni legs par smras pa thams cad sangs rgyas kyis gsungs pa yin par rig par bya'o/_/de ci'i phyir zhe na/_byams pa don gang la byang chub sems dpa'i chos kyi dbang phyug thabs la mkhas pa rnams kyis dbang bya ba dang /_gang 
[\[140b.2\]]na nyan thos dang /_rang sangs rgyas thams cad kyis yod pa ma yin pa de ni nyon mongs par blta bar mi bya ste nyon mongs pa'i gnod pa ma yin no/_/byams pa de lta mod kyi nyon mongs pa gzhan dag la phan par mi 'gyur ba dang /_byang chub kyi yan 
[\[140b.3\]]lag yongs su rdzogs pa'i don du mi 'gyur ba dang /_don dang ldan pa ma yin pa dang /_dge ba'i rtsa ba chung ngu'i rgyur yang mi 'gyur ba gang yin pa de la ni byang chub sems dpas lus dang srog dang yang bsngo bar bya'i/_nyon mongs pa de'i dbang du 'gro bar ni 
[\[140b.4\]]mi bya'o/_/de ci'i phyir zhe na/_byams pa byang chub sems dpa' ye shes kyi stobs bskyed pa thob pa'i nyon mongs pa bstan pa yang gzhan yin la/_byang chub sems dpa' stobs bskyed pa ma yin pa'i sa la chags pa rnams kyi yang gzhan 
[\[140b.5\]]yin pa'i phyir ro/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das kyis bka' stsal pa'i don bdag gis 'tshal ba ltar na byang chub sems dpa' gang las kyi sgrib pa 
[\[140b.6\]]mngon par 'du mi bgyid par 'tshal ba dang /_las kyi sgrib pa sbyang bar 'tshal ba dang /_ma snad cing ma rmas la bde bar yongs su thar bar 'tshal bas lnga brgya pa tha ma la byang chub sems dpa'i spyod pa thams cad la mos par bgyi'o/_/the tshom ma mchis 
[\[140b.7\]]pa mang bar bgyi'o/_/gzhan gyi 'khrul pa mi tshol ba dang /_phan yon yongs su bzung ba dang /_snying po btsal bar bgyi'o/_/bka' stsal pa/_byams pa de de bzhin te/_byang chub sems dpas byang chub sems dpa'i spyod pa rnams la the tshom med pa 
[\[141a\]]
[\[141a.1\]]mang bar bya'o/_/de ci'i phyir zhe na/_byams pa byang chub sems dpa' shes rab spyod pa rnams kyi spyod pa ni 'jig rten thams cad dang mi 'thun pa'i phyir ro/_/byams pa dper na rgyun tu zhugs pa ni so so'i skye bo'i spyod pa na yang snang la/_byis pa so so'i 
[\[141a.2\]]skye bo'i nyes pa dag gis kyang gos par mi 'gyur te/_'dod chags dang /_zhe sdang dang /_gti mug gang dag gis byis pa so so'i skye bo rnams log par ltung bar 'gro bar 'gyur ba'i 'dod chags dang /_zhe sdang dang /_gti mug de dag nyid kyis rgyun tu zhugs pa log par 
[\[141a.3\]]ltung bar 'gro bar mi 'gyur te/_'di ltar 'jig tshogs yongs su rtogs pa'i phyir ro/_/byams pa de bzhin du byang chub sems dpa' shes rab spyod pa rnams ni bag chags ma spangs pa'i phyir chags shing sdang la rmongs par gyur du zin kyang de dag gis yang gzhan 
[\[141a.4\]]la byis pa so so'i skye bo rnams kyis yang gzhan no/_/de ci'i phyir zhe na/_de dag gi bag la nyal ni sems la kun nas dkris shing 'dug pa gang gis byis pa so so'i skye bo rnams sam/_byang chub sems dpa' sems rtul zhing nges par 'byung ba la mi mkhas pa 
[\[141a.5\]]rnams dang mnyam par 'gyur ba ma yin pa'i phyir ro/_/byams pa byang chub sems dpa' sems dpa' chen po shes rab spyod pa rnams ni nyes pa thams cad kyi nang na lci ba byung du zin kyang shes rab kyi stobs kyis rdul du rlog par byed de/_de'i rgyus log par ltung bar 
[\[141a.6\]]'gro bar yang mi 'gyur ro/_/byams pa dper na me'i phung po 'bar ba la ni shing gi tshogs chen pos bsnan na ji lta ji ltar bsnan pa de lta de ltar de phyir zhing cher 'bar bar 'gyur gyi me shi bar mi 'gyur ro/_/byams pa de bzhin du byang chub sems dpa' shes rab spyod pa'i shes rab kyi me 
[\[141a.7\]]'bar ba de la ni nyon mongs pa'i len pa ji lta ji ltar bsnan pa de lta de ltar de'i shes rab kyi me 'bar bar 'gyur gyi shi zhing zad par mi 'gyur ro/_/byams pa de lta bas na rnam grangs 'dis kyang 'di ltar byang chub sems dpa' shes rab spyod pa rnams kyi spyod pa ni 'jig rten 
[\[141b\]]
[\[141b.1\]]thams cad dang mi 'thun par rig par bya'o/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das las dang po pa'i byang chub sems dpa' khyim gyi gnas nas mngon par byung ba shes 
[\[141b.2\]]rab kyi stobs bskyed pa thob par 'tshal bas chos gang dag ni yongs su spang bar bgyi/_chos gang dag ni kun tu bsten par bgyi/_chos gang dag yongs su spong zhing kun tu sten par bgyid na shes rab kyi stobs bskyed pa ma skyes pa ni skye bar 'gyur la/_skyes pa yang rnam 
[\[141b.3\]]par 'phel zhing yongs su 'grib par mi 'gyur ba lags/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa byang chub sems dpa' las dang po pas 
[\[141b.4\]]khyim gyi gnas nas mngon par 'byung ba dang /_shes rab kyi stobs bskyed pa thob pa dang /_rnyed pa dang /_bkur sti yongs su spang ba dang /_rnyed pa dang /_bkur sti'i nyes pa mthong bar bya'o/_/'du 
[\[141b.5\]]'dzi la dga' ba yongs su spang ba dang /_'du 'dzi la dga' ba'i nyes pa mthong bar bya'o/_/smra ba la dga' ba yongs su spang ba dang smra ba la dga' ba'i nyes pa mthong bar bya'o/_/gnyid la dga' ba yongs su spang ba dang gnyid la dga' ba'i nyes pa mthong bar bya'o/_/las la dga' ba yongs su spang 
[\[141b.6\]]ba dang las la dga' ba'i nyes pa mthong bar bya'o/_/spros pa la dga' ba yongs su spang ba dang spros pa la dga' ba'i nyes pa mthong bar bya'o/_/rnyed pa dang /_bkur sti dang tshigs su bcad pa yongs su spangs pa des ni 'dod pa chung ba bsgom par bya'o/_/'du 
[\[141b.7\]]'dzi la dga' ba yongs su spangs pas ni gcig pur dga' ba kun tu bsten par bya'o/_/smra ba la dga' ba yongs su spangs pas ni don la rtog pa kun tu bsten par bya'o/_/gnyid la dga' ba yongs su spangs pas ni nam gyi cha stod dang nam gyi cha smad la mi 
[\[142a\]]
[\[142a.1\]]nyal ba kun tu bsten par bya'o/_/las la dga' ba yongs su spangs pas ni sems can thams cad la byams pa kun tu bsten par bya'o/_/byams pa las dang po pa'i byang chub sems dpa' khyim gyi gnas nas mngon par byung ba shes rab kyi 
[\[142a.2\]]stobs bskyed pa rjes su thob par 'dod pas yongs su spang bar bya ba'i chos rnams ni yongs su spang bar bya'o/_/kun tu bsten par bya ba'i chos rnams ni kun tu bsten par bya'o/_/de ci'i phyir zhe na/_byams pa ye shes kyang rkyen la rag las pa yin la/_
[\[142a.3\]]mi shes pa yang rkyen la rag las pa yin te/_de ni rkyen ma tshogs par thob par sla ba ma yin pa'i phyir ro//_//bam po gnyis pa ste tha ma/_de nas bcom ldan 'das la byang chub sems dpa' sems dpa' chen po byams pas 'di 
[\[142a.4\]]skad ces gsol to/_/bcom ldan 'das byang chub sems dpas rnyed pa dang /_/bkur sti'i skyon ji ltar mthong bar bgyi/_rnyed pa dang bkur sti'i nongs dmigs ni gang lags/_byang chub sems dpas gang dag la brtags na 'dod pa chung ngu la dga' zhing 
[\[142a.5\]]yongs su mi gdung bar 'gyur ba lags/_bka' stsal pa/_byams pa byang chub sems dpa' sems dpa' chen pos rnyed pa dang bkur sti ni 'dod chags skyed pa yin par brtag par bya'o/_/rnyed pa dang bkur sti ni dran pa 'joms par byed par brtag par bya'o/_/
[\[142a.6\]]rnyed pa dang bkur sti ni rnyed pa dang ma rnyed pas khengs pa dang 'dud par brtag par bya'o/_/rnyed pa dang bkur sti ni gti mug skyed par brtag par bya'o/_/rnyed pa dang bkur sti ni bdag gi don sgrub pas khyim la ser sna byed pa dang /_chags par byed par brtag par 
[\[142a.7\]]bya'o/_/rnyed pa dang bkur sti ni g.yo skyed par brtag par bya'o/_/rnyed pa dang bkur sti ni 'phags pa'i rigs bzhi yongs su spong bas ngo tsha med pa dang /_khrel med pa skyed par brtag par bya'o/_/rnyed pa dang bkur sti ni sangs rgyas thams cad kyis ma 
[\[142b\]]
[\[142b.1\]]gnang bar brtag par bya'o/_/rnyed pa dang bkur sti ni nga rgyal dang rgyags pa dang dregs pa bskyed par brtag par bya'o/_/rnyed pa dang bkur sti ni bla ma rnams la khyad du gsod par brtag par bya'o/_/rnyed pa dang bkur sti ni bdud kyi phyogs su brtag par bya'o/_/
[\[142b.2\]]rnyed pa dang bkur sti ni gcig tu bag med pa'i rtsa ba yin par brtag par bya'o/_/rnyed pa dang bkur sti ni dge ba'i rtsa ba 'phrog par brtag par bya'o/_/rnyed pa dang bkur sti ni glog dang /_'khor lo dang /_lce 'bab pa lta bur brtag par bya'o/_/rnyed pa dang bkur 
[\[142b.3\]]sti ni sbag pa mang pos sbags par brtag par bya'o/_/rnyed pa dang bkur sti ni mdza' bshes kyi khyim dang /_slong mo ster ba'i khyim la lta bar brtag par bya'o/_/rnyed pa dang bkur sti ni yid mi bde ba skyed par brtag par bya'o/_/rnyed pa dang bkur sti ni blo rnam 
[\[142b.4\]]par 'khrul par byed par brtag par bya'o/_/rnyed pa dang bkur sti ni sdug pa'i dngos po 'gyur ba byed pa'i phyir mya ngan skyed par brtag par bya'o/_/rnyed pa dang bkur sti ni dran pa nye bar bzhag pa bzhi rjed par byed par brtag par bya'o/_/rnyed pa dang bkur sti ni dkar po'i 
[\[142b.5\]]chos nyam chung bar byed par brtag par bya'o/_/rnyed pa dang bkur sti ni yang dag pa'i spong ba bzhi yongs su nyams par byed par brtag par bya'o/_/rnyed pa dang bkur sti ni pha rol gyi dad pa'i bar chad byed par brtag par bya'o/_/rnyed pa dang bkur sti ni rdzu 'phrul dang 
[\[142b.6\]]mngon par shes pa nyams par byed par brtag par bya'o/_/rnyed pa dang bkur sti ni sngar bkur sti byed la phyis bkur sti mi byed par brtag par bya'o/_/rnyed pa dang bkur sti ni mi mdza' ba dag dang gnas par byed par brtag par bya'o/_/rnyed pa dang bkur sti ni mdza' bo spong 
[\[142b.7\]]bar brtag par bya'o/_/rnyed pa dang bkur sti ni pha rol 'drid pa'i phyir smad 'tshong ma dang 'dra bar brtag par bya'o/_/rnyed pa dang bkur sti ni bsam gtan dang /_tshad med pa yongs su spong bar brtag par bya'o/_/rnyed pa dang bkur sti ni sems can dmyal ba dang /_
[\[143a\]]
[\[143a.1\]]dud 'gro'i skye gnas dang /_gshin rje'i 'jig rten du ltung bar byed par brtag par bya'o/_/rnyed pa dang bkur sti ni lhas byin dang /_lhag spyod kyi cho ga dang 'thun par brtag par bya'o/_/byams pa byang chub sems dpas rnyed pa dang bkur sti la 
[\[143a.2\]]nyes dmigs gang dag brtag par bya ba ni 'di lta bu 'di dag go_/brtags nas kyang 'dod pa chung bar bya'i yongs su gdung bar ni mi bya'o/_/de ci'i phyir zhe na/_byams pa byang chub sems dpa' 'dod pa chung ba la skyon 'di lta bu 'di dag med pa'i phyir te/_de'i 
[\[143a.3\]]sangs rgyas kyi chos rnams la bar chad med pa yin/_khyim pa dang rab tu byung ba dag yid 'byung bar mi 'gyur ba yin/_lha dang mi rnams yongs su dga' bar bya ba'i phyir/_gnas pas rjes su bsrung bar 'os pa yin/_ngan 'gro log par ltung ba thams cad kyis skrag pa 
[\[143a.4\]]med pa yin/_bsdigs pa dang bral bas zil gyis mi non pa yin/_bdud kyi yul las yongs su grol bas mi 'phrogs pa yin/_sdug bsngal thams cad kyis mi tshugs pa yin/_lha dang mi rnams kyis mngon par 'dod par bya ba yin/_bsam gtan la 
[\[143a.5\]]goms par byed par gnas pas gsal ba yin/_g.yo dang sgyu spangs pa dang /_'dod pa'i yon tan lnga la skyon du lta bas bag yod pa yin/_'phags pa'i rigs la gnas pas ji skad smras pa de bzhin byed pa yin/_mkhas pa rnams dang tshangs pa mtshungs 
[\[143a.6\]]par spyod pa rnams kyis 'dod pa yin te/_byams pa phan yon 'di lta bu 'di dag shes nas byang chub sems dpa' sems dpa' chen po mkhas pa rnyed pa dang bkur sti yongs su spangs pas rnyed pa dang bkur sti thams cad spang ba'i phyir lhag pa'i bsam pas 'dod pa chung ba la 
[\[143a.7\]]gnas par bya zhing 'dod pa chung ba la kun tu bsten par bya'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das byang chub sems dpas 'du 'dzi la dga' ba'i 
[\[143b\]]
[\[143b.1\]]skyon rnams ji ltar brtag par bgyi/_'du 'dzi la dga' ba'i skyon de dag ni gang lags/_byang chub sems dpas gang dag la brtags na gcig pur dga' ba la dga' zhing yongs su skyo bar yang mi 'gyur ba lags/_bcom ldan 'das kyis bka' stsal pa/_
[\[143b.2\]]byams pa 'du 'dzi'i nyes dmigs ni nyi shu po 'di dag yin te/_nyi shu gang zhe na/_byams pa 'di la lus kyis ma bsdams pa yin/_ngag gis ma bsdams pa yin/_yid kyis ma bsdams pa yin/_'dod chags che ba yin/_zhe sdang che ba yin/_gti mug 
[\[143b.3\]]che ba yin/_'jig rten pa'i gtam gyis kyang gos pa yin/_'jig rten las 'das pa'i gtam las yongs su nyams pa yin/_chos la ma gus pa la bsten pa yin/_chos yongs su spangs pa yin/_de la bdud kyis glags rnyed pa yin/_bag med pa la bsten 
[\[143b.4\]]pa yin/_bag med pa dang ldan pa yin/_de rtog pa dang dpyod pa shas che ba yin/_mang du thos pa las yongs su nyams pa yin/_zhi gnas dang lhag mthong mi 'thob pa yin/_myur du tshangs par spyod par mi 'gyur ba yin/_sangs rgyas la dga' ba las yongs su 
[\[143b.5\]]nyams pa yin/_chos la dga' ba las yongs su nyams pa yin/_dge 'dun la dga' ba las yongs su nyams pa yin te/_byams pa nyi shu po de dag ni 'du 'dzi la dga' ba'i nyes dmigs yin par rig par bya ste/_byang chub sems dpas gang dag la 
[\[143b.6\]]brtags na gcig pur dga' ba la dga' zhing yongs su skyo bar yang mi 'gyur ba yin no/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'dod chags spangs shing zhe sdang rab spangs nas/_/rnal 'byor can ni 'du 'dzir 
[\[143b.7\]]mi gnas te/_/de ni de la gzhol zhing de la 'bab/_/nyes pa des na dga' bar byed mi 'gyur/_/rgod dang 'gyod dang de bzhin rnam rtog pa/_/'di dag thams cad 'du 'dzi rnams las byung /_/snying po med pa'i 'du 'dzi su byed pa/_/de ni lang long spyod cing ma bsdams 
[\[144a\]]
[\[144a.1\]]yin/_/byis pa dag ni 'jig rten smra la dga'/_/byis pa de dag mchog gi gtam las nyams/_/zhe sdang 'phel zhing rnam rtog shas kyang che/_/nyes pa des na de la mi chags so/_/rigs pa ma yin smra la dga' bskyed nas/_/dge slong thos 
[\[144a.2\]]pa rnam par 'phel mi byed/_/de lta bas na mi rigs smra spongs la/_/chos la rtag tu dga' ba thob par gyis/_/byang chub mngon par 'dod phyir nga yis ni/_/rang gi yan lag lan stong snyed du btang /_/chos nyan pas ni nga la ngoms med na/_/de dag chos nyan pa na 
[\[144a.3\]]skyo bar 'gyur/_/tshig bzhi pa yi tshigs su bcad pa'i phyir/_/nga ni chung ma bu la dga' ma gyur/_/rgyal srid dag dang longs spyod ngas spangs na/_/mkhas pa ji ltar chos ni nyan mi byed/_/rigs mi smra dang dam pa min smra ba/_/rnam pa kun tu yongs su spang bar 
[\[144a.4\]]bya/_/bskal pa brgya phrag du mar gang dkon pa/_/chos kyi dam pa de la dga' skyed cig_/thar pa 'dod pa yon tan don gnyer bas/_/'jig rten bya ba yongs su btsal mi bya/_/gang zhig zas dang gos kyi don tsam 'dod/_/de ni mchog dang gtso bor bsngags ma 
[\[144a.5\]]yin/_/gang zhig 'dri zhing dge slong legs par 'ong /_/stan yang gding gis tshur shog 'dug par gyis/_/mi yi rnyed pa rab dkon rnyed gyur gyis/_/gcig la gcig ni chos kyi gtam yang bya/_/lung mnod kha ton bya dang bsam gtan rnams/_/khyod kyi dkar 
[\[144a.6\]]po'i phyogs rnams 'phel gyur tam/_/gal te khyod ni 'dod na dri bar gyis/_/khyod la'ang bdag 'dri skabs ni dbye bar gyis/_/de bzhin gshegs pa mya ngan yongs 'das nas/_/bstan pa rnam par 'jig par 'gyur ba na/_/dge slong dag ni shin tu rgod cing 
[\[144a.7\]]khengs/_/dgon pa bor nas 'du 'dzir dga' bar 'gyur/_/rnyed pa dang ni de bzhin zas ched du/_/nyin dang mtshan rnams su yang gtam byed la/_/byis pa dag ni gnyid log gyur na yang /_/lo tog skye ba'i rmi lam rmi bar 'gyur/_/byis pa 'di kun shes pa rab tu 
[\[144b\]]
[\[144b.1\]]nyams/_/ngan song ngan 'gro gsum du gzhol 'gyur gyis/_/dga' ba dang ni mos pa bskyed nas kyang /_/bse ru lta bur rtag tu nags gnas kyis/_/yon tan 'dod pa nags na gnas pa yis/_/pha rol dag gi skyon la brtag mi bya/_/bdag ni khyad par 'phags 
[\[144b.2\]]shing bdag mchog ces/_/de snyam du ni sems bskyed mi bya'o/_/rgyags 'di bag med kun gyi rtsa ba ste/_/dge slong dman la brnyas par yong mi bya/_/bskal pa gcig gis thar pa 'thob mi 'gyur/_/'di ni bstan pa 'di la [{]go rims [,]go rim [}]yin/_/de ltas dge slong yon tan 
[\[144b.3\]]'dod gyur pa/_/dpa' bos mi rigs brjod pa spangs nas kyang /_/dga' zhing mgu la rab tu dga' ba yis/_/bse ru 'dra bar dgon par gnas par bya/_/de nas bcom ldan 'das la byang chub sems dpa' sems dpa' chen po byams pas 'di skad ces gsol 
[\[144b.4\]]to/_/bcom ldan 'das 'di ltar dkar po'i chos yongs su spong ba'i slad du 'du 'dzi nongs pa mang po'i skyon chags shing yon tan ma mchis la gnod pa dang ldan te/_'du 'dzi nyon mongs pa 'phel bar bgyid cing spyod pa bzang po ma lags pa ni ngo mtshar lags te/_
[\[144b.5\]]bcom ldan 'das byang chub sems dpa' mkhas pa dge ba 'tshal ba su zhig gcig pur dga' ba la mngon par dga' bar mi bgyid/_bcom ldan 'das byang chub sems dpas smra ba la dga' ba'i skyon rnams ji ltar brtag par bgyi/_byang chub sems dpas gang 
[\[144b.6\]]rtogs na don rnam par nges pa la dga' zhing don la rtog pas yongs su gdung bar yang mi 'gyur ba lags/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa 
[\[144b.7\]]'di la byang chub sems dpas smra ba la dga' ba'i nyes dmigs nyi shu yod par brtag par bya'o/_/nyi shu gang zhe na/_byams pa 'di la dge slong smra ba la dga' ba ni mang du thos pas rgyags shing dregs pas gus pa med par 'gyur ba dang /_rtsod pa smra ba lhur len pas 
[\[145a\]]
[\[145a.1\]]phyogs la mngon par zhen par 'gyur ba dang /_nang du tshul bzhin yid la byed pa dang bral bas dran pa brjed par 'gyur ba dang /_lus dang sems shin tu ma sbyangs pas shes bzhin med par spyod par 'gyur ba dang /_chos la bzod pa las nyams pas 
[\[145a.2\]]khengs pa dang 'dud par 'gyur ba dang /_zhi gnas dang lhag mthong yongs su spangs pas sems kyi rgyud dmu rgod du 'gyur ba dang /_smra ba'i sbag pas sbags pas dus ma yin par smra bar 'gyur ba dang /_'phags pa'i shes pa ma thob pas ma bsdams par 'gyur ba 
[\[145a.3\]]dang /_lha dang klu rnams kyis mi bkur bar 'gyur ba dang /_so so yang dag par rig pa thob pa rnams kyis brnyas par 'gyur ba dang /_lus mngon sum du gyur pa rnams kyis spyo bar 'gyur ba dang /_sgrub pa la mi gnas pas yid la gcags par 'gyur ba 
[\[145a.4\]]dang /_the tshom ma spangs pas rab tu mi brtan par 'gyur ba dang /_sgra lhur len pas thos pa dang bye brag phyed pa nyams par 'gyur ba dang /_rnam par shes pa'i spyod yul can yin pas 'dod pa'i yon tan la chags par 'gyur ba dang /_yang dag pa ji lta ba bzhin 
[\[145a.5\]]du rtog par mi byed pas myur du chos spong bar byed pa dang /_gzhan dang gzhan rtsom pas mi brtan zhing rten med par 'gyur ba dang /_sems yongs su ma dul bas bkur sti med pa thob par 'gyur ba dang /_chos kyi dbyings khong du ma chud pas gzhan gyi dring 'jog par 
[\[145a.6\]]'gyur ba dang /_dbang po rnams yongs su ma shes pas nyon mongs pa'i dbang du 'gyur ba ste/_byams pa nyi shu po de dag ni byang chub sems dpa' smra ba la dga' zhing sgra lhur len la don la rtog pa dang bral ba'i nyes dmigs yin no/_/de nas de'i tshe bcom ldan 
[\[145a.7\]]'das kyis tshigs su bcad pa 'di dag bka' stsal to/_/thos pas rgyags nas gus par mi 'gyur te/_/rnam par 'gyed pa'i smra ba rnams la chags/_/brjed par 'gyur zhing shes bzhin med par 'gyur/_/smra la dga' ba'i nyes pa 'di dag go_/nang gi 
[\[145b\]]
[\[145b.1\]]sems las shin tu ring bar 'gyur/_/lus dang sems kyang rab sbyangs ma yin 'gyur/_/khengs pa dang ni 'dud pa mang por 'gyur/_/smra la dga' ba'i nyes pa 'di dag go_/byis pa dam pa'i chos bsam rab tu nyams/_/sems ni mi mnyen shin tu rtsub par 'gyur/_/
[\[145b.2\]]zhi gnas lhag mthong dag dang rab tu ring /_/smra la dga' ba'i nyes pa 'di dag go_/rtag tu bla ma dag la gus pa med/_/sbags pa'i gtam dag la ni dga' ba skyed/_/snying po med la gnas shing shes rab nyams/_/smra la dga' ba'i nyes pa 'di dag go_/de ni 
[\[145b.3\]]lha tshogs rnams kyis mi bkur zhing /_/de tshe de la'ang 'dod pa mi skyed la/_/so so yang dag rig las nyams 'gyur te/_/smra la dga' ba'i nyes pa 'di dag go_/gang dag lus ni mngon sum mang yod pa/_/mkhas pa 'di dag gis ni spyo bar 'gyur/_/de yi srog ni don 
[\[145b.4\]]med 'gyur ba ste/_/smra la dga' ba'i nyes pa 'di dag go_/bdag ni sgrub nyams da ni ci bya zhes/_/'chi ba'i dus tshe byis pa mya ngan byed/_/gting rnyed ma gyur shin tu sdug bsngal 'gyur/_/smra la dga' ba'i nyes pa 'di dag go_/rtswa bskyod bzhin du 'gul 
[\[145b.5\]]zhing g.yo ba ste/_/de ni de ltar the tshom 'gyur du nges/_/de ni nam yang blo brtan mi 'gyur te/_/smra la dga' ba'i nyes pa 'di dag go_/gar la lta ba'i khrod na 'dug pa zhig_/dpa' bo gzhan gyi yon tan brjod pa bzhin/_/bdag nyid nan tan nyams par 'gyur ba 
[\[145b.6\]]ste/_/smra la dga' ba'i nyes pa 'di dag go_/de yi sems ni rna ba'i rnam shes la/_/rab tu chags shing sgras rgyags shes rab nyams/_/log par sems shing lam ngan 'gro bar 'gyur/_/smra la dga' ba'i nyes pa 'di dag go_/de ni g.yo ldan yang zhing 
[\[145b.7\]]re chad 'gyur/_/phyi phyir zhing ni rnam par 'gyed pa rtsom/_/'phags pa'i dam pa'i chos las rab tu ring /_/smra la dga' ba'i nyes pa 'di dag go_/mthu chung bsti stang gis ni dgar 'gyur te/_/mi shes ldan pa g.yo zhing 'gyur ba yin/_/spre'u ltar de yi 
[\[146a\]]
[\[146a.1\]]sems ni g.yo bar 'gyur/_/smra la dga' ba'i nyes pa 'di dag go_/rang gi blo ni shes pas dman pa'i phyir/_/rmongs pa de ni gzhan gyi dring la 'jog_/de ni nyon mongs phyogs kyi dbang du 'gro/_/smra la dga' ba'i nyes pa 'di dag 
[\[146a.2\]]go_/mig kyang 'khrul cing de bzhin rna ba 'ang 'khrul/_/sna yang 'khrul cing de bzhin lce yang 'khrul/_/lus kyang 'khrul cing yid kyang 'khrul par 'gyur/_/smra la dga' ba'i nyes pa 'di dag go_/yun ring dus nas smra la dga' bas na/_/de ni 
[\[146a.3\]]bdag nyid dga' ba mi 'thob po/_/tshig gang dga' ba mtha' yas 'thob 'gyur ba/_/tshig gcig tsam zhig bsams kyang mchog yin no/_/bu ram shing shun snying po ci yang med/_/dga' bar bya ba'i ro ni nang na 'dug_/shun pa zos pa'i 
[\[146a.4\]]mis ni bu ram ro/_/zhim po rnyed par nus pa ma yin no/_/ji ltar shun pa de bzhin smra ba ste/_/ro lta bu ni 'di la don sems yin/_/de lta bas na smra la dga' spongs te/_/rtag tu bag yod byos la don soms shig_/smra ba'i nyes pa 'di 'dra rtog gyur cing /_/
[\[146a.5\]]don gyi yon tan mchog 'di shes nas ni/_/'di na byang chub mkhas pa gang yin pa/_/des ni don bsam pa la dga' bar gyis/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das 'di 
[\[146a.6\]]ltar smra ba la dga' ba'i skyon rnams dang /_don la sems pa'i yon tan rnams de bzhin gshegs pas legs par gsungs pa ni ngo mtshar lags so/_/bcom ldan 'das byang chub sems dpa' snying po 'tshal ba rnams kyis ni don bsam pa btang ste snying po ma mchis pa'i 
[\[146a.7\]]smra ba la dga' bar bgyid pa'i rngo mi thog lags so/_/bcom ldan 'das byang chub sems dpa' sems dpa' chen pos gnyid kyi dga' bas dga' ba'i skyon ji ltar brtag par bgyi/_byang chub sems dpas ji ltar brtags na rmugs pa dang /_gnyid kyi nongs dmigs 
[\[146b\]]
[\[146b.1\]]mthong nas brtson 'grus rtsom zhing yongs su skyo bar yang mi 'gyur ba lags/_bcom ldan 'das kyis bka' stsal pa/_byams pa 'di la gnyid la dga' ba'i nyes dmigs ni rnam pa nyi shur brtag par bya ste/_byang chub sems dpa' de dag la rtog na brtson 
[\[146b.2\]]'grus rtsom pa la dga' zhing skyo bar yang mi 'gyur ro/_/nyi shu gang zhe na/_byams pa 'di la byang chub sems dpa' gnyid che ba ni rmugs pa dang /_gnyid kyis non te le lo che bar 'gyur ba dang /_lus sha che ba dang /_mdog yongs su ma dag pa dang /_de'i 
[\[146b.3\]]'byung ba chen po rnams nad bzhis non par 'gyur ba dang /_de'i me'i khams chung bar 'gyur ba dang /_de'i kha zas legs par 'ju bar mi 'gyur ba dang /_de'i lus la 'bras dang phol mig 'byung bar 'gyur ba dang /_le lo can du 'gyur ba dang /_de'i gti 
[\[146b.4\]]mug gi dra ba rnam par 'phel bar 'gyur ba dang /_de'i shes rab nyam chung bar 'gyur ba dang /_de kha zas 'dod pa las yig 'chu bar 'gyur ba dang /_de gti mug gi mun pa rab tu 'dzin par 'gyur ba dang /_de la mi ma yin pa rnams bkur sti mi byed pa dang /_
[\[146b.5\]]sems rtul bar 'gyur ba dang /_mi ldang ba mang bar 'gyur ba dang /_de'i sems bag la nyal gyis kun nas dkris shing 'dug par 'gyur ba dang /_de dge ba'i chos la 'dun par mi 'gyur ba dang /_dge ba'i chos thams cad las nyams par 'gyur ba dang /_spyod pa 
[\[146b.6\]]zhum par gyur nas brtson 'grus rtsom pa rnams kyi spyod pa la smod pa dang /_'khor gyi nang du song na brnyas par 'gyur ba ste/_byams pa nyi shu po de dag ni byang chub sems dpa' gnyid la dga' zhing rmugs pa dang /_gnyid mang ba'i nyes dmigs yin te/_byang chub 
[\[146b.7\]]sems dpa' de dag la rtog na brtson 'grus rtsom pa la dga' zhing yongs su skyo bar yang mi 'gyur ro/_/de nas de'i tshe bcom ldan 'das kyis tshigs su bcad pa 'di dag bka' stsal to/_/gang zhig rmugs dang gnyid la dga' 'gyur ba/_/de yi lus ni sha che mkhregs ma 
[\[147a\]]
[\[147a.1\]]yin/_/le lo de che blun zhing 'thun mi byed/_/de yi mdog kyang dag par mi 'gyur ro/_/gang zhig rmugs dang gnyid la dga' 'gyur ba/_/bad kan rlung dang de bzhin mkhris pa rnams/_/de dag de yi lus la shas cher 'byung /_/de yi khams 
[\[147a.2\]]rnams rab tu 'khrug par 'gyur/_/gang zhig rmugs dang gnyid la dga' 'gyur ba/_/kha zas nyes pas lto ni ma dag cing /_/lus kyang lci la zo bdog bde ma yin/_/de yi tshig kyang gsal bar mi 'gyur ro/_/gang zhig rmugs dang gnyid la dga' 'gyur ba/_/
[\[147a.3\]]de yi lus la phol mig mang po 'byung /_/de ni nyin dang mtshan du bde bar nyal/_/de la rma rnams mi bzad 'byung bar 'gyur/_/gang zhig rmugs dang gnyid la dga' 'gyur ba/_/le lo byed cing brtson 'grus yongs su nyams/_/de ni bde las nyams shing nor rnams 
[\[147a.4\]]'gribs/_/de ni rtag tu zhan cing sems kyang rmongs/_/gang zhig rmugs dang gnyid la dga' 'gyur ba/_/gti mug dra ba chen po 'phel 'gyur zhing /_/de ni the tshom can de lta ba thob/_/de ni lta bar gyur pa mang bar 'gyur/_/gang zhig rmugs dang gnyid la 
[\[147a.5\]]dga' 'gyur ba/_/de yi shes rab shin tu nyam chung 'gyur/_/de yi blo yang yongs su nyams par 'gyur/_/ye shes las ni rtag tu de nyams 'gyur/_/gang zhig rmugs dang gnyid la dga' 'gyur ba/_/mi shes le lo snyom las shes rab 'chal/_/mi ma yin 
[\[147a.6\]]pa dag gis glags rnyed de/_/nags na gnas pa'i tshe ni 'tshe bar 'gyur/_/gang zhig rmugs dang gnyid la dga' 'gyur ba/_/sems kyang rtul zhing de yi dran pa rmongs/_/lung nod kha ton byed la de mi gnas/_/chos smra na yang de ni rtag tu thogs/_/gang zhig rmugs 
[\[147a.7\]]dang gnyid la dga' 'gyur ba/_/de yi nyon mongs kun nas ldang bar 'gyur/_/rnam par 'khor zhing g.yo la rmongs pa dang /_/de yi sems ni rtag tu gdung bar 'gyur/_/gang zhig rmugs dang gnyid la dga' 'gyur ba/_/de yi bya ba mang po nyams shing 'gags/_/lus 
[\[147b\]]
[\[147b.1\]]kyang gdungs shing yid kyang yongs su gdungs/_/bag la nyal ba 'phel bar nges mi shes/_/gang zhig rmugs dang gnyid la dga' 'gyur ba/_/de ni dge sems rtag tu mi 'dod de/_/de ni chos la 'dud pa skyed mi byed/_/phyir zhing chos ma yin la de dgar 'gyur/_/
[\[147b.2\]]gang zhig rmugs dang gnyid la dga' 'gyur ba/_/de ni rmongs shing chos la 'dun pa nyams/_/byis pa yon tan kun las yongs su nyams/_/dkar po 'joms shing mun par 'gro bar 'gyur/_/gang zhig rmugs dang gnyid la dga' 'gyur ba/_/'jigs par 'gyur 
[\[147b.3\]]zhing sems kyang rab tu zhum/_/de ni rtag par mchog tu dga' mi 'gyur/_/gnyid kyis non pa lus kyang lhod par 'gyur/_/gang zhig rmugs dang gnyid la dga' 'gyur ba/_/bdag nyid mi shes le lo can gyur nas/_/brtson 'grus stobs dang ldan la phrag dog 
[\[147b.4\]]byed/_/brtson 'grus ldan pa rnams la mi snyan smra/_/nyes pa 'di 'dra 'di dag rtogs gyur nas/_/mkhas pa su zhig rmugs gnyid dga' bar byed/_/shin tu gti mug lta ba mang po'i rgyu/_/don bzang dam chos yon tan chud gzon pa/_/gnyid 'di brtson 
[\[147b.5\]]'grus 'phrog par rtogs gyur nas/_/mkhas pa yon tan ldan pa su der dga'/_/sdug bsngal kun dang mun pa sel byed cing /_/ngan song yongs su spong ba'i gzhir gyur pa/_/sangs rgyas kun gyis bsngags pa'i brtson 'grus 'phags/_/gang yin de ni rtag 
[\[147b.6\]]tu brten par gyis/_/'jig rten 'di na bzo gang ci yod dang /_/'jig rten 'das bzo gang dag ci yod pa/_/brtson 'grus brtsams la rnyed par mi dka' na/_/mkhas pa su dag brtson 'grus stobs kyis skyo/_/gang dag sangs rgyas byang chub zhugs gyur pa/_/
[\[147b.7\]]de dag rmugs gnyid skyon rnams mthong nas ni/_/rtag tu brtson 'grus rtsom la gnas par byed/_/'di ni nga yis de dag bskul byas yin/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom 
[\[148a\]]
[\[148a.1\]]ldan 'das byang chub sems dpa' gang dag rmugs pa dang gnyid kyi skyon 'di lta bu 'di dag thos nas spong bar mi bgyid cing skyo bar mi bgyid pa de dag dang brtson 'grus rtsom pa mi skyed pa de dag de tsam du rmongs par 'gyur ba ni ngo mtshar lags so/_/
[\[148a.2\]]bcom ldan 'das byang chub sems dpa' slob par 'tshal ba dang /_lhag pa'i bsam pas bla na med pa yang dag par rdzogs pa'i byang chub mngon par rdzogs par 'tshang rgya bar 'tshal ba su zhig yang dag pa'i gnas 'di lta bu 'di dag thos na le lo bgyid cing dge ba'i 
[\[148a.3\]]chos rnams skyed par mi bgyid/_brtson 'grus kyi yon tan dang /_phan yon 'di lta bu thos nas byang chub kyi yan lag yongs su rdzogs par bgyi ba'i slad du su zhig brtson 'grus rtsom par mi bgyid de/_/de bzhin gshegs pas gnyid la dga' ba'i nongs 
[\[148a.4\]]dmigs dang /_brtson 'grus rtsom pa'i phan yon 'di dag legs par bka' stsal lags so/_/bcom ldan 'das byang chub sems dpas las la dga' zhing 'jig rten pa'i sbag pas sbags pa'i nongs dmigs ji ltar brtags par bgyi/_byang chub sems 
[\[148a.5\]]dpa' gang dag la brtags na 'dod pa chung zhing bgyi ba nyung la/_dam pa'i chos btsal ba'i slad du rtag tu brtson zhing sbyor ba la gnas par 'gyur ba lags/_bcom ldan 'das kyis bka' stsal pa/_byams pa 'di la byang chub sems dpa' sems dpa' 
[\[148a.6\]]chen pos las la dga' ba'i nyes dmigs nyi shur brtag par bya ste/_byang chub sems dpa' de dag la rtog na 'dod pa chung zhing bya ba nyung la dam pa'i chos btsal ba'i phyir rtag tu brtson zhing sbyor ba la gnas par 'gyur ro/_/nyi shu gang zhe na/_byams 
[\[148a.7\]]pa 'di la byang chub sems dpa' las la dga' ba 'jig rten pa'i las rnams la brtson par 'gyur ba dang /_las ngan pa thams cad la gnas par 'gyur ba dang /_lung nod pa dang /_kha don la brtson pa dag gis brnyas par 'gyur ba dang /_nang du yang dag 
[\[148b\]]
[\[148b.1\]]'jog la dga' ba rnams kyis smad par 'gyur ba dang /_'khor ba thog ma dang tha ma med pa yongs su 'dzin pa'i las rtsom par 'gyur ba dang /_bram ze dang khyim bdag dad pa rnams kyi yon sbyong bar mi byed pa dang /_de'i sems dngos por 'dzin pa la 'jug par 
[\[148b.2\]]'gyur ba dang /_chags pa mang bar 'gyur ba dang /_khyim so rnams la rgyun du sbyor bar 'gyur ba dang /_dbang byed par mi 'gyur ba dang /_zlog byed kyi ngang tshul can yid smon mang po la rgyun du gnas pa dang /_khyim gyi bya ba dag la brtson pa dang /_de ro 
[\[148b.3\]]dag la shas cher 'dun cing chags pa skyed pa dang /_len pa med par mi dga' ba dang /_kun nas mnar sems mang ba'i las kyi sgrib pa rgyun du mngon par 'du byed pa dang /_dge bsnyen dang /_dge bsnyen ma la rton par 'gyur ba dang /_de zas kyi rnam par rtog pas 
[\[148b.4\]]nyin mtshan 'da' bar byed pa dang /_'jig rten pa'i bya ba dag rgyun du 'dri bar byed pa dang /_mi rigs pa'i smra ba dag la mngon par dga' bar 'gyur ba dang /_zhal ta byed pa'i rgyags pas tshangs pa mtshungs par spyod pa rnams dbang phyug gis tshar gcod par byed pa 
[\[148b.5\]]dang /_pha rol gyi 'khrul pa la rtog cing bdag gi 'khrul pa la mi rtog par 'gyur ba dang /_don dang ldan zhing rnam par nges pa'i gtam dag la skyen par brnyas par 'gyur ba ste/_byams pa nyi shu po de dag ni byang chub sems dpa' las la dga' zhing zhal ta byed pa'i sbag pas 
[\[148b.6\]]sbags pa'i nyes dmigs yin te/_byang chub sems dpa' de dag la rtog na 'dod pa chung zhing bya ba nyung bar 'gyur la 'jig rten pa'i bya ba spangs nas 'jig rten las 'das pa'i bya ba la brtson par 'gyur ro/_/de nas de'i tshe bcom ldan 'das kyis tshigs su bcad pa 'di dag 
[\[148b.7\]]bka' stsal to/_/de ni las ngan dag la gnas 'gyur zhing /_/las mchog dag las de ni rgyang yang ring /_/'dir ni rnyed pa che las ring bar 'gyur/_/rnam par chags sems nyes pa 'di dag yin/_/dge slong lung nod kha ton dga' rnams kyis/_/de la brnyas shing 'dod par 
[\[149a\]]
[\[149a.1\]]mi byed la/_/bsam gtan byed pa rnams kyis smad par 'gyur/_/rtag tu las gnas skyon ni 'di dag yin/_/'khor ba'i las la mngon par brtson pa dang /_/thar pa las ni rgyang ring bcings par gnas/_/de ni yul 'khor zas la mi rigs spyod/_/
[\[149a.2\]]nyes pa 'di dag las la chags pa'i yin/_/rtag tu dngos po dag ni len par byed/_/yongs su 'dzin pa med la dga' mi skyed/_/nor med nor ni don du gnyer bar byed/_/nyes pa 'di dag las la chags pa'i yin/_/khyim du rgyu ba dag la chags par 'gyur/_/'du 'dzi 
[\[149a.3\]]dga' bas thams cad 'jig par byed/_/gzeb kyi nang du bya bcug bzhin du 'gyur/_/nyes pa 'di dag las la chags pa'i yin/_/khyim pa'i las la de rtag mya ngan byed/_/yongs su gdungs par gyur kyang yid mi 'byung /_/nams kyang tshig ni btsun par mi 'gyur te/_/
[\[149a.4\]]nyes pa 'di dag las la dga' ba'i yin/_/bla mas bskul na bka' blo mi bde zhing /_/rjes su bstan pa 'thun par 'dzin mi byed/_/de ni myur du tshul khrims nyams par 'gyur/_/nyes pa 'di dag las la dga' ba'i yin/_/khyim na gnas pa'i las rnams rtag sems pas/_/
[\[149a.5\]]de ni rtag tu 'dod par 'gyur ba ste/_/bsam gtan dang ni spong ba de mi byed/_/nyes pa 'di dag las la dga' ba'i yin/_/de yi 'dod chags shas ni che bar skye/_/de ni ro bro rnams la chags shing zhen/_/de ni ngan ngon tsam gyis dgar mi 'gyur/_/nyes pa 'di dag las la 
[\[149a.6\]]dga' ba'i yin/_/de ni 'khor phal che na dgar 'gyur te/_/de nyams na ni shin tu sdug bsngal 'gyur/_/de ni bong bu bzhin du lang long 'gyur/_/nyes pa 'di dag las la dga' ba'i yin/_/de sems rtag tu gnod sems ldan par 'gyur/_/las rnams 'phel zhing 
[\[149a.7\]]zad par mi 'gyur te/_/sred pa'i 'khri shing dag gis dam du bcings/_/nyes pa 'di dag las la dga' ba'i yin/_/de ni rtag tu bla ma rnams mi sten/_/phyogs 'dod khyim pa la ni sten par byed/_/tshul khrims gnas pa dag la'ang phrag dog byed/_/nyes pa 'di dag 
[\[149b\]]
[\[149b.1\]]las la dga' ba'i yin/_/nyin dang mtshan du sems gzhan med par ni/_/zas dang gos la rgyun du sems par byed/_/de ni rtag tu yon tan 'dod ma yin/_/nyes pa 'di dag las la dga' ba'i yin/_/de ni 'jig rten pa yi bya ba 'dri/_/rigs pa min pa'i 
[\[149b.2\]]smra ba rnams la dga'/_/rigs pa'i smra la de ni dga' mi 'gyur/_/nyes pa 'di dag las la dga' ba'i yin/_/sdom brtson rnams la de ni rtag tu gshe/_/dbang phyug nyes pas de dag des tshar gcod/_/mi sdug las rnams mngon par 'du byed de/_/nyes pa 'di dag 
[\[149b.3\]]las la dga' ba'i yin/_/de ni rtag tu gzhan gyi skyon rtog cing /_/bdag la yod pa'i skyon rnams mi mthong la/_/yon tan ldan pa rnams la 'khrul pa tshol/_/nyes pa 'di dag las la dga' ba'i yin/_/byis pa de ni gzhan gyis myur du brnyas/_/de ni pha rol dag la chos ston 
[\[149b.4\]]tshe/_/blo nyams pas na mngon par shes mi 'gyur/_/nyes pa 'di dag las la dga' ba'i yin/_/gnod 'gyur nyes pa 'di dag mthong nas ni/_/las ngan dag la su zhig dga' bar byed/_/dpa' bo dag ni rtag tu las mchog byed/_/byas pa gang yin chud ni gzon mi byed/_/
[\[149b.5\]]lan stong brjod kyang tshig gcig mi 'dzin pa/_/de ni blo can dag gis spyo ba yin/_/gang zhig las ngan dag ni byed pa la/_/dam pa dag gis de ltar rtag tu smad/_/de lta bas na mkhas mis 'di rtag tu/_/las ngan dag ni rnam par spangs nas kyang /_/thub dbang rnams kyis 
[\[149b.6\]]rtag tu bsngags pa yi/_/bzang po'i las rnams gang yin de dag bya/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das byang chub sems dpa' gang dag chos kyi mchog yongs su spangs nas 
[\[149b.7\]]las ngan pa rtsom pa de dag ni shes rab shin tu chung zhing shes rab kyis dman par 'gyur ba lags so/_/de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa de de bzhin 
[\[150a\]]
[\[150a.1\]]te/_de de bzhin no/_/ji skad smras pa bzhin te/_byang chub sems dpa' gang dag chos kyi mchog yongs su spangs nas las ngan pa rtsom pa de dag ni shes rab shin tu chung zhing shes rab kyis dman par 'gyur ba yin no/_/byams pa gzhan yang khyod 
[\[150a.2\]]mos par bya'o/_/khyod kyis khong du chud par bya'o/_/byang chub sems dpa' gang dag la sbyor ba med cing bsam gtan med la spong ba med cing 'don pa med pa dang /_mang du thos pa yongs su tshol ba med pa de dag ni de bzhin gshegs pa'i bstan pa la rab tu byung ba ma yin 
[\[150a.3\]]no/_/byams pa de bzhin gshegs pa'i bstan pa ni bsam gtan dang spong bas phye ba dang /_ye shes kyis 'dus byas pa dang /_ye shes kyis mnyam par bzhag pa dang /_brtson pas phye ba yin gyi/_khyim pa'i las dang zhal ta byed pas phye ba ni ma yin te/_'di ltar zhal ta byed pa'i las de ni mi rigs pa la 
[\[150a.4\]]sbyor ba rnams dang /_'du byed la mngon par dga' ba rnams dang /_'jig rten pa'i bya bas sbags pa ste/_byang chub sems dpas de la 'dod pa bskyed par mi bya'o/_/byams pa gal te byang chub sems dpa' zhal ta byed pa la brtson pas rin po che sna bdun gyi mchod rten dag gis stong gsum gyi 
[\[150a.5\]]stong chen po'i 'jig rten gyi khams 'di bkang na des ni nga mnyes par byas pa ma yin/_ri mor byas pa ma yin/_bkur stir byas pa ma yin gyi/_byams pa gal te byang chub sems dpa' tha na pha rol tu phyin pa dang ldan pa'i tshig bzhi pa'i tshigs su bcad pa gcig tsam 'dzin 
[\[150a.6\]]tam/_'chang ngam/_klog gam/_kun chub par byed dam/_'chang na des ni nga la bkur stir byas/_bla mar byas/_ri mor byas/_mchod pa byas par 'gyur ro/_/de ci'i phyir zhe na/_byams pa de bzhin gshegs pa rnams kyi byang chub ni mang du thos pa las byung ba yin gyi/_dngos po 
[\[150a.7\]]yongs su 'dzin pa las byung ba ni ma yin pa'i phyir ro/_/byams pa gal te byang chub sems dpa' zhal ta byed pa la brtson pas byang chub sems dpa' lung nod pa dang /_kha ton byed pa la brtson pa zhal ta byed pa'i sbag pas sbags par byed na bsod nams 'dod pa des ni bsod nams 
[\[150b\]]
[\[150b.1\]]ma yin pa'i phung po chen po skyed par 'gyur te/_las kyi sgrib pa yang yongs su 'dzin par 'gyur ro/_/de ci'i phyir zhe na/_bsod nams bya ba'i gzhi gsum po gang yin pa de dag thams cad ni shes rab las byung ba'i phyir ro/_/byams pa de lta bas na byang chub sems dpa' zhal 
[\[150b.2\]]ta byed pa la brtson pas byang chub sems dpa' lung nod pa dang /_kha ton byed pa la brtson pa'i bar chad mi bya'o/_/'dzam bu'i gling 'di zhal ta byed pas yongs su gang bar gyur pa'i zhal ta byed pa de dag thams cad kyis ni byang chub sems dpa' lung nod pa dang /_kha ton byed pa 
[\[150b.3\]]la brtson pa gcig la rim gro dang bsnyen bkur bya'o/_/byang chub sems dpa' lung nod pa dang /_kha ton byed pa la brtson pa 'dzam bu'i gling gang bsnyed kyis ni byang chub sems dpa' nang du yang dag 'jog la brtson pa gcig la rim gro dang bsnyen bkur bya'o/_/de ltar byas na de 
[\[150b.4\]]bzhin gshegs pas rjes su yi rang ba dang gnang ba yin te/_de dag gi bsnyen bkur ni legs par byas pa yin no/_/gang zhig shes rab spyod pa la mos nas rim gro dang bsnyen bkur byed pa'i bsod nams kyi phung po ni tshad med par skyed par 'gyur ro/_/de ci'i phyir zhe na/_
[\[150b.5\]]'di ltar shes rab kyi las ni dka' ba'i las dang /_bla na med pa dang /_gong na med pa dang /_'jig rten gsum po thams cad las khyad par du 'phags shing mngon par 'phags pa'i phyir ro/_/byams pa de lta bas na byang chub sems dpa' mngon par brtson pa don 
[\[150b.6\]]du gnyer zhing brtson 'grus rtsom par 'dod pas shes rab la brtson par bya zhing shes rab yongs su btsal ba la brtson 'grus brtsam par bya'o/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/
[\[150b.7\]]bcom ldan 'das byang chub sems dpa' 'du 'dzi la dga' ba dang /_las la dga' ba rnams kyi nongs dmigs rnams ni bka' stsal lags na/_bcom ldan 'das byang chub sems dpas spros pa la dga' ba'i nongs dmigs rnams ji ltar brtag par bgyi/_
[\[151a\]]
[\[151a.1\]]byang chub sems dpas gang dag la brtags na nye bar zhi ba la gnas shing rtsod pa ma mchis par gnas par 'gyur lags/_bcom ldan 'das kyis bka' stsal pa/_byams pa byang chub sems dpas spros pa la dga' ba'i nyes dmigs rnams mdor bsdu na 
[\[151a.2\]]nyi shu po 'di dag tu brtag par bya'o/_/rgyas par ni de bzhin gshegs pas mtha' yas par bstan te mthar thug par yang mi 'gyur ro/_/nyi shu gang zhe na/_byams pa byang chub sems dpa' spros pa la dga' ba ni tshe 'di nyid la sdug bsngal ba dang yid mi bde ba mang bar gnas 
[\[151a.3\]]pa dang /_bzod pa las yongs su nyams par 'gyur ba dang /_de'i mi mdza' ba rnams yi rangs par 'gyur ba dang /_de la bdud kyang mgu bar 'gyur ba dang /_de la bdud kyi 'khor kyang dga' bar 'gyur ba dang /_de'i dge ba'i chos ma skyes pa rnams skye bar mi 'gyur ba 
[\[151a.4\]]dang /_skyes pa rnams med par 'gyur ba dang /_'thab pa dang 'khon du 'dzin pa dang /_rtsod pa dang /_'gyed pa mang bar 'gyur ba dang /_'thab pa dang /_rtsod pa dang /_'gyed pas ngan song du 'gro bar 'gyur ba'i las mngon par 'du byed par 'gyur ba dang /_bag 
[\[151a.5\]]med par 'gyur ba'i lam rab tu 'dzin pa dang /_de'i lce'i dbang po rtsub par 'gyur ba dang /_de'i lung mnos pa'i chos rnams legs par gnas par mi 'gyur ba dang /_mdo sde lung ma mnos pa rnams rna lam du grag par mi 'gyur ba dang /_dge ba'i bshes gnyen thams cad 
[\[151a.6\]]kyis yongs su spong bar 'gyur ba dang /_sdig pa'i grogs po rnams dang myur du phrad par 'gyur ba dang /_dka' ba'i lam gyis nges par 'byung bar 'gyur ba dang /_rgyun mi 'chad par yid du mi 'ong ba'i tshig thos par 'gyur ba dang /_gang dang gang du skyes pa de dang 
[\[151a.7\]]der the tshom can du 'gyur ba dang /_de la mi khom pa brgyad po dag nye bar 'gyur ba dang /_rtag tu de'i dkar po'i phyogs la brtson pa la bar chad 'byung bar 'gyur ba ste/_byams pa nyi shu po de dag ni spros pa la dga' ba'i nyes dmigs rnams mdor bsdus pa yin te/_
[\[151b\]]
[\[151b.1\]]de dag yongs su spang bar bya'o/_/de nas de'i tshe bcom ldan 'das kyis tshigs su bcad pa 'di dag bka' stsal to/_/de ni tshe 'dir bde bar mi 'gyur te/_/bzod dang ring zhing khro ba'i phyogs la gnas/_/de yi dgra rnams dga' bar 'gyur ba ste/_/spros spyod 
[\[151b.2\]]de yi nyes pa 'di dag go_/bdud kyang de la dga' zhing mgu bar 'gyur/_/bdud kyi phyogs kyang de la dga' bar 'gyur/_/de yi dge ba'i chos skyes chud zar 'gyur/_/spros spyod de yi nyes pa 'di dag go_/de ni nams kyang dge ba mi skyed de/_/'chi kar 
[\[151b.3\]]tha dad rgyu la gnas pa dang /_/ngan song 'gro ba'i las ni byed par 'gyur/_/spros spyod de yi nyes pa 'di dag go_/mi mdzes pa dang blta na mi sdug dang /_/de ni rtag tu rus rigs dma' bar 'gyur/_/de yi lce yi dbang po rtsub 'gyur te/_/spros spyod de 
[\[151b.4\]]yi nyes pa 'di dag go_/lung mnos chos rnams legs par mi gnas shing /_/lung mnos ma byas mdo sde thos mi 'gyur/_/dge ba'i bshes gnyen rnams kyang rnam par spong /_/spros spyod de yi nyes pa 'di dag go_/sdig pa'i grogs po dag dang 
[\[151b.5\]]phrad par 'gyur/_/dka' ba'i theg pas rnam par dag 'gyur zhing /_/mi 'dod pa yi tshig rnams rgyun du thos/_/spros spyod de yi nyes pa 'di dag go_/byis pa'i blo can de ni gar skyes der/_/yin nam ma yin snyam du de rtog cing /_/rtag tu des ni the tshom 
[\[151b.6\]]rnyed par 'gyur/_/spros spyod de yi nyes pa 'di dag go_/de ni mi khom brgyad dang ring mi 'gyur/_/de ni dal ba ldan pa'i mchog mi 'gyur/_/de la gnod pa 'di dag rtag 'byung ste/_/spros spyod de yi nyes pa 'di dag go_/de yi dge ba dag la bar chad mang /_/bgegs 
[\[151b.7\]]su 'gyur bas myur du 'thob mi 'gyur/_/brtson dang ldan yang de la dgra rnams 'byung /_/spros spyod de yi nyes pa 'di dag go_/mkhas pas nyes 'di yang dag rig nas ni/_/spros pa thams cad yongs su spang bar bya/_/spros spyod dag ni gnod pa rnyed par sla/_/de lta 
[\[152a\]]
[\[152a.1\]]bas na spros la gnas mi bya/_/gang la spros pa'am rtsod pa yod pa las/_/dpag tshad brgya yi pha rol 'gro ba mchog_/gang na nyon mongs yod pa de dag tu/_/yud tsam zhig kyang gnas shing 'dug mi bya/_/rab byung don 'dod yon tan 'dod pa rnams/_/
[\[152a.2\]]sdang ba'i sems kyis rtsod par ma byed cig_/khyed la zhing med zhing las tshong byar med/_/gang la nor phyir 'di dag 'byung ba spros/_/khyed la chung ma bu dang bu mo med/_/khyim dang gnyen gyi tshogs kyang yod ma yin/_/bran pho bran mo med cing dbang phyug med/_/rab tu byung nas 
[\[152a.3\]]rtsod par ma byed cig_/zhi zhing rab tu zhi bas bsten pa yi/_/ngur smrig gos rnams dad pas blangs nas ni/_/zhi zhing rab zhi nye bar zhi bar byos/_/spros pa rnam par spongs la bzod pa skyed/_/mi bzad sems ni sbrul dug 'dra ba srungs/_/spros la spyod pa sems can dmyal 
[\[152a.4\]]ba dang /_/dud 'gro gshin rje'i yul dang ring mi 'gyur/_/de lta bas na bzod dang brtson 'grus skyed/_/tshogs pa gzhig phyir spros par byed na ni/_/sdug bsngal gsod dang 'ching ba ci yang rung /_/go ra brdeg dang bsdigs pa de dag ni/_/'jig rten 'di na gnas pa 
[\[152a.5\]]rnams la 'byung /_/tshogs par gyur la nyes pa 'di dag dkon/_/tshogs gyur bag la nyal ba 'phel ba med/_/tshogs gyur rnams la dga' ba 'byung 'gyur na/_/mkhas pa su zhig tshogs pa skyed mi byed/_/glags tshol dag gis skyon rnams rnyed mi 'gyur/_/nams 
[\[152a.6\]]kyang 'khor rnams phyed par mi 'gyur te/_/de yi mdza' bshes dag kyang rgyun du 'byung /_/spros pa spangs pa'i phan yon de dag yin/_/theg pa'i stobs 'di yis ni dag 'gyur zhing /_/las kyi sgrib pa ma lus byang nas ni/_/stobs dang bcas shing bzhon bcas bdud thul cig_/
[\[152a.7\]]brtan pa gang yin des ni bzod pa bskyed/_/spros pa rgyas pa la ni skyon mang chags/_/nyes pa de dag ngas ni bstan mi nus/_/rtag tu spros med bsngags pa mtha' yas 'gyur/_/su zhig don gnyer des ni bzod pa skyed/_/de nas bcom ldan 'das la byang chub sems dpa' sems 
[\[152b\]]
[\[152b.1\]]dpa' chen po byams pas 'di skad ces gsol to/_/bcom ldan 'das kun nas nyon mongs pa de tsam du gleng ba ni de bzhin gshegs pas legs par gsungs te ngo mtshar lags so/_/bcom ldan 'das ci lnga brgya pa tha ma la byang chub sems dpa' rnams kyis tshig gi mchog 
[\[152b.2\]]'di lta bu 'di dag thos na skyo bar 'gyur zhing kun nas nyon mongs pa'i spyod pa yang spong bar 'gyur lags sam bka' stsal pa/_byams pa lnga brgya pa tha ma la byang chub sems dpa'i theg pa pa'i gang zag rnams tshig gi mchog 'di lta bu 'di dag thos na skyo bar 'gyur zhing kun 
[\[152b.3\]]nas nyon mongs pa'i spyod pa yang spong bar 'gyur ba 'byung ba de dag ni nyung ngo /_/byams pa gang sems kyi rgyud khengs par 'gyur zhing gus pa med pa dang /_mngon pa'i nga rgyal la gnas pa dang /_gcig la gcig the tshom za ba mang ba dag ni phal che ste/_de dag ni de bzhin 
[\[152b.4\]]gshegs pas gsungs pa'i mdo sde zab mo bstan pa'i yon tan dang phan yon zab pa dag lung nod par mi byed/_kha ton du mi byed/_'chang bar mi byed/_kun chub par mi byed de/_de dag gi las kyi sgrib pa shas che bas yon tan de dag dang phan yon de dag 'byung bar mi 'gyur ro/_/
[\[152b.5\]]de dag dad pa med pa des mdo sde de dag la the tshom za bar 'gyur te/_phyis kyang lung nod par mi byed/_'chang bar mi byed/_kun chub par mi byed de/_de dag gi drung du bdud sdig can dge slong gi cha lugs su 'dug nas 'di skad du mdo sde 'di dag ni rang bzor byas pa yin te/_'di dag ni 
[\[152b.6\]]de bzhin gshegs pas gsungs pa ma yin no/_/de ci'i phyir zhe na/_mdo sde 'di dag las yon tan dang phan yon bshad pa gang yin pa de dag khyed kyi 'di las mi 'byung zhing med pa'i phyir ro zhes mos pa zlog par byed do/_/de dag de ltar mos pa zlog pas mdo sde zab mo dag mi 'dod 
[\[152b.7\]]cing the tshom du 'gyur te/_lung nod par mi byed/_kha ton du mi byed de/_mi blun po de dag gis yon tan dang phan yon de dag thos na 'di ltar chos spong bar 'gyur ba'i las kyi rnam par smin pa ni sbyang bar mi nus so snyam du mi sems so/_/de nas bcom ldan 'das la byang chub sems 
[\[153a\]]
[\[153a.1\]]dpa' sems dpa' chen po byams pas 'di skad ces gsol to/_/bcom ldan 'das de bzhin gshegs pa tshe dpag med kyi yon tan de bzhin gshegs pas gsungs pa gang lags pa 'di dag las gang gis sems bskyed pa gang yang rung 
[\[153a.2\]]ba zhig yid la bgyid cing /_de bzhin gshegs pa tshe dpag med yid la bgyid pa de sangs rgyas kyi zhing der skye bar 'gyur na/_bcom ldan 'das sems bskyed pa de dag gang lags/_de skad ces gsol pa dang /_bcom ldan 'das kyis 
[\[153a.3\]]byang chub sems dpa' sems dpa' chen po byams pa la 'di skad ces bka' stsal to/_/byams pa sems bskyed pa gang dag gis de bzhin gshegs pa tshe dpag med kyi sangs rgyas kyi zhing 'jig rten gyi khams bde ba can du skye bar 'gyur bar byed pa de dag 
[\[153a.4\]]ni byis pa'i sems bskyed pa ma yin/_skyes bu dam pa ma yin pa'i sems bskyed pa ma yin/_kun nas nyon mongs pa'i sems bskyed pa ma yin te/_byams pa sems bskyed pa ni bcu po 'di dag yin no/_/bcu gang zhe na/_byams pa 'di 
[\[153a.5\]]lta ste/_sems can thams cad kyi spyod pa la zhe 'gras pas ni de bzhin gshegs pa tshe dpag med kyi sangs rgyas kyi zhing du skye bar mi nus te/_sems can thams cad la byams pa'i sems bskyed pa dang /_'tshe ba yongs su spangs te/_sems can 
[\[153a.6\]]thams cad la snying rje ba'i sems bskyed pa dang /_lus dang srog la mi lta bar dam pa'i chos bsrung ba'i sems bskyed pa dang /_zab mo'i bzod pa la nges par gyur pas dam pa'i chos la mngon par zhen pa'i sems bskyed pa dang /_rnyed pa dang 
[\[153a.7\]]bkur stis ma gos pas bsam pa yongs su dag pa'i sems bskyed pa dang /_brjed pa med pas thams cad mkhyen pa nyid la rin po cher sems bskyed pa dang /_zhum pa med pas sems can thams cad la bla ma bzhin du gus pa'i sems bskyed pa dang /_
[\[153b\]]
[\[153b.1\]]byang chub kyi yan lag la nges pas nyi tshe ba'i bsam gtan gyi ro myang bar mi bya ba'i sems bskyed pa dang /_ma 'dres pas dge ba'i rtsa ba rnam pa sna tshogs kyi sems bskyed pa dang /_mtshan ma yongs su spangs te/_sangs rgyas rjes su dran pa bsgom pa'i 
[\[153b.2\]]sems bskyed pa ste/_byams pa sems bskyed pa bcu po ni de dag yin te/_sems bskyed pa bcu po de dag las sems bskyed pa gang yang rung ba'i sems bskyed pa gang yin pa de ni sems bskyed pa de dag dang ldan na sangs rgyas kyi zhing der skye bar mi 
[\[153b.3\]]'gyur ba de ni gnas med do/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das lhag pa'i bsam pa bskul ba'i chos kyi rnam grangs 'di de tsam du bsam gyis mi khyab pa ni ngo mtshar lags so/_/
[\[153b.4\]]de skad ces gsol pa dang /_bcom ldan 'das kyis tshe dang ldan pa kun dga' bo la legs so zhes bya ba byin te/_kun dga' bo legs so legs so/_/kun dga' bo de'i phyir khyod kyis lhag pa'i bsam pa bskul ba zhes bya ba'i chos kyi rnam grangs 
[\[153b.5\]]'di zung shig_/bcom ldan 'das kyis de skad ces bka' stsal nas/_byang chub sems dpa' sems dpa' chen po byams pa dang /_byang chub sems dpa' de dag dang /_tshe dang ldan pa kun dga' bo dang /_lha dang /_mi dang /_
[\[153b.6\]]lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya 
[\[153b.7\]]pa las lhag pa'i bsam pa bskul ba'i le'u zhes bya ste nyi shu lnga pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[154a\]]
[\[154a.1\]{D70}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu rtsa drug pa ste lag [{]bzangs kyis [,]bzang gis [}]zhus pa/_bam po dang po/_rgya gar skad du/_Ar+ya su bA hu pa ri pr-i ts+tshA nA ma ma hA yA na sU tra/_bod 
[\[154a.2\]]skad du/_'phags pa lag [{]bzangs kyis [,]bzang gis [}]zhus pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na 'od ma'i tshal bya ka lan 
[\[154a.3\]]da ka'i gnas na/_dge slong gi dge 'dun chen po dang thabs cig tu bzhugs te/_de'i tshe byang chub sems dpa' sems dpa' chen po lag [{]bzangs [,]bzang [}]zhes bya ba g.yog dang bcas te/_rgyal po'i khab kyi grong khyer chen po nas byung nas 'od ma'i tshal bya ka lan dka'i gnas 
[\[154a.4\]]ga la ba dang /_bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te bcom ldan 'das la lan gsum bskor ba byas nas phyogs gcig tu 'dug go_/phyogs gcig tu 'dug nas byang chub sems dpa' sems dpa' chen 
[\[154a.5\]]po lag [{]bzangs kyis [,]bzang gis [}]bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po chos du dang ldan na myur du bla na med pa yang dag par rdzogs pa'i byang chub 
[\[154a.6\]]mngon par rdzogs par 'tshang rgya/_de skad ces gsol pa dang /_bcom ldan 'das kyis byang chub sems dpa' sems dpa' chen po lag [{]bzangs [,]bzang [}]la 'di skad ces bka' stsal to/_/lag [{]bzangs [,]bzang [}]byang chub sems dpa' sems dpa' chen pos myur du mngon par rdzogs 
[\[154a.7\]]par byang chub par bya ba'i phyir pha rol tu phyin pa drug po 'di dag rtag par rgyun du yongs su rdzogs par bya'o/_/drug gang zhe na/_'di lta ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus 
[\[154b\]]
[\[154b.1\]]kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa ste/_lag [{]bzangs [,]bzang [}]byang chub sems dpa' sems dpa' chen pos/_pha rol tu phyin pa drug po 'di dag rtag par rgyun du yongs su rdzogs par bya'o/_/lag [{]bzangs [,]bzang [}]byang chub 
[\[154b.2\]]sems dpa' sems dpa' chen po ji ltar sbyin pa'i pha rol tu phyin pa yongs su rdzogs par byed ce na/_lag [{]bzangs [,]bzang [}]'di la byang chub sems dpa' sems dpa' chen po ni chos kyis longs spyod rnams yongs su tshol gyi chos ma yin pas ni ma yin no/_/mnyam pas yin gyi 
[\[154b.3\]]mi mnyam pas ni ma yin no/_/de srog chags gzhan dag dang /_sems can gzhan rnams la gnod pa mi byed/_nyam nga ba mi byed par sbyin pa sbyin te/_brjod pa dang /_sgra dang tshigs su bcad pa'i phyir ma yin/_'dzem pa'i phyir ma yin/_'jigs pa'i phyir ma 
[\[154b.4\]]yin/_lan du phan 'dogs su re ba'i phyir ma yin/_mtho ris kyi phyir ma yin/_tshul 'chos pa ma yin/_kha gsag byed pa ma yin/_brnyas pa ma yin pa'o/_/sbyin gnas sam/_sbyin gnas ma yin pa'am/_mngon par shes pa'am/_mngon par shes 
[\[154b.5\]]pa ma yin pa'am/_tshul khrims dang ldan pa'am/_tshul khrims 'chal pa'am/_'dris pa'am/_ma 'dris pa'am/_mdza' ba'am/_mi mdza' ba la yang rung ste/_bkur stir byed/_bla mar byed/_rim gror byed/_mchod par byed cing 'dun pa drag po dang /_
[\[154b.6\]]dga' ba drag po dang /_dad pa drag pos de nyung ngu bdog na yang nyung ngu sbyin/_mang du bdog na yang mang du sbyin/_bzang du bdog na yang bzang du sbyin/_ngan pa bdog na yang ngan pa sbyin/_gya nom pa bdog na yang gya nom pa sbyin no/_/lag [{]bzangs [,]bzang [}]ji ltar byang chub sems 
[\[154b.7\]]dpa' brgya stong sbyin pa dang /_rlabs po che'i sems dang /_rangs pa'i sems kyis sbyin pa de bzhin du kA ka ni tsam yang sbyin zhing rlabs po che'i sems dang /_rangs pa'i sems kyis sbyin no/_/des zas 'dod pa rnams la sems can thams cad thams cad mkhyen 
[\[155a\]]
[\[155a.1\]]pa'i ye shes bla na med pa'i stobs kyis brtan pa thob par bya ba'i phyir zas sbyin no/_/skom 'dod pa rnams la ni sems can thams cad nyon mongs pa'i skom pa thams cad bsal ba'i stobs thob par bya ba'i phyir skom sbyin no/_/gos 'dod 
[\[155a.2\]]pa rnams la ni sems can thams cad ngo tsha shes pa dang khrel yod pa'i gos thob par bya ba'i phyir gos sbyin no/_/bzhon pa 'dod pa rnams la ni sems can thams cad byang chub sems dpa'i theg pa dang /_rdzogs pa'i sangs rgyas kyi theg pa bla na med pa thob par bya ba'i 
[\[155a.3\]]phyir bzhon pa sbyin no/_/spos 'dod pa rnams la ni sems can thams cad sangs rgyas kyi tshul khrims kyi dri bsung thams cad thob par bya ba'i phyir spos sbyin no/_/me tog 'dod pa rnams la ni sems can thams cad de bzhin gshegs pa'i byang chub kyi yan lag 
[\[155a.4\]]bdun gyi me tog bla na med pa thob par bya ba'i phyir me tog rnams sbyin no/_/phye ma 'dod pa rnams la ni sems can thams cad nyes par spyod pa'i dri nga ba'i dri ma gzhom pa'i stobs thob par bya ba'i phyir phye ma sbyin no/_/byug pa 'dod pa rnams la ni sems can thams cad 
[\[155a.5\]]nyes pa med pa'i tshul khrims dang spyod pa'i byug pa thob par bya ba'i phyir byug pa sbyin no/_/gdugs 'dod pa rnams la ni sems can thams cad nyon mongs pa'i gdung ba thams cad nye bar zhi ba'i stobs thob par bya ba'i phyir gdugs sbyin no/_/lham 'dod pa rnams la ni 
[\[155a.6\]]sems can thams cad bla na med pa'i bde ba mngon par shes pa thob par bya ba'i phyir lham sbyin no/_/mal cha 'dod pa rnams la ni sems can thams cad lha dang /_tshangs pa dang /_'phags pa'i gnas pa'i mal cha'i bde bar sbyar ba'i stobs thob par bya ba'i phyir mal cha sbyin 
[\[155a.7\]]no/_/stan 'dod pa rnams la ni sems can thams cad byang chub kyi snying por bdud dang nyon mongs pa'i sgrib pa bar du gcod pa thams cad kyis mi phyed pa/_dpa' ba'i stan thob par bya ba'i phyir stan sbyin no/_/gnas 'dod pa rnams la ni sems can thams cad skyabs dang /_gnas 
[\[155b\]]
[\[155b.1\]]dang /_mgon dang /_dpung gnyen du gyur pa'i lus thob par bya ba'i phyir gnas sbyin no/_/phru tog dang /_bum pa dang /_'tshog chas 'dod pa rnams la ni sems can thams cad chos kyi rdzing lta bu'i lus thob par bya ba'i phyir phru tog dang /_bum pa dang /_'tshog chas 
[\[155b.2\]]sbyin no/_/sems can thams cad zhi ba dang nye bar zhi ba bla na med pa'i ting nge 'dzin dang snyoms par 'jug pa thams cad thob par bya ba'i phyir sangs rgyas dang /_chos dang /_dge 'dun la dka' thub kyi nags tshal sbyin pa sbyin no/_/sems can thams cad skyes bu chen 
[\[155b.3\]]po'i mtshan sum cu rtsa gnyis dang /_dpe byad bzang po brgyad cu thob par bya ba'i phyir mchod rten rnams la rgyan sbyin pa sbyin no/_/sems can thams cad de bzhin gshegs pa'i lha'i spyan mtha' yas pa thob par bya ba'i phyir mun khrod kyi mchod rten nam lam rnams la 
[\[155b.4\]]mar me'i sbyin pa sbyin no/_/sems can thams cad de bzhin gshegs pa'i lha'i snyan mtha' yas pa thob par bya ba'i phyir sangs rgyas la mchod pa rnams sam/_chos la mchod pa rnams sam/_dge 'dun la mchod pa rnams la rol mo'i dbyangs sgra sbyin pa sbyin no/_/
[\[155b.5\]]sems can thams cad cha byad dang /_tshul khrims dang /_spyod pa mdzes pa bla na med pa thob par bya ba'i phyir lhung bzed dang chos gos sbyin pa sbyin no/_/sems can thams cad dbugs dbyung ba sbyin pa'i stobs thob par bya ba'i phyir snod tshags sbyin pa sbyin no/_/
[\[155b.6\]]sems can thams cad shes rab chen po'i tshogs yongs su bskang ba thob par bya ba'i phyir myu gu dang /_snag tsha dang /_glegs bu dang /_chos kyi khri stan sbyin pa sbyin no/_/sems can thams cad kyi nyon mongs pa'i nad thams cad gzhom pa'i phyir na ba'i gsos 
[\[155b.7\]]sman dang /_yo byad sbyin pa sbyin no/_/sems can thams cad byang chub rnam pa gsum gyi sa dang /_bdud rtsi'i dbyings kyi sa thob par bya ba'i phyir sa sbyin pa sbyin no/_/sems can thams cad slob dpon med pa'i dam pa'i chos mthon po thob par bya ba'i phyir mchod rten 
[\[156a\]]
[\[156a.1\]]mthon po dang /_sku gzugs mthon po byed do/_/bdog pa lta na sems can thams cad mngon par shes pa myur ba thob par bya ba'i phyir myur zhing yongs su nyon mongs par ma gyur par sbyin pa sbyin no/_/sems can thams cad bar du gcod pa 
[\[156a.2\]]med par rdzogs pa'i byang chub thob par bya ba'i phyir rung ba sbyin gyi rung ba ma yin pa ni ma yin no/_/sems can thams cad spobs pa chen po yongs su mi 'chad pa thob par bya ba'i phyir yongs su mi gcod par sbyin pa sbyin no/_/sems can thams cad snying rje chen po 
[\[156a.3\]]mtshungs pa med pa thob par bya ba'i phyir sems can thams cad la mnyam par sbyin pa sbyin no/_/sems can thams cad bdud dang mu stegs byed thams cad kyis tshar mi chod pa dang /_gnod par mi nus pa'i chos mngon par rdzogs par byang chub par bya ba'i phyir gzhan 
[\[156a.4\]]la mi gnod par sbyin pa sbyin no/_/lag [{]bzangs [,]bzang [}]gal te byang chub sems dpa' la sbyin pa 'di dag sbyin du nor med cing 'byor ba med par gyur na/_de 'jig rten gyi khams thams cad du sems can thams cad la sbyin pa mtha' yas shing dpag tu med pa 'di dag 
[\[156a.5\]]sbyin par yid kyis 'dod cing smon la smon lam 'debs te/_lag [{]bzangs [,]bzang [}]byang chub sems dpa' de sbyin pa 'di dag sbyin pa'i nus pa dang ldan yang rung /_nus pa dang mi ldan yang rung ste/_gang 'jig rten gyi khams thams cad na sems can thams cad bdag gi bde 
[\[156a.6\]]ba sbyar ba nyid dang ldan pa dang /_yang dag par ldan par gyur cing 'bad pa med pa dang /_'dod pa med par brnag pa rnams thams cad kyi thams cad rnam pa thams cad kyi thams cad du shin tu yongs su rdzogs shing bsam pa ma lus par yongs su rdzogs nas bde ba la 
[\[156a.7\]]reg par gnas par 'gyur bar bdag gi de bzang por gyur cig_/bdag gi de dge bar gyur cig ces de ltar yid kyis 'dod cing smon la smon lam 'debs so/_/'jig rten gyi khams thams cad du sems can thams cad la rin po che'i rgya mtsho yang sbyin par 'dod cing 
[\[156b\]]
[\[156b.1\]]smon la smon lam 'debs so/_/dbyig gi ri dang /_gser gyi ri dang /_gos kyi ri dang /_yo byad thams cad kyi ri dang /_bza' ba rgya mtsho dang /_btung ba rgya mtsho dang /_gnas legs par byas pa/_legs par gnas pa/_mtha' yas shing dpag tu med pa 
[\[156b.2\]]dag kyang sbyin par 'dod cing smon la smon lam 'debs so/_/'khor ba'i srid pa thams cad kyi 'jig rten gyi khams thams cad kyi sems can 'das pa dang /_ma 'ongs pa dang /_da ltar byung ba thams cad kyi sbyin pa dang /_gtong ba dang /_rnam par gtong ba gang yin pa zang 
[\[156b.3\]]zing sbyin pa 'am/_mi 'jigs pa sbyin pa 'am/_chos sbyin pa ma lus pa de dag thams cad la tha na dus gsum du yang mngon par dga' zhing rjes su yi rang ngo /_/gal te de la bslangs la nor sbyin mi nus na yang rang gi zan skal sbyin pa'am/_grogs su 'gyur ba 'am/_kun 
[\[156b.4\]]du btsal ba'i thabs kyang de la ston par 'gyur zhing chos kyi gtam gyis de'i 'dod pa sel bar byed do/_/de sbyin par 'dod par gyur pa na yang sbyin pa de sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba 
[\[156b.5\]]dang /_sems can thams cad yongs su mya ngan las bzla ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir bla na med pa yang dag par rdzogs pa'i byang chub tu yongs su bsngo'o/_/sbyin pa de byin 
[\[156b.6\]]nas kyang sbyin pa de sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_sems can thams cad yongs su mya ngan las bzla ba dang /_thams cad mkhyen pa nyid thob par bya ba dang /_sangs rgyas kyi 
[\[156b.7\]]chos thams cad yongs su rdzogs par bya ba'i phyir bla na med pa yang dag par rdzogs pa'i byang chub tu yongs su bsngo'o/_/gal te sbyin pa dang /_gtong ba dang /_rnam par gtong ba de la slob pa'i nus pa dang mi ldan par gyur na de 'di ltar yang dag par slob ste/_dus dus 
[\[157a\]]
[\[157a.1\]]su 'am/_cung zad cung zad du yang chags pa dang /_ser sna dang /_sbyin pas 'jigs pa spang ba dang /_dor ba dang /_bsal bar rtsol lo/_/'bad do/_/dus dus su 'am/_cung zad cung zad du yang sbyin pa dang /_gtong ba dang /_rnam 
[\[157a.2\]]par gtong ba la slob pa dang /_mngon par 'phel bar bya ba dang /_yongs su rdzogs par bya bar rtsol lo/_/'bad do/_/srid pa gzhan du gyur pa na yang zhum par mi 'gyur zhing sgyid lug par mi 'gyur ro/_/lag [{]bzangs [,]bzang [}]byang chub sems dpa' rnams kyi byang chub 
[\[157a.3\]]tu sems bskyed pa dang /_byang chub kyi sems rjes su dran pa dang /_byang chub kyi sems bsgom pa dang /_byang chub tu smon pa dang /_byang chub tu smon lam 'debs pa gang yin pa de nyid de dag gi sbyin pa chen po dang /_gtong ba chen po dang /_rnam par gtong ba chen po grangs med 
[\[157a.4\]]cing dpag tu med pa yin no/_/de ci'i phyir zhe na/_'di lta ste/_'jig rten gyi khams thams cad du sems can thams cad la dam pa'i chos kyi char sbyin par 'dod pa dang /_bdud rtsi'i dbyings kyi char sbyin par 'dod pa dang /_dam pa'i chos kyi char gtong bar 'dod pa 
[\[157a.5\]]dang /_bdud rtsi'i dbyings kyi char gtong bar 'dod pa dang /_dam pa'i chos kyi char rnam par gtong bar 'dod pa dang /_bdud rtsi'i dbyings kyi char rnam par gtong bar 'dod pa de ni sbyin pa dang /_gtong ba dang /_rnam par gtong ba thams cad kyi nang na mchog yin no/_/
[\[157a.6\]]de ni dam pa yin no/_/lag [{]bzangs [,]bzang [}]de ltar na byang chub sems dpa' bde ba dang ldan la yid bde ba dang /_ldan zhing tshegs chung ngu dang /_sdug bsngal chung ngus myur du skyen par sbyin pa'i pha rol tu phyin pa yongs su rdzogs par byed do/_/lag [{]bzangs [,]bzang [}]byang chub sems 
[\[157a.7\]]dpa' ni slong ba rnams kyis bslangs pa na yan lag dang nying lag gcod dam/_bcad nas slong ba rnams la sbyin par mi byed do/_/de ci'i phyir zhe na/_de dag nyid kyis sems can dmyal ba chen por 'gyur ba dang /_mi dge ba'i las chen po rgya cher yongs su mi spong ba'i phyir ro/_/
[\[157b\]]
[\[157b.1\]]sems can gzhan gyi phyir ram/_sems can gzhan gyi ched la de rang gi yan lag dang /_nying lag yongs su mi gtong ba ni ma yin no/_/lag [{]bzangs [,]bzang [}]byang chub sems dpa' sems dpa' chen po ni slong bas bdog pa thams cad bslangs na pha ma la gnod pa byas shing 
[\[157b.2\]]spangs te sdug bsngal bar byas/_bu dang /_chung ma dang /_bran pho dang /_bran mo dang /_las byed pa dang /_zho shas 'tsho ba la gnod pa byas shing spangs te sdug bsngal bar byas nas bdog pa thams cad slong ba rnams la sbyin par mi byed do/_/de ci'i phyir zhe na/_
[\[157b.3\]]byang chub sems dpa' ni sems can thams cad la mtshungs par snying brtse ba yin te/_ji ltar pha ma la gnod pa mi byed cing mi spong la sdug bsngal bar yang mi byed pa dang /_bu dang /_chung ma dang /_bran pho dang /_bran mo dang /_las byed pa dang /_zho shas 'tsho ba la 
[\[157b.4\]]gnod pa mi byed cing mi spong ste/_sdug bsngal bar mi byed par sbyin pa yang sbyin pa de bzhin du sems can thams cad la mtshungs par gso bar byed do/_/de ni sems can gzhan gyi phyir ram/_sems can gzhan gyi ched la bdog pa thams cad yongs su mi gtong ba yang ma 
[\[157b.5\]]yin no/_/lag [{]bzangs [,]bzang [}]de bzhin gshegs pa rnams ni sems can la gnod pa'i sbyin pa'i bsngags pa gsung ba ma yin na/_/byang chub sems dpa' rnams kyi yan lag bcad pa lta la de ltar ga la 'gyur/_lag [{]bzangs [,]bzang [}]byang chub sems dpa' ji ltar tshul khrims 
[\[157b.6\]]kyi pha rol tu phyin pa yongs su rdzogs par byed ce na/_lag [{]bzangs [,]bzang [}]'di la byang chub sems dpa' ni srog gi phyir yang srog chags gzhan dag dang /_sems can gzhan rnams la mi rdeg mi gsod cing gsod pa la rjes su yi rang bar mi byed do/_/srog gi phyir yang 
[\[157b.7\]]ma byin par mi len la/_ma byin par len du mi 'jug cing ma byin par len pa la rjes su yi rang bar mi byed do/_/srog gi phyir yang 'dod pa la log par g.yem par mi byed la/_'dod pa la log par g.yem pa byed du mi 'jug cing 'dod pa la log par g.yem pa la rjes 
[\[158a\]]
[\[158a.1\]]su yi rang bar mi byed do/_/srog gi phyir yang [{]brdzun [,]rdzun [}]mi smra la/[ {]brdzun [,]rdzun [}]zer du mi 'jug cing [{]brdzun [,]rdzun [}]smra ba la rjes su yi rang bar mi byed do/_/srog gi phyir yang chang mi 'thung la/_chang 'thung du mi 'jug cing /_chang 'thung ba la rjes su yi rang bar mi 
[\[158a.2\]]byed do/_/de bslab pa'i gzhi lnga po de dag la ring du gnas shing brtan por gnas la dam por gnas te mi lhod par gnas shing sgrub po/_/de bzhin du zhing rmed pa dang /_zhing rmed du 'jug pa dang /_'ching ba dang /_'ching du 'jug pa dang /_go rar 'jug pa dang /_go 
[\[158a.3\]]rar 'jug du 'jug pa dang /_rdeg pa dang /_rdeg tu 'jug pa dang /_gcod pa dang /_gcod du 'jug pa dag spang ba dang /_dor ba dang /_bsal bar 'bad par byed do/_/de ltar bslab pa'i gzhi lnga po dag la ring du gnas shing brtan por gnas la dam por gnas te mi 
[\[158a.4\]]lhod par gnas shing sgrub bo/_/de bzhin du phra ma'i tshig dang /_ngag rtsub po dang /_tshig kyal pa spang ba dang /_dor ba dang /_bsal bar 'bad par byed do/_/de srog chags thams cad dang /_sems can thams cad ni bdag gi pha ma ji lta ba bzhin no/_/bu gcig 
[\[158a.5\]]pa phangs pa ji lta ba bzhin te/_ji ltar pha ma dang /_bu gcig pa phangs pa bdag la 'khu yang slar 'khu bar mi bya la/_lag pa'am/_bong ba'am/_dbyug pa'am/_ral gri'am/_mdas brdegs kyang slar brdeg par mi bya/_gsod kyang slar gsad 
[\[158a.6\]]par mi bya zhing ji ltar pha ma dang /_bu gcig pa phangs pa 'khu yang slar 'khu bar mi bya ba de bzhin du bdag srog chags thams cad dang /_sems can thams cad kyis lag pa 'am/_bong ba 'am/_dbyug pa 'am/_ral gri 'am/_mdas brdegs kyang slar 
[\[158a.7\]]brdeg par mi bya/_gsod kyang slar gsad par mi bya'o zhes de ltar slob bo/_/dper na pha 'am/_ma 'am/_bu gcig pa phangs pa yun ring por yul rgyus te 'ongs pa mthong na dga' zhing yid bde bar 'gyur ba de bzhin du lag [{]bzangs [,]bzang [}]byang chub sems dpa' 
[\[158b\]]
[\[158b.1\]]sems dpa' chen po yang srog chags thams cad dang /_sems can thams cad mthong na dga' ba dang /_yid bde bar 'gyur ro/_/de'i srog gcod pa spangs pa'i tshul khrims ni sems can thams cad mi slob pa'i tshul khrims srog gcod pa spangs 
[\[158b.2\]]pa la dgod pa'i phyir ro/_/de'i ma byin par len pa spangs pa'i tshul khrims ni sems can thams cad mi slob pa'i tshul khrims ma byin par len pa spangs pa la dgod pa'i phyir ro/_/de'i 'dod pa la log par g.yem pa spangs pa'i tshul khrims ni sems can thams 
[\[158b.3\]]cad mi slob pa'i tshul khrims tshangs par spyod pa la dgod pa'i phyir ro/_/de'i [{]brdzun [,]rdzun [}]du smra ba spangs pa'i tshul khrims ni sems can thams cad mi slob pa'i tshul khrims [{]brdzun [,]rdzun [}]du smra ba spangs pa la dgod pa'i phyir ro/_/de'i chang 'thung ba spangs pa'i tshul khrims ni sems can 
[\[158b.4\]]thams cad mi slob pa'i tshul khrims chang 'thung ba spangs pa la dgod pa'i phyir ro/_/de'i zhing rmed pa dang /_zhing rmed du 'jug pa spangs pa'i tshul khrims ni sems can thams cad rdo rje ltar mi phyed pa'i ting nge 'dzin thob par bya ba'i phyir ro/_/de'i 'ching ba dang /_
[\[158b.5\]]'ching du 'jug pa spangs pa'i tshul khrims ni sems can thams cad kyi nyon mongs pa'i bcing ba thams cad gcad pa'i phyir ro/_/de'i go rar 'jug pa dang /_go rar 'jug tu 'jug pa spangs pa'i tshul khrims ni sems can thams cad kyi 'gro ba lnga dgag pa dang bsal ba'i phyir 
[\[158b.6\]]ro/_/de'i rdeg pa dang /_rdeg tu 'jug pa spangs pa'i tshul khrims ni sems can thams cad bdud dang nyon mongs pa'i bsgrib pa bar du gcod pa thams cad kyis zil gyis mi non pa'i chos nyid thob par bya ba'i phyir ro/_/de'i gcod pa dang /_gcod du 'jug pa 
[\[158b.7\]]spangs pa'i tshul khrims ni sems can thams cad lus dang ngag dang yid kyi las kun du bsrungs pa thob par bya ba'i phyir ro/_/de'i phra ma'i tshig spangs pa'i tshul khrims ni g.yog nyan thos kyi dge 'dun chen po mi phyed pa thob par bya ba'i phyir ro/_/de'i tshig rtsub po spangs 
[\[159a\]]
[\[159a.1\]]pa'i tshul khrims ni yan lag lnga pa'i ngag gi lam dang ldan pa'i tshangs pa'i dbyangs thob par bya ba'i phyir ro/_/de'i tshig kyal pa spangs pa'i tshul khrims ni tshig gzung bar 'os pa thogs pa med pa thob par bya ba'i phyir ro/_/de'i 'chi bas 'jigs 
[\[159a.2\]]skrag pa yongs su skyob pa'i tshul khrims ni sems can thams cad kyi skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa'i 'jigs pa rab tu zhi bar bya ba'i phyir ro/_/de'i 
[\[159a.3\]]gzhan gyi nor dang yo byad 'jig cing chud za ba yongs su skyob pa'i tshul khrims ni sems can thams cad byang chub kyi phyogs kyi chos kyi nor bla na med pa thob par bya ba'i phyir ro/_/de'i gzhan gyi bud med la 'dzin pa gtong bar byed pa dang /_gtong bar byed du 'jug pa'i 
[\[159a.4\]]tshul khrims ni 'khrul pa med pa'i chos nyid thob par bya ba'i phyir ro/_/de'i 'gugs pa gtong bar byed pa dang /_gtong bar byed du 'jug pa'i tshul khrims ni rang gi sems la dbang thob par bya ba'i phyir ro/_/de'i 'ching ba 'grol ba dang /_'grol du 'jug pa'i tshul khrims 
[\[159a.5\]]ni dpa' bo'i stan byang chub kyi snying por bdud kyi dmag dang nyon mongs pa'i 'ching ba thams cad gzhig pa'i phyir ro/_/de'i khyim nas 'byung ba'i tshul khrims ni sems rnam par grol ba sgrib pa med pa thob par bya ba'i phyir ro/_/de'i rdeg pa 'chags pa'i tshul khrims ni mi 
[\[159a.6\]]'jigs pa rnam pa bzhis 'jigs pa yang dag par gzhom pa thob par bya ba'i phyir ro/_/de'i gcod pa zlog pa'i tshul khrims ni kun du srung ba'i chos bzhi thob par bya ba'i phyir ro/_/de'i mi slu ba'i tshig smra ba'i tshul khrims ni dpa' bo'i stan byang chub kyi snying por bdud dang 
[\[159a.7\]]nyon mongs pa'i sgrib pa bar du gcod pa thams cad kyis mi slu ba'i chos nyid thob par bya ba'i phyir ro/_/de'i bye ba rnams kyi sdums byed cing mdza' ba brtan par byed pa'i tshul khrims ni g.yog 'phags pa'i nyan thos kyi dge 'dun chen po mi phyed pa thob par bya ba'i phyir ro/_/de'i tshig snyan 
[\[159b\]]
[\[159b.1\]]pa dang /_'jam por smra ba'i tshul khrims ni sems can thams cad kyi rnar bde zhing snying du 'ong la bden pa'i ngag thob par bya ba'i phyir ro/_/de'i kun tu 'thun pa'i smra ba'i tshul khrims ni tshar mi chod cing gzung bar 'os la 'bras bu yod pa'i chos ston pa thob par bya ba'i 
[\[159b.2\]]phyir ro/_/de'i sangs rgyas kyi yon tan gyi bsngags pa brjod pa'i tshul khrims ni 'phags pa'i yon tan dang ldan pa'i dge 'dun gyi g.yog 'khor chen po thob par bya ba'i phyir ro/_/de'i 'das pa dang /_ma 'ongs pa dang /_da ltar byung ba'i sangs rgyas dang /_chos 
[\[159b.3\]]dang /_dge 'dun dang /_byang chub sems dpa' 'jig rten gyi khams thams cad du gtogs pa grangs med dpag tu med pa rnams la dus gsum du yan lag lngas gtugs te phyag 'tshal bar byed pa'i tshul khrims ni sems can thams cad dpa' bo'i stan byang chub kyi snying 
[\[159b.4\]]por mi phyed cing sra la shin tu brtan pa'i dad pa dang /_brtson 'grus dang /_dran pa dang /_ting nge 'dzin dang /_shes rab mchog gi chos nyid dam pa lnga thob par bya ba'i phyir ro/_/de'i dus gsum du sangs rgyas kyi mchod rten thams cad la rim gro byed pa'i tshul khrims ni sangs 
[\[159b.5\]]rgyas kyi chos thams cad yongs su bskang ba thob par bya ba'i phyir ro/_/de'i dus gsum du chos kyi yon tan brjod pa smra ba'i tshul khrims ni chos kyi 'khor lo gnas med pa bla na med pa bskor ba'i phyir ro/_/de'i dus gsum du dge 'dun gyi yon tan brjod pa smra ba'i tshul khrims ni 
[\[159b.6\]]'phags pa'i dge 'dun mi phyed pa'i g.yog 'khor chen po thob par bya ba'i phyir ro/_/de'i dus gsum du dkon mchog gsum la skyabs su 'gro ba'i tshul khrims ni sems can thams cad la skyabs bla na med pa sbyin pa'i phyir ro/_/de'i dus gsum du 'jig rten gyi khams 
[\[159b.7\]]thams cad dkon mchog gsum dang /_byang chub sems dpa' rnams kyis stongs par mi 'gyur bar gsol ba 'debs pa'i tshul khrims ni bde bar 'gyur bar gcig tu nges par rdzogs pa'i byang chub thob par bya ba'i phyir ro/_/de'i dus gsum du sangs rgyas thams 
[\[160a\]]
[\[160a.1\]]cad la bskal par chos ston par gsol ba 'debs pa'i tshul khrims ni sa bcu pa chos kyi sprin thob par bya ba'i phyir ro/_/de'i dus gsum du sdig pa thams cad so sor 'chags pa dang /_sdig pa thams cad so sor 'dor ba dang /_sdig pa thams 
[\[160a.2\]]cad la smod pa'i tshul khrims ni bag chags kyi mtshams sbyor ba thams cad yang dag par gzhom pa thob par bya ba'i phyir ro/_/de'i dus gsum du dge ba'i rtsa ba thams cad yang dag par 'dzin pa'i tshul khrims ni pha rol tu phyin pa thams cad yongs su bskang ba thob par bya 
[\[160a.3\]]ba'i phyir ro/_/de'i dus gsum du sangs rgyas dang /_rang sangs rgyas dang /_'phags pa nyan thos kyi dge 'dun dang /_byang chub sems dpa' 'jig rten gyi khams thams cad du gtogs pa 'das pa dang /_ma 'ongs pa dang /_da ltar byung ba thams cad dang /_sems can 'gro ba thams cad du song ba 'jig rten 
[\[160a.4\]]gyi khams thams cad du gtogs pa 'das pa dang /_ma 'ongs pa dang /_da ltar byung ba thams cad kyi dge ba'i rtsa ba thams cad la rjes su yi rang ba'i tshul khrims ni byang chub kyi tshogs mtha' yas shing dpag tu med pa bsags pa yongs su rdzogs par bya ba'i phyir ro/_/de'i dus gsum 
[\[160a.5\]]du rdzogs pa'i byang chub tu smon pa'i tshul khrims ni rdzogs pa'i byang chub thob par nges pa la 'jug par bya ba'i phyir ro/_/de'i dus gsum du dge ba'i rtsa ba thams cad rdzogs pa'i byang chub thob par yongs su sngo ba'i tshul khrims ni gcig tu de bzhin gshegs pa'i stobs dang /_
[\[160a.6\]]mi 'jigs pa thob par bya ba'i phyir ro/_/de'i pha ma dang /_bla ma dang /_rgan pa dang /_slob dpon dang /_mkhan po la yongs su spyad par byed pa'i bsnyen bkur byed pa'i tshul khrims ni zil gyis mi non pa'i chos nyid thob par bya ba'i phyir ro/_/de'i 'jigs pa dang /_
[\[160a.7\]]skrag pa dang /_nyam thag pa dang /_mgon med pa dbugs 'byin pa'i tshul khrims ni dris pa thams cad la mi skyo bar lan 'debs pa la lung bstan pa la mkhas pa thob par bya ba'i phyir ro/_/de'i rgyal po dang /_chom rkun dang /_me dang /_chu dang /_bgo skal la spyod 
[\[160b\]]
[\[160b.1\]]pa'i sdug bsngal gyi nang du chud pa rnams yongs su bskyab cing grogs bya ba'i tshul khrims ni gnas dang /_sa dang pha rol tu phyin pa chen po yongs su bskang ba thob par bya ba'i phyir ro/_/de'i sangs rgyas dang /_rang sangs rgyas dang /_'phags pa nyan thos dang /_
[\[160b.2\]]byang chub sems dpa' rnams kyi rdzu 'phrul gyi cho 'phrul rjes su bsngags pa'i tshul khrims ni de bzhin gshegs pa'i rdzu 'phrul gyi stobs bla na med pa thob par bya ba'i phyir ro/_/de'i pha rol gyi sems rjes su srung ba dang 'thun pa'i lus kyi las kyi tshul khrims dang /_pha rol 
[\[160b.3\]]gyi sems mngon par dga' ba dang /_yang dag par dga' bar 'gyur ba'i lus kyi las kyi tshul khrims dang /_pha rol gyi sems rjes su srung ba dang 'thun pa'i ngag gi las kyi tshul khrims dang /_pha rol gyi sems mngon par dga' ba dang /_yang dag par dga' 
[\[160b.4\]]bar 'gyur ba'i ngag gi las kyi tshul khrims ni de bzhin gshegs pa'i pha rol gyi sems mkhyen pa'i stobs mtha' yas pa thob par bya ba'i phyir ro/_/de'i tshe 'di'i don dang /_tshe rabs gzhan gyi don dang /_nyan thos kyi theg pa'i don dang /_rang sangs rgyas kyi theg pa'i don 
[\[160b.5\]]dang /_rdzogs pa'i byang chub kyi theg pa'i don rnams la bag med pa dang /_brjed pa rnams kyi dran pa yang dag par skyed pa'i tshul khrims dang /_dran pa 'byung bar byed pa'i tshul khrims ni brjed pa med pa'i chos nyid thob par bya ba'i phyir ro/_/de'i chos nyan pa'i tshul khrims 
[\[160b.6\]]dang /_chos 'dzin pa'i tshul khrims dang /_chos goms par byed pa'i tshul khrims dang /_chos nye bar ston pa'i tshul khrims ni so so yang dag par rig pa dang /_pha rol tu phyin pa yongs su bskang ba thob par bya ba'i phyir ro/_/de'i tshul khrims yang dag par len par 
[\[160b.7\]]'dod pa dang /_lhag par spyad par 'dod na yang lus dang /_ngag dang /_sems kyi dge ba'i rtsa ba de thams cad sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid 
[\[161a\]]
[\[161a.1\]]thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/yang dag par 'dzin pa dang /_lhag par spyod pa dang /_yang dag par blangs pa dang /_lhag par spyad nas kyang sems can thams cad 
[\[161a.2\]]bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/gal te tshul khrims de ma zhig 
[\[161a.3\]]pa dang /_ma ral ba dang /_'dren ma ma yin par slob pa'i nus pa dang mi ldan par gyur na de 'di ltar yang dag par slob ste/_dus dus su'am/_cung zad cung zad du yang mi dge ba spang ba dang /_dor ba dang /_bsal bar rtsol lo/_/'bad do/_/dus dus su'am/_cung 
[\[161a.4\]]zad cung zad du yang dge ba la slob pa dang /_mngon par 'phel bar bya ba dang /_yongs su rdzogs par bya bar rtsol lo/_/'bad do/_srid pa gzhan du gyur pa na yang zhum par mi 'gyur zhing sgyid lug par mi 'gyur ro/_/lag [{]bzangs [,]bzang [}]byang chub sems dpa' rnams kyi byang chub 
[\[161a.5\]]tu sems bskyed pa dang /_byang chub kyi sems rjes su dran pa dang /_byang chub kyi sems sgom pa dang /_byang chub tu smon pa dang /_byang chub tu smon lam 'debs pa gang yin pa de nyid de dag gi dge ba'i tshul khrims yang dag par 'dzin pa dang /_dge ba'i tshul khrims 
[\[161a.6\]]la lhag par spyod pa grangs med cing dpag tu med pa yin no/_/de ci'i phyir zhe na/_'di lta ste/_'jig rten gyi khams thams cad du sems can thams cad la zag pa med pa'i tshul khrims bskyed par 'dod pa dang /_mi slob pa'i tshul khrims bskyed par 'dod pa dang /_zag 
[\[161a.7\]]pa med pa'i tshul khrims yang dag par bskyed par 'dod pa dang /_mi slob pa'i tshul khrims yang dag par bskyed par 'dod pa de ni dge ba'i tshul khrims yang dag par 'dzin pa dang /_dge ba'i tshul khrims la lhag par spyod pa'i mchog yin no/_/de ni dam pa yin no/_/lag 
[\[161b\]]
[\[161b.1\]{]bzangs [,]bzang [}]de ltar na byang chub sems dpa' bde ba dang ldan la yid bde ba dang ldan zhing tshegs chung ngu dang /_sdug bsngal chung ngus myur du skyen par tshul khrims kyi pha rol tu phyin pa yongs su rdzogs par byed do/_/lag [{]bzangs [,]bzang [}]byang chub sems dpa' ji ltar bzod pa'i pha rol tu phyin 
[\[161b.2\]]pa yongs su rdzogs par byed ce na/_lag [{]bzangs [,]bzang [}]'di la byang chub sems dpa' ni gzhan dag gi rang gi lus kyi srog gcod dam/_bdog pa thams cad 'phrog gam/_chung ma 'phrog gam/[ {]brdzun [,]rdzun [}]du smra ba'am/_phra ma dang /_ngag rtsub po dang /_tshig kyal pa smra ba'am/_
[\[161b.3\]]gshe 'am/_gsod dam/_'dzin tam/_rdeg gam/_gcod kyang slar gnod par mi byed cing slar mi khro ste shar gnyer zhing 'khon du 'dzin par mi byed do/_/de 'di ltar yang dag par slob ste/_bdag nyid kyis sngon gyi srid pa rnams dang /_srid pa 'di la sdig pa mi dge 
[\[161b.4\]]ba'i las 'di dag byas shing bsags pa de dag gi 'bras bu ni 'di yin/_de dag gi rnam par smin pa ni 'di yin te/_rang gi las kyi 'bras bu dang /_rang gi las kyi rnam par smin pa bdag gis myong ba la ci'i phyir gzhan la slar gnod par bya zhing slar khro ba dang /_shar 
[\[161b.5\]]gnyer zhing 'khon du 'dzin par bya snyam du sems so/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_gal te bdag gi srog gcod pa'am/_bdog pa thams cad 'phrog pa'am/_chung ma 'phrog pa'am/[ {]brdzun [,]rdzun [}]du smra ba'am/_phra ma 
[\[161b.6\]]'am/_ngag rtsub po'am/_tshig kyal pa smra ba'am/_gshe ba'am/_gsod pa'am/_'dzin pa'am/_rdeg pa'am/_gcod pa yang rung ste/_gzhan dag la slar gnod pa byas sam/_slar khro ba'am/_shar gnyer zhing 'khon du bzung na slar gnod pa 
[\[161b.7\]]byas pa dang /_slar khros pa dang /_shar gnyer zhing 'khon du bzung ba'i sdig pa mi dge ba de'i sdug bsngal gyi tshor ba mi 'dod pa/_mi sdug pa yid du mi 'ong ba 'di bas bdag la las kyi rnam par smin pa dang /_las kyi rgyu 'thun pa brgya gyur tam/_stong gyur tam/_
[\[162a\]]
[\[162a.1\]]de bas lhag par mi 'dod pa dang /_mi sdug pa dang /_yid du mi 'ong ba'i sdug bsngal gzhan yang 'byung bar 'gyur ro snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_srog yod pas srog gcod 
[\[162a.2\]]par 'gyur/_rdzas yod pas rdzas 'phrog par 'gyur/_rna ba'i dbang po yod pas rdzun du smra ba thos par 'gyur zhing /_phra ma dang /_ngag rtsub po dang /_tshig kyal pa thos par 'gyur la/_lus yod pas lus 'dren pa dang /_'ching ba dang /_'dzin pa dang /_rdeg pa dang /_
[\[162a.3\]]gcod par 'gyur te/_bdag nyid kyis sdug bsngal [(]kyi [,]gyi [)]dngos po/_/sdug bsngal gyi gzhi/_/srog gi dbang po dang /_rna ba'i dbang po dang /_lus blangs par gyur na ji ltar gzhan dag la slar gnod pa dang /_slar khro ba dang /_shar gnyer zhing 'khon du gzung bar bya 
[\[162a.4\]]snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_dper na sa'i khams kyi mtshan nyid ni sra ba ste/_de ni ngo bo nyid/_de ni chos nyid/_de ni rang bzhin no/_/chu'i khams kyi mtshan nyid ni gsher ba/_me'i khams kyi mtshan nyid 
[\[162a.5\]]ni tsha ba/_rlung gi khams kyi mtshan nyid ni yang zhing g.yo ba ste/_de ni ngo bo nyid/_de ni chos nyid/_de ni rang bzhin no/_/de bzhin du srog chags thams cad kyang zad pa'i chos can/_'god pa'i chos can/_'gog pa'i chos can no/_/dbang po thams cad kyang sdug bsngal 
[\[162a.6\]]gyi chos can/_sdug bsngal 'dus te reg pa'i chos can/_sdug bsngal myong ba'i chos can no/_/lus thams cad kyang sdug bsngal gyi chos/_sdug bsngal 'dus te reg pa'i chos/_sdug bsngal myong ba'i chos te/_de ni ngo bo nyid/_de ni chos nyid/_de ni rang bzhin 
[\[162a.7\]]yin no/_/srog gi dbang po zad pa'i chos can/_'god pa'i chos can/_'gog pa'i chos can/_zad cing dengs la 'gog pa dang /_dbang po drug po sdug bsngal gyi chos can/_sdug bsngal 'dus te reg pa'i chos can/_sdug bsngal myong ba'i chos can rnams la 
[\[162b\]]
[\[162b.1\]]sdug bsngal 'dus te reg pa'i ji ltar gzhan dag la slar gnod pa 'am/_slar khro ba'am/_shar gnyer zhing 'khon du gzung bar bya/_de ci'i phyir zhe na/_'di ni ngo bo nyid/_'di ni chos nyid/_'di ni rang bzhin yin no snyam mo/_/lag [{]bzangs [,]bzang [}]gzhan yang byang chub sems 
[\[162b.2\]]dpa' 'di ltar yang dag par slob ste/_bdag gi mig dang /_rna ba dang /_sna dang /_lce dang /_lus dang /_yid kyang bdag med cing bdag gi med pa yin la/_gzhan dag gi mig dang /_rna ba dang /_sna dang /_lce dang /_lus dang /_yid kyang bdag med cing bdag gi 
[\[162b.3\]]med pa yin na/_mkhas pa rig pa dag mig dang /_rna ba dang /_sna dang /_lce dang /_lus dang /_yid bdag med cing bdag gi med pa la/_mig dang /_rna ba dang /_sna dang /_lce dang /_lus dang /_yid bdag med cing bdag gi med pa dang /_ji ltar dga' ba'am/_
[\[162b.4\]]rjes su chags pa 'am/_yang dag par dga' bar 'gyur ba 'am/_rdeg pa'am/_slar gnod par byed pa 'am/_slar khro ba 'am/_shar gnyer zhing 'khon du 'dzin par 'gyur snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob 
[\[162b.5\]]ste/_'di lta ste mir skyes pa'i sdug bsngal ni nyung zhing chung gi_/[{]yi dgas [,]yi dwags [}]kyi sdug bsngal ni ches mi bzad la ches bzod par dka' ba yin/_dud 'gro'i skye gnas kyi sdug bsngal dang /_sems can dmyal ba'i sdug bsngal yang ches mi bzad cing bzod par dka' ba yin 
[\[162b.6\]]na/_bdag gis ji ltar sdug bsngal chung zhing nyung ba tsam gyi phyir gzhan dag la slar gnod pa dang /_slar khro ba dang /_shar gnyer zhing 'khon du gzung bar bya snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_gang bdag 
[\[162b.7\]]gcig pu'i don 'dod pa dang /_bdag gcig pu la phan par 'dod pas gzhan dag la phyir gnod pa byed cing phyir khro ste shar gnyer zhing 'khon du 'dzin pa de yang mi rigs te cha ma yin na/_bdag 'jig rten thams cad kyi don 'dod pa/_'jig rten thams cad la phan par 
[\[163a\]]
[\[163a.1\]]'dod pa/_go cha chen po bgos pa/_yi dam bcas pa chen pos yi dam bcas pa/_theg pa chen po la yang dag par zhugs pa/_sangs rgyas kyi chos rgya chen po yongs su bskang bar 'dod pa lta la smos kyang ci dgos te/_mi bzod pa dang /_
[\[163a.2\]]phyir gnod pa byed pa dang /_phyir khro ba dang /_shar gnyer zhing 'khon du 'dzin pas ni sangs rgyas kyi chos 'di dag sogs pa dang /_'phel ba dang /_yongs su rdzogs par mi 'gyur gyi/_bzod pa dang /_phyir gnod pa mi byed pa dang /_phyir mi khro ba dang /_shar 
[\[163a.3\]]gnyer zhing 'khon du 'dzin pa mi byed pas sangs rgyas kyi chos 'di dag sogs shing 'phel te/_yongs su rdzogs par 'gyur ro snyam mo/_/lag [{]bzangs [,]bzang [}]rigs kyi bu 'am/_rigs kyi bu mo sangs rgyas kyi chos yongs su bskang bar 'dod pas mnar med pa'i sdug bsngal gyi 
[\[163a.4\]]reg pas reg kyang gzhan dag la slar gnod par mi bya/_slar khro bar mi bya/_shar gnyer zhing 'khon du gzung bar mi bya na/_mi'i sdug bsngal gyis reg pas lta smos kyang ci dgos/_de spyos sam/_brgyad dam/_smad dam/_mi snyan pa byas kyang byams pa'i sems dang /_
[\[163a.5\]]snying rje'i sems dang /_de bzhin gshegs pa'i thugs shin tu dri ma med cing dag la dkar ba thob par bya ba'i phyir bzod cing dang du len to/_/de drud bshal tam/_bcings sam/_bzung yang byams pa'i sems dang /_snying rje'i sems dang /_skad cig gcig la ma rig 
[\[163a.6\]]pa'i sgrib pa'i sgo nga'i sbubs gzhom pa'i phyir bzod cing dang du len to/_/de brdegs kyang byams pa'i sems dang /_snying rje'i sems dang /_sems can thams cad kyi rjes su chags pa dang khong khro ba bzlog pa'i phyir bzod cing dang du len to/_/de rna ba bcad kyang byams pa'i sems dang /_
[\[163a.7\]]snying rje'i sems dang /_sems can thams cad la dad par bya ba'i chos kyi rna ba bskyed pa'i phyir bzod cing dang du len to/_/de sna bcad kyang byams pa'i sems dang /_snying rje'i sems dang /_sems can thams cad tshul khrims kyi yon tan mdzes shing bla na med pa la longs spyod par bya ba'i phyir 
[\[163b\]]
[\[163b.1\]]bzod cing dang du len to/_/de rkang pa bcad kyang byams pa'i sems dang /_snying rje'i sems dang /_sems can thams cad de bzhin gshegs pa'i rdzu 'phrul gyi rkang pa bzhi thob par bya ba'i phyir bzod cing dang du len to/_/de lag pa bcad kyang byams pa'i sems dang /_snying rje'i 
[\[163b.2\]]sems dang /_sems can thams cad la zhi ba dang /_nye bar zhi ba'i chos kyi lag pa bkyang pa sbyin pa thob par bya ba'i phyir bzod cing dang du len to/_/de yan lag thams cad bcad kyang byams pa'i sems dang /_snying rje'i sems dang /_pha rol tu phyin pa drug gi yan lag dang /_nying lag 
[\[163b.3\]]yongs su rdzogs par bya ba'i phyir bzod cing dang du len to/_/de mig phyung yang byams pa'i sems dang /_snying rje'i sems dang /_sems can thams cad shes bzhin gyi mig g.yung drung thob par bya ba'i phyir bzod cing dang du len to/_/de mgo gcod kyang byams pa'i sems dang /_
[\[163b.4\]]snying rje'i sems dang /_sems can thams cad thams cad mkhyen pa nyid kyi chos kyi mgo thob par bya ba'i phyir bzod cing dang du len to/_/de bzod pa 'di dag dang /_ji mi snyam pa 'di dag mngon sum du bya bar 'dod pa dang /_yid la bya bar 'dod pa na yang sems can thams cad bsgral ba 
[\[163b.5\]]dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/mngon sum du byed pa dang /_yid la byed 
[\[163b.6\]]pa dang /_mngon sum du byas pa dang /_yid la byas nas kyang sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad 
[\[163b.7\]]yongs su rdzogs par bya ba'i phyir yongs su sngo bar byed do/_/gal te bzod pa 'di dag dang /_ji mi snyam pa 'di dag ma nyams pa dang skyon med pa dang /_'dren ma ma yin par slob pa'i nus pa dang mi ldan par gyur na de 'di ltar yang dag par slob ste/_dus dus su'am/_cung zad 
[\[164a\]]
[\[164a.1\]]cung zad du yang mi bzod pa dang /_ji snyam par mi byed pa spang ba dang /_dor ba dang /_bsal bar stsol lo/_/'bad do/_/dus dus su 'am/_cung zad cung zad du yang bzod pa dang /_ji mi snyam pa la slob pa dang /_mngon par 'phel bar bya ba dang /_yongs su 
[\[164a.2\]]rdzogs par bya ba stsol lo/_/'bad do/_/srid pa gzhan du gyur pa na yang zhum par mi 'gyur zhing sgyid lug par mi 'gyur ro/_/lag [{]bzangs [,]bzang [}]byang chub sems dpa' rnams kyi byang chub tu sems bskyed pa dang /_byang chub kyi sems rjes su dran pa dang /_byang chub kyi sems sgom pa 
[\[164a.3\]]dang /_byang chub tu smon pa dang /_byang chub tu smon lam 'debs pa gang yin pa de nyid de dag gi bzod pa kun tu spyod pa dge ba dang /_bzod pa yang dag par bsgrub pa dge ba grangs med cing dpag tu med pa yin no/_/de ci'i phyir zhe na/_'di lta ste/_'jig rten gyi khams 
[\[164a.4\]]thams cad du sems can thams cad la zag pa med pa'i bzod pa bskyed par 'dod pa dang /_mi slob pa'i bzod pa bskyed par 'dod pa dang /_zag pa med pa'i bzod pa yang dag par bskyed par 'dod pa dang /_mi slob pa'i bzod pa yang dag par bskyed par 'dod pa de ni bzod 
[\[164a.5\]]pa kun tu spyod pa dge ba dang /_bzod pa yang dag par sgrub pa dge ba thams cad kyi mchog yin no/_/de ni dam pa yin no/_/lag [{]bzangs [,]bzang [}]de ltar na byang chub sems dpa' bde ba dang ldan la yid bde ba dang ldan zhing tshegs chung ngu dang /_sdug bsngal chung ngus myur du skyen par bzod pa'i 
[\[164a.6\]]pha rol tu phyin pa yongs su rdzogs par byed do/_/lag [{]bzangs [,]bzang [}]byang chub sems dpa' ji ltar brtson 'grus kyi pha rol tu phyin pa yongs su rdzogs par byed ce na/_lag [{]bzangs [,]bzang [}]'di la byang chub sems dpa' 'di ltar yang dag par slob ste/_phyogs bcu'i phyogs re rer yang 'jig rten 
[\[164a.7\]]gyi khams mtha' yas mu med de/_'jig rten gyi khams re re na yang sems can mtha' yas so/_/de ltar sems can gyi tshogs mtha' yas shing mu med pa la mtha' yod pa ma yin mu yod pa ma yin te/_bdag ni sems can gyi tshogs mtha' yas shing mtha' yas pa de la phan pa'i phyir go cha bgos 
[\[164b\]]
[\[164b.1\]]la/_sems can gyi tshogs mtha' yas shing mtha' yas pa la bde ba'i phyir go cha bgos na sems can thams cad la phan par dmigs pa mtha' yas shing mtha' yas pa dang /_sems can thams cad la bde bar dmigs pa mtha' yas shing mtha' yas pa'i dge ba'i rtsa ba mtha' 
[\[164b.2\]]yas pa dag bag med par gyur tam/_sems gzhan du gyur tam/_gnyid kyis log kyang nyin mtshan du sems kyi skad cig sems kyi skad cig la 'phel ba dang /_rgyas pa dang /_yongs su rdzogs par 'gyur te/_sems kyi skad cig sems kyi skad cig la dge ba'i rtsa ba mtha' yas shing mtha' 
[\[164b.3\]]yas pa dag skye ba dang /_byang chub kyi tshogs kyi phung po mtha' yas shing mtha' yas pa dag skye bas rdzogs pa'i byang chub rnyed dka' bar mi 'gyur na bdag gis 'dir sems kyi skad cig sems kyi skad cig la dge ba'i rtsa ba 'phel ba mtha' yas shing mtha' yas pa dang /_dge ba'i rtsa ba rgyas par 
[\[164b.4\]]'gyur ba mtha' yas shing mtha' yas pa yang dag par rjes su mthong la gzhi de las rdzogs pa'i byang chub rnyed mi dka' bar yang dag par rjes su mthong bzhin du rdzogs pa'i byang chub thob par 'gyur ba'i brtson 'grus srog gi phyir yang ci'i phyir nyams par bya snyam mo/_/lag [{]bzangs [,]bzang [}]gzhan yang 
[\[164b.5\]]byang chub sems dpa' 'di ltar yang dag par slob ste/_gang zhig sems can gyi tshogs mtha' yas shing mtha' yas pa de'i rga ba'i sdug bsngal gcig pu bsal ba dang gzhom par 'dod pa de yang sems kyi skad cig sems kyi skad cig la dge ba'i rtsa ba mtha' yas shing mtha' yas pa 'phel la/_
[\[164b.6\]]dge ba'i rtsa ba mtha' yas shing mtha' yas pa rgyas par 'gyur na/_gang zhig sems can gyi tshogs mtha' yas shing mtha' yas pa de'i skye ba'i sdug bsngal dang /_'chi ba'i sdug bsngal bsal bar 'dod pa dang /_sdug pa dang bral ba'i sdug bsngal dang /_mi sdug pa dang phrad pa'i sdug bsngal dang /_
[\[164b.7\]]'dod pa mi 'byor ba'i sdug bsngal dang /_dud 'gro'i skye gnas kyi sdug bsngal dang /_gshin rje'i 'jig rten gyi sdug bsngal dang /_sems can dmyal ba'i sdug bsngal dang /_grang ba'i sems can dmyal ba'i sdug bsngal dang /_tsha ba'i sems can dmyal ba'i sdug 
[\[165a\]]
[\[165a.1\]]bsngal bsal bar 'dod pa lta smos kyang ci dgos snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_gang zhig sems can gyi tshogs mtha' yas shing mtha' yas pa de'i sdug bsngal sems kyi skad cig gcig pa'i sems kyi skad cig 
[\[165a.2\]]gcig tsam dang 'brel ba bsal bar 'dod pa de yang sems kyi skad cig sems kyi skad cig la dge ba'i rtsa ba mtha' yas shing mtha' yas pa 'phel la/_dge ba'i rtsa ba mtha' yas shing mtha' yas pa rgyas par 'gyur na/_gang zhig ma 'ongs shing ma phyin pa'i bskal pa mtha' yas dpag tu med 
[\[165a.3\]]pa rnams su sems can gyi tshogs mtha' yas shing mtha' yas pa de'i skye ba'i sdug bsngal nas srid pa'i sdug bsngal gyi bar du bsal bar 'dod pa lta smos kyang ci dgos snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_gang zhig rang sangs rgyas 
[\[165a.4\]]kyi yon tan nam/_nyan thos kyi yon tan 'dod pa de yang sems kyi skad cig sems kyi skad cig la dge ba'i rtsa ba mtha' yas shing mtha' yas pa 'phel la/_dge ba'i rtsa ba mtha' yas shing mtha' yas pa rgyas par 'gyur na/_rigs kyi bu'am/_rigs kyi bu mo gang sangs rgyas 
[\[165a.5\]]kyi chos yon tan mtha' yas shing yon tan mu med pa/_stobs mtha' yas shing stobs mu med pa mtha' dag chub pa yongs su rdzogs par 'dod pa dang /_mos pa dang /_smon pa lta smos kyang ci dgos te/_bag med par gyur tam/_gnyid kyis log kyang rgyu bzhi dang /_rkyen bzhi 
[\[165a.6\]]dang /_dmigs pa bzhi po de dag ni de'i dge ba'i rtsa ba'i phung po mtha' yas shing mu med pa bzhi dang /_byang chub kyi tshogs kyi phung po mtha' yas shing mu med pa bzhi sems kyi skad cig sems kyi skad cig la 'phel zhing rgyas par 'gyur ba ste/_sems kyi skad cig sems kyi skad cig la 
[\[165a.7\]]dge ba'i rtsa ba'i phung po mtha' yas shing mtha' yas pa bzhi skye ba dang /_rdzogs pa'i byang chub kyi tshogs kyi phung po mtha' yas shing mtha' yas pa bzhi skye ba dag gis rdzogs pa'i byang chub rnyed par mi dka' na/_bdag gis 'dir sems kyi skad cig sems kyi skad cig la dge ba'i rtsa ba'i 
[\[165b\]]
[\[165b.1\]]phung po mtha' yas shing mtha' yas pa bzhi dang /_rdzogs pa'i byang chub kyi tshogs kyi phung po mtha' yas shing mtha' yas pa bzhi yang dag par rjes su mthong la/_gzhi de las rdzogs pa'i byang chub rnyed par mi dka' bar yang dag par rjes su mthong bzhin du rdzogs pa'i 
[\[165b.2\]]byang chub 'thob par 'gyur ba'i brtson 'grus srog gi phyir yang ci'i phyir nyams par bya snyam mo/_/rgya mtsho chen po bzhi ni shar phyogs kyi mtha' yang mngon zhing mu yang mngon la/_lho dang /_nub dang /_byang dang /_'og dang /_steng gi mtha' yang mngon zhing mu yang mngon 
[\[165b.3\]]la/_dge ba'i rtsa ba byang chub kyi tshogs kyi rgya mtsho chen po mtha' yas mu med pa bzhi po de dag la ni mtha' dang mu yod pa ma yin na/_bdag gis sems kyi skad cig sems kyi skad cig la dge ba'i rtsa ba'i byang chub kyi tshogs kyi rgya mtsho chen po bzhi po 'di dag 'phel zhing rgyas na 
[\[165b.4\]]rdzogs pa'i byang chub 'thob par 'gyur ba la srog gi phyir yang ci'i phyir brtson 'grus nyams par bya snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_gang dag seng ge dang /_stag dang /_khyi dang /_ce spyang dang /_bya rgod dang /_khrung 
[\[165b.5\]]khrung dang /_bya rog dang /_'ug pa dang /_srin bu dang /_sbrang ma dang /_sbrang bu dang /_sha sbrang du gyur pa de dag gis kyang byang chub mngon par rdzogs par sangs rgyas par gyur na/_bdag mir gyur bzhin du srog gi phyir yang ci'i phyir rdzogs pa'i byang chub thob par 'gyur ba'i brtson 'grus 
[\[165b.6\]]nyams par bya snyam mo/_/lag [{]bzangs [,]bzang [}]gzhan yang byang chub sems dpa' 'di ltar yang dag par slob ste/_mi brgya 'am/_mi stong gis kyang sangs rgyas nyid rtogs shing thob na bdag gis kyang 'dir ci'i phyir mi rtogs shing thob par mi 'gyur/_gang gA'i klung gi bye ma snyed kyi de bzhin 
[\[165b.7\]]gshegs pa dgra bcom pa yang dag par rdzogs pa'i sangs rgyas rnams kyis kyang rtogs shing brnyes/_gang gA'i klung gi bye ma snyed kyi de bzhin gshegs pa dgra bcom pa yang dag par rdzogs pa'i sangs rgyas rnams kyang rtogs shing brnyes par gyur na/_bdag gis 'dir srog 
[\[166a\]]
[\[166a.1\]]gi phyir yang ci'i phyir rdzogs pa'i byang chub thob par 'gyur ba'i brtson 'grus nyams par bya snyam mo/_/lag [{]bzangs [,]bzang [}]gzhan yang byang chub sems dpa' brtson 'grus brtsams pa yin te/_sangs rgyas ston pa'o/_/zhes ston na sangs rgyas kyi gsungs pa'am/_
[\[166a.2\]]nyan thos kyis bshad pa'am/_byang chub sems dpas bshad pa'am/_tha na smyon pa rnams kyis bshad pa'i chos gang yin pa dag dang /_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu 
[\[166a.3\]]phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa yongs su rdzogs par 'gyur ba dang /_sangs rgyas kyi chos thob par 'gyur ba dang /_rdzogs pa'i byang chub thob par 'gyur ba dang /_thams cad mkhyen pa nyid thob par 'gyur ba'i chos gang yin pa de 
[\[166a.4\]]dag mgo dang gos la me 'bar ba bzhin du rtag par rgyun tu nyan to/_/nges par byed do/_/rtog go_/mkhas pa le lo med pa ni ru shing bzhin du byed cing yid la byed pas mdung thung dag gis bzlog kyang de mgo dang gos la me 'bar ba bzhin du rtag par rgyun tu chos de dag 'dzin to/_/
[\[166a.5\]]yongs su shes par byed do/_/'chad do/_/klog go_/rjes su sems so/_/gzhan dag la ston to/_/go bar byed do/_/mkhas pa le lo med pa ni ru shing bzhin du byed cing yid la byed pas mdung thung dag gis bzlog kyang rung /_de bcol kyang rung /_ma bcol yang rung /_sems 
[\[166a.6\]]can thams cad kyi don dang /_ci bya ba chos can chos dang ldan pa/_'jig rten 'di la bde ba'am/_'jig rten pha rol tu bde ba dag la rang gi lus nye bar spyod pa dang /_yo byad du gyur par byed do/_/'di lta ste/_dper na 'byung ba chen po bsgribs pa med pa/_yongs su gzung ba med pa bzhi 
[\[166a.7\]]po 'di dag ni sems can thams cad kyi nye bar spyad pa dang /_yo byad du gyur pa rnams yin no/_/lag [{]bzangs [,]bzang [}]de bzhin du byang chub sems dpa' yang rang gi lus sems can thams cad kyi nye bar spyad pa dang /_yo byad du gyur par byed de/_sangs rgyas dang /_chos dang /_dge 'dun 
[\[166b\]]
[\[166b.1\]]dang /_byang chub sems dpa' dang /_slob dpon dang /_bla ma dang /_rgan pa dang /_nad pa dang /_mgon med pa rnams la yongs su spyad par bya ba dang /_sri zhu bya ba dang /_bsnyen bkur bya bas bye brag tu 'gyur ro/_/de mgo dang gos la me 'bar ba bzhin du gzhan gyi sems dang gzhan 
[\[166b.2\]]gyi snying dga' bar 'gyur ba'i tshig dang /_rjes su 'thun pa dang /_'thun par byed pa dang /_yang dag par bgod pa dang /_grogs byed pa dang /_grogs su 'gyur ba dang /_dge ba 'thun pa dang /_don 'thun pas rjes su zhugs nas mngon du dad par byas shing bsdus te nyan thos kyi theg pa la 
[\[166b.3\]]'os pa rnams ni nyan thos kyi theg pa la 'dzud do/_/'dul lo/_/'god do/_/rang sangs rgyas kyi theg pa la 'os pa rnams ni rang sangs rgyas kyi theg pa la'o/_/rdzogs pa'i byang chub kyi theg pa la 'os pa rnams ni rdzogs pa'i byang chub kyi theg pa la 'dzud do/_/'dul lo/_/'god do/_/
[\[166b.4\]]mkhas pa le lo med pa ni mdung thung dag gis bzlog kyang mgo dang gos la me 'bar ba bzhin du dam pa'i chos kyi rgyu dang /_dam pa'i chos kyi ched dang /_pha rol tu phyin pa drug gi rgyu dang /_pha rol tu phyin pa drug gi ched dang /_dge ba'i rgyu dang /_dge ba'i ched la grang ba yang khyad du gsod 
[\[166b.5\]]la/_tsha ba dang /_bkres pa dang /_skom pa dang /_sha sbrang dang /_sbrang bu dang /_rlung dang /_nyi ma dang /_sdig sbrul gyis reg pa dang /_gzhan gyis ngan du smras pa dang /_ngan du brjod pa'i tshig gi lam dang /_ngal ba dang /_nyon mongs pa dang /_gnyid dang /_mi dga' ba dang /_
[\[166b.6\]]lus dang srog kyang khyad du gsod do/_/mkhas pa le lo med pa ni mdung thung dag gis bzlog kyang de rdzogs pa'i byang chub kyi rgyu dang /_rdzogs pa'i byang chub kyi ched la lha'i sdug bsngal yang khyad du gsod do/_/lha ma yin gyi sdug bsngal yang khyad du gsod do/_/mi yi sdug bsngal 
[\[166b.7\]]yang khyad du gsod do/_/[{]yi dgas [,]yi dwags [}]kyi sdug bsngal yang khyad du gsod do/_/dud 'gro'i skye gnas kyi sdug bsngal dang /_sems can dmyal ba'i sdug bsngal yang khyad du gsod do/_/mkhas pa le lo med pa ni mdung thung dag gis bzlog kyang de mi mnyam pa dang mnyam pa'i sangs rgyas kyi 
[\[167a\]]
[\[167a.1\]]chos yongs su bskang ba thob par bya ba dang /_spyod lam dang /_pha rol tu phyin pa thams cad yongs su rdzogs pa thob par bya ba'i phyir brtson 'grus brtan zhing rtul ba brtan to/_/de'i brtson 'grus 'di dang /_rtul ba 'di mngon sum du bya bar 'dod pa dang /_brtsam par 
[\[167a.2\]]'dod pa na yang sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed 
[\[167a.3\]]do/_/mngon sum du byed pa dang /_rtsom pa dang /_mngon sum du byas pa dang /_brtsams nas kyang sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs 
[\[167a.4\]]rgyas kyi chos thams cad yongs su rdzogs par bya ba'i phyir yongs su sngo bar byed do/_/gal te brtson 'grus 'di ma nyams pa dang /_skyon med pa dang /_'dren ma ma yin par slob pa'i nus pa dang mi ldan par gyur na/_de 'di ltar yang dag par slob ste/_dus dus su'am/_cung zad cung zad 
[\[167a.5\]]du yang snyom las dang /_le lo spong ba dang /_dor ba dang /_bsal bar rtsol lo/_/'bad do/_/dus dus su'am/_cung zad cung zad du yang brtson 'grus dang /_rtul ba la slob pa dang /_mngon par 'phel bar bya ba dang /_yongs su rdzogs par bya bar rtsol lo/_/'bad do/_/srid pa gzhan 
[\[167a.6\]]du gyur pa na yang zhum par mi 'gyur zhing sgyid lug par mi 'gyur ro/_/lag [{]bzangs [,]bzang [}]byang chub sems dpa' rnams kyi byang chub tu sems bskyed pa dang /_byang chub kyi sems rjes su dran pa dang /_byang chub kyi sems sgom pa dang /_byang chub tu smon pa dang /_byang chub tu smon lam 'debs 
[\[167a.7\]]pa gang yin pa de nyid de dag gi brtson 'grus dge ba dang /_rtsol ba dge ba grangs med cing dpag tu med pa yin no/_/de ci'i phyir zhe na/_'di lta ste/_'jig rten gyi khams thams cad du sems can thams cad la zag pa med pa'i brtson 'grus bskyed par 'dod pa dang /_zag pa med pa'i brtson 
[\[167b\]]
[\[167b.1\]]'grus yang dag par bskyed par 'dod pa dang /_mi slob pa'i brtson 'grus bskyed par 'dod pa dang /_mi slob pa'i brtson 'grus yang dag par bskyed par 'dod pa de ni brtson 'grus dge ba dang /_rtsol ba dge ba thams cad kyi mchog yin no/_/de ni dam pa yin no/_/lag [{]bzangs [,]bzang [}]de ltar na 
[\[167b.2\]]byang chub sems dpa' bde ba dang ldan la yid bde ba dang ldan zhing tshegs chung ngu dang /_sdug bsngal chung ngus myur du skyen par brtson 'grus kyi pha rol tu phyin pa yongs su rdzogs par byed do//_//bam po gnyis pa ste tha ma'o/_/lag [{]bzangs [,]bzang [}]byang chub sems dpa' ji ltar 
[\[167b.3\]]bsam gtan gyi pha rol tu phyin pa yongs su rdzogs par byed ce na/_lag [{]bzangs [,]bzang [}]'di la byang chub sems dpa' mig gis gzugs rnams mthong na/_mtshan mar mi 'dzin cing mngon rtags su mi 'dzin pa yin te/_gang gi phyir mig gi dbang po sdom pas ma bsdams par gnas pas 'jig rten 
[\[167b.4\]]na brnab sems dang /_yid mi bde ba dang /_sdig pa mi dge ba'i chos rnams la sems rjes su zag pa de dag bsdam pa'i phyir nan tan byed cing srung ste/_mig gi dbang pos mig gi dbang po sdom par byed do/_/de bzhin du rna bas sgra rnams thos pa dang /_snas dri rnams tshor ba dang /_lces ro 
[\[167b.5\]]rnams myong ba dang /_lus kyis reg bya rnams la reg pa dang /_yid kyis chos rnams rnam par shes nas mtshan mar mi 'dzin cing mngon rtags su mi 'dzin pa yin te/_gang gi phyir yid kyi dbang po sdom pas ma bsdams par gnas pas 'jig rten na brnab sems dang /_yid mi bde ba dang /_sdig pa 
[\[167b.6\]]mi dge ba'i chos rnams la sems rjes su zag pa de dag bsdam pa'i phyir nan tan byed cing srung ste/_yid kyi dbang pos yid kyi dbang po sdom par byed do/_/de 'gro 'am/_'greng ngam/_'dug gam/_nyal lam/_cang mi smra bar gyur kyang rung ste/_mnyam par gzhag pa'i gnas dang /_zhi ba'i 
[\[167b.7\]]gnas kyi gnas mi 'dor ro/_/rnam par mi 'dor ro/_/de lag mi rgod pa dang /_mu cor mi smra ba dang /_tshig mi mang ba dang /_mig mi g.yeng ba dang /_dbang po mi g.yeng ba dang /_mi rgod pa dang /_tom col med pa dang /_lus 'khrul pa med pa dang /_ngag 'khrul ba med pa dang /_sems 
[\[168a\]]
[\[168a.1\]]'khrul pa med pa dang /_dben yang rung /_mi dben yang rung /_spyod lam mi nyams pa yin no/_/bza' ba dang /_btung ba dang /_mal cha dang /_stan dang /_gnas dang /_na ba'i gsos sman dang /_yo byad ji lta bu yang rung bdag gis chog shes shing gso sla ba dang /_
[\[168a.2\]]dgang sla ba dang /_rim gro bya sla ba dang /_cho ga dang spyod yul dge ba dang /_'du 'dzi las dben pa'i spyod yul yin/_thob pa dang ma thob pa la mnyam zhing 'gyur ba med de ma khengs ma dud pa yin/_bde ba dang /_sdug bsngal ba dang /_bstod pa dang /_smad pa dang /_grags pa dang /_ma grags 
[\[168a.3\]]pa dang /_'tsho ba dang /_'chi ba la mnyam zhing 'gyur ba med de ma khengs ma dud pa yin/_mdza' ba dang /_dgra dang /_dge ba dang /_mi dge ba dang /_yid du 'ong ba dang 'thun pa dang /_yid du mi 'ong ba dang mi 'thun pa dang /_'phags pa dang /_'phags pa ma yin pa'i chos rnams dang /_
[\[168a.4\]]dben pa dang /_lang long rnams la yang mnyam zhing 'gyur ba med de ma khengs ma dud pa yin/_gzugs sdug pa dang /_mi sdug pa rnams la yang 'thun pa dang mi 'thun pa med pa yin/_sgra dang /_dri dang /_ro dang /_reg bya dang /_chos sdug pa dang /_mi sdug pa rnams la yang 
[\[168a.5\]]'thun pa dang /_mi 'thun pa med pa yin no/_/de'i 'dod pa rnams ni rang gi sems kyis kun tu bslang nas log par rnam par rtog pas ro myong ba yin pas keng rus lta bur yid la byed do/_/'dod pa rnams ni dgra mang ba'i phyir sha snag gu lta bur yid la byed do/_/'dod pa rnams ni 
[\[168a.6\]]blangs na sdug bsngal la yongs su btang na bde ba'i phyir rtswa me lta bur yid la byed do/_/'dod pa rnams ni gnod pa mang ba'i phyir shing gi rtse mo'i shing tog lta bur yid la byed do/_/'dod pa rnams ni dbang byed pa ma yin pa'i phyir slong ba lta bur yid la byed do/_/'dod pa rnams ni skad 
[\[168a.7\]]cig tsam zhig nor pas dga' ba'i phyir rmi lam lta bur yid la byed do/_/'dod pa rnams ni sdug bsngal la bde bar 'du shes pa phyin ci log gis bskyed pa'i phyir mdze lta bur yid la byed do/_/'dod pa rnams ni nyes par spyod pa thams cad kyi dngos po yin pa dang /_ngan 'gro log 
[\[168b\]]
[\[168b.1\]]par ltung ba dang /_sems can dmyal ba'i mtha' yin pas mchil pa lta bur yid la byed do/_/'dod pa rnams ni ngoms par mi byed pa dang /_skom pa 'phel bar byed pa'i phyir tshwa chu lta bur yid la byed do/_/de 'dod pa dag las dben pa dang /_sdig pa mi dge ba'i chos rnams las 
[\[168b.2\]]dben pa rtog pa dang bcas pa dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te gnas so/_/de rtog pa dang /_dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa/_
[\[168b.3\]]dpyod pa med pa/_ting nge 'dzin las skyes pa'i dga' ba dang /_bde ba can bsam gtan gnyis pa rdzogs par byas te gnas so/_/de dga' ba'i 'dod chags dang bral bas btang snyoms la gnas shing dran pa dang shes bzhin can yin te/_bde ba lus kyis myong la 
[\[168b.4\]]'phags pa rnams kyis gang de dran pa dang ldan pa bde ba la gnas pa btang snyoms pa'o zhes brjod pa ste/_bsam gtan gsum pa rdzogs par byas te gnas so/_/de bde ba yang spangs te/_snga nas sdug bsngal yang spangs shing yid bde ba dang /_yid mi bde ba yang nub pas 
[\[168b.5\]]bde ba yang ma yin sdug bsngal ba yang ma yin pa/_btang snyoms dang dran pa yongs su dag pa bsam gtan bzhi pa rdzogs par byas te gnas so/_/de sems can thams cad la bde ba'i 'du shes yid la byed pas byams pa tshad med pa rdzogs par byas te gnas so/_/
[\[168b.6\]]de sems can thams cad la sdug bsngal ba'i 'du shes yid la byed pas snying rje tshad med pa rdzogs par byas te gnas so/_/de sems can rnams la dga' ba'i 'du shes yid la byed pas dga' ba tshad med pa rdzogs par byas te gnas so/_/de sems can rnams la 
[\[168b.7\]]sdug bsngal yang med bde ba yang med pa yid la byed pas btang snyoms tshad med pa rdzogs par byas te gnas so/_/de gzugs la rags pa'i 'du shes yid la byed cing nam mkha' la zhi ba'i 'du shes yid la byed pas nam mkha' mtha' yas skye mched rdzogs par byas te gnas 
[\[169a\]]
[\[169a.1\]]so/_/de rnam par shes pa la zhi ba'i 'du shes yid la byed pas rnam shes mtha' yas skye mched rdzogs par byas te gnas so/_/de ci yang med pa la zhi ba'i 'du shes yid la byed pas ci yang med pa'i skye mched rdzogs par byas te gnas so/_/de 'du shes med 
[\[169a.2\]]'du shes med min la zhi ba'i 'du shes yid la byed pas 'du shes med 'du shes med min skye mched rdzogs par byas te gnas so/_/de rang gi dbugs rngub pa dang 'byung ba ji ltar gnas shing ji ltar 'dug pa bzhin du rgyun thung ba rnams la yang rgyun thung ba'i 'du shes dang /_rgyun ring 
[\[169a.3\]]ba rnams la yang rgyun ring ba'i 'du shes yid la byed pas dbugs rngub pa dang /_'byung ba dran pa rdzogs par byas te gnas so/_/de sems can gyi lus rnams la mi sdug pa'i mtshan ma yid la byed pas mi sdug pa'i 'du shes rdzogs par byas te gnas so/_/de 'chi ba'i mtshan 
[\[169a.4\]]ma yid la byed pas 'chi ba'i 'du shes rdzogs par byas te gnas so/_/de na ba dang rga ba'i mtshan ma yid la byed pas nyes dmigs kyi 'du shes rdzogs par byas te gnas so/_/de kha zas yongs su tshol ba dang 'gyur ba la nad kyi rgyu dang /_gnod pa'i rgyur yid la byed pas kha zas 
[\[169a.5\]]la mi 'thun pa'i 'du shes rdzogs par byas te gnas so/_/de khyim dang /_grong dang /_grong khyer dang /_ljongs kyi 'jig rten thams cad la 'byor pa dang bral ba'i mtshan mar yid la byed pa dang /_nags tshal rmad du byung ba dang /_kun dga'i ra ba rmad du byung ba dang bral ba'i mtshan mar 
[\[169a.6\]]yid la byed pas 'jig rten thams cad la mngon par mi dga' ba'i 'du shes rdzogs par byas te gnas so/_/de nang gzugs su 'du shes pas phyi rol gyi gzugs chung ngu kha dog bzang po dang kha dog ngan pa rnams la mtshan mar yid la byed pas zil gyis gnon pa'i skye mched dang po rdzogs 
[\[169a.7\]]par byas te gnas so/_/de nang gzugs su 'du shes pas phyi rol gyi gzugs tshad med pa kha dog bzang po dang kha dog ngan pa rnams la mtshan mar yid la byed pas zil gyis gnon pa'i skye mched gnyis pa rdzogs par byas te gnas so/_/de shi ba'i lus bsregs pa de la rlung ngam chus thal ba yang 
[\[169b\]]
[\[169b.1\]]med par byed pa'i 'du shes dang /_zhigs pa la phye ma yang med pa dang /_rdul du gyur pa la rdul kyang med pa'i 'du shes su rnam par 'jig pa bsgoms shing bsgrubs te nang gzugs med par 'du shes pas phyi rol gyi gzugs chung ngu kha dog bzang po dang kha dog ngan pa rnams 
[\[169b.2\]]la mtshan mar yid la byed pas zil gyis gnon pa'i skye mched gsum pa rdzogs par byas te gnas so/_/de de bzhin du nang gzugs med par 'du shes pas phyi rol gyi gzugs tshad med pa kha dog bzang po dang /_kha dog ngan pa rnams la mtshan mar yid la byed pas zil gyis 
[\[169b.3\]]gnon pa'i skye mched bzhi pa rdzogs par byas te gnas so/_/de de bzhin du nang gzugs med par 'du shes pas phyi rol gyi gzugs sngon po tshad med pa yid du 'ong ba rnams la mtshan mar yid la byed pas zil gyis gnon pa'i skye mched lnga pa rdzogs par byas te gnas so/_/de de 
[\[169b.4\]]bzhin du nang gzugs med par 'du shes pas phyi rol gyi gzugs ser po dang /_dmar po dang /_dkar po tshad med pa yid du 'ong ba rnams la mtshan mar yid la byed pas zil gyis gnon pa'i skye mched drug pa dang /_bdun pa dang /_brgyad pa rdzogs par byas te gnas so/_/des sa 'di 
[\[169b.5\]]mtha' yas so zhes mtshan mar yid la byed pas zad par sar rdzogs par byas te gnas so/_/de chu dang /_me dang /_rlung dang /_sngon po dang /_ser po dang /_dmar po dang /_dkar po dang /_nam mkha' dang /_rnam par shes pa mtha' yas so zhes mtshan mar yid la byas pas 
[\[169b.6\]]zad par chu dang /_zad par me dang /_zad par rlung dang /_zad par sngon po dang /_zad par ser po dang /_zad par dmar po dang /_zad par dkar po dang /_zad par nam mkha' dang /_zad par rnam par shes par rdzogs par byas te gnas so/_/de snyoms par 'jug 
[\[169b.7\]]pa na dge ba'i rtsa ba thams cad la dmigs pa la sems nye bar 'dogs te/_snying rje chen po la dmigs pa dang /_dam pa'i chos yongs su gzung ba la dmigs pa dang /_dkon mchog gsum gyi rigs mi 'chad par bya ba la dmigs pa dang /_sangs rgyas kyi sku dang rgyan 
[\[170a\]]
[\[170a.1\]]la dmigs pa dang /_sangs rgyas kyi gsung tshangs pa'i dbyangs la dmigs pa dang /_sngon gyi smon lam la dmigs pa dang /_sems can thams cad yongs su smin par bya ba la dmigs pa dang /_'jig rten rnam par sbyang ba la dmigs pa dang /_byang chub kyi snying po'i 
[\[170a.2\]]bkod pa la dmigs pa dang /_chos kyi 'khor lo bskor ba la dmigs pa dang /_sems can thams cad kyi nyon mongs pa gzhom pa la dmigs pa la sems nye bar 'dogs so/_/de bsam gtan byed pa na rnam par shes pa'i gnas bzhi dang bral bar bsam gtan byed do/_/
[\[170a.3\]]sa'i khams la mi gnas/_chu'i khams la mi gnas/_me'i khams la mi gnas/_rlung gi khams la mi gnas/_nam mkha'i khams la mi gnas/_rnam par shes pa'i khams la mi gnas/_'jig rten 'di la mi gnas/_'jig rten pha rol la mi gnas par bsam 
[\[170a.4\]]gtan byed do/_/de ting nge 'dzin dang /_snyoms par 'jug pa bla na med pa thams cad thob par bya ba'i phyir bsam gtan la gnas shing bsam gtan la dga'o/_/de bsam gtan de dang /_ting nge 'dzin de la bsam gtan byed par 'dod pa dang /_snyoms par 'jug par 'dod pa 
[\[170a.5\]]na yang sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/
[\[170a.6\]]bsam gtan byed pa dang /_bsam gtan byas pa dang /_langs nas kyang sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad 
[\[170a.7\]]yongs su rdzogs par bya ba'i phyir yongs su sngo bar byed do/_/gal te bsam gtan de dang /_ting nge 'dzin de la slob pa'i nus pa dang mi ldan par gyur na de 'di ltar yang dag par slob ste/_dus dus su 'am/_cung zad cung zad du yang sems rnam par g.yeng ba dang /_ting nge 'dzin ma yin 
[\[170b\]]
[\[170b.1\]]pa spang ba dang /_dor ba dang /_bsal bar rtsol lo/_/'bad do/_/dus dus su 'am/_cung zad cung zad du yang sems rtse gcig tu bya ba dang /_sems mnyam par gzhag par slob pa dang /_mngon par 'phel bar bya ba dang /_yongs su rdzogs par bya bar rtsol lo/_/'bad do/_/srid pa 
[\[170b.2\]]gzhan du gyur pa na zhum par mi 'gyur zhing sgyid lug par mi 'gyur ro/_/lag [{]bzangs [,]bzang [}]byang chub sems dpa' rnams kyi byang chub tu sems bskyed pa dang /_byang chub kyi sems rjes su dran pa dang /_byang chub kyi sems sgom pa dang /_byang chub tu smon pa dang /_byang chub tu smon lam 
[\[170b.3\]]'debs pa gang yin pa de nyid de dag gi sems mnyam par gzhag pa dge ba dang /_sems rtse gcig tu bya ba dge ba grangs med cing dpag tu med pa yin no/_/de ci'i phyir zhe na/_'di ltar 'jig rten gyi khams thams cad du sems can thams cad la zag pa med pa'i sems 
[\[170b.4\]]mnyam par gzhag pa bskyed par 'dod pa dang /_mi slob pa'i sems mnyam par gzhag pa bskyed par 'dod pa dang /_zag pa med pa'i sems mnyam par gzhag pa yang dag par bskyed par 'dod pa dang /_mi slob pa'i sems mnyam par gzhag pa yang dag par bskyed par 'dod pa de ni/_
[\[170b.5\]]sems mnyam par gzhag pa dge ba dang /_sems rtse gcig tu bya ba dge ba mtha' yas mu med pa yin no/_/lag [{]bzangs [,]bzang [}]de ltar na byang chub sems dpa' bde ba dang ldan la yid bde ba dang ldan zhing tshegs chung ngu dang /_sdug bsngal chung ngus bsam gtan gyi pha rol tu phyin pa yongs su rdzogs 
[\[170b.6\]]par byed do/_/lag [{]bzangs [,]bzang [}]byang chub sems dpa' ji ltar shes rab kyi pha rol tu phyin pa yongs su rdzogs par byed ce na/_lag [{]bzangs [,]bzang [}]'di la byang chub sems dpa' ni mdung thung dag gis bzlog kyang gang zag gang dag thos pa mang ba/_thos pa 'dzin pa/_thos pa bsags pa/_don shes pa/_
[\[170b.7\]]bshad pa shes pa/_dpyod pa can/_ji ltar thos pa'i don yongs su rtogs pa de dag la snyen cing sten te bsnyen bkur byed do/_/de thos pa'i ched dang /_bshad pa'i ched dang /_don gyi ched dang /_don la yongs su brtag pa'i ched dang /_slob dpon dang mkhan po la bsnyen bkur bya ba'i ched 
[\[171a\]]
[\[171a.1\]]la grang ba yang khyad du gsod/_tsha ba dang /_bkres pa dang /_skom pa dang /_sha sbrang dang /_sbrang bu dang /_rlung dang /_nyi ma dang /_sdig sbrul gyis reg pa dang /_gzhan gyis ngan du smras shing ngan du brjod pa'i tshig gi lam dang /_lus kyi tshor ba drag pa/_rtsub pa/_
[\[171a.2\]]mi bzad pa/_srog 'chad par 'gyur ba yang khyad du gsod do/_/de chos rnams la ni rin po cher 'du shes nye bar gnas/_chos smra ba rnams la rin po che'i gter du 'du shes/_chos nyan pa la ni dkon pa rnyed par 'du shes/_chos 'dzin pa la ni don yod par srog sogs par 'du shes/_
[\[171a.3\]]chos kyi yon tan mang du byed pa la ni srog don yod par 'du shes/_chos la yongs su rtog pa la ni tshe rabs brgyar mi rnyed par 'du shes nye bar gnas pa yin te/_der chos de dag nyan cing 'dzin la mang du byed cing yongs su rtog na khams rnams kyang rab tu shes/_phung po rnams dang /_skye mched 
[\[171a.4\]]rnams dang /_'phags pa'i bden pa rnams dang /_rten cing 'brel par 'byung ba dang /_dus dang /_theg pa rnams dang /_dge ba bsags pa yang rab tu shes so/_/khams rnams ji ltar rab tu shes she na/_khams ni gnyis te/_'dus byas dang /_'dus ma byas shes bya ba ste/_
[\[171a.5\]]khams gnyis po de dag go_/'dus byas kyi khams ni gang /_'dus ma byas kyi khams ni gang zhe na/_gang ci yang rung ste/_skye ba dang /_gnas pa dang /_'gag pa 'di ni 'dus byas kyi khams zhes bya'o/_/gang ci yang rung ste/_skye ba med pa dang /_gnas pa med pa dang /_'gag 
[\[171a.6\]]pa med pa de ni 'dus ma byas kyi khams zhes bya ste/_de ltar 'dus byas dang /_'dus ma byas kyi khams rab tu shes so/_/gzhan yang khams gsum rab tu shes te/_dge ba'i khams dang /_mi dge ba'i khams dang /_lung du ma bstan pa'i khams te gsum po de dag go_/dge 
[\[171a.7\]]ba'i khams ni gang /_mi dge ba'i khams ni gang /_lung du ma bstan pa'i khams ni gang zhe na/_gang ci yang rung ste/_chags pa med pa dang /_chags pa med pa dang ldan pa dang /_gang ci yang rung ste/_zhe sdang med pa dang /_zhe sdang med pa dang ldan pa dang /_gang ci yang rung ste/_
[\[171b\]]
[\[171b.1\]]gti mug med pa dang /_gti mug med pa dang ldan pa de ni dge ba'i khams zhes bya'o/_/gang ci yang rung ste/_chags pa dang /_chags pa dang ldan pa dang /_gang ci yang rung ste/_zhe sdang dang /_zhe sdang dang ldan pa dang /_gang ci yang rung ste/_gti mug dang /_gti mug dang ldan pa 
[\[171b.2\]]de ni mi dge ba'i khams zhes bya'o/_/de gnyis la ma gtogs pa ni lung du ma bstan pa nyid de/_de ltar khams gsum rab tu shes so/_/gzhan yang khams gsum rab tu shes te/_gsum gang zhe na/_'dod pa'i khams dang /_gzugs kyi khams dang /_gzugs med pa'i 
[\[171b.3\]]khams so/_/'dod pa'i khams gang zhe na/_sems can dmyal ba dang /_dud 'gro'i skye gnas dang /[ {]yi dgas [,]yi dwags [}]dang /_lha ma yin dang /_mi dang /_rgyal chen bzhi'i lha rnams dang /_sum cu rtsa gsum dang /_'thab bral dang /_dga' ldan dang /_'phrul dga' dang gzhan 'phrul 
[\[171b.4\]]dbang byed kyi lha rnams te/_gang de dag la 'dun pa dang /_chags pa dang /_zhe sdang ba dang /_gti mug pa dang /_yid kyis smon pa dang /_smon lam 'debs pa dang /_mngon par 'du byed pa de ni 'dod pa'i khams zhes bya'o/_/gzugs kyi khams gang zhe na/_tshangs ris kyi lha 
[\[171b.5\]]rnams dang /_tshangs pa mdun na 'don rnams dang /_tshangs chen dang /_'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_sprin med dang /_bsod nams skyes dang /_'bras bu che dang /_'du shes med pa'i sems can dang /_
[\[171b.6\]]mi che ba dang /_mi gdung ba dang /_gya nom snang dang /_shin tu mthong dang /_'og min gyi lha rnams te/_gang de dag la 'dun pa dang /_chags pa dang /_zhe sdang dang /_gti mug dang /_yid kyis smon pa dang /_smon lam 'debs pa dang /_mngon par 'du byed pa de ni gzugs kyi khams 
[\[171b.7\]]zhes bya'o/_/gzugs med pa'i khams gang zhe na/_nam mkha' mtha' yas skye mched du nye bar 'gro ba'i lha rnams dang /_rnam shes mtha' yas skye mched du nye bar 'gro ba'i lha rnams dang /_ci yang med pa'i skye mched du nye bar 'gro ba'i lha rnams dang /_'du shes med 'du shes med 
[\[172a\]]
[\[172a.1\]]min skye mched du nye bar 'gro ba'i lha rnams te/_gang de dag la 'dun pa dang /_chags pa dang /_zhe sdang ba dang /_gti mug pa dang /_yid kyis smon pa dang /_smon lam 'debs pa dang /_mngon par 'du byed pa gang yin pa de ni gzugs med pa'i 
[\[172a.2\]]khams zhes bya ste/_de ltar khams gsum rab tu shes so/_/gzhan yang khams bzhi rab tu shes te/_bzhi gang zhe na/_'dod pa'i khams dang /_gzugs kyi khams dang /_gzugs med pa'i khams dang /_'dus ma byas kyi khams zhes bya ba khams bzhi po 
[\[172a.3\]]de dag ste/_de ltar khams bzhi rab tu shes so/_/gzhan yang khams drug rab tu shes te/_drug gang zhe na/_'dod pa'i khams dang /_gnod sems kyi khams dang /_rnam par 'tshe ba'i khams dang /_mngon par 'byung ba'i khams dang /_gnod sems med pa'i 
[\[172a.4\]]khams dang /_rnam par 'tshe ba med pa'i khams te/_khams drug po de dag rab tu shes so/_/gzhan yang khams drug rab tu shes te/_drug gang zhe na/_sa'i khams dang /_chu'i khams dang /_me'i khams dang /_rlung gi khams dang /_nam mkha'i khams 
[\[172a.5\]]dang /_rnam par shes pa'i khams te/_khams drug po de dag rab tu shes so/_/de la sa'i khams ni mi rtag pa/_mi brtan pa/_'gyur ba'i chos can te/_mi rtag pa gang yin pa de sdug bsngal ba'o/_/sdug bsngal ba gang yin pa de bdag med pa'o/_/de bzhin du 
[\[172a.6\]]chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams kyang mi rtag pa/_mi brtan pa/_'gyur ba'i chos can te/_mi rtag pa gang yin pa de sdug bsngal ba'o/_/sdug bsngal ba gang yin pa de bdag med 
[\[172a.7\]]pa ste/_de ltar khams drug rab tu shes so/_/de chos de dag nyan cing 'dzin pa dang /_mang du byed cing yongs su rtog pa na gzugs kyi phung po dang /_tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po ste/_
[\[172b\]]
[\[172b.1\]]phung po lnga rab tu shes so/_/gzugs la dbu ba rdos pa lta bu dang /_ngan pa dang /_'jig pa dang /_ring du mi gnas pa dang /_tshor ba la ni chu'i chu bur lta bu dang /_ngan pa dang /_'jig pa dang /_ring du mi gnas pa dang /_'du shes la ni smig rgyu lta bu dang /_ngan pa 
[\[172b.2\]]dang /_'jig pa dang /_ring du mi gnas pa dang /_'du byed rnams la ni chu shing lta bu dang /_ngan pa dang /_'jig pa dang /_ring du mi gnas pa dang /_rnam par shes pa la ni sgyu ma lta bu dang /_ngan pa dang /_'jig pa dang /_ring du mi gnas par de ltar phung po lnga rab tu shes 
[\[172b.3\]]so/_/de chos de dag nyan cing 'dzin pa dang /_mang du byed cing yongs su rtog pa na nang gi skye mched drug rab tu shes te/_mig nang gi skye mched dang /_rna ba dang /_sna dang /_lce dang /_lus dang /_yid nang gi skye mched ces bya ba nang gi skye mched drug po de dag go_/de la 
[\[172b.4\]]mig nang gi skye mched ni na ba'i chos can dang /_rga ba'i chos can dang /_'chi ba'i chos can dang /_bdag dang bdag gis stong pa dang /_'dod chags kyi me dang /_zhe sdang gi me dang /_gti mug gi me kun tu 'bar ba dang /_skye ba dang /_rga ba dang /_na ba dang 'chi ba dang /_
[\[172b.5\]]mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams kyis kun tu 'bar ba dang /_sdug bsngal gyis kun tu 'bar bar rab tu shes so/_/de bzhin du rna ba dang /_sna dang /_lce dang /_lus dang /_yid nang gi skye mched 
[\[172b.6\]]la yang na ba'i chos can dang /_rga ba'i chos can dang /_'chi ba'i chos can dang /_bdag dang bdag gis stong pa dang /_'dod chags kyi me dang /_zhe sdang gi me dang /_gti mug gi me kun tu 'bar ba dang /_skye ba dang /_rga ba dang /_na ba dang /_'chi ba dang /_mya ngan dang /_
[\[172b.7\]]smre sngags 'don pa dang /_sdug bsngal ba dang /_yid mi bde ba dang /_'khrugs pa rnams kyis kun tu 'bar ba dang /_sdug bsngal gyis kun tu 'bar bar rab tu shes te/_de ltar nang gi skye mched drug po dag rab tu shes so/_/gzhan yang phyi'i skye mched drug rab tu shes 
[\[173a\]]
[\[173a.1\]]te/_mig gis rnam par shes par bya ba gzugs rnams phyi'i skye mched dang /_rna bas rnam par shes par bya ba sgra rnams dang /_snas rnam par shes par bya ba dri rnams dang /_lces rnam par shes par bya ba ro rnams dang /_lus kyis rnam par 
[\[173a.2\]]shes par bya ba reg bya rnams dang /_yid kyis rnam par shes par bya ba chos phyi'i skye mched rnams shes bya ba ste/_skye mched drug po de dag go_/de la mig gi rnam par shes par bya ba gzugs phyi'i skye mched la skyabs med pa dang /_mgon med pa dang /_stobs med pa dang /_nyam 
[\[173a.3\]]chung ba ste/_de la rtag pa'am/_brtan pa 'am/_ther zug gam/_de bzhin nyid dam/_ma nor ba de bzhin nyid dam/_gzhan ma yin pa de bzhin nyid ni gang yang med kyi/_sgyu ma de ni yod/_sgyu mar byas pa de ni yod/_sems rmongs par byed pa de ni yod de/_gang ci yang yod pa 
[\[173a.4\]]dang /_de bzhin du rna bas rnam par shes par bya ba sgra rnams dang /_snas rnam par shes par bya ba dri rnams dang /_lces rnam par shes par bya ba ro rnams dang /_lus kyis rnam par shes par bya ba reg bya rnams dang /_yid kyis rnam par shes par bya ba chos phyi'i skye mched la yang 
[\[173a.5\]]skyabs med pa dang /_mgon med pa dang /_stobs med pa dang /_nyam chung ba ste/_de la rtag pa 'am/_brtan pa 'am/_ther zug pa 'am/_de bzhin nyid dam/_ma nor ba de bzhin nyid dam/_gzhan ma yin pa de bzhin nyid ni gang yang med kyi/_sgyu ma de ni yod/_sgyu mar byas pa de ni 
[\[173a.6\]]yod/_sems rmongs par byed pa de ni yod de/_gang ci yang yod par phyi'i skye mched drug po de ltar rab tu shes so/_/de chos de dag nyan cing 'dzin pa dang /_mang du byed cing yongs su rtog pa na 'phags pa'i bden pa bzhi rab tu shes so/_/bzhi gang zhe na/_sdug bsngal 'phags 
[\[173a.7\]]pa'i bden pa dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam 'phags pa'i bden pa zhes bya ba 'phags pa'i bden pa bzhi po de dag go_/phung po lnga rnams dang /_khams drug po dang /_nang gi skye mched drug po dag dang /_
[\[173b\]]
[\[173b.1\]]phyi'i skye mched drug po dag gang yin pa de ni sdug bsngal zhes bya ste/_sdug bsngal de ni mi rtag pa dang /_sdug bsngal ba dang /_nad dang /_'bras dang /_zug rngu dang /_sdig pa dang /_bdag med pa dang /_rab tu 'jig pa'i chos nyid du blta'o/_/'dod chags dang /_zhe sdang dang /_
[\[173b.2\]]gti mug dang /_nga rgyal dang /_nga'o snyam du mngon par zhen pa dang /_bdag gi bdag ni 'di yin no snyam du bdag tu mngon par zhen pa dang /_'byung bar 'gyur ro snyam pa dang /_'byung bar mi 'gyur ro snyam pa dang /_gzugs can du 'gyur ro snyam pa dang /_gzugs can ma yin par 
[\[173b.3\]]'gyur ro snyam pa dang /_'du shes can du 'gyur ro snyam pa dang /_'du shes can ma yin par 'gyur ro snyam pa dang /_'du shes can ma yin la/_'du shes can ma yin pa yang ma yin par 'gyur ro snyam pa dang /_phung po rnams bdag go snyam pa dang /_phung po rnams las bdag 
[\[173b.4\]]gzhan no snyam pa dang /_phung po rnams la bdag snyam pa dang /_bdag la phung po rnams so snyam pa dang /_khams rnams dang /_skyed mched rnams bdag go snyam pa dang /_skye mched rnams las bdag gzhan no snyam pa dang /_skye mched rnams la bdag go snyam pa dang /_bdag 
[\[173b.5\]]la skye mched rnams so snyam pa dang /_tshor ba bdag go snyam pa dang /_tshor bar byed pa bdag go snyam pa dang /_gzugs can chung ngu bdag go snyam pa dang /_gzugs can ma yin pa chung ngu bdag go snyam pa dang /_gzugs can mtha' yas pa bdag go snyam pa dang /_
[\[173b.6\]]gzugs can ma yin pa mtha' yas pa bdag go snyam pa dang /_bdag rtag go snyam pa dang /_bdag mi rtag go snyam pa dang /_rtag kyang rtag la mi rtag kyang mi rtag go snyam pa dang /_rtag par yang ma yin mi rtag pa yang ma yin no snyam pa dang /_bdag mtha' yod do snyam pa dang /_
[\[173b.7\]]bdag mtha' yod pa ma yin no snyam pa dang /_mtha' yod kyang yod la mtha' med kyang med do snyam pa dang /_mtha' yod pa yang ma yin mtha' med pa yang ma yin no snyam pa dang /_de bzhin song ba shi nas 'byung bar 'gyur ro snyam pa dang /_'byung bar mi 'gyur ro snyam pa dang /_
[\[174a\]]
[\[174a.1\]]'byung yang 'byung la mi 'byung yang mi 'byung ngo snyam pa dang /_de bzhin song ba shi nas 'byung ba yang ma yin mi 'byung ba yang ma yin no snyam pa dang /_srog de lus de yin snyam pa dang /_srog kyang gzhan lus kyang gzhan no snyam pa dang /_sems can 'di gang nas 
[\[174a.2\]]'ongs/_de 'di nas shi 'phos nas gang du 'gro bar 'gyur snyam pa dang /_sems can yod pa las chad de 'jig cing med par 'gyur ro snyam pa dang /_byed pa de myong ba de yin no snyam pa dang /_byed pa yang gzhan/_myong ba yang gzhan no snyam pa dang /_bdag yod pas bdag 
[\[174a.3\]]gi yod par 'gyur ro snyam pa dang /_bdag gi yod pas bdag yod par 'gyur ro snyam pa dang /_'di na bdag de lta bu'am/_bdag gzhan du 'gyur ba zhig gam/_de bzhin du 'gyur ba zhig gam/_gzhan du 'gyur ba zhig gam/_'dir 'byung bar 'gyur ram/_de ltar 'byung bar 
[\[174a.4\]]'gyur ram/_gzhan du 'byung bar 'gyur ram/_'dir bdag sngon byung ngam/_bdag da ltar byung ngam/_bdag gzhan du byung ngam/_snyam du de dag la bdag tu mngon par zhen te/_'jig tshogs la lta ba dang /_nga'o snyam pa'i nga rgyal dang /_sems kyi gnas dang /_mngon par 
[\[174a.5\]]zhen pa dang /_nga rgyal gyi bag la nyal ba dang /_snyems pa dang /_nga rgyal byed pa dang /_bdag tu smra ba'i len pa dang /_'dod chags dang /_zhe sdang dang /_gti mug dang /_nga rgyal gang yin pa thams cad dang /_lus sam/_ngag gam/_sems kyi las bsod nams su nye bar 'gro ba 
[\[174a.6\]]'am/_bsod nams ma yin par nye bar 'gro ba'am/_mi g.yo bar nye bar 'gro ba'am/_'dod par gtogs pa'am/_gzugs su gtogs pa'am/_gzugs med par gtogs pa gang yin pa de ni sdug bsngal kun 'byung ba 'phags pa'i bden pa zhes bya'o/_/gang 'dod chags 
[\[174a.7\]]zad pa dang /_zhe sdang zad pa dang /_gti mug zad pa dang /_nga rgyal zad pa dang /_bdag tu mngon par zhen pa spangs pa dang /_bdag tu smra ba'i len pa spangs pa de ni sdug bsngal 'gog pa 'phags pa'i bden pa zhes bya'o/_/gang sdug bsngal la yang sdug bsngal ba dang /_kun 'byung ba la 
[\[174b\]]
[\[174b.1\]]yang kun 'byung ba dang /_'gog pa la yang 'gog pa dang /_lam la yang lam du yid la byed pa dang /_'du byed rnams la nyes dmigs su lta zhing gnas pa dang /_mya ngan las 'das pa la phan yon du lta zhing gnas pa dang /_ji ltar mthong ba dang /_byas pa la so sor rtog pa yang dag pa'i 
[\[174b.2\]]lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin de ni sdug bsngal 'gog par 'gro ba'i lam 'phags pa'i bden pa 
[\[174b.3\]]zhes bya ste/_'di dag ni 'phags pa'i bden pa bzhi zhes bya'o/_/de 'phags pa'i bden pa bzhi po de dag la dpyod cing rtog la khong du chud par byed cing rnam par 'jig pa na 'dus byas kyi khams la ni mi rtag pa dang /_sdug bsngal ba dang /_stong pa dang /_bdag med par mthong ngo /_/
[\[174b.4\]]'dus ma byas kyi khams la ni skyabs dang /_gnas dang /_mgon dang dpung gnyen du yang mthong la/_'dus ma byas kyi khams mngon sum du yang mi byed de/_de ltar 'phags pa'i bden pa bzhi po dag rab tu shes so/_/de chos de dag nyan cing 'dzin pa dang /_mang du byed cing 
[\[174b.5\]]yongs su rtog pa na rten cing 'brel bar 'byung ba rab tu shes te/_'di lta ste/_ma rig pa'i rkyen gyis 'du byed rnams dang /_'du byed kyi rkyen gyis rnam par shes pa dang /_rnam par shes pa'i rkyen gyis ming dang gzugs dang /_ming dang gzugs kyi rkyen gyis skye mched drug dang /_skye mched 
[\[174b.6\]]drug gi rkyen gyis reg pa dang /_reg pa'i rkyen gyis tshor ba dang /_tshor ba'i rkyen gyis sred pa dang /_sred pa'i rkyen gyis len pa dang /_len pa'i rkyen gyis srid pa dang /_srid pa'i rkyen gyis skye ba dang /_skye ba'i rkyen gyis rga shi ste/_'di ni rten cing 'brel bar 'byung ba zhes bya'o/_/'phags 
[\[174b.7\]]pa'i bden pa bzhi dang /_rten cing 'brel par 'byung ba mi shes pa dang /_mi mthong ba gang yin pa de ni ma rig pa zhes bya'o/_/gang cung zad lus dang /_ngag dang /_yid kyi las bsod nams su nye bar 'gro ba 'am/_bsod nams ma yin par nye bar 'gro ba 'am/_mi g.yo bar nye 
[\[175a\]]
[\[175a.1\]]bar 'gro ba'am/_'dod pa'i khams su nye bar 'gro ba'am/_gzugs kyi khams su nye bar 'gro ba'am/_gzugs med pa'i khams su nye bar 'gro ba de dag ni 'du byed rnams zhes bya'o/_/gang cung zad de las byung ba sems zhes bya ba dang /_yod ces 
[\[175a.2\]]bya ba de ni rnam par shes pa zhes bya'o/_/de las byung ba gang ci yang rung tshor ba dang /_'du shes dang /_sems pa dang /_reg pa dang /_yid la byed pa de ni ming zhes bya'o/_/gang ci yang rung lhan cig byung ba mer mer po'i gzugs dang /_rdzus te byung ba'i gzugs dang /_rnam par 
[\[175a.3\]]rig byed kyi gzugs de ni gzugs zhes bya ste/_de gnyis ni ming dang gzugs zhes bya'o/_/de las byung ba mig dang /_rna ba dang /_sna dang /_lce dang /_lus dang /_yid de ni skye mched drug ces bya'o/_/mig la brten cing gzugs la yang brten te mig gi rnam par shes pa 'byung ba dang /_
[\[175a.4\]]gsum 'dus pa ni reg pa'o/_/rna ba dang /_sna dang /_lce dang /_lus dang /_yid dang /_chos rnams la brten te yid kyi rnam par shes pa 'byung ba dang /_gsum 'dus pa ni reg pa ste de ni reg pa zhes bya'o/_/de las byung ba bde ba'am/_sdug bsngal ba'am/_sdug bsngal 
[\[175a.5\]]yang ma yin bde ba yang ma yin pa de dag ni tshor ba gsum zhes bya'o/_/de las byung ba 'dod chags dang /_chags pa dang /_dga' ba de ni sred pa zhes bya'o/_/de las byung ba kun tu chags pa dang /_lta ba dang /_tshul khrims dang /_brtul zhugs dang /_bdag tu smra ba de ni len 
[\[175a.6\]]pa zhes bya'o/_/de las byung ba gzugs dang /_tshor ba dang /_'du shes dang /_'du byed rnams dang /_rnam par shes pa de ni srid pa zhes bya'o/_/gang srid pa de 'byung ba dang /_skye ba dang /_mngon par 'grub pa de ni skye ba zhes bya'o/_/gang srid pa de 'gyur ba dang /_'jig pa dang /_
[\[175a.7\]]nye bar khrid pa de ni rga ba zhes bya'o/_/gang srid pa de 'chi 'pho ba dang bral ba de ni 'chi ba zhes bya'o/_/de de ltar rten cing 'brel par 'byung ba la dpyod cing yongs su rtog la khong du chud par byed cing rnam par 'jig pa na sa rlom sems su mi byed/_sas rlom sems su mi byed/_sa ni 
[\[175b\]]
[\[175b.1\]]bdag gi'o snyam du rlom sems su mi byed do/_/sa la mngon par dga' bar mi byed do/_/chu dang /_me dang /_rlung dang /_nam mkha' dang /_rnam par shes pa la gcig pa dang /_tha dad pa dang /_mthong ba dang /_thos pa dang /_bye brag phyed pa dang /_rnam par shes pa dang /_mya ngan 
[\[175b.2\]]las 'das pa rlom sems su mi byed/_mya ngan las 'das pas rlom sems su mi byed/_mya ngan las 'das pa ni bdag gi'o snyam du rlom sems su mi byed/_mya ngan las 'das pa la mngon par dga' bar mi byed do/_/de rten cing 'brel bar 'byung ba'i chos rnams yang dag par 
[\[175b.3\]]rjes su mthong ba na rnam par thar pa'i sgo gsum po chos rnams kyi stong pa nyid dang /_mtshan ma med pa dang /_smon pa med pa khong du chud par byed cing rnam par 'jog go_/de rten cing 'brel par 'byung ba'i chos rnams yang dag par rjes su mthong ba na 'di lta ste/_ma rig pa 'gags 
[\[175b.4\]]pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/
[\[175b.5\]]tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi 'gag par rten cing 'brel par 'byung ba'i 'gag pa khong du chud par byed cing rnam par 'jog 
[\[175b.6\]]ste/_de de ltar rten cing 'brel par 'byung ba'i 'gog pa yang dag par rjes su mthong yang rten cing 'brel par 'byung ba'i 'gog pa mngon sum du yang mi byed de/_de ltar rten cing 'brel par 'byung ba'i 'gog pa rab tu shes so/_/de chos de dag nyan cing 'dzin pa dang mang du byed 
[\[175b.7\]]cing yongs su rtog pa na dus gsum rab tu shes te/_gsum gang zhe na/_'das pa'i dus dang /_ma 'ongs pa'i dus dang /_da ltar byung ba'i dus te/_de dag ni dus gsum rnams zhes bya'o/_/'du byed gang la la 'gag pa de ni 'das pa'i dus zhes bya'o/_/'du byed gang la 
[\[176a\]]
[\[176a.1\]]la ma 'ongs shing ma skyes pa de ni ma 'ongs pa'i dus zhes bya'o/_/'du byed gang la la da ltar byung ba da ltar du gyur pa de ni da ltar byung ba'i dus zhes bya'o/_/de 'das pa'i dus kyi bdag gi mi dge ba'i rtsa ba rnams rjes su dran na smod cing bshung ste nges par spong ngo /_
[\[176a.2\]]ma 'ongs pa'i dus kyi bdag gi mi dge ba'i rtsa ba rdul tsam la yang gcig tu rnam par smin par mthong /_mi sdug par rnam par smin par mthong yid du mi 'ong bar rnam par smin par mthong /_'jigs par mthong zhing gnas so/_/da ltar byung ba'i dus kyi bdag gi mi dge ba'i rtsa ba skye ba'i 
[\[176a.3\]]skabs mi 'byed de/_lus sdom pas bsdams/_ngag sdom pas bsdams/_yid sdom pas bsdams/_dbang po drug sdom pas bsdams so/_/de 'das pa'i dus kyi bdag gi dge ba'i rtsa ba rnams dang /_byang chub tu sems bskyed pa dang /_byang chub kyi sems la smon pa dang /_
[\[176a.4\]]byang chub kyi sems la smon lam 'debs pa rjes su dran zhing 'dun pa drag po dang /_dga' ba drag po dang /_dad pa drag pos sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa 
[\[176a.5\]]nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/ma 'ongs pa'i dus kyi bdag gi dge ba'i rtsa ba rnams dang /_byang chub tu sems bskyed pa dang /_byang chub tu smon pa dang /_byang chub tu smon lam 'debs pa yang 
[\[176a.6\]]'dun pa drag po dang /_dga' ba drag po dang /_dad pa drag pos sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs 
[\[176a.7\]]su rdzogs par bya ba'i phyir 'dod do/_/mos so/_/yid kyis smon to/_/da ltar byung ba'i bdag gi dge ba'i sems kyi rgyun dang /_sems kyi rgyud kyang sems can thams cad bsgral ba dang /_sems can thams cad dgrol ba dang /_sems can thams cad dbugs dbyung 
[\[176b\]]
[\[176b.1\]]ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir rtag par rgyun tu mi 'dor ro/_/nyams par mi byed do/_/brjed par mi byed do/_/bag med par mi byed do/_/gang 'das pa'i phung po dang /_khams dang /_
[\[176b.2\]]skye mched de ni 'das pa/_'gags pa/_med pa/_yod pa ma yin pa ste/_de ni da ltar bdag med pa/_bdag gi med pa'o/_/gang ma 'ongs pa'i phung po dang /_khams dang /_skye mched de ni ma skyes pa/_ma byung ba/_yod pa ma yin pa ste/_de ni da ltar bdag med pa/_bdag gi 
[\[176b.3\]]med pa'o/_/gang da ltar byung ba'i dus kyi phung po dang /_khams dang /_skye mched de ni mi gnas pa/_mi 'dug pa'o/_/de ci'i phyir zhe na/_'jig rten ni skad cig las lhag par mi gnas pa'i phyir ro/_/skad cig pa de'i skye ba'i dus kyang gzhan/_gnas pa'i dus kyang gzhan/_
[\[176b.4\]]'gag pa'i dus kyang gzhan gang yin pa'i skad cig de ni gnas pa med pa/_'dug pa med pa'o/_/skad cig gi dus gang yin pa de ni nang dang phyi'i phung po dang /_khams dang skye mched do/_/nang dang phyi'i phung po dang /_khams dang /_skye mched gang yin pa de ni dus so/_/da ltar 
[\[176b.5\]]byung ba'i phung po dang /_khams dang /_skye mched gang yin pa de ni skad cig tsam yang mi gnas pa mi 'dug pa ste/_mi gnas pa mi 'dug pa la ni bdag gam bdag gi ba med do/_/de yang gang gi tshe ma 'ongs par gyur pa de'i tshe ma skyes pa dang /_ma byung ba yod pa ma yin pa'o/_/
[\[176b.6\]]bdag tu ma gyur cing bdag gir ma gyur pa'o/_/gang gi tshe 'das te 'gags pa dang /_ma byung ste yod pa ma yin par 'gyur ba de'i tshe yang bdag med pa dang /_bdag gi med pa nyid du 'gyur ro/_/gang yang dus gsum dag tu bdag med cing bdag gi med pa de ni ma byung zhing yod pa ma yin pa'i 
[\[176b.7\]]phyir mkhas shing rig pa rnams kyis 'di ni bdag gi'o/_/'di ni nga'o/_/bdag gi 'di ni yod do zhes bdag tu lta bar 'os pa ma yin no/_/de srid pa thams cad dang /_'du byed thams cad la bdag med pa'i 'du shes dang /_'dod chags dang bral ba'i 'du shes dang /_spangs 
[\[177a\]]
[\[177a.1\]]pa'i 'du shes dang /_'gog pa'i 'du shes can du gnas te/_'gog pa mngon sum du byed pa yang ma yin no/_/gang de ltar dus gsum rab tu shes pa de chos de dag nyan cing 'dzin pa dang /_mang du byed cing yongs su rtog pa na theg pa gsum rab tu shes te/_
[\[177a.2\]]gsum gang zhe na/_lha'i theg pa dang /_tshangs pa'i theg pa dang /_'phags pa'i theg pa ste/_de dag ni theg pa gsum zhes bya'o/_/bsam gtan dang po ni lha'i theg pa ste/_bsam gtan gnyis pa dang /_gsum pa dang /_bzhi pa yang lha'i theg pa'o/_/byams pa ni tshangs 
[\[177a.3\]]pa'i theg pa ste/_snying rje dang /_dga' ba dang /_btang snyoms kyang tshangs pa'i theg pa'o/_/yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang 
[\[177a.4\]]dag pa'i dran pa dang /_yang dag pa'i ting nge 'dzin ces bya ba 'phags pa'i lam yan lag brgyad pa zhes bya ba de ni 'phags pa'i theg pa zhes bya'o/_/de dus dus su lha'i theg pa sgom ste sems can rnams kyang de la 'god/_dus dus su tshangs pa'i theg pa sgom ste/_sems can 
[\[177a.5\]]rnams kyang de la 'god/_dus dus su 'phags pa'i theg pa sgom zhing sems can rnams kyang de la 'god la/_rnam par grol ba 'phags pa mngon sum du yang mi byed do/_/gzhan yang theg pa gsum rab tu shes te/_gsum gang zhe na/_nyan thos kyi theg pa dang /_rang sangs rgyas kyi 
[\[177a.6\]]theg pa dang /_theg pa chen po ste/_de dag ni theg pa gsum zhes bya'o/_/mos pa dman pa dang /_dbang po dman pa skad cig tsam yang srid pa la mos par mi byed/_srid par mi byed kyi 'dor te/_skad cig de la de ma thag tu mya ngan las 'das pa thob pa'i phan yon mthong bas mgo dang 
[\[177a.7\]]gos la me 'bar ba bzhin du 'phags pa'i bden pa bzhi po dag khong du chud pa dang /_rtog par bya ba'i phyir 'dun pa dang /_rtsol ba'i shas che ba de ni nyan thos kyi theg pa zhes bya'o/_/mos pa 'bring dang /_dbang po 'bring dang /_dben par dga' ba dang /_rang gi don lhung len pa dang /_bsam 
[\[177b\]]
[\[177b.1\]]gtan dang /_snyoms par 'jug pa la gnas par brtson pa dang /_rten cing 'brel par 'byung ba rab tu rnam par 'byed pa la mkhas pa dang /_rang byang chub tu smon pa dang /_rang byang chub tu smon lam 'debs pa de ni rang sangs rgyas kyi theg pa zhes bya'o/_/mos pa khyad par du 'phags 
[\[177b.2\]]pa/_dbang po khyad par du 'phags pa/_sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba'i phyir sangs rgyas kyi chos thams cad yongs su bskang bar 'dod 
[\[177b.3\]]pa dang /_pha rol tu phyin pa drug yongs su bskang bar 'dod pa dang /_'jig rten gyi don du 'khor ba'i sdug bsngal la mi lta ba dang /_'khor ba'i bde ba la yang dmod pa mang ba yin na 'khor ba'i sdug bsngal la dmod pa mang ba lta smos kyang ci dgos te/_tshul khrims dang spyod pa 
[\[177b.4\]]khyad par du 'phags pa la rnam par gnas pa dang /_rdzogs pa'i byang chub kyi theg pa can gyi mdo sde rnams klog pa dang /_kha ton du byed pa dang /_lung nod pa dang /_yid la byed pa rnams la brtson 'grus brtsams pa dang /_byang chub sems dpa' sems dpa' chen po gang yin pa 
[\[177b.5\]]de dag dge ba'i bshes gnyen yin pa dang /_de dag gi byin gyi rlabs bzhi po bden pa dang /_gtong ba dang /_nye bar zhi ba dang /_shes rab la slob pa dang /_shes bya thams cad nyen pa dang /_len pa dang /_'dzin pa dang /_dpyod par dga' ba dang /_ting nge 'dzin dang /_snyoms 
[\[177b.6\]]par 'jug pa thams cad yang dag par bskyed par 'dod pa dang /_rang gi don la mi lta ba dang /_'jig rten gyi don lhur len pa dang /_stobs ji lta ba bzhin du sems can thams cad theg pa gsum po dag la dgod par 'dod pa dang /_dgod par spro ba dang /_bdag nyid 
[\[177b.7\]]kyang byang chub kyi theg pa la shin tu gnas pa dang /_mi phyed pa dang /_mi bskyod pa dang /_rdo rje lta bu'i sems dang /_rtag par rgyun tu byang chub tu smon cing byang chub tu smon lam 'debs pa de ni theg pa chen po zhes bya ste/_de ltar theg pa gsum po dag rab tu shes so/_/
[\[178a\]]
[\[178a.1\]]de chos de dag nyan cing 'dzin pa mang du byed cing yongs su rtog pa na dge ba'i thabs rab tu shes te/_sangs rgyas dang /_chos dang /_dge 'dun thams cad la phyag 'tshal lo/_/'jig rten gyi khams thams cad du gtogs pa 'das pa dang /_
[\[178a.2\]]ma 'ongs pa dang /_da ltar byung ba'i sangs rgyas thams cad dang /_chos thams cad dang /_dge 'dun thams cad la phyag 'tshal lo/_/zhes dmigs par byed do/_/de phyag lan cig 'tshal ba na mtha' yas shing dpag tu med par phyag 'tshal bar bya'o snyam du 
[\[178a.3\]]sems bskyed do/_/de byang chub tu smon pa na sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su 
[\[178a.4\]]rdzogs par bya ba'i phyir yongs su sngo bar byed do/_/de bzhin du skyabs su 'gro ba na yang sems bskyed do/_/de 'gro ba dang /_'greng ba dang /_'dug pa dang /_nyal ba dang /_khrus byed pa dang /_za ba dang /_'thung ba dang /_zhing rmed pa dang /_sa bon 'debs pa dang /_las 
[\[178a.5\]]thams cad byed pa na yang mtha' yas shing dpag tu med par byang chub tu smon lam gdab par bya'o zhes sems bskyed do/_/mang du byed do/_/snyoms par 'jug pa dang /_bsam gtan byed pa na yang sems can thams cad bsgral ba dang /_sems can thams cad dgrol ba dang /_
[\[178a.6\]]sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir mtha' yas shing dpag tu med par byang chub tu smon lam gdab bo zhes sems bskyed do/_/mang du byed do/_/
[\[178a.7\]]thams cad mkhyen pa nyid dang /_'jig rten thams cad kyi mchog dang /_sems can thams cad gdul ba dang /_mtshungs pa med pa dang /_mi mnyam pa dang mnyam pa dang /_'jig rten thams cad dbugs dbyung ba dang /_'jig rten thams cad yongs su mya ngan las 
[\[178b\]]
[\[178b.1\]]bzla ba dang /_yang dag par rdzogs pa'i sangs rgyas dang /_sangs rgyas kyi chos thams cad yongs su rdzogs par bya ba'i phyir smon lam gdab po zhes sems bskyed do/_/mang du byed do/_/de dge ba gang ci spyod kyang de sems can thams cad kyi 'jigs pa med 
[\[178b.2\]]par bya ba dang /_ngan 'gro'i rgyud gcad pa dang /_sdug bsngal thams cad nye bar zhi bar bya ba dang /_nyon mongs pa thams cad nye bar zhi bar bya ba dang /_mya ngan las 'das pa thob par bya ba'i phyir yongs su sngo bar byed do/_/nyan thos kyi theg pa can da ltar byung 
[\[178b.3\]]ba dang /_ma 'ongs pa rnams kyi nyan thos kyi theg pa yongs su rdzogs par bya ba'i phyir yongs su sngo bar byed do/_/rang sangs rgyas kyi theg pa can da ltar byung ba dang /_ma 'ongs pa rnams kyi rang sangs rgyas kyi theg pa yongs su rdzogs par bya ba'i phyir yongs su sngo bar 
[\[178b.4\]]byed do/_byang chub sems dpa'i theg pa can da ltar byung ba dang /_ma 'ongs pa rnams kyi byang chub sems dpa'i theg pa yongs su rdzogs par bya ba'i phyir yongs su sngo bar byed do/_/de bzhin gshegs pa 'jig rten gyi khams thams cad du gtogs pa 'das 
[\[178b.5\]]pa dang /_ma byon pa dang /_da ltar byung ba rnams bskal par bzhugs pa dang /_bskal par chos ston pa dang /_bskal par dge 'dun 'thun par gyur par yongs su sngo bar byed do/_/mtho ris kyi lam la dgod pa'am/_nyan thos kyi 
[\[178b.6\]]lam la dgod pa'am/_rang sangs rgyas kyi lam la dgod pa'am/_rdzogs pa'i byang chub kyi lam la dgod pa'am/_sbyin pas rjes su 'jug pa'am/_snyan par smra bas rjes su 'jug pa'am/_don spyod pas rjes su 'jug pa'am/_don 'thun pas rjes su 'jug 
[\[178b.7\]]pa'am/_ji lta ji ltar gzhan dag dge ba'i phyogs yang dag par skyed cing dge ba'i rtsa ba sogs par 'gyur ba de yang rab tu shes so/_/de chos kyi tshig 'di dag la nyin cig bzhin du dus gsum du 'jug go yid la byed do/_/de 'di lta ste/_'jig rten dag gi 
[\[179a\]]
[\[179a.1\]]khams rnams thams cad na/_/yang dag bzhugs pa rdzogs pa'i sangs rgyas dang /_/chos dang dge 'dun byang chub sems dpa' la/_/gan 'gro mgo bos mtha' yas phyag kyang 'tshal/_/'gro ba'i nang na yon tan mnyam med cing /_/mi 
[\[179a.2\]]mnyam mnyam pa'i yon tan 'byung gnas po/_/yon tan dpag med de dag thams cad la/_/bdag ni mgo bos mtha' yas skyabs su mchi/_/sangs rgyas dang ni chos dang tshogs rnams dang /_/byang chub sems dpa' rnams kyis 'jig rten khams/_/gang yang 
[\[179a.3\]]brgya lam stongs par mi 'gyur bar/_/de ltar gsol ba mtha' yas rab tu 'debs/_/zhi ba'i chos ni rab tu ston mdzad cing /_/bskal pa ma lus rnams su bzhugs par yang /_/'jig rten khams rnams kun gyi bde gshegs la/_/mgo bos gsol ba 
[\[179a.4\]]mtha' yas rab tu 'debs/_/sngon dang 'di dang skad cig tsam yang rung /_/bdag gis sdig pa gang dang gang bgyis pa/_/sdig pa de dag thams cad smad par bgyi/_/sdig pa thams cad bdag gis spang bar bgyi/_/skad cig tsam yang bdag gis dge ba 'di/_/ma lus 
[\[179a.5\]]par ni yang dag gzung bar bgyi/_/tshe yis ji tsam thub kyi bar du ni/_/dge ba kun la gnas par 'gyur bar 'tshal/_/sangs rgyas dag dang byang chub sems dpa' rnams/_/byang chub chos kyi 'khor lo rab bskor ba/_/'jig rten 'dir ni byung dang byung 'gyur dang /_/'byung 'gyur 
[\[179a.6\]]rnams kyi dge ba thams cad dang /_/rgyal ba rnams dang 'phags pa thams cad kyi/_/tshul khrims dang ni ye shes ting 'dzin dang /_/rnam grol tshe dang chos rnams gang yin pa/_/de dag 'jig rten rnams la phan gyur cig_/'gro ba lnga yi sems can thams cad dag_/
[\[179a.7\]]byung dang byung gyur 'byung bar 'gyur rnams kyi/_/dge ba dag la bdag ni phyi phyir zhing /_/mgo bos mtha' yas rjes su yi rang ngo /_/yon tan yang dag dge ba mtha' yas pa/_/de dag thams cad 'gro ba ma lus pas/_/sems can re re dang ni bdag nyid la'ang /_/yod 
[\[179b\]]
[\[179b.1\]]par bdag ni smon lam mtha' yas 'debs/_/bdag gi dge ba dag ni 'das pa dang /_/ma 'ongs pa dang da ltar thams cad kyis/_/'jig rten dag gi khams ni thams cad du/_/dkon mchog gsum po rtag tu 'byung bar shog_/dkon mchog gsum dang byang chub sems dpa' rnams/_/
[\[179b.2\]]bskal par bzhugs pas phongs par ma gyur cig_/bar du gcod pa med par byang chub dang /_/pha rol phyin pa rnams ni rdzogs par shog_/sems can dag ni thams cad bde ba dang /_/'jigs pa med cing ngan 'gro 'das pa dang /_/mi dge thams cad dang ni bral ba dang /_/
[\[179b.3\]]dge ba'i rtsa ba thams cad rdzogs gyur cig_/theg pa gsum po dag la ci rigs par/_/de dag la ni smon lam mthar phyin cing /_/tshe ring ba dang rnam par grol ba dang /_/khyad par can gyi don kun rdzogs par shog_/rdzogs pa'i byang chub smon lam 'debs pa na/_/mtha' 
[\[179b.4\]]yas dpag tu med par rab tu 'debs/_/sems can thams cad dag gi sdug bsngal dang /_/nyon mongs dag ni nye bar zhi gyur cig_/chos dang ldan pa'i bya ba rnams kyi phyir/_/'jig rten dag gi khams rnams thams cad kyi/_/rgyal ba kun dang byang chub sems dpa' la/_/
[\[179b.5\]]rang gi lus ni nges par dbul bar bgyi/_/rdzogs pa'i byang chub thob par gyur bar du/_/ma 'ongs pa na smon lam mtha' yas gdab/_/skye dang skye bar dkon mchog gsum po la/_/bdag ni yongs su spyad par bgyid par shog_/'jig rten dag gi khams rnams thams cad kyi/_/
[\[179b.6\]]dkon mchog gsum dang byang chub sems dpa' la/_/nam mkha' mnyam pa'i lha yi spos mchog dang /_/phreng ba me tog chun pos mchod byed shog_/lhun po mnyam pa'i gser dang dngul dag dang /_/gos dang rin po che yi phung po dang /_/gzhal med khang bcas gzhon dang mal cha dang /_/
[\[179b.7\]]bza' ba mtha' yas dag ni sbyin par shog_/'gro ba'i bsam pa lam gyis rdzogs byed cing /_/skyabs dang lus dang pha 'drar gyur par shog_/bzod la dga' zhing tshul khrims gtsang ba dang /_/'gro la chos ni rab tu ston gyur cig_/byang chub theg pa mchog ni rnyed pa dang /_/
[\[180a\]]
[\[180a.1\]]dkon mchog gsum phyir go cha sra ba bgo_/pha rol phyin pa yongs su rdzogs byed cing /_/sangs rgyas chos rnams yongs su rdzogs byed shog_/sdig pa kun dang bral zhing lus ngag dang /_/yid kyi las mtha' dge ba mchog gyur cig_/byang chub las ni mi 
[\[180a.2\]]ldog bdag gyur cing /_/byang chub dga' dang byang chub sems dpar gyur/_/srid dang srid par byang chub sems dpa' dang /_/sangs rgyas rnams kyi dge ba kun la slob/_/bdag gis chos rnams de dag kun la yang /_/'jig rten thams cad rab tu dgod par bgyid/_/
[\[180a.3\]]de de ltar bdag dang gzhan dag gi dge ba'i rtsa ba bsags pa rab tu shes so/_/de shes rab de dang ye shes de mngon sum du bya bar 'dod pa dang /_yid la bya bar 'dod pa na yang sems can thams cad bsgral ba dang /_sems can thams cad dgrol ba dang /_sems can thams 
[\[180a.4\]]cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/mngon sum du byed pa dang /_yid la byed pa dang /_mngon sum du byas pa dang /_yid la byas nas kyang 
[\[180a.5\]]sems can thams cad bsgral ba dang /_sems can thams cad dgrol ba dang /_sems can thams cad dbugs dbyung ba dang /_thams cad mkhyen pa nyid thob par bya ba dang /_sangs rgyas kyi chos thams cad yongs su rdzogs par bya ba'i phyir yongs su sngo bar byed do/_/gal te 
[\[180a.6\]]shes rab de dang /_ye shes de la slob pa'i nus pa dang mi ldan par gyur na de 'di ltar yang dag par slob ste/_dus dus su'am/_cung zad cung zad du yang 'chal ba'i shes rab dang /_mi shes pa spang ba dang /_dor ba dang /_bsal bar rtsol lo/_/'bad do/_/dus dus su'am/_cung 
[\[180a.7\]]zad cung zad du yang shes rab dang /_ye shes la slob pa dang /_mngon par 'phel bar bya ba dang /_yongs su rdzogs par bya bar rtsol lo/_/'bad do/_/srid pa gzhan du gyur pa na yang zhum par mi 'gyur zhing sgyid lug phar mi 'gyur ro/_/lag [{]bzangs [,]bzang [}]byang chub sems dpa' 
[\[180b\]]
[\[180b.1\]]rnams kyi byang chub tu sems bskyed pa dang /_byang chub kyi sems rjes su dran pa dang /_byang chub kyi sems sgom pa dang /_byang chub tu smon pa dang /_byang chub tu smon lam 'debs pa gang yin pa de nyid de dag gi shes rab dge ba dang /_ye shes dge ba grangs med cing dpag tu med pa yin 
[\[180b.2\]]no/_de ci'i phyir zhe na/_'di lta ste/_'jig rten gyi khams thams cad du sems can thams cad la zag pa med pa'i shes rab bskyed par 'dod pa dang /_mi slob pa'i shes rab bskyed par 'dod pa dang /_zag pa med pa'i shes rab yang dag par bskyed par 'dod pa dang /_mi slob pa'i 
[\[180b.3\]]shes rab yang dag par bskyed par 'dod pa de ni shes rab dge ba dang /_ye shes dge ba thams cad kyi mchog yin no/_/de ni dam pa yin no/_/lag [{]bzangs [,]bzang [}]de ltar na byang chub sems dpa' bde ba dang ldan la yid bde ba dang ldan zhing tshegs chung ngu dang /_sdug bsngal chung ngus myur du skyen par shes rab kyi pha 
[\[180b.4\]]rol tu phyin pa yongs su rdzogs par byed do/_/byang chub sems dpa' pha rol tu phyin pa thams cad yongs su rdzogs pa ni myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/chos kyi rnam grangs 'di bshad pa na lha dang mi'i skye dgu'i sems can 
[\[180b.5\]]grangs med dpag tu med pa dag theg pa gsum dang /_mtho ris su skye pa'i don byas par gyur to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po lag [{]bzangs [,]bzang [}]dang /_byang chub sems dpa' de dag dang /_nyan thos chen po de dag dang /_
[\[180b.6\]]lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las lag [{]bzangs [,]bzang [}]
[\[180b.7\]]kyis zhus pa'i le'u zhes bya ba ste nyi shu rtsa drug pa rdzogs so//_//rgya gar gyi mkhan po dA na shrI la dang /_dzi na mi tra dang /_zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas [(]btan [,]gtan [)]la phab pa//_//
[\[181a\]]
[\[181a.1\]{D71}]@##//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu rtsa bdun pa ste nges pas zhus pa/_bam po gcig pa/_rgya gar skad du/_Ar+ya su ra tA pa ri pr-its+tshA nA ma mA hA ya na sU tra/_/bod skad du/_
[\[181a.2\]]'phags pa nges pas zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun 
[\[181a.3\]]dga' ra ba na/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sum khri nyis stong dag dang thabs cig tu bzhugs te/_'khor bzhi dang /_rgyal po dang /_blon po dang /_grong rdal gyi mi dang /_ljongs kyi mi rnams kyis bkur 
[\[181a.4\]]stir byas/_bla mar byas/_rim gror byas/_mchod pa byas so/_/de'i tshe mnyan yod kyi grong khyer na grong khyer gyi mi dbul po des pa zhes bya ba sangs rgyas la dad pa mi phyed pa dang ldan pa/_chos la dad pa mi phyed pa dang ldan pa/_dge 'dun la dad pa mi phyed pa dang ldan pa/_
[\[181a.5\]]bslab pa'i gzhi lnga yongs su bzung ba/_dge ba bcu'i las kyi lam dang ldan pa/_byams pa la gnas te sems can thams cad la sems snyoms pa/_snying rje la gnas te yid yongs su skyo ba med pa/_dga' ba la gnas te chos kyi kun dga' la dga' zhing mos pa/_btang snyoms la 
[\[181a.6\]]gnas te bde ba dang sdug bsngal gyis mi bskyod pa/_bla na med pa yang dag par rdzogs pa'i byang chub la yang dag par zhugs pa/_sngon gyi tshul phun sum tshogs pa/_thabs la mkhas pas sems can yongs su smin par byed cing dbul por ming du chags pa zhig gnas te/_lha'i dbang 
[\[181a.7\]]po brgya byin gyis lha'i mig rnam par dag pa mi las 'das pas grong khyer gyi dbul po nges pa shin tu 'dod pa chung ba/_chog shes pa/_tshul khrims dang brtul zhugs dang ldan pa/_yid 'khrugs pa med pa/_rtag tu bzhin 'dzum pa/_gzhan gyi 'khrul pa dag la skyon du mi lta ba/_
[\[181b\]]
[\[181b.1\]]sems can thams cad kyi sems srung ba/_brkam pa med pa/_shes bzhin du spyod pa/_chog shes shing dgang sla la gso sla ba/_bsam pa phun sum tshogs pa/_g.yo med pa/_nga rgyal med pa/_bka' blo bde ba/_'thun par 'dzin pa/_rtag tu gso sbyong gi yan lag brgyad 
[\[181b.2\]]dang ldan pa/_lag na shing lo'i snod thogs pa/_rtswa bting ba la nyal ba/_gos ngan pa gyon pa/_rnyed kyang mi len pa/_bzang yang rung ngan kyang rung bgo bsha' byas nas za ba/_dus gsum du de bzhin gshegs pa la lta ba/_chos nyan par 'dod pa/_gtam sna tshogs 'byung ba 
[\[181b.3\]]la spobs pa dang ldan pa/_sems can thams cad kyis mthong na dga' ba de mthong ngo /_/mthong nas 'di snyam du sems te/_ci grong khyer gyi dbul po 'di yi dam la brtan nam mi brtan bdag gis brtag go snyam mo/_/de nas lha'i dbang po brgya byin gyis mi mang po mngon par sprul 
[\[181b.4\]]nas grong khyer gyi dbul po des pa la tshig ngan pa dag gis gshe zhing spyo bar byed do/_/bong ba dang /_dbyug pa dang /_mtshon cha dag kyang bstan na des pa de bzod pa'i stobs kyis dang du len par byed de/_mi 'khrug cing gnod sems mi skyed do/_/de nas lha'i dbang po brgya byin gyis mi gzhan 
[\[181b.5\]]dag cig sprul nas des pa'i mdun du bzhag ste/_des pa de la dga' ba'i tshig gis kho bo cag ni khyod kyi don byed par 'dod pa yin gyis/_ci ste khyod 'dod pa lta na khyod la sdigs pa'i dgra gang yin pa de dag kho bo cag gis tshar gcad par bya'o zhes smras so/_/des pas smras pa/_
[\[181b.6\]]grogs po dag thong de skad ma zer cig_/gal te mi 'di dag gis kho bo'i lus dum bu brgyar dum bu dum bur btubs su zin kyang kho bo ni mi 'di dag la sdig pa'i sems mi skyed do/_/grogs po dag 'jig rten dag ni dge ba dang /_mi dge ba'i phyogs gnyis la gnas la de'i 
[\[181b.7\]]'gro ba ni gnyis kho na ste/_dge ba'i phyogs kyi ni bde 'gro'o/_/mi dge ba'i phyogs kyi ni ngan 'gro'o/_/de bas na kho bo ni sems can pha rol tshig pa za bar byed par yang mi 'dod na gtse ba lta ci smos/_de nas de'i tshe tshigs su bcad pa 'di dag smras so/_/sa bon tsha ba rnams kyis ni/_/
[\[182a\]]
[\[182a.1\]]'bras bu tsha ba skye bar 'gyur/_/sa bon mngar ba rnams kyis ni/_/'bras bu mngar ba skye bar 'gyur/_/dpe zlar bya ba 'di yis na/_/sdig pa'i rnam smin tsha ba dang /_/dkar po'i 'bras bu mngar ba dag_/mkhas pa'i mis ni shes par 'gyur/_/rtag tu 
[\[182a.2\]]lus dang ngag yid kyis/_/sdig pa rnam gsum mi bya zhing /_/gzhan dag byed kyang mkhas pa yis/_/rjes su dga' bar mi bya'o/_/lus dang ngag dang yid rnams kyis/_/dkar po rnam gsum rtag tu bya/_/gang dag dge ba spyod byed pa/_/gzhan dag la yang yi rang bya/_/de nas 
[\[182a.3\]]lha'i dbang po brgya byin gyis dus gzhan zhig na des pa la dbyig dang /_gser mang po bstan nas 'di skad ces smras so/_/des pa'o ni las khyer la sbyin pa dag byin cig_/bsod nams dag gyis shig_/gos dang rgyan dag kyang thogs shig_/khyod ngan cing dbul bas ci zhig bya/_
[\[182a.4\]]des pas smras pa/_grogs po dag sngon sems can rnams la lus kyis nyes par spyad pa dang /_ngag dang /_yid kyis nyes par spyad pas 'dir dbul po zhes bya bar gyur to/_/de bas na kho bo ni ma byin par len pa byed par mi 'dod do/_/brgya byin gyis smras pa/_des pa khyod da ltar ji 
[\[182a.5\]]bde bar 'tsho par gyis shig_/'jig rten pha rol bsam pas khyod la ci zhig bya/_des pas smras pa/_grogs po gang tshe 'di ched cher 'dzin pa 'di ni byis pa'i chos yin gyis mkhas pa rnams ni tshe phyi ma ched cher 'dzin to/_/'dod pas zil gyis non pa dang /_zhe sdang gis zil 
[\[182a.6\]]gyis non pa dang /_gti mug gis zil gyis non pa dang /_'dod chags kyis zil gyis non pa dag ni ma byin par len par byed kyis mkhas pa dag ni brkam pa ma yin no/_/sogs 'jog ched cher 'dzin pa dag ni ma byin par len par byed kyi mkhas pa dag ni sogs 'jog mi byed do/_/
[\[182a.7\]]bdag gir 'dzin pa dang bcas shing yongs su 'dzin pa dang bcas pa dag ni ma byin par len par byed kyi mkhas pa dag ni bdag tu mi 'dzin cing yongs su 'dzin par mi byed do/_/lus dang srog la lta ba dag ni ma byin par len par byed kyi mkhas pa dag ni lus dang srog la mi lta'o/_/
[\[182b\]]
[\[182b.1\]]ngoms mi shes shing chog mi shes pa dag ni ma byin par len par byed kyi mkhas pa dag ni ngoms shes shing chog shes pa yin no/_/'tsho ba yongs su ma dag pa dag ni ma byin par len par byed kyi mkhas pa dag ni 'tsho ba yongs su dag pa yin no/_/las ma mthong ba dag ni ma byin par len 
[\[182b.2\]]par byed kyi mkhas pa dag ni las mthong ba yin no/_/rnam par 'tshe ba ched cher 'dzin pa dag ni ma byin par len par byed kyi mkhas pa dag ni rnam par mi 'tshe ba ched cher 'dzin to/_/byams pa'i sems med pa dag ni ma byin par len par byed kyi mkhas pa dag ni byams pa'i sems dang ldan no/_/
[\[182b.3\]]phyin ci log bzhis sems bslad pa dag ni ma byin par len par byed kyi mkhas pa dag ni sems phyin ci ma log pa yin no/_/gzhan yang sems can dbul po gang yin pa de dag kho bos tshigs su bcad pa dag gis bshad kyis nyon cig_/bye ba phrag stong gter yod kyang /_/gang dag la ni 
[\[182b.4\]]gtong med pa/_/de dag 'jig rten 'dir dbul zhes/_/thos mang rnams kyis de skad bshad/_/gang la zan cig med bzhin du/_/de ni gtong la rab gnas na/_/de ni 'jig rten nor che zhes/_/yang dag gzigs pa rnams kyis bshad/_/gang la sdig med 
[\[182b.5\]]'phags pa ni/_/rnam pa kun gyis mdzes pa yin/_/byis pa sdig pa byed pa ni/_/shin tu brgyan kyang mdzes ma yin/_/mkhas pa dag gis spyos sla yi/_/byis pas bsngags pa de lta min/_/byis pa sdig pa bsngags par byed/_/mkhas pa dag ni sdig la smod/_/de nas lha'i dbang 
[\[182b.6\]]po brgya byin gyis dus gzhan zhig na mi gzhan zhig sprul to/_/de nas mi des gser mang po khyer te des pa la 'di skad ces smras so/_/kye des pa gser khyer la kho bo mi gzhan zhig dang rtsod pa de la khyod gcig pus che gzhi bya bar kho bos byas kyi der kho bo'i che gzhi gyis 
[\[182b.7\]]shig des pas smras pa/_grogs po thod khyod de skad ma zer cig_/kho bo ni [{]brdzun [,]rdzun [}]zer du mi 'dod do/_/kye grogs po [{]brdzun [,]rdzun [}]du smra ba ni bdag la yang slu zhing pha rol la yang slu la 'phags pa la slu ba yin te/_grags pa nyams par byed pa dang /_yid mi ches pa dang /_yid du mi 'ong 
[\[183a\]]
[\[183a.1\]]bar byed pa dang /_brnyas par byed pa dang /_sems yongs su gdung bar byed pa yin no/_/kye grogs po [{]brdzun [,]rdzun [}]du smra ba ni kha mnam par byed pa dang /_lus smad par byed pa dang /_lha'i yid du mi 'ong bar byed pa yin no/_/kye grogs po [{]brdzun [,]rdzun [}]du smra ba ni dge ba'i rtsa 
[\[183a.2\]]ba rnams la rku ba dang /_dran pa rmugs par byed pa dang /_mtho ris kyi lam la sgrib pa yin no/_/kye grogs po [{]brdzun [,]rdzun [}]du smra ba ni 'phags pa rnams kyis btson par mi bya ba dang /_yang dag par smra ba rnams kyi nang du tshig mi mdzes pa dang /_mkhas pa rnams kyis smad pa 
[\[183a.3\]]dang /_sdig pa thams cad kyi rtsa ba dang /_brtul zhugs yongs su skong ba'i rtsa ba gcod pa dang /_ngan 'gro thams cad kyi rtsa bar gyur pa yin no/_/de nas de'i tshe grong khyer gyi dbul po des pas tshigs su bcad pa 'di dag smras so/_/[{]brdzun [,]rdzun [}]du smra ba'i kha nas ni/_/
[\[183a.4\]]rul pa'i dri yang mnam par 'gyur/_/dgon pa ji ltar bcom pa bzhin/_/sngon gyi dkar rnams spong bar byed/_/rmongs pas bdag dang lha rnams dang /_/'phags rnams yid kyang 'byung bar byed/_/mi ni gang zhig [{]brdzun [,]rdzun [}]zer ba/_/de ni rtag tu dogs par 'gyur/_/
[\[183a.5\]{]brdzun [,]rdzun [}]du smra bar byed pa de/_/sdig pa kun gyi rtsa ba dang /_/dka' thub can gyi rtsa gcod dang /_/ngan 'gror 'gro ba zhes kyang bya/_/gal te 'dzam gling gang ba yi/_/gser dag khyod kyis byin na yang /_/kho bo chos ni bsrung ba'i phyir/_/rtag tu [{]brdzun [,]rdzun [}]ni smra mi byed/_/de nas 
[\[183a.6\]]brgya byin gyis sprul pa'i mis des pa [{]brdzun [,]rdzun [}]zer du gzhug ma nus nas song ngo /_de nas lha'i dbang po brgya byin gyis lha'i bu mo nyi 'od dang /_lha ma yin gyi bu mo bde sogs la 'di skad ces smras so/_/khyed gnyis song la brtul zhugs dang /_dka' thub byed pa 'di ci 'dod pa la 
[\[183a.7\]]longs spyod pa zhig gam/_'on te 'dod pa don du mi gnyer ba zhig yin pa rtogs shig_/de nas lha ma yin gyi bu mo bde sogs dang /_lha'i bu mo nyi 'od nam nangs nas phyogs gang na des pa 'dug pa'i phyogs der song nas des pa la tshig snyan par smras te/_des pa bzhengs/_
[\[183b\]]
[\[183b.1\]]bdag cag gnyis ni khyod kyi bsnyen bkur bgyid pa lags so/_/des pa bdag cag gnyis kyi gzugs phun sum tshogs pa la gzigs sha tshugs dang /_kha dog dang /_dbyibs dang /_lus byugs pa dang /_rgyan dang /_chas dang /_lhab lhub dag la gzigs/_
[\[183b.2\]]na tshod dang po'i lang tsho la bab pa la gzigs/_des pa khyod kyi bsnyen bkur bgyid pa 'di 'dra ba bdag nyid kyi bsod nams phun sum tshogs pa la gzigs/_des pas bltas nas smras pa/_khyed gnyis ni sems can dmyal ba dang /_dud 'gro'i skye gnas dang /_gshin 
[\[183b.3\]]rje'i 'jig rten du zhugs pa rnams kyi bsnyen bkur byed pa yin gyi lha dang mir zhugs pa dag gi ni ma yin no/_/khyed gnyis kyi lus ni sgyu ma dang /_rmi lam gyi rang bzhin lta bur kho bos mthong ngo /_/khyed gnyis kyi gzugs ni dbu ba dang /_chu bur dang /_smig rgyu lta 
[\[183b.4\]]bur mthong ngo /_/khyed tsan dan gyi 'de gus lus byugs pa ni lpags pa rlon pa shas yog pa lta bur mthong ngo /_/khyed kyi rgyan dang lhab lhub ni mig slu ba'i sgyu ma byas pa lta bur mthong ngo /_/khyed kyi lang tsho ni mi rtag pa dang /_'gyur ba'i chos can du mthong ngo /_/
[\[183b.5\]]bsod nams ma yin par mthong ba'i phyir khyed gnyis la kho bo ma chags so/_/khyed gnyis ni spre'u dang /_bud med kyi sems lta bur gyur pa rnams kyi bsnyen bkur byed pa yin gyi sems dran pas kun nas bsrungs pa dag gi ni ma yin no/_/che zhe dag 'dod pa la sten pa ni 
[\[183b.6\]]mi sdug pa'o/_/'dod pa la sten pa ni dri nga ba'o/_/'dod pa la sten pa ni rul pa'o/_/'dod pa la sten pa ni shin tu sdug bsngal ba'o/_/'dod pa la sten pa ni bde ba thams cad yongs su 'grib par byed pa'o/_/'dod pa la sten pa ni sems can dmyal ba dang /_dud 
[\[183b.7\]]'gro'i skye gnas dang /_gshin rje'i 'jig rten la sten pa'o/_/'dod pa la sten pa ni ngan 'gro na gnas pa'o/_/'dod pa la sten pa ni 'thab pa dang /_rtsod pa dang /_'gyed pa dag la sten pa'o/_/'dod pa la sten pa ni mi 'thun pa dang go ran gnas pa'o/_/'dod pa la sten pa 
[\[184a\]]
[\[184a.1\]]ni phyin ci log skyed pa'o/_/'dod pa la sten pa ni srid pa'i bag la nyal ba la gnas pa'o/_/'dod pa la sten pa ni rnam par rmongs shing shin tu rmongs la kun tu rmongs pa'o/_/'dod pa la sten pa ni nye bar gzir cing rnam par gzir la rab tu gzir ba'o/_/'dod pa la 
[\[184a.2\]]sten pa ni kun tu gdungs shing rnam par gdungs la yongs su gdungs pa'o/_/'dod pa la sten pa ni mi dge ba'i rjes su 'jug cing dge ba yongs su nyams par byed pa'o/_/'dod pa la sten pa ni mi dge ba'i rtsa ba skyed pa'o/_/'dod pa la sten pa ni mi dge ba'i sprin gyi 
[\[184a.3\]]dra bas kun nas khebs pa'o/_/'dod pa la sten pa ni srin mo dang 'dris par byed pa dang /_gzugs mi sdug pa dang 'dris par byed pa dang /_sha za ma dang 'dris par byed pa'o/_/'dod pa la sten pa ni/_ba lang dang /_bong bu dang /_khyi dang /_
[\[184a.4\]]phag dang /_rnga mo dang /_glang po che dang /_rta dang /_lug dang /_wa la sten pa'o/_/'dod pa la sten pa ni skyes bu dam pa ma yin pa la sten pa'o/_/'dod pa la sten pa ni tshul khrims dang /_thos pa dang /_gtong ba yongs su 'dor ba la sten 
[\[184a.5\]]pa'o/_/'dod pa la sten pa ni brtul zhugs dang /_dka' thub 'dor ba'o/_/'dod pa la sten pa ni shin tu bag med pa'o/_/'dod pa la sten pa ni nyon mongs pa shin tu 'phel bar byed pa'o/_/'dod pa la sten pa ni shin tu bar du gcod par byed pa'o/_/de nas de'i tshe grong 
[\[184a.6\]]khyer gyi dbul po des pas tshigs su bcad pa 'di dag smras so/_/'dod pa mi rtag rtag tu smad pa ste/_/shin tu sdug bsngal bde ba 'jig par byed/_/rtag tu ngan song sa rnams khyim du gyur/_/sems rmongs gyur pa dag gis rtag tu bsten/_/'thab rtsod can de 
[\[184a.7\]]mi bde mtshang du gyur/_/rtag tu 'gyed cing mi 'thun go rar gnas/_/'di dag phyin ci log skyed gzhi yin te/_/'dod sten sred pa 'phel byed bde ba med/_/rnam rmongs rab rmongs de bzhin kun tu rmongs/_/'dod sten rtag tu gzir cing gnod pa ste/_/'di ni kun 
[\[184b\]]
[\[184b.1\]]gdungs rnam gdungs yongs su gdungs/_/sdig par sbyor zhing dge ba chud gzon pa/_/'di ni mi dge kun gyi rtsa ba ste/_/'dod sten dper na sprin [(]kyi [,]gyi [)]dra ba 'dra/_/'dod sten sha za mo dang srin mo dang /_/bud med gzugs mi sdug dang 'dris byed bzhin/_/'di ni ba lang bong bu 
[\[184b.2\]]rta dag dang /_/phag dang khyi dang wa dang rnga mo dang /_/glang chen lug rnams kyis kyang bsten pa ste/_/'dod pa skyes bu dam pa rnams kyis spangs/_/'dod sten tshul khrims thos dang gtong ba dang /_/dka' thub brtul zhugs rnams ni 'joms pa ste/_/'di la rtag tu bag med 
[\[184b.3\]]nyes pa 'phel/_/de phyir thar 'dod rtag tu bud med spong /_/gal te 'jig rten 'di dag khyed 'dra ba'i/_/mdangs ldan gzugs can dag gis gang gyur kyang /_/yon tan gnas pa kho bo'i sems gcig kyang /_/'dod chags la ni nams kyang rton mi 'gyur/_/de nas lha ma yin 
[\[184b.4\]]gyi bu mo bde sogs dang /_/lha'i bu mo nyi 'od song nas lha'i dbang po brgya byin la tshigs su bcad de smras pa/_des ni 'di na bud med rnams kyi skyon yang dag_/gang lags de dag shin tu mthong bar dogs ma mchis/_/ji ltar de yi sems ni yul las log gyur pa/_/
[\[184b.5\]]de ltar 'dod pa rnams la sems ni chags ma mchis/_/de nas lha'i dbang po brgya byin grong khyer gyi dbul po des pa'i thad du song nas tshigs su bcad de smras pa/_ci zhig don gnyer des pa chos spyod pa/_/brtul zhugs spyod pa de ni rnam dag smros/_/'di yis nyi zla 'am ni yang 
[\[184b.6\]]na dbang po 'am/_/tshangs pa 'am lha rgyal ci zhig khyod slong byed/_/des pas smras pa/_nyi ma zla ba de bzhin brgya byin dang /_/tshangs pa 'am rgyal po 'am 'di na gzhan dag kyang /_/'gro ba rgya chen gang yod de dag kun/_/gar byed lta bzhin mi rtag mi brtan na/_/mkhas 
[\[184b.7\]]pa su zhig de la dga' bar byed/_/gang la skye med rga med 'chi ba med/_/sdug dang mi sdug rnams dang phrad pa 'ang med/_/'gro ba grol mdzad sangs rgyas 'gyur bya zhes/_/de thob bya phyir sems kyi spyod pa nges/_/brgya byin gyis smras pa/_phan byed khyod kyi tshig la rjes 
[\[185a\]]
[\[185a.1\]]su yi rang ste/_/khyod kyis smon lam btab pa legs par grub gyur cig_/bdud rnams sder bcas myur du nges par bcom nas ni/_/shAkya seng ge rgyal ltar byang chub thob gyur cig_/de nas grong khyer gyi dbul po des pas dus gzhan zhig na nor bu 
[\[185a.2\]]rin po che rin thang med pa zhig rnyed nas de 'di snyam du sems te/_nor bu rin po che 'dzam bu'i gling na mchog tu gyur pa 'di bdag gis mnyan yod 'di na thams cad kyi nang na dbul po gang yin pa de la sbyin gor ma chag go snyam nas de grong bar du song ste/_thams cad kyi nang na 
[\[185a.3\]]dbul po su yin pa de la rin po che 'di sbyin no zhes sgra bsgrags pa dang /_dbul po mgon med pa phal po che der 'dus te/_bdag cag dbul po yin gyis bdag cag la byin cig ces 'dzer to/_/des pas smras pa/_khyed ni dbul po ma yin gyi/_mnyan yod 'di na ches 
[\[185a.4\]]dbul ba gzhan zhig yod kyis de la sbyin no/_/de dag gis smras pa/_gang yin/_des pas smras pa/_rgyal po gsal rgyal 'di yin no/_/de dag gis smras pa/_khyod de skad ma zer cig_/rgyal po gsal rgyal ni phyug cing nor mang la longs spyod che ba yin gyi/_/bdag cag ni 
[\[185a.5\]]dbul zhing mgon med pa yin no/_/des pas smras pa/_nor mang gis ni ci zhig bya/_/rgya mtsho la ni klu rnams bzhin/_/gang dag la ni chog med pa/_/ma bsdams de dag dbul po yin/_/gang dag 'dod pa rab 'phel zhing /_/ya nga yid ni skye 'gyur ba/_/rmongs pa de dag 
[\[185a.6\]]tshe 'di dang /_/pha rol du yang dbul por 'gyur/_/de nas grong khyer gyi dbul po des pa skye bo phal po che de dag gis yongs su bskor cing nor bu rin po che de khyer nas rgyal po gsal rgyal gyi don bya ba'i sa ga la ba der song ngo /_/de'i tshe rgyal po gsal rgyal gyis kyang tshong dpon dang /_
[\[185a.7\]]khyim bdag rigs dang ldan pa'i mchog lnga brgya tsam zhig g.yon chung ngu'i phyir bdog pa thams cad phrogs so/_/grong khyer gyi dbul po des pas nor bu rin po che de rgyal po la phul te/_rgyal po chen po nor bu rin po che rin thang ma mchis pa 'dzam bu gling thams cad ri ba bdag gis rnyed pa 
[\[185b\]]
[\[185b.1\]]'di la bdag gis 'di snyam du bsams te/_mnyan yod 'di na thams cad kyi nang na dbul po gang lags pa de la stsal to snyam mo/_/de la bdag gis 'di snyam du bsams te/_khyod ni 'di na thams cad kyi nang na dbul po lags so snyam bgyid kyis/_kye nor bu rin po che 'di bzhes su gsol/_
[\[185b.2\]]de nas rgyal po gsal rgyal yul yul por gyur cing ngo tsha bar gyur nas grong khyer gyi dbul po des pa la 'di skad ces smras so/_/des pa cing khyod pas kyang ches dbul lam/_des pas smras pa/_lha de lta lags te/_bdag bas khyod ches dbul ba lags so/_/rgyal pos 
[\[185b.3\]]smras pa/_rnam grangs gang gis dbul/_des pas tshigs su bcad de smras pa/_gang gi 'dod pa rab mang rnam par 'phel zhing longs spyod dag gis chog ma 'tshal/_gnod pa bgyid pa'i slad du rgyal srid 'khrug cing bdag nyid kyang ni 'dor bgyid pa/_/de ni 'di na 'jig rten 
[\[185b.4\]]mi srung yon tan chung ngu dag la mchog tu 'dzin/_/de phyir 'di na de la rtag tu chos 'dod rnams ni dbul po lags par sems/_/gang zhig byams pa rab tu bsgoms te sems can rnams la tha ba ma mchis shing /_rtag par rgyun du ngan ngon tsam gyis chog par 'dzin cing 'dod 
[\[185b.5\]]pa ma mchis la/_/nyam thag mthong na rtag tu snying rje bgyid cing shar gnyer bgyid pa ma mchis pa/_/de ni phyug cing nor bzang shin tu nor che dad pa la sogs longs spyod gnas/_/gang zhig 'gro ba 'di na dbang phyug rgya chen ldan la chos srung mi bgyid dang /_gang zhig 'di na 
[\[185b.6\]]skye bo dman zhing sdug bsngal gzir ba bzung nas chad pas gcod/_/gang zhig chung ma dag gis mdun bltas dga' zhing 'jig rten pha rol mi lta ba/_/de ni chos srung mi bgyid shin tu dbul zhing dman pa'i mi zhes rig par bgyi/_/dad pas bsam pa dri ma med cing rab brtan tshul 
[\[185b.7\]]khrims dag la yang dag gnas/_/rtag tu ngo tsha shes shing khrel yod thos pa 'dzin te gtong la dga' ba dang /_/shes rab kyis ni mthar phyin blo gros ldan zhing 'jig rten kun la lta bgyid pa/_/de dag rtag tu mi dbul thob cing chos 'dod rnams kyis mchod par 'os pa lags/_/gang 
[\[186a\]]
[\[186a.1\]]dag longs spyod rnams la rab chags bde la dga' zhing gtong ba ma mchis la/_/lus dang srog la snying por 'dzin cing rtag par snying po don du mi gnyer dang /_/gang dag glang chen myos pa lta bur rtag tu yid myos rnam par rgyu ba dang /_/lha gcig gang dag dran pa ma 
[\[186a.2\]]mchis de dag dbul ba nyid ni thob pa lags/_/gang dag dkon mchog gsum po dri ma med la gus pa shin tu che ba dang /_/lus dang srog dang nor rnams las ni rtag tu snying po sgrub pa'i mkhas pa dag_/rtag tu mi brkam sdang bar mi bgyid glen pa ma lags rab tu rgyags ma mchis/_/
[\[186a.3\]]lha cig gang dag chos kyis brgyan pa de dag nor che skyes bu dam pa lags/_/lha cig me ni rtag tu nags kyi sban sbun skam po sreg pas chog ma 'tshal/_/lha gcig 'di na rgya mtsho chu klung rnams kyi chu 'dzin pas kyang chog ma 'tshal/_/'di na nyi ma zla ba 'di dag mkha' la mthar gyis rgyu bas 
[\[186a.4\]]chog ma 'tshal/_/rgyal po brkam phyir rtag tu longs spyod dag gis chog mi mkhyen pas brlag par 'gyur/_/zhugs ni gum par gyur pas rtswa mang dag gis slar yang 'bar bar yang mi bgyid/_/de bzhin mkhas pa shes rab chog par mi 'dzin nyon mongs rnams kyis 'bar mi bgyid/_/
[\[186a.5\]]chu yi thigs pa bzhin du rgyal srid dag kyang mi brtan 'jig par rab phyogs na/_/gnod pa'i rtsa bar gyur cing dge ba 'joms pa'i rgyal srid de ni su zhig 'tshal/_/de nas rgyal po gsal rgyal sems 'khrugs nas grong khyer gyi dbul po des pa la 'di skad ces smras so/_/des pa de 
[\[186a.6\]]ltar nga ni dbul la khyod ni phyug par khyod la dpang su yod/_/des pas smras pa/_lha de bzhin gshegs pa dgra bcom pa yang dag par rdzogs pa'i sangs rgyas mnyan yod 'di na bzhugs pa khyod kyis ma gsan tam/_rgyal pos smras pa/_ngas mthong yang ma mthong ngo /_/des pas smras pa/_
[\[186a.7\]]lha de ni lha dang bcas pa'i 'jig rten gyi mig tu gyur cing tshad mar gyur pa ste/_de ni bdag gi dpang lags so/_/rgyal pos smras pa/_song la de bzhin gshegs pa de spyan drongs shig dang des ji skad du lung bstan pa de bzhin du ngas gzung bar bya'o/_/des pas smras pa/_ston pa de la ngan 
[\[186b\]]
[\[186b.1\]]bu'am/_pho nya gzhan gtang 'os ma lags/_/'dir ni bdag gis bsam bgyis na/_/de mkhyen nas ni gshegs par 'gyur/_/'jig rten 'di 'am pha rol la/_/de ni mi mkhyen cang mi mnga'/_/thugs kyis bsam pa mkhyen nas kyang /_/'dren pa de ni gshegs par 'gyur/_/
[\[186b.2\]]sems can rnams la thugs brtse bas/_/de la nga rgyal skyon mi mnga'/_/sems can rnams la legs dgongs pas/_/shin tu ring du'ang gshegs 'gyur gyis/_/rgyal chen bdag gis gsol ba la/_/da ni legs par thugs ches mdzod/_/gang gis ston pa 'dir gshegs 
[\[186b.3\]]pa'i/_/bden pa'i byin rlabs bgyi bar 'tshal/_/me tog spos dang me tog phreng /_/rgyal mtshan gdugs dang byug pa dang /_/sil snyan sta gon mdzod cig dang /_/'dren pa de ni gshegs par 'gyur/_/des pas thal mo sbyar nas kyang /_/phrag pa gcig tu gos gzar 'dug_/
[\[186b.4\]]pus mo sa la btsugs byas nas/_/'di skad du ni tshig kyang smras/_/kun mkhyen bden pa gang gis su/_/bdag gis bsam pa mkhyen ce na/_/bden pa'i tshig ni 'di nyid kyis/_/thub pa bdag gi mdun du bzhugs/_/de nas tshig 'di smras nas kyang /_/sa ni rab tu g.yos 
[\[186b.5\]]par gyur/_/sa gzhi rnam par brtol nas ni/_/de bzhin gshegs pa byung bar gyur/_/rdzu 'phrul dag dang ldan pa yi/_/nyan thos lnga brgyas yongs su bskor/_/brgya phrag bcu gnyis snyed dag gi_/byang chub sems dpa' rnams dang ni/_/skyod pa dang ni lha klu dang /_/brgya byin 
[\[186b.6\]]tshangs pas mdun gyis bltas/_/de 'dra'i rdzu 'phrul mthong nas ni/_/de tshe 'jig rten ngo mtshar 'dzin/_/rgyal po dpung bcas blon por bcas/_/ston pa'i zhabs la 'dud par byed/_/der ni srog chags stong dag gis/_/ston pa la ni mchod pa byas/_/rdzogs pa'i sangs rgyas 
[\[186b.7\]]mchod byas nas/_/byang chub don du yid btud do/_/de nas grong khyer gyi dbul po des pas bcom ldan 'das kyi zhabs la mgo bos phyag 'tshal nas bcom ldan 'das la lan bdun bskor ba byas te 'di skad ces gsol to/_/bcom ldan 'das bdag mnyan yod 'di na 'khyam zhing mchis 
[\[187a\]]
[\[187a.1\]]mchis pa las nor bu rin po che rin thang ma mchis pa zhig rnyed nas de la bdag 'di snyam bgyid de/_mnyan yod 'di na thams cad kyi nang na dbul po gang lags pa de la stsal to snyam nas de la bdag 'di snyam bgyid de/_rgyal po gsal rgyal 'di ni thams cad kyi nang nas 
[\[187a.2\]]ches dbul ba ste/_'di ni pha rol gyi nor 'phrog par bgyid pas na ngoms ma 'tshal ba lags so/_/slar zhing don du gnyer bar bgyid pas na chog ma 'tshal ba lags so/_/gzhan gyi longs spyod dag gis ngoms ma 'tshal ba lags so/_/sdug bsngal ba rnams la rnam 
[\[187a.3\]]par mtho 'tsham pa lags so/_/skyid pa rnams thal mar 'byin pa lags so/_/dbul po rnams rab tu phung bar bgyid pa lags so/_/phyug po rnams tshar gcod pa lags so/_/shin tu rab tu myos pa lags so/_/rgyal po'i longs spyod rnams dang sred pas 
[\[187a.4\]]rnam par bcings pa lags so snyam nas de la bdag gis stsal na len par mi bgyid par 'di skad du de ltar nga ni dbul la khyod ni 'byor bar khyod la dpang su yod ces kyang mchi'o/_/de'i slad du bcom ldan 'das sems can thams cad la thugs snyoms pa/_ngo zlog gi spyod 
[\[187a.5\]]pa mi mnga' ba/_tha ba dang /_dri ma dang /_khong khro ba mi mnga' ba/_bcom ldan 'das kyis don 'di legs par lung bstan par gsol/_/bcom ldan 'das kyis bka' stsal pa/_rgyal po chen po khyod ni tshe 'di'i rgyal srid kyi dbang phyug gi longs spyod gser dang /_nor bu dang /_mu tig dang /_
[\[187a.6\]]bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_rta dang /_glang po che dang /_shing rta dang /_dpung bu chung dang /_bzhon pa dang /_mdzod dang /_bang mdzod thob pa gang yin pa 'di dag gis bdag phyug go snyam du sems so/_/rgyal po chen po des pa ni sbyin pa dang /_
[\[187a.7\]]dul ba dang /_legs par sdom pa dang /_bzod pa dang /_des pa dang /_tshul khrims dang /_brtul zhugs dang /_dka' thub dang /_bag yod pa dang /_sbyangs pa'i yon tan dang /_yo byad bsnyungs pa la gnas pa dang /_byams pa dang /_snying rje dang /_dga' ba dang /_btang snyoms la gnas pa dang /_
[\[187b\]]
[\[187b.1\]]sangs rgyas dang /_chos dang /_dge 'dun la dang ba dang /_dad pa dang /_tshul khrims dang /_thos pa dang /_gtong ba dang /_shes rab dang /_ngo tsha shes pa dang /_khrel yod pa dang /_brtan pa dang /_sdom pa gang yin pa 'di dag gis bdag phyug go snyam du sems so/_/rgyal po chen po 
[\[187b.2\]]khyod kyi 'og tu gtogs pa'i sems can ji snyed pa de dag 'di ltar khyod dang 'dra bar nor dang ldan par gyur kyang de dag ni des pas gom pa bdun bor ba'i bar gyi tshul khrims dang /_thos pa dang /_brtul zhugs dang /_dka' thub dang /_bag yod pa'i bsod nams kyi phung po'i brgya'i char yang 
[\[187b.3\]]mi phod ba nas dpe'i bar du yang mi bzod do/_/gsal rgyal gyis gsol pa/_bcom ldan 'das bdag cag gi yul na sems can yon tan gyi che ba nyid 'di lta bu dang ldan pa dag gnas pa ni bdag gis rnyed pa legs par rnyed lags so/_/bcom ldan 'das kyis bka' stsal pa/_rgyal po 
[\[187b.4\]]chen po khyod kyi yul na sems can yon tan gyi che ba nyid 'di lta bu dang ldan pa dag mang du gnas so/_/de nas rgyal po gsal rgyal gyis des pa la tshigs su bcad de smras pa/_khyod kyis glengs pas kho bo'i nga rgyal nges bcom phyir/_des pa khyod ni kho bo'i ston pa gnyis pa ste/_/
[\[187b.5\]]rgyal srid 'di kun khyod sbyin kho bo dpung dang bcas/_/khyod kyis slob ma yin gyis khyod kyis bdag slobs shig_/kho bo yun ring dag tu nga rgyal gyis kyang bslus/_/sdig pa'i grogs po dag gis bskor cing bzung ba las/_/des pa khyod nyid las ni chos 'di thos pas na/_/rab tu 
[\[187b.6\]]bsdams te kho bos chos bzhin spyad par bya/_/khyim na gnas pa brgya phrag lnga po 'di dag ni/_/nor gyi ched du kho bos go rar bcug pa ste/_/kho bos thams cad btang gis bde bar 'khod par gyis/_/phyin cad 'di 'dra ba dag kho bo yod mi bgyid/_/lnga brgya btang bar gyur pa gang 
[\[187b.7\]]yin de dag kyang /_/des pa la ni zhe sa legs par bskyed nas kyang /_/sems mi skyo bar gyur cing ci la'ang mi lta bar/_/bde ba thams cad mkhyen pa nyid du smon lam btab/_/nga ni dbul ba ma yin khyod ni dbul po zhes/_/des pa khyod kyis tshig 'di legs par smras pa ste/_/des pa 
[\[188a\]]
[\[188a.1\]]la ni gang zhig dbul po zhes brjod pa/_/mi de rgyal po'i khrims dang 'gal bar byed pa yin/_/de nas bcom ldan 'das la rigs kyi bu des pas 'di skad ces gsol to/_/bcom ldan 'das skye bo'i tshogs chen po 'dus pa 'di ni bcom ldan 'das la lta bas 
[\[188a.2\]]chog ma 'tshal ba lags na bcom ldan 'das de'i slad du ci nas 'di dag gis de bzhin gshegs pa mthong ba don mchis par 'gyur ba de lta de ltar 'di dag la legs par chos bstan du gsol/_/bcom ldan 'das kyis bka' stsal pa/_des pa rigs kyi bu chos bzhi dang ldan na de 
[\[188a.3\]]bzhin gshegs pa legs par mthong ba yin no/_/bzhi gang zhe na/_yid ches pa dang /_dad pa dang /_phangs par 'dzin pa dang /_gus pa ste/_chos bzhi po de dag dang ldan na de bzhin gshegs pa legs par mthong ba yin no/_/gzhan yang bzhi ste/_de bzhin gshegs pa'i 
[\[188a.4\]]gzugs kyi sku mthong na bdag kyang 'di 'dra bar gyur cig ces bla na med pa yang dag par rdzogs pa'i byang chub tu sems bskyed pa dang de bzhin gshegs pa ni slu bar mi mdzad pa'i phyir lhag pa'i bsam pa yongs su dag par sems bskyed pa dang /_sems can thams cad ston cing cher na rab tu 
[\[188a.5\]]grol bar bya ba'i phyir yang sems de bskyed pa dang /_dkon mchog gsum gyi gdung mi 'chad par bya ba'i phyir dam pa'i chos yongs su gzung bar yang sems de bskyed pa ste/_bzhi po de dag dang ldan na de bzhin gshegs pa legs par mthong ba yin no/_/gzhan yang bzhi ste/_gzugs 
[\[188a.6\]]dben par mthong ba dang /_tshor ba dang /_'du shes dang /_'du byed dang /_rnam par shes pa dben par mthong ba dang /_khams bzhi nam mkha' dang 'dra bar mthong ba dang /_skye mched grong stong pa lta bur mthong ba ste/_bzhi po de dag dang ldan na de bzhin gshegs pa legs par mthong ba yin no/_/
[\[188a.7\]]gzhan yang bzhi ste/_bdag med pa'i phyir bdag rnam par dag pa dang /_sems can med pa'i phyir sems can rnam par dag pa dang /_srog med pa'i phyir srog rnam par dag pa dang /_gang zag med pa'i phyir gang zag rnam par dag pa ste/_bzhi po de dag dang ldan na de bzhin gshegs pa legs 
[\[188b\]]
[\[188b.1\]]par mthong ba yin no/_/gzhan yang bzhi ste/_lha'i mig mngon par 'du byed pa dang /_shes rab kyi mig kun tu spyod pa dang /_chos kyi mig gis so sor rtog pa dang /_sangs rgyas kyi spyan rjes su rtogs par byed pa ste/_bzhi po de dag dang ldan na de bzhin gshegs pa legs par mthong ba 
[\[188b.2\]]yin no/_/gzhan yang bzhi ste/_chos thams cad mi dmigs pa'i phyir tshul khrims kyi phung po yongs su dag pa dang /_chos thams cad mnyam pa nyid kyi phyir ting nge 'dzin gyi phung po yongs su dag pa dang /_'jig rten las 'das pa'i ye shes khong du chud pa'i phyir shes rab kyi phung po yongs 
[\[188b.3\]]su dag pa dang /_de'i rnam par grol ba mthong ba'i phyir rnam par grol ba'i ye shes mthong ba'i phung po yongs su dag pa ste/_des pa rigs kyi bu chos bzhi po de dag dang ldan na de bzhin gshegs pa legs par mthong ba yin no/_/de nas bcom ldan 'das kyis skye bo'i tshogs chen po de dag chos 
[\[188b.4\]]kyi gtam gyis yang dag par dga' bar mdzad nas dad pa'i rgyal po ltar 'khor dang bcas te bar snang la gshegs so/_/de nas ko sa la'i rgyal po gsal rgyal gyis rigs kyi bu des pa la 'di skad ces smras so/_/des pa khyod nam de bzhin gshegs pa la ltar 'gro ba de'i tshe kho bo la yang 
[\[188b.5\]]sbron cig dang /_kho bo yang de bzhin gshegs pa la ltar 'gro'o/_/des pas smras pa/_rgyal po chen po de ltar bgyi'o/_/bdag ni khyod bud med dang /_gzhon nu dang /_blon po la sogs pa'i 'khor dang bcas te de bzhin gshegs pa la gzigs su gshegs par 'tshal lo/_/rgyal po chen po byang chub 
[\[188b.6\]]sems dpa' rnams ni bdag gcig pu la phan pa'i phyir zhugs pa ma lags te/_byang chub sems dpa' rnams ni 'khor phal che na mdzes so/_/rgyal pos smras pa/_des pa byang chub sems dpa'i 'khor gang yin/_des pas smras pa/_rgyal po chen po yongs su smin par bgyi ba dang /_gdul ba'i 
[\[188b.7\]]slad du sems can thams cad ni byang chub sems dpa'i 'khor lags so/_/rgyal po chen po gzhan yang theg pa gzhan la 'dod pa ma mchis pa'i slad du gzhan dag kyang byang chub yang dag par 'dzin du 'jug pa'i byang chub kyi sems ni byang chub sems dpa'i 'khor lags so/_/rgyal po chen po 
[\[189a\]]
[\[189a.1\]]sems can g.yon can 'dul bar 'gyur ba'i lhag pa'i bsam pa ni byang chub sems dpa'i 'khor lags so/_/rgyal po chen po phyir mi zlogs par 'gyur ba'i 'dun pa drag po ni byang chub sems dpa'i 'khor lags so/_/rgyal po chen po sems can ser sna can yongs su 
[\[189a.2\]]smin par bgyid par 'gyur ba'i sbyin pa ni byang chub sems dpa'i 'khor lags so/_/rgyal po chen po sems can tshul khrims 'chal pa yongs su smin par bgyid par 'gyur ba'i tshul khrims ni byang chub sems dpa'i 'khor lags so/_/rgyal po chen po sems can gnod sems can yongs 
[\[189a.3\]]su smin par bgyid par 'gyur ba'i bzod pa ni byang chub sems dpa'i 'khor lags so/_/rgyal po chen po sems can le lo can yongs su smin par bgyid par 'gyur ba'i brtson 'grus ni byang chub sems dpa'i 'khor lags so/_/rgyal po chen po sems can sems rnam par 
[\[189a.4\]]g.yengs ba yongs su smin par bgyid par 'gyur ba'i bsam gtan ni byang chub sems dpa'i 'khor lags so/_/rgyal po chen po sems can 'chal pa'i shes rab can yongs su smin par bgyid par 'gyur ba'i shes rab ni byang chub sems dpa'i 'khor lags so/_/rgyal po chen po 
[\[189a.5\]]sems can thams cad la sems snyoms pa'i byams pa ni byang chub sems dpa'i 'khor lags so/_/rgyal po chen po 'khor ba la yongs su mi skyo ba'i snying rje ni byang chub sems dpa'i 'khor lags so/_/rgyal po chen po chos kyi kun dga' la dga' zhing mos pa'i dga' ba ni byang 
[\[189a.6\]]chub sems dpa'i 'khor lags so/_/rgyal po chen po rjes su chags pa dang /_khong khro ba spong ba'i btang snyoms ni byang chub sems dpa'i 'khor lags so/_/rgyal po chen po sems can thams cad yongs su smin par bgyid par 'gyur ba'i bsdu ba'i dngos po bzhi po dag ni byang chub 
[\[189a.7\]]sems dpa'i 'khor lags so/_/rgyal po chen po sangs rgyas kyi zhing yongs su dag par bgyid par 'gyur ba'i dge ba'i rtsa ba rnam pa sna tshogs sogs pa ni byang chub sems dpa'i 'khor lags so/_/rgyal po chen po bdud kyi las thams cad las yang dag par 'da' bar 'gyur ba'i stong pa nyid 
[\[189b\]]
[\[189b.1\]]dang /_mtshan ma med pa dang /_smon pa med pa rnams ni byang chub sems dpa'i 'khor lags so/_/rgyal po chen po tshig btsun par 'gyur ba'i bden pa dang mi rtsub pa ni byang chub sems dpa'i 'khor lags so/_/rgyal po chen po spobs pa phun sum tshogs par 'gyur ba'i mi 'phya ba dang 'thing 
[\[189b.2\]]slad mi bgyid pa ni byang chub sems dpa'i 'khor lags so/_/rgyal po chen po brjed ngas par mi 'gyur ba'i thos pa'i yo byad sogs pa ni byang chub sems dpa'i 'khor lags so/_/rgyal po chen po thos pa 'dzin par 'gyur ba'i slad du slob dpon dang mkhan po la gus pa ni byang chub sems dpa'i 
[\[189b.3\]]'khor lags so/_/rgyal po chen po dam pa'i chos yongs su 'dzin par 'gyur ba'i thos pa 'dzin pa ni byang chub sems dpa'i 'khor lags so/_/rgyal po chen po de bzhin gshegs pa thams cad kyi bstan pa yang dag par 'dzin par 'gyur ba'i dam pa'i chos yongs su 'dzin pa ni byang chub 
[\[189b.4\]]sems dpa'i 'khor lags so/_/rgyal po chen po dge ba'i rtsa ba thams cad yongs su rdzogs par 'gyur ba'i dgon pa la gnas pa ni byang chub sems dpa'i 'khor lags so/_/rgyal po chen po sems can ma dad pa dad par 'gyur ba'i 'tsho ba yongs su dag pa ni byang chub sems dpa'i 
[\[189b.5\]]'khor lags so/_/rgyal po chen po byang chub kyi phyogs kyi chos sgrub par 'gyur ba'i bag yod pa ni byang chub sems dpa'i 'khor lags so/_/de nas rgyal po gsal rgyal dga' zhing mgu la yi rangs te/_rab tu dga' zhing dga' ba dang yid bde ba skyes nas rgyal po la 'os pa'i 
[\[189b.6\]]ras bcos bu zung stong chos la dgab pa'i phyir des pa la byin no/_/des pas smras pa/_rgyal po chen po bdag la bkur sti dang mchod pa mdzad pas 'tshal to/_/gang gis bdag la 'tshal bar 'gyur ba'i gos ras rul ba'i dum bu brgya btsems pa bdag la mchis kyis bdag 
[\[189b.7\]]ni bdag gir 'dzin pa dang bcas shing yongs su 'dzin pa dang bcas pa'i gos rnams mi 'tshal lo/_/rgyal po chen po dpyid kyi dus na ras rul pa'i dum bu'i gos 'di shing gi yal ga la bkal te dgung gcig gam/_dgung gnyis sam/_dgung bcu 'am/_dgung brgyar mchis kyang de la su yang len pa ma mchis shing 
[\[190a\]]
[\[190a.1\]]de la su yang chags pa'i sems skyed pa ma mchis te/_bdag kyang de bor nas mi lta bar mchi ba'i dus de mchis so/_/rgyal po chen po bdag ni bdag gir 'dzin pa dang /_yongs su 'dzin pa dang bcas pa'i gos rnams mi 'tshal lo/_/rgyal po chen po byang chub sems dpas ni gang la 
[\[190a.2\]]bdag nyid kyang 'dod pa spong bar 'gyur zhing gzhan yang 'dod pa skyed par mi 'gyur ba de lta bu'i gos bcad par bgyi'o/_/rgyal pos smras pa/_des pa gal te de ltar ras bcos bu zung 'di dag khyod mi len na kho bo la snying brtse ba'i phyir rkang pas rdzis shig_/des pas lha de bzhin du bgyi'o zhes smras nas ras 
[\[190a.3\]]bcos bu zung de dag la rkang pas brdzis te song ngo /_/rgyal pos smras pa/_des pa ras bcos bu zung khyod kyi rkang pa'i dman mar gyur pa 'di rnams ji ltar bya/_des pas smras pa/_rgyal po chen po sems can dbul po gcer bu gos ma mchis pa gang lags pa de dag la stsol cig_/rgyal pos des pa de ltar bya'o 
[\[190a.4\]]zhes smras nas rgyal po'i mi rnams la bsgo ste/_de dag gis kyang ji skad bsgo ba bzhin du byas so/_/ras bcos bu zung de dag dbul po de dag gis bgos ma thag tu 'di snyam du sems bskyed de/_bdag cag gis des pa la ji ltar lan glan par bya snyam pa las sangs rgyas kyi byin gyis brlabs dang /_
[\[190a.5\]]des pa'i smon lam gyi stobs kyis de dag gis bar snang las tshigs su bcad pa 'di dag thos so/_/'dod pa bzhin du lan ni glan bya ba/_/me tog dang ni spos dang byug pa dang /_/zas skom nor rnams kyis kyang mi nus te/_/byang chub sems kyis des pa dga' bar 'gyur/_/des pa zas dang gos 
[\[190a.6\]]'dod ma yin te/_/rnyed dang bkur sti grags pa 'dod ma yin/_/des pa byang chub sems las chos 'dod de/_/byang chub sems kyis des pa dga' ba skye/_/de nas dus gzhan zhig na rigs kyi bu des pa dang /_rgyal po gsal rgyal btsun mo'i 'khor dang bcas/_blon po dang bcas/_'khor dang 
[\[190a.7\]]bcas pa dang /_mnyan yod kyi skyes pa dang /_bud med dang /_khye'u dang /_bu mo dang /_srog chags brgya phrag mang po dag bcom ldan 'das blta ba'i phyir dong ngo /_/de nas mnyan yod dang rgyal bu rgyal byed kyi tshal gyi bar du lha'i dbang po brgya byin gyis 'khor gyi khyams chen po bkra ba blta na sdug 
[\[190b\]]
[\[190b.1\]]pa yangs shing mtho la rgyan thams cad kyis brgyan pa 'di lta ste dper na sum cu rtsa gsum gyi lha rnams kyi khang [{]bzangs [,]bzang [}]rnam par rgyal ba lta bu zhig sprul te/_dbus su shing yongs 'du sa brtol sprul to/_/yongs 'dus brtol gyi drung du yang bcom ldan 'das kyi gdan 
[\[190b.2\]]seng ge'i khri bkra ba blta na sdug cing chu zheng gab pa la lha'i ras bcos bu brgya stong du ma bting ba mngon par sprul to/_/byang chub sems dpa' rnams kyi stan drug khri dag kyang mngon par sprul to/_/lha ma yin gyi bu mo bde sogs la sogs pa lha'i bu mo khri nyis stong yang me tog dang /_
[\[190b.3\]]bdug pa dang /_spos dang /_me tog phreng dang /_byug pa dang /_lha'i tsan dan gyi phye ma dag khyer nas sil snyan dang /_pheg rdob pa dag byed cing des pa'i g.yog bya ba'i phyir bcom ldan 'das kyi seng ge'i khri brgyan par byed do/_/de nas bcom ldan 'das kyis skye bo'i tshogs chen po 
[\[190b.4\]]de dag 'ong bar thugs su chud nas gtsug lag khang nas byung ste byang chub sems dpa' dang /_nyan thos rnams kyis yongs su bskor cing gdan bshams pa la bzhugs so/_/de nas dri za'i bu gtsug phud lnga pas lha'i bu mo nyi 'od la smras pa/_bzang mo tshur shog_/des pa'i g.yog bya ba'i 
[\[190b.5\]]phyir rgyud kyi sgra dang /_glu'i sgra dbyangs kyis de bzhin gshegs pa la mchod par bya'o/_/de nas lha'i bu mo nyi 'od kyis lha'i bu mo lnga brgya tsam dang thabs cig tu rgyud kyi sgrar sbyar ba'i tshigs su bcad pa dag gis bstod pa/_/khyod kyis bskal pa brgyar ni sngan chad dka' thub spyad/_/khyod 
[\[190b.6\]]ni bsdu ba dag dang dul dang sbyin la dgyes/_/khyod kyi sku gsung thugs rnams yongs su dag pa ste/_/srid gsum 'jig rten bla ma la ni bdag phyag 'tshal/_/khyod ni tha ba mi mnga' bzod dang byams la dgyes/_/khyod ni brtson 'grus brtan dang stobs kyi pha rol gshegs/_/khyod ni 
[\[190b.7\]]bsam gtan blo dang tshul rnams snang la dgyes/_/dri ma gsum gyi nyes pa sel la bdag phyag 'tshal/_/khyod ni 'dod chags zhe sdang gti mug sel la dgyes/_/khyod kyi thugs ni zhi zhing snyoms la thugs rje ldan/_/khyod ni yang dag gsung zhing dam pa'i don yang mkhyen/_/srid pa gsum po thar 
[\[191a\]]
[\[191a.1\]]bar mdzad la bdag phyag 'tshal/_/khyod ni mthong ba rnams kyi the tshom sel bar mdzad/_/khyod ni mthong ba rnams kyi skyon rnams mtha' dag sel/_/khyod ni mthong ba rnams la mchog tu dga' bar mdzad/_/bdag ni rgyal la srog gis skyabs su mchi bar bgyi/_/lha'i bu 
[\[191a.2\]]mo mchog ni 'dod chags chags gyur pa/_/gang gis mthong ba de yang chos la dga' bar 'gyur/_/dga' bas dran pa shin tu rgya cher thob 'gyur te/_/dga' bas sdug la 'dod pa'i dga' dang bral bar 'gyur/_/mtshan mchog sum cu rtsa gnyis dag gi rgyan rnams kyis/_/legs par 
[\[191a.3\]]brgyan pa gsal ba'i yon tan mchog mnga' ba/_/gsung mchog mi yi dam pa gsung ni rnam par dag_/mtshungs pa med pa'i 'od mnga' khyod la bdag phyag 'tshal/_/'phags pa 'dzam bu chu bo'i gser mdog phyag mthil sdug_/thub pa'i sku stod seng ge'i 'dra zhing glang chen stabs/_/smin tshugs 
[\[191a.4\]]legs shing shangs legs tshems snyoms thags bzang mdzes/_/dpal gyi snying po shAkya thub mchog khyed la 'dud/_/rgyal ba yon tan brgya phrag dag gis rgyas gyur pa/_/bde gshegs shin tu dga' ba skyed mdzad bstod pa yi/_/bsod nams yon tan mtha' yas bsgrubs pa 
[\[191a.5\]]gang lags pa/_/de yis 'dir ni 'jig rten sangs rgyas mnyam gyur cig_/de nas rigs kyi bu des pa skye bo'i tshogs chen po de dag gis yongs su bskor nas bcom ldan 'das ga la ba der song ste lhags nas bcom ldan 'das kyi zhabs la mgo bos phyag 'tshal te phyogs gcig 
[\[191a.6\]]tu 'dug go_/de nas rgyal po gsal rgyal gyis rigs kyi bu des pa la khri'u stan bzang po bdag nyid kyis byin te 'di la 'dug cig ces byas nas rigs kyi bu des pa khri'u stan bzang po de la 'dug go_/rgyal po gsal rgyal 'khor dang bcas pa yang bcom ldan 'das kyi zhabs la 
[\[191a.7\]]mgo bos phyag 'tshal nas rang rang gi stan la 'khod do/_/de nas lha'i bu gang dag gis rigs kyi bu des pa sngon ma mthong ba de dag 'di skad du dbul po gos ngan pa gyon pa 'di la 'di lta bur mchod pa byed do zhes 'dzer to/_/de nas lha'i dbang po brgya byin gyis lha'i bu de dag la 'di skad ces 
[\[191b\]]
[\[191b.1\]]smras so/_/grogs po dag 'di la brnyas par ma byed cig_/rigs kyi bu 'di yon tan gyi che ba nyid ji snyed pa dang ldan pa de ni kho bo'i mngon sum du gyur to/_/grogs po dag khyed re shig sdod cig dang /_rigs kyi bu 'di'i yon tan gyi bkod pa mthong bar 'gyur ro/_/de nas rigs kyi bu des 
[\[191b.2\]]pas lha'i bu de dag gi bsam pa rtogs nas bcom ldan 'das la 'di skad ces gsol to/_/bcom ldan 'das byang chub sems dpa' rnams kyi sems can yongs su smin par bgyi ba'i bkod pa'i thabs dang /_ye shes kyi bkod pa'i thabs bcom ldan 'das kyis bshad du gsol/_/
[\[191b.3\]]de nas bcom ldan 'das kyis sku las 'od phyung ste/_'od des des pa'i lus la reg nas lha'i dbang po brgya byin gyi gzugs kyi lus yongs su grub pa ci 'dra ba de las 'bum gyur pas kyang ches lhag par gyur to/_/de nas lha'i bu de dag ya mtshan du 'dzin par gyur te/_des pa la me tog dag 
[\[191b.4\]]gis gtor to/_/de nas bcom ldan 'das kyis rigs kyi bu des pa la bka' stsal pa/_des pa gang gi tshe byang chub sems dpa' rdo rje lta bu'i mthu la gnas pa'i tshe yang sems can yongs su smin par bya ba'i phyir dman par ston cing dman pa'i mthu la gnas kyang sems can yongs su 
[\[191b.5\]]smin par bya ba'i phyir mchog tu ston par byed pa 'di ni de'i bkod pa yin no/_/ye shes la gnas kyang mi shes par ston cing mi shes par ston kyang shes par snang ba 'di ni de'i bkod pa yin no/_/ye shes ma thob pa rnams la yang lus kyi spyod pa dang /_spyod lam gyis dad pa skyed par byed cing ye 
[\[191b.6\]]shes thob pa rnams la yang spyod pa thams cad yang dag par ston pas rdzu 'phrul ston par byed pa 'di ni de'i bkod pa yin no/_/rtag tu sems la dbang byed pas ngan cing dbul bar ston kyang tshangs pas kyang mchod pa dang /_mchog gi bkod pa la gnas kyang skye bo phal gyis kyang mchod pa 'di ni 
[\[191b.7\]]de'i bkod pa yin no/_/sems can bsdu ba'i phyir ngan cing dbul bar yang nye bar ston la sems can rnams la mngon par 'byung ba bskyed pa'i phyir longs spyod rgya chen po dang ldan yang mngon par 'byung bar ston pa 'di ni de'i bkod pa yin no/_/de nas bcom ldan 'das la tshe dang ldan pa kun dga' bos 'di 
[\[192a\]]
[\[192a.1\]]skad ces gsol to/_/bcom ldan 'das rigs kyi bu des pas ji srid cig nas byang chub kyi phyir spyad pa bgyis lags/_bcom ldan 'das kyis bka' stsal pa/_kun dga' bo rigs kyi bu des pa ni sangs rgyas bye ba mang po la bsnyen bkur byas pa/_sngon gyi tshul phun sum tshogs pa/_
[\[192a.2\]]bzod pa gsum thob pa/_spobs pa thob pa/_mngon par shes pas rnam par rtse bar byas pa/_sems can yongs su smin par bya ba la mkhas pa ste/_ngan cing dbul bas sems can rnams 'dul bar byed do/_/gsol pa/_bcom ldan 'das 'dis ngan cing dbul ba 'dis sems can ji snyed 
[\[192a.3\]]cig btul lags/_bcom ldan 'das kyis bka' stsal pa/_kun dga' bo lha'i bu 'bum phrag mang po dag bla na med pa yang dag par rdzogs pa'i byang chub tu yongs su smin par byas te/_mi rnams kyang de dang 'dra'o/_/kun dga' bos gsol pa/_bcom ldan 'das 'di ji srid cig na 
[\[192a.4\]]ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_'di'i sangs rgyas kyi zhing gi bkod pa rnams ni ci 'dra ba zhig tu 'gyur/_ming ni ji skad ces bgyi ba zhig tu 'gyur lags/_de nas bcom ldan 'das kyis tshe dang ldan pa kun dga' bo la 
[\[192a.5\]]tshigs su bcad de bka' stsal pa/_sems can don la brtson dang brtul zhugs brtan pa dang /_/grags pa rgya chen dag gis bsam pa khyab byas dang /_/byang chub yon tan gnas pa spyod pa ci 'dra ba/_/ngas ni khyod la bshad kyis kun dga' khyod nyon cig_/'di na rgyal la mchod mchog phyir 
[\[192a.6\]]ni gus byed cing /_/dam pa'i chos ni bsrung phyir rab tu brtson byed pa/_/des pa yi ni spyod pa'i rnam pa gang yin pa/_/de dag 'dir ni bgrang bar nus par mi 'gyur ro/_/pha rol phyin pa 'di dag la ni legs par bslabs/_/mngon par shes pa dag gis sngan chad rtse bar byas/_/tshangs pa'i 
[\[192a.7\]]gnas rnams kyis ni mtha' mar phyin par song /_/thabs la mkhas pa'i spyod pa dag la legs par bslabs/_/'dir ni de yis 'dus byas skyon rnams legs par mthong /_/sangs rgyas byang chub kyang ni mngon sum gyur par byas/_/'dis ni sems can ji lta ji ltar thar 'gyur ba'i/_/rnam par smin 
[\[192b\]]
[\[192b.1\]]pa'i mtshan nyid la yang legs par bslabs/_/'jigs pa med cing blo dang rtogs dang dran dang ldan/_/spobs pa dang ni gzungs rnams dang yang ldan pa ste/_/bdud kyi lcags kyu nyon mongs rdzab las nges byung zhing /_/sangs rgyas spyod yul don chen la ni rab tu gnas/_/'jig rten chos rnams mang 
[\[192b.2\]]po dag gis ma gos la/_/chags pa la sogs rnams kyis brag ltar yong mi g.yos/_/su yi drung du mi 'gro ring bar byed pa 'ang min/_/nam mkha' lta bur bcings dang grol ba med pa yin/_/snying rjer gnas shing sems kyang yongs su skyo ba med/_/shin tu bsdams shing nem nur can 
[\[192b.3\]]la byams sems ldan/_/sems can kun la bdag dang 'dra bar sdug par lta/_/skyon la mi lta 'khrug pa dag dang ldan ma yin/_/ji ltar bstan pa bzhin du sgrub pa rnams la gnas/_/'di ni ji skad smras pa bzhin du spyod par byed/_/chos nyid la ni chos kyi tshul gyis legs par bslabs/_/
[\[192b.4\]]stong pa nyid la mos shing gnyis las rnam par grol/_/bzod pa gsum thob skye bo'i spyod yul ma yin te/_/sangs rgyas tshul dang yon tan dag la rab tu gnas/_/'di ni 'jig rten gang du rgyu ba byed pa na/_/der ni skye bo mang po rnam par grol bar byed/_/sangs rgyas kyi ni sras 'di gang du 
[\[192b.5\]]gnas pa der/_/de bzhin gshegs pas yul ni stongs pa ma yin te/_/de la lha dang bcas pa'i 'jig rten ma lus pas/_/ji ltar sangs rgyas bzhin du 'di la gus par gyis/_/nga ni mya ngan 'das nas nyams pa'i dus bab tshe/_/des pa 'di ni sangs rgyas spyad pa spyod nas kyang /_/sngon chad 
[\[192b.6\]]gnas pa mngon par dga' ba'i 'jig rten khams/_/mi 'khrugs 'jig rten nyid du phyir yang 'gro bar 'gyur/_/brtan po srog chags rnams la phan par bya ba dang /_/zhing gi 'byor pa dag ni yongs su btsal ba dang /_/byang chub tu ni sems can yongs su smin bya'i phyir/_/bskal pa 
[\[192b.7\]]grangs med gsum du spyad pa spyod par byed/_/de yi 'og tu de ni skyob pa rgyal bar 'gyur/_/ming ni 'jig rten rgyal po dbang phyug ces kyang bya/_/de bzhin gshegs pa mi 'khrugs pa zhes bya ba yi/_/zhing dang de yi 'jig rten du ni mtshungs pa yin/_/'jig rten khams de legs par sprul pa 
[\[193a\]]
[\[193a.1\]]zhes bya ste/_/yon tan thams cad dang ni ldan par 'gyur ba yin/_/de yi tshe yi tshad ni lo khri thub par 'gyur/_/de yi dge 'dun shin tu mang ste bgrang las 'das/_/nyan thos theg pa can gyi dge 'dun nyung bar 'gyur/_/phal cher byang chub don du brtson pa byas nas su/_/
[\[193a.2\]]de dag thams cad ye shes stobs dang rdzu 'phrul ldan/_/rnam par thar pa rnams dang ldan zhing 'jigs pa med/_/gcig tu nges par chos ni legs par bshad rnams kyis/_/'jig rten khams der rtag tu sgra chen sgrogs par 'gyur/_/de na bdud rnams med cing srid par chags pa med/_/
[\[193a.3\]]de dag thams cad yang dag rig cing rnam par dag_/bde bar gshegs de yongs su mya ngan 'das gyur nas/_/lo ni brgyad cu dag las bzhi lhag rnams su yang /_/de yi dam pa'i chos ni rab tu spyod par 'gyur/_/de tshe de yi chos kyi tshul ni 'khrugs pa med/_/des pa de yis gang dag yongs su 
[\[193a.4\]]smin byas pa/_/de dag byang chub bla na med pa'i don du spyod/_/zhing der sems can gang dag 'byung bar 'gyur ba rnams/_/de dag thams cad skyon rnams dang ni bral ba yin/_/bcom ldan 'das kyis rigs kyi bu des pa'i lung bstan pa bshad ma thag tu de nas de'i tshe stong gsum gyi stong chen po'i 
[\[193a.5\]]'jig rten gyi khams rnam pa drug tu g.yos te/_/lha'i me tog dang /_phye ma dang /_gos dang /_rgyan gyi char yang mngon par bab bo/_/thams cad dang ldan pa'i 'khor gyis kyang rang rang gi gos rnams rigs kyi bu des pa la bkab bo/_/tshong dpon dang /_khyim bdag dang /_bram ze brgya phrag mang 
[\[193a.6\]]po dag kyang rab tu byung ngo /_/de nas bcom ldan 'das la des pas 'di skad ces gsol to/_/bdag kyang legs par gsungs pa'i chos 'dul ba la rab tu dbyung bar gsol/_/de nas bcom ldan 'das kyis rigs kyi bu des pa'i mgo bo la phyag gis byugs so/_/bcom ldan 'das kyis 
[\[193a.7\]]rigs kyi bu des pa'i mgo bo la reg ma thag tu gos ngur smrig bgos shing dge slong du snang bar gyur to/_/de nas bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo snyigs ma lnga po dus kyi snyigs ma dang /_sems can gyi snyigs ma dang /_
[\[193b\]]
[\[193b.1\]]zhing gi snyigs ma dang /_tshe'i snyigs ma dang /_nyon mongs pa'i snyigs ma'i dus su nga byang chub mngon par rdzogs par sangs rgyas nas der des pas ji ltar 'dul ba las rnam pa gzhan gyis gdul bar mi bya'o/_/kun dga' bo nga ni 'jig rten gyi khams mi mjed du 
[\[193b.2\]]sangs rgyas kyi 'dul bas sems can rnams 'dul bar mi byed kyi/_/kun dga' bo nga ni ngan cing dbul ba dang /_ngan 'gro'i 'jigs pas bsdigs pas sems can rnams 'dul bar byed do/_/kun dga' bo gal te 'jig rten gyi khams 'dir ngas sangs 
[\[193b.3\]]rgyas kyi yul gyis chos bstan cing sangs rgyas kyis yul nye bar bstan du zin na sems can gcig kyang 'dul bar mi 'gyur la chos kyang rtogs par mi 'gyur ro/_/kun dga' bo de lta bas na nga dang des pa ji ltar 'dul bar byed pa de bzhin du khyod kyis kyang sems can 'dul 
[\[193b.4\]]bar gyis shig_/kun dga' bo sems can dad pa can dang /_rtogs pa mang ba dag 'byung bar 'gyur te/_de dag gis chos kyi rnam grangs 'di thos nas dad pa rnyed cing de bzhin du sgrub par 'gyur ro/_/bcom ldan 'das kyis de skad ces bka' stsal nas/_tshe dang 
[\[193b.5\]]ldan pa kun dga' bo dang /_byang chub sems dpa' des pa dang /_byang chub sems dpa' de dag dang /_dge slong de dag dang /_lha'i dbang po brgya byin dang /_rgyal po gsal rgyal dang /_lha dang /_mi dang /_lha ma yin dang /_dri zar bcas pa'i 
[\[193b.6\]]'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las des pas zhus pa'i le'u zhes bya ste 
[\[193b.7\]]nyi shu rtsa bdun pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[194a\]]
[\[194a.1\]{D72}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu rtsa brgyad pa ste khyim bdag dpas byin gyis zhus pa/_bam po gcig pa/_rgya gar skad du/_Ar+ya bI ra dat+ta gr-i ha pa ti pa ri pr-its+tshA nA ma ma hA yA 
[\[194a.2\]]na sU tra/_bod skad du/_'phags pa khyim bdag dpas byin gyis zhus pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod 
[\[194a.3\]]na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu 
[\[194a.4\]]rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba/_yongs su zad pa/_yang dag pa'i shes pas sems shin 
[\[194a.5\]]tu rnam par grol ba/_sems kyi dbang thams cad kyi dam pa'i pha rol du sems pa/_mngon par shes pas mngon par shes pa sha stag ste/_gang zag gcig ma gtogs pa ni 'di lta ste/_tshe dang ldan pa kun dga' bo'o/_/byang chub sems dpa' lnga brgya thams cad 
[\[194a.6\]]kyang gzungs thob pa/_ting nge 'dzin thob pa sha stag dang thabs cig tu bzhugs te/_de'i tshe grong khyer chen po mnyan yod na khyim bdag dpas byin zhes bya ba phyug pa/_nor che ba/_bdag dbang ba mang ba/_nor dang yo byad mang ba/_nor dang /_'bru dang /_mdzod dang /_
[\[194a.7\]]bang ba'i tshogs mang ba/_glang po che dang /_rta dang /_rnga mo dang /_ra lug dang /_ba lang mang ba/_bran pho dang /_bran mo dang /_las byed pa dang /_zho shas 'tsho ba mang ba/_dbyig dang /_gser dang /_nor bu dang /_mu tig dang /_bai dUr+ya dang /_
[\[194b\]]
[\[194b.1\]]dung dang /_man shel dang /_byi ru dang /_sa le sbram dang /_dngul mang ba zhig gnas pa de khyim bdag lnga brgya tsam dang lhan cig tu 'dus te 'dug par gyur to/_/de dag 'dus te 'khod pa'i tshe bar skabs su 'di lta bu'i gtam rjod de/_kye grogs po dag sangs rgyas 
[\[194b.2\]]'byung ba rnyed par dka'/_mir skye ba rnyed par dka'/_dal ba phun sum tshogs pa rnyed par dka'/_de bzhin gshegs pa'i bstan pa la dad pa rnyed par dka'/_rab tu byung ba rnyed par dka'/_dge slong gi dngos po rnyed par dka'/_nan tan byed pa rnyed par dka'/_
[\[194b.3\]]sems can gang dag byas pa gzo zhing byas pa shes la gang dag byas pa chung ngu yang chud mi gzon na mang po lta ci smos te/_de dag ches rnyed par dka'/_de bas kyang sems can gang dag de bzhin gshegs pa'i bstan pa la yid ches pa de dag ches rnyed par dka'/_de 
[\[194b.4\]]bas kyang sems can gang dag de bzhin gshegs pa'i bstan pa la yid ches nas nan tan gyis sgrub pa de dag ches rnyed par dka'/_de bas kyang sems can gang dag de bzhin gshegs pa'i bstan pa la mdzes pa de dag ches rnyed par dka'/_'khor ba las grol ba rnyed par 
[\[194b.5\]]dka' na/_ci bdag cag nyan thos kyi theg pas yongs su mya ngan las 'da' bar bya'am/_'on te rang sangs rgyas kyi theg pas sam/_'on te theg pa chen po bla na med pas yongs su mya ngan las 'da' bar bya zhes 'thun par 'dus te 'khod pa de dag thams cad de lta 
[\[194b.6\]]bu'i dpyod pa skyes nas bdag cag theg pa chen po bla na med pas yongs su mya ngan las 'da' bar bya ba ni mchog yin gyi/_nyan thos kyi theg pas ni ma yin/_rang sangs rgyas kyi theg pas ni ma yin no snyam mo/_/de nas khyim bdag dpas byin khyim bdag lnga brgya 
[\[194b.7\]]tsam de dag gis yongs su bskor cing mdun du bdar te lhan cig tu grong khyer chen po mnyan yod nas byung ste/_rgyal bu rgyal byed kyi tshal mgon med zas sbyin gyi kun dga' ra ba ga la ba dang /_bcom ldan 'das ga la ba der song ste phyin nas bcom ldan 'das kyi zhabs la 
[\[195a\]]
[\[195a.1\]]mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'khod do/_/de nas bcom ldan 'das kyis mkhyen bzhin du khyim bdag dpas byin dang /_khyim bdag lnga brgya tsam de dag la bka' stsal pa/_khyim 
[\[195a.2\]]bdag khyed don gang gi phyir de bzhin gshegs pa dgra bcom pa yang dag par rdzogs pa'i sangs rgyas kyi thad du lhags/_de nas khyim bdag dpas byin dang /_khyim bdag lnga brgya tsam de dag stan las langs te bla gos phrag pa gcig tu gzar nas pus mo g.yas pa'i lha nga sa la 
[\[195a.3\]]btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das dus gcig cig na/_bdag cag khyim bdag lnga brgya tsam gcig tu 'dus te mchis par gyur nas de'i tshe bdag cag 'dus te 
[\[195a.4\]]mchis pa thams cad bar skabs su 'di lta bu'i bka' mchid brjod pa byung ste/_kye grogs po dag sangs rgyas 'byung ba rnyed par dka'/_mir skye ba rnyed par dka'/_dal ba phun sum tshogs pa rnyed par dka'/_de bzhin gshegs pa'i bstan pa la dad pa rnyed par dka'/_rab 
[\[195a.5\]]tu byung ba rnyed par dka'/_dge slong gi dngos po rnyed par dka'/_nan tan byed pa rnyed par dka'/_sems can gang dag byas pa gzo zhing byas pa shes la gang dag byas pa chung ngu yang chud mi gzon na mang po lta ci smos te de dag ches rnyed par dka'/_de bas kyang sems can gang dag 
[\[195a.6\]]de bzhin gshegs pa'i bstan pa la yid ches pa de dag ches rnyed par dka'/_de bas kyang sems can gang dag de bzhin gshegs pa'i bstan pa la yid ches nas nan tan gyis sgrub pa de dag ches rnyed par dka'/_de bas kyang sems can gang dag de bzhin gshegs pa'i 
[\[195a.7\]]bstan pa la mdzes pa de dag ches rnyed par dka'/_'khor ba las grol ba rnyed par dka' na/_ci bdag cag nyan thos kyi theg pas yongs su mya ngan las 'da' bar bya'am/_'on te rang sangs rgyas kyi theg pas sam/_'on te theg pa chen po bla na med pas yongs su mya ngan 
[\[195b\]]
[\[195b.1\]]las 'da' bar bya zhes bka' mchid bgyis so/_/bcom ldan 'das de'i tshe bdag cag thams cad 'di lta bu'i rtog pa skyes te/_bdag cag theg pa chen po bla na med pas yongs su mya ngan las 'da' bar bya ba ni mchog lags kyi/_nyan thos kyi theg pas ni ma lags/_rang 
[\[195b.2\]]sangs rgyas kyi theg pas ni ma lags pa snyam bgyid de/_bcom ldan 'das bdag cag chos kyi skyes 'di dang chas te de bzhin gshegs pa dgra bcom pa yang dag par rdzogs pa'i sangs rgyas kyi thad du mchis na/_bcom ldan 'das byang chub sems dpa' sems dpa' chen 
[\[195b.3\]]po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas ji ltar bslab par bgyi/_bde bar gshegs pa ji ltar bslab par bgyi/_ji ltar gnas par bgyi/_ji ltar bsgrub par bgyi/_de nas bcom ldan 'das kyis khyim bdag 
[\[195b.4\]]dpas byin dang /_khyim bdag lnga brgya tsam de dag la legs so zhes bya ba byin te/_khyim bdag rnams legs so legs so/_/khyim bdag rnams khyed 'di ltar bla na med pa yang dag par rdzogs pa'i byang chub tu yang dag par zhugs nas de bzhin gshegs pa dgra bcom pa 
[\[195b.5\]]yang dag par rdzogs pa'i sangs rgyas kyi thad du lhags pa khyed yang legs so/_/khyim bdag rnams de'i phyir legs par rab tu nyon la yid la zung shig dang /_byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 
[\[195b.6\]]'tshang rgya bar 'dod pas ji ltar bslab par bya ba dang /_ji ltar gnas par bya ba dang /_ji ltar bsgrub par bya ba ngas khyed la bshad do/_/bcom ldan 'das de bzhin no zhes gsol te/_khyim bdag dpas byin dang /_khyim bdag lnga brgya tsam de dag bcom ldan 'das kyi ltar 
[\[195b.7\]]nyan pa dang /_bcom ldan 'das kyis de dag la 'di skad ces bka' stsal to/_/khyim bdag rnams 'di la byang chub sems dpa' sems dpa' chen po bla na med pa yang dag par rdzogs pa'i byang chub tu mngon par rdzogs par 'tshang rgya bar 'dod pas sems can thams 
[\[196a\]]
[\[196a.1\]]cad la snying rje chen po'i sems bskyed par bya/_kun tu bsten par bya/_nges par bsten par bya/_bsgom par bya/_mang du bya'o/_/khyim bdag rnams byang chub sems dpa' sems dpa' chen po des lus la chags par mi bya/_srog la chags 
[\[196a.2\]]par mi bya/_de bzhin du nor dang /_'bru dang /_khyim dang /_chung ma dang /_bu dang /_bu mo rnams la chags par mi bya/_bza' ba dang /_btung ba dang /_bgo ba dang /_bzhon pa dang /_mal cha dang /_me tog dang /_bdug pa dang /_spos dang /_byug 
[\[196a.3\]]pa dang /_phreng ba rnams la chags par mi bya/_yo byad thams cad la chags par mi bya'o/_/de ci'i phyir zhe na/_khyim bdag rnams sems can dag ni phal cher lus dang srog la chags par gyur nas sdig pa'i las rnams byed de/_de dag sdig pa'i las byas 
[\[196a.4\]]shing bsags pa des ngan song ngan 'gro log par ltung ba sems can dmyal ba rnams su skye'o/_/sems can thams cad la snying rje chen po'i sems bskyed de/_lus dang srog la ma chags par byas na bde 'gro rnams su skye'o/_/khyim bdag rnams de lta bas na byang 
[\[196a.5\]]chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas sems can thams cad la snying rje chen po'i sems bskyed de/_lus la chags par mi bya/_srog la chags par mi bya/_de bzhin du nor dang /_'bru 
[\[196a.6\]]dang /_khyim dang /_chung ma dang /_bu dang bu mo rnams la chags par mi bya/_bza' ba dang /_btung ba dang /_bgo ba dang /_bzhon pa dang /_mal cha dang /_me tog dang /_bdug pa dang /_spos dang /_phreng ba dang /_byug pa rnams la chags par mi bya/_yo byad thams cad la chags 
[\[196a.7\]]par mi bya/_bdog pa thams cad yongs su gtang bar yongs su gtang ba mang ba dang /_rnam par smin pa la re ba med par bya/_tshul khrims rnam pa gsum yongs su dag par tshul khrims kyi sdom pa la gnas par bya/_sems can thams cad kyis nyes pa byas pa la ji mi snyam par bzod pa dang 
[\[196b\]]
[\[196b.1\]]des pa phun sum tshogs par bya/_lus dang srog la mi lta bar brtson 'grus kyi go cha chen po bgo bar bya/_rnam par mi g.yeng ba'i sems kyis sems rtse gcig tu bya/_bdag dang /_sems can dang /_srog dang /_gso ba dang /_skyes bu dang /_gang zag dang /_shed las 
[\[196b.2\]]skyes dang /_shed bur lta ba dang bral bas shes rab kyis rnam par dpyad pa la mkhas par bya/_des sbyin pa sbyin na sems can thams cad yid la byas te sbyin pa sbyin par bya/_sems can thams cad yid la byas te tshul khrims bsrung bar bya/_sems can thams cad yid la byas te bzod 
[\[196b.3\]]pa bsgom par bya/_sems can thams cad yid la byas te brtson 'grus brtsam par bya/_sems can thams cad yid la byas te bsam gtan la mnyam par gzhag par bya/_sems can thams cad yid la byas te shes rab bsgom par bya/_sems can thams cad yid la byas te 
[\[196b.4\]]thabs la mkhas pa bslab par bya'o/_/de nas khyim bdag dpas byin dang /_khyim bdag lnga brgya tsam de dag gis bcom ldan 'das la 'di skad ces gsol to/_/bcom ldan 'das bdag cag ni lus la lta zhing gnas pa lags/_srog la lta zhing gnas pa lags/_de 
[\[196b.5\]]bzhin du nor dang /_'bru dang /_khyim dang /_chung ma dang /_bu dang /_bu mo rnams la lta zhing gnas pa lags/_bza' ba dang /_btung ba dang /_bgo ba dang /_bzhon pa dang /_mal cha dang /_me tog dang /_spos dang /_bdug pa dang /_phreng ba dang /_byug pa rnams la 
[\[196b.6\]]lta zhing gnas pa lags/_yo byad thams cad la lta zhing gnas pa lags na/_bcom ldan 'das ji ltar byang chub sems dpa' so sor rtog cing lus la mi lta ba lags/_bde bar gshegs pa ji ltar srog la mi lta ba lags/_de bzhin du nor dang /_'bru dang /_khyim dang /_chung 
[\[196b.7\]]ma dang /_bu dang /_bu mo rnams la mi lta ba lags/_bza' ba dang /_btung ba dang /_bgo ba dang /_bzhon pa dang /_mal cha dang /_me tog dang /_bdug pa dang /_spos dang /_phreng ba dang /_byug pa rnams la mi lta ba lags/_yo byad thams cad la mi lta ba lags/_de nas 
[\[197a\]]
[\[197a.1\]]bcom ldan 'das kyis khyim bdag dpas byin dang /_khyim bdag lnga brgya tsam de dag la 'di skad ces bka' stsal to/_/khyim bdag rnams 'di la byang chub sems dpa' sems dpa' chen pos lus 'di la rnam pa du mar so sor brtag par bya'o/_/rnam pa du 
[\[197a.2\]]ma gang zhe na/_'di lta ste/_lus 'di mthar gyis grub pa dang /_mthar gyis 'jig pa dang /_rdul phra rab bsags pa dang /_khong stong dang /_gye gu can dang /_bu ga dgu dang /_spu'i khung bu nas zag pa dang /_grog mkhar ltar sbrul gdug pa'i gnas su gyur pa dang /_
[\[197a.3\]]sbrul gdug pa ltar byas pa mi gzo ba dang /_ma skyes dgra'i spre'u ltar grogs la 'khu ba dang /_bshes gnyen ngan pa ltar 'drid pa'i bdag nyid can dang /_dbu ba rdos pa ltar rang bzhin gyis nyam chung ba dang /_chu'i chu bur ltar byung nas 'jig cing 'ju ba dang /_smig rgyu ltar 
[\[197a.4\]]slu ba'i bdag nyid can dang /_chu shing ltar bshig na snying po med pa dang /_sgyu ma ltar slu ba'i bdag nyid dang /_rgyal po ltar bgo blag mang ba dang /_dgra ltar glags lta ba dang /_rkun po ltar yid brtan du mi rung ba dang /_gshed ma ltar rjes su chags pa med pa dang /_
[\[197a.5\]]mi mdza' ba ltar mi phan par 'dod pa dang /_gsod pa ltar shes rab kyi srog gi bar chad byed pa dang /_phyir rgol ba ltar dge ba'i phyogs kyi chos kyi bar chad byed pa dang /_grong stong ltar bdag dang bral ba dang /_rdza mkhan gyi snod ltar mthar 'jig pa dang /_spyang ltar mi gtsang 
[\[197a.6\]]ba sna tshogs kyis yongs su gang ba dang /_sbang ma'i snod ltar mi gtsang ba zag pa dang /_sbrul dang /_mi dang /_khyi'i ro ltar dri mi zhim pa dang /_ngan skyugs kyi khung bu ltar mi gtsang ba'i 'byung gnas dang /_rma ltar bskyod mi bzod pa dang /_zug rngu ltar gnod pa'i 
[\[197a.7\]]bdag nyid can dang /_rje bo sdang ba ltar bsnyen par dka' ba dang /_khang rnying ltar bcos legs bya zhing bsten pa dang /_gru rnying ltar bcos legs bya zhing spyad pa dang /_bum pa so ma btang ba ltar nan tan gyis bag bya dgos pa dang /_grogs po mi srun pa ltar rtag tu rjes 
[\[197b\]]
[\[197b.1\]]su bsrung dgos pa dang /_chu 'gram gyi shing ltar g.yo zhing 'gul ba dang /_chu klung chen po'i rgyun ltar mthar mchi ba'i rgya mtsho la thug pa dang /_blo bur ba'i khyim ltar sdug bsngal thams cad kyi gnas su gyur pa dang /_mgron po med pa'i gnas khang ltar yongs su gzung ba 
[\[197b.2\]]med pa dang /_btson srungs ltar gsug gis bsgrub par bya ba dang /_mtha' 'khob kyi grong khyer ltar rtag tu gnod pa 'byung ba dang /_bye ma'i grong khyer ltar rtag tu 'jig pa'i bdag nyid can dang /_me ltar chog mi shes pa dang /_rgya mtsho ltar dgang dka' ba dang /_sbrul gyi 
[\[197b.3\]]gzeb ltar nan tan gyis bag bya ba dang /_byis pa chung ngu ltar rtag tu yongs su bskyang dgos pa dang /_snod chag pa ltar rtag tu bag bya dgos pa dang /_yul ngan pa ltar rtag tu gnod pa 'byung ba dang /_zas dug can ltar rtag tu yongs su spang bar bya ba dang /_re shig dgos 
[\[197b.4\]]pa'i phyir snod brnyan ma lta bu dang /_khur bkur ba'i phyir shing rta lta bu yin pa 'ba' zhig blos gzung bar bya'o/_/khyim bdag rnams gzhan yang byang chub sems dpas lus 'di thog ma dang tha ma'i rgyu la so sor brtag par bya'o/_/pha ma'i khu chu dang khrag 'dus pa las 'byung 
[\[197b.5\]]ste/_'di la khu chu dang khrag ni lus kyi thog ma'i rgyu yin no/_/tha ma'i rgyu ni zas 'ju ba la sogs pa ste/_kham gyis bza' ba'i zas zos ma thag tu bad kan gyi gnas su 'gro'o/_/bad kan gyi gnas su phyin nas bad kan gyis rkyang rkyang por byas te shin tu mi gtsang bar 'gyur ro/_/
[\[197b.6\]]de'i 'og tu mkhris pa'i gnas su 'gro ste/_mkhris pa'i gnas su phyin nas zhu zhing skyur por gyur te/_rlung gi gnas su 'gro'o/_/zhu ste rlung gi gnas su phyin nas rlung gis tshigs ma logs shig_/dngas ma logs shig tu rnam par 'byed de/_tshigs ma las ni gcin dang /_
[\[197b.7\]]ngan skyugs la sogs te dri ma rnams 'byung /_dngas ma las ni khrag tu 'gyur te/_khrag las sha'o/_/sha las tshil lo/_/tshil las rus pa'o/_/rus pa las rkang ngo /_/rkang las khu chu'o/_/khu chu las lus 'di lta ste/_de ltar thog ma dang tha ma'i rgyu mi gtsang ba'i phyir lus mi 
[\[198a\]]
[\[198a.1\]]gtsang bar byang chub sems dpas bsam par bya'o/_/lus la mi gtsang bar lta ba na byang chub sems dpas 'di snyam du bsam par bya ste/_lus zhes bya ba 'di ni rus pa sum brgya drug cus khog pa bslang ba/_shing ngan pa'i khyim ltar tshigs sum 
[\[198a.2\]]brgyas sbyar ba/_rtsa'i dra ba bzhi brgyas glags pa/_sha spar tshad lnga brgyas g.yogs pa/_sdom rtsa drug gis khebs pa/_rtsa bdun brgyas gang ba/_rgyus pa bdun brgyas 'brel ba/_chu ba bcu drug gis brten pa/_chu ba gnyis kyis khyab par dkris pa/_rgyu ma 'dom phyed 
[\[198a.3\]]dang bzhis nang khrol byas pa/_long ka dang /_pho ba dang 'brel ba'i gnye ma rim pa bcu drug tu 'khyil ba/_rtsa phran nyis stong lnga brgyas skar khung byas pa/_gshis brgya rtsa bdun gyis snod chag pa ltar/_shig shig por gyur pa/_spu'i khung bu bye ba brgya stong phrag brgyad cus 
[\[198a.4\]]rtsa ltar khebs pa/_dbang po lnga'i bu ga dgu yod pa/_gnas bdun dang ldan pa/_mi gtsang bas yongs su gang ba/_klad pa snyim pa gang dang /_tshil snyim pa gang dang /_zhag snyim pa gsum dang /_bad kan snyim pa drug dang /_mkhris pa snyim pa drug dang /_rlung 
[\[198a.5\]]gis mtha' dag drangs pa dang /_khrag bre gang dang /_ngan skyugs phul gang dang /_de dag thams cad kyis bang ba bar chad can ltar so sor yongs su gang ba/_pags pa rim pa bdun gyis kun nas bskor ba/_ro bro ba drug gis gso ba/_lus kyi me la ngan skyugs kyi sbyin sreg 
[\[198a.6\]]byed pa/_rtag tu mthar 'dzag pa/_lus kyi yan lag de dag thams cad kyis blta na mi sdug pa/_dri nga ba/_rnag gi rang bzhin yin na 'di la su zhig gus par byed de/_skad cig dgos pa'i phyir snod brnyan ma tsam du zad pa dang /_khur bkur ba'i phyir shing rta lta bu 
[\[198a.7\]]'ba' zhig yin par chos kyi blos gzung bar bya'o/_/de la 'di skad ces bya ste/_'di ltar mi gtsang phung po'i lus la ni/_/gzugs mngon nga rgyal can gang gus byed pa/_/byis pa'i blo can de ni mngon bzhin du/_/mi shes ngan skyugs bum pa thogs shing 'gro_/de yi 
[\[198b\]]
[\[198b.1\]]sna nas rnag gi rnam pa 'dzag/_/kha nas dri mi zhim pa rtag tu 'byung /_/mig rdul chags shing skye bo srin bu can/_/de la su zhig chags shing gus par byed/_/dper na byis pa sol ba thogs nas su/_/'di ni dkar por bya zhes 'dar byed kyang /_/dkar po'i dngos por 
[\[198b.2\]]mi 'gyur zad par 'gyur/_/byis blo phyin ci log gi nga rgyal can/_/de ltar mi gang gtsang sbra'i blo gros can/_/nga yis lus 'di gtsang mar bya zhes te/_/bskus phyis 'bab stegs brgyar ni khrus byas kyang /_/'chi bdag dbang gis zad 'gyur gtsang mi 'gyur/_/de nas 
[\[198b.3\]]bcom ldan 'das kyis yang khyim bdag dpas byin dang /_khyim bdag lnga brgya tsam de dag la bka' stsal pa/_khyim bdag rnams 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 
[\[198b.4\]]'dod pas rnam pa bzhi bcu rtsa bzhis lus la brtag par bya ste/_rnam pa bzhi bcu rtsa bzhi gang zhe na/_'di lta ste/_khyim bdag rnams 'di la byang chub sems dpa' sems dpa' chen pos lus yid du mi 'ong ba dang /_rang bzhin gyis mi 'thun pa ste/_smad par brtag par 
[\[198b.5\]]bya/_byang chub sems dpas lus rnag zag pa ste/_dri mi zhim par brtag par bya/_byang chub sems dpas lus mthar 'jig pa ste/_snying po med par brtag par bya/_byang chub sems dpas lus rgyus pa'i bog res sbrel ba ste/_nyam chung bar brtag par bya/_byang 
[\[198b.6\]]chub sems dpas lus mi gtsang ba zag pa ste/_mi gtsang bar brtag par bya/_byang chub sems dpas lus yang dag pa ma yin pa ste/_sgyu ma lta bur brtag par bya/_byang chub sems dpas lus skye bo mi mkhas pa byis pa so so'i skye bo rnams 'khrug par byed par 
[\[198b.7\]]brtag par bya/_byang chub sems dpas lus 'jig pa dang /_bu ga dgu'i sgo nas 'dzag par brtag par bya/_byang chub sems dpas lus 'dod chags kyi mes kun tu 'bar bar brtag par bya/_byang chub sems dpas lus zhe sdang gi mes tshig par brtag par bya/_byang 
[\[199a\]]
[\[199a.1\]]chub sems dpas lus gti mug gi mes me lce gcig tu gyur par brtag par bya/_byang chub sems dpas lus 'dod chags dang /_zhe sdang dang /_gti mug rnams kyis ldongs par brtag par bya/_byang chub sems dpas lus 'dod chags kyi dra 
[\[199a.2\]]bas khebs shing sred pa'i dra bar chud par brtag par bya/_byang chub sems dpas lus kun nas bu gas yongs su gang bas bu ga'i gnas su brtag par bya/_byang chub sems dpas lus nad bzhi brgya rtsa bzhes gtses par brtag par bya/_byang chub sems dpas lus srin bu'i 
[\[199a.3\]]rigs brgyad khri bzhi stong gi gnas su brtag par bya/_byang chub sems dpas lus 'chi ba'i chos nyid yin pas mi rtag par brtag par bya/_byang chub sems dpas lus chos la rmongs pas bems po yin par brtag par bya/_byang chub sems dpas lus mthar 
[\[199a.4\]]gyis 'grub cing tha mar 'jig pas bum pa lta bur brtag par bya/_byang chub sems dpas lus mya ngan gyis gnod pa mang pos gang bas nyam thag par brtag par bya/_byang chub sems dpas lus tha mar rga shir 'gyur bas rton pa med par brtag par bya/_byang chub 
[\[199a.5\]]sems dpas lus g.yo dang sgyu'i nye bar spyod pa dag gis glags par brtag par bya/_byang chub sems dpas lus dgang dka' bas sa'i gting lta bur brtag par bya/_byang chub sems dpas lus dga' ba'i gzugs dang /_bde ba'i gzugs la zhen pas me lta 
[\[199a.6\]]bur brtag par bya/_byang chub sems dpas lus 'dod pa'i yon tan lnga po dag gis chog mi shes par brtag par bya/_byang chub sems dpas lus rjes su chags pa dang /_khong khro ba dag gis 'joms par brtag par bya/_byang chub sems dpas lus bsti stang dang /_gnod 
[\[199a.7\]]pa myong bas mi brtan par brtag par bya/_byang chub sems dpas lus chu klung gi rgyun bzhin du gzhan dang gzhan 'byung bas rkyen gzhan dang gzhan du brtag par bya/_byang chub sems dpas lus tshul bzhin ma yin pa rnam pa sna tshogs yid la byed pa'i rnam par rtog pa dag 
[\[199b\]]
[\[199b.1\]]gis yid kyi sems pa yin par brtag par bya/_byang chub sems dpas lus tha mar dur khrod la thug pas byas pa mi gzo bar brtag par bya/_byang chub sems dpas lus spyang ki dang /_ce spyang dang /_khyi rjen sha za ba dag gi zas su brtag par bya/_byang 
[\[199b.2\]]chub sems dpas lus rus pa dang /_rgyus pa'i bog res sbrel bas 'khrul 'khor lta bur brtag par bya/_byang chub sems dpas lus bshang ba dang /_gci ba dang /_mchil ma dang /_snabs dang /_rnag dang /_khrag gis yongs su gang ba ste/_blta 
[\[199b.3\]]ba'i 'os ma yin par brtag par bya/_byang chub sems dpas lus zas dang skom las byung ba ste/_rang gi kha na las pa ma yin par brtag par bya/_byang chub sems dpas lus mi rtag pa ste/_shin tu zad pa'i chos nyid yin pas don med pa'i glags pas glags 
[\[199b.4\]]par brtag par bya/_byang chub sems dpas lus phyir rgol ba mang po 'byung bas dgra lta bur brtag par bya/_byang chub sems dpas lus yang dang yang du sdug bsngal myong bas gsod pa lta bur brtag par bya/_byang chub sems dpas lus sdug bsngal gsum gyis gtses te/_
[\[199b.5\]]gsum gang zhe na/_'di lta ste/_'du byed kyi sdug bsngal nyid dang /_'gyur ba'i sdug bsngal nyid dang /_sdug bsngal gyi sdug bsngal nyid kyis te sdug bsngal gyi snod yin par brtag par bya/_byang chub sems dpas lus phung po lnga mngon par grub pas sdug bsngal gyi gong bu 
[\[199b.6\]]yin par brtag par bya/_byang chub sems dpas lus rkyen tha dad pa las byung bas bdag med pa dang /_bdag po med par brtag par bya/_byang chub sems dpas lus skyes pa dang /_bud med dang bral bas srog med par brtag par bya/_byang chub sems dpas lus phung 
[\[199b.7\]]po dang /_khams dang /_skye mched rnams kyis stong par brtag par bya/_byang chub sems dpas lus rmi lam lta bu ste/_gsog tu brtag par bya/_byang chub sems dpas lus sgyu ma lta bu ste/_yang dag pa ma yin par brtag par bya/_byang chub sems dpas lus 
[\[200a\]]
[\[200a.1\]]smig rgyu lta bu ste/_'khrul par byed par brtag par bya/_byang chub sems dpas lus brag ca lta bu ste/_slu bar brtag par bya/_byang chub sems dpas lus mig yor lta bu ste/_slu ba'i bdag nyid du brtag par bya ste/_khyim bdag rnams byang chub 
[\[200a.2\]]sems dpa' sems dpa' chen pos rnam pa bzhi bcu rtsa bzhi po de dag gis lus la brtag par bya'o/_/de ltar rtog pa'i byang chub sems dpa' sems dpa' chen po lus la lus su 'dun pa dang /_lus la dga' ba dang /_lus bdag gir byed pa dang /_lus la sred 
[\[200a.3\]]pa dang /_lus la gnas pa dang /_lus la zhen pa gang yin pa de dag thams cad spong ngo /_/srog la srog tu 'dun pa dang /_srog la dga' ba dang /_srog bdag gir byed pa dang /_srog la sred pa dang /_srog la gnas pa dang /_srog la zhen pa gang yin pa dang /_de 
[\[200a.4\]]bzhin du nor dang /_'bru dang /_khyim dang /_chung ma dang /_bu dang /_bu mo dang /_bza' ba dang /_btung ba dang /_bgo ba dang /_bzhon pa dang /_mal cha dang /_me tog dang /_bdug pa dang /_spos dang /_phreng ba dang /_byug pa rnams dang /_yo byad thams 
[\[200a.5\]]cad kyi bar dag la 'dun pa dang /_dga' ba dang /_bdag gir byed pa dang /_sred pa dang /_gnas pa dang /_zhen pa gang yin pa de dag thams cad spong ste/_de lus dang srog la mi lta'o/_/de bzhin du nor dang /_'bru dang /_khyim dang /_chung ma dang /_bu dang /_
[\[200a.6\]]bu mo dang /_bza' ba dang /_btung ba dang /_bgo ba dang /_bzhon pa dang /_mal cha dang /_me tog dang /_bdug pa dang /_spos dang /_phreng ba dang /_byug pa rnams la mi lta bar pha rol tu phyin pa drug myur du yongs su rdzogs par byed do/_/khyim bdag rnams 
[\[200a.7\]]byang chub sems dpa' sems dpa' chen po pha rol tu phyin pa drug yongs su rdzogs nas myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas bcom ldan 'das kyis lus rgya cher yongs su bstan pa'i phyir de'i tshe tshigs su bcad 
[\[200b\]]
[\[200b.1\]]pa 'di dag bka' stsal to/_/mi nyid shin tu rnyed dka' rnyed pa la/_/lus kyi phyir ni sdig pa ma byed cig_/'di ni dur khrod pa ste ce spyang zas/_/lus kyi phyir ni ya ngar ma 'jug cig_/g.yo ldan lus la sred pa bskyed nas ni/_/byis pa rtag tu rnam par rmongs te 'khyam/_/
[\[200b.2\]]lus 'di byas pa mi gzo dngos yin pas/_/nyin dang mtshan du sdug bsngal tshor ba myong /_/rtag tu nad 'dra sdug bsngal 'khrul 'khor te/_/lus 'di ngan skyugs rnams dang mchil mas gang /_/bkres dang skom pas rtag tu mngon par gtses/_/mkhas pa su zhig lus 
[\[200b.3\]]la sred pa skyed/_/lus ni sa gting 'dra ste chog mi shes/_/gshed ma mi mdza' 'dra yang byis pas gso/_/lus kyi ched du sdig pa'i las kyang byed/_/de phyir de dag sdug bsngal tshor ba myong /_/lus 'di rdo rje lta bur sra ma yin/_/lus kyi ched du sdig pa ma byed cig_/
[\[200b.4\]]'chi bar rtogs nas bsod nams myur du byos/_/de bzhin sangs rgyas bstan la dad pa skyed/_/zas dang skom dang byug pa gos rnams kyis/_/lus 'di ji srid yun ring bsnyen bkur te/_/brtan par byas kyang 'jig par 'gyur yin na/_/'di la 'bad pa don med ci 
[\[200b.5\]]phyir bya/_/bskal pa brgyar yang shin tu rnyed dka' ba/_/thub pa'i 'byung 'di khyed kyis rnyed pa la/_/sangs rgyas bstan la de bzhin dad pa skyed/_/shin tu 'jigs pa'i ngan 'gror ma 'gro shig_/lo stong bye bar su zhig 'tsho gyur pa/_/des kyang chags pa yongs su spang bya na/_/
[\[200b.6\]]su zhig lo brgya thub par mi 'gyur ba/_/de phyir dga' ba mi rnyed smos ci dgos/_/ma bsdams mi rnams kha cig 'di skad du/_/mir rnyed shin tu dka' ba rnyed pa la/_/gzhon tshe rtsed mo dag dang dga' bya zhing /_/nor btsal bde ba myong bar bya zhes zer/_/nor tshol ba la bde ba ga 
[\[200b.7\]]la yod/_/bsrung ba'i phyir yang sdug bsngal myong bar 'gyur/_/de phyir mkhas pas chags pa yongs spangs la/_/ngan ngon tsam gyis chog shes thob par byos/_/longs spyod sgyu ma 'dra zhing rmi lam mtshungs/_/'di dag byis pa'i skye bo 'drid pa yin/_/skad cig 'byung zhing 
[\[201a\]]
[\[201a.1\]]skad cig 'jig par 'gyur/_/mkhas pa su zhig longs spyod sred pa skyed/_/sgyu ma 'dra zhing gar mkhan lta dang mtshungs/_/dri za'i grong khyer sna tshogs ci 'dra ba/_/longs spyod de dag 'di 'dra byis pa 'drid/_/de ltar log pa tshol zhing byis pa 'khyam/_/sdug 
[\[201a.2\]]bsngal brgya yis longs spyod btsal btsal ba/_/lus la gnod pa mtshungs med bskyed byas nas/_/rgyal po'i mthu yis de dag phrogs gyur pa/_/de dag la ni mkhas gang dga' ba skyed/_/bu dang chung ma'i dbang du mi 'gyur bar/_/rgyal pos nyes pa byung ba'i nor phrogs pa/_/
[\[201a.3\]]nyes pa de dag 'di 'dra rig nas su/_/mkhas pa rnams ni khyim la sred mi skyed/_/rtag tu brnab cing longs spyod tshol byed pa/_/de ni pha dang ma la mi gus shing /_/bu dang chung ma rnams la mi byams par/_/de dag rtag tu chags la 'jug par byed/_/bdag gi longs spyod 
[\[201a.4\]]'grib par 'gyur 'ong zhes/_/brnab mo byas gzo nams kyang rnyed mi 'gyur/_/g.yo dang sgyus ni nor rnams tshol byed pa/_/brnab mo dag la mkhas pa yid mi rton/_/sems can brnab mo g.yo ldan 'drid pa nyid/_/yid gzhan sems la tshig gis dga' bar byed/_/yid brtan 
[\[201a.5\]]kyang ni de la yid mi rton/_/'on kyang bu 'drar sdug par ston par byed/_/sems can brnab mo 'jig rten gang rgyu ba/_/sman dang bstan bcos dag la mkhas ston cing /_/smad 'tshong lta bur tshig gis 'drid byed la/_/khong nas mi bde shin tu rtsub pa yin/_/brnab mo dag la mdza' 
[\[201a.6\]]bo nams kyang med/_/nye du med cing snying slebs grogs kyang med/_/'on kyang de dag nor phyir sten par byed/_/skye bo brnab la mkhas pa yid mi rton/_/brnab mo longs spyod ched du bya min byed/_/shin tu mi bzad sems ni kun tu skyed/_/de phyir mkhas pas yang dag rtogs 
[\[201a.7\]]byas la/_/ngan ngon ci yang rung bas chog shes gyis/_/gser dang mu tig nor bu byi ru dang /_/las dges de dag lbu ba las kyang 'byung /_/de dag sgyu ma'i rang bzhin ma rtogs nas/_/de dag phyir ni 'thab cing rtsod pa byed/_/byams pa zhes bya gang zhig 'dir 'byung ste/_/de 
[\[201b\]]
[\[201b.1\]]bzhin gshegs pa de ni 'byung ba'i tshe/_/sa 'di gser gyis rab tu gang bar 'gyur/_/de yi tshe na de ni ga las 'byung /_/'dod pa'i yon tan lnga dag 'byung ba ste/_/[{]brdzun [,]rdzun [}]pa'i chos can 'khrul byed rmongs par byed/_/dper na sos ka'i nyi ma gung dus na/_/smig rgyur 
[\[201b.2\]]chur snang 'dod pa de bzhin no/_/bskal pa gcig lon nas ni 'jig rten 'di/_/nam mkha'i rang bzhin nam mkhar 'gyur bar 'ong /_/lhun po dag kyang 'tshig cing rnam par 'jig_/de dag gang nas 'ongs shing gang du 'gro/_/chu mig mtshe'u dang rdzing dang rgya mtsho rnams/_/de 
[\[201b.3\]]dag med 'gyur skams 'gyur 'byung bar 'gyur/_/de bzhin 'dod pa gsog ste snying po med/_/mkhas pa su zhig de la dga' bar byed/_/mkhas pa gang dag blo yi stobs ldan pa/_/de dag rtag tu khyim gyi skyon la rtog_/'di la ro myong byed pa su yod na/_/'di dag ci 
[\[201b.4\]]phyir khyim ni spong mi byed/_/'dren ma'i las kyis longs spyod tshol byed cing /_/bu dang de bzhin chung ma gso bar byed/_/shin tu sdug bsngal gyur pa de dus na/_/bu dang chung ma skyabs su 'gyur ma yin/_/ji ltar sna tshogs las byas blangs pa bzhin/_/bu dang chung ma 
[\[201b.5\]]dag kyang 'dor bar 'gyur/_/bdag nyid gcig pus sdug bsngal myong bar 'ong /_/de dag de tshe bdag gi skal mi len/_/mya ngan rnams kyis bde phyir de dag blangs/_/'di na de dag sdug bsngal mya ngan 'gyur/_/srid gsum 'jigs pa 'di na bshes kyang med/_/de 
[\[201b.6\]]bzhin bu dang chung ma rtsa lag med/_/pha ma spun dang bu dang chung ma dang /_/bran dang nor dang rtsa lag tshogs kyi rnams/_/shi ba'i gshin phyir de dag 'gro ba med/_/las rnams rjes su 'brang zhing byis pa 'gro/_/las ni rjes su 'brang zhing mi kun 'dong /_/las kyis 
[\[201b.7\]]gnas pa 'jig rten rnam par rgyu/_/skye 'di las kyi bdag nyid rig gyur nas/_/mkhas pa dag ni dge ba'i las rnams byed/_/mnar med song tshe de dag skyabs min pas/_/pha ma spun dang snying sdug bu rnams dang /_/rtsa lag nye du snag gi gnyen mtshams dang /_/de dag 
[\[202a\]]
[\[202a.1\]]ched du mkhas pa sdig mi byed/_/las de yongs su zad pa ma gtogs par/_/rab tu mi bzad 'jigs las mi mi 'grol/_/de phyir sdig pas 'jigs pa'i mi rnams kyis/_/bsgrims te sdig pa yongs su spang bar bya/_/ji ltar las rnams byas pa 
[\[202a.2\]]ma gtogs par/_/gshin rje dang ni gshin rje'i rang rta dang /_/mdza' bshes dag dang rtsa lag tshogs dang spun/_/pha ma bu dang chung ma srung mi byed/_/khyod kyis mi yi lus ni thob gyur la/_/thob nas sdig pa spang ba ma byas pas/_/kye ma da ltar sdug bsngal mi bzad 
[\[202a.3\]]myong /_/'di ni mi dge'i las kyi rnam smin yin/_/las kyi rnam par smin la yid ma ches/_/khyod ni rang gi sems kyis mi dge byas/_/'di la ngas ni ci yang ma lan zhes/_/de la chos rgyal gshin rje de skad smra/_/rang gis las byas rang la rnam par smin/_/rang gi las 
[\[202a.4\]]kyis khyod ni 'dir 'ongs kyis/_/ji ltar sngon chad mi 'dod las byas pa/_/sdug bsngal de ni nyid kyis myong bar gyis/_/de tshe pha ma rang gi chung ma rnams/_/sdug bsngal nyen pa yongs su thar mi byed/_/legs pa'i las byas pas ni grol bar 'gyur/_/de ltar khyim ni 
[\[202a.5\]]yongs su spang bar bya/_/khu sgo dbyug pa ltung gi chad pa rnams/_/su zhig spong 'dod zhi ba don gnyer bas/_/khyim la 'jigs par gyis te spang byos la/_/'jig rten mkhas pa'i bstan la chos spyod cig_/khyim ni rab 'bar sdug bsngal mang po'i rtsa/_/sems las byung 
[\[202a.6\]]ba rnams kyis rtag tu 'bar/_/me mur 'obs 'dra 'jigs par byed pa la/_/mkhas pa su zhig de la sred pa skyed/_/khyim gnas bu dang chung ma'i mya ngan byed/_/khyim gnas de bzhin longs spyod mya ngan byed/_/nyes pa 'di dang gzhan yang dpag med de/_/de ltas khyim ni 
[\[202a.7\]]yongs su spang bar bya/_/'dren pa rnams kyi bstan la dga' byed pa/_/ma btab ma rmos bde dang yid bde'i rgyu/_/sdug bsngal mang po'i rtsa ba khyim 'di la/_/blun po dga' yi mkhas pa gzhar mi dga'/_/pags pa chu rgyus sha dang rus pa'i lus/_/'di ni nga yi chung ma 
[\[202b\]]
[\[202b.1\]]'du shes bskyed/_/byis pa rmongs pa 'dod chags skyed par byed/_/bud med sgyu ma lta bur yong ma shes/_/shes rab ldan pas khyim gyi nyes rig nas/_/de phyir 'dod pa'i dga' ba kun spangs te/_/chos la sman gyi 'du shes bzhag byas nas/_/ma chags khyim nas myur du 
[\[202b.2\]]'byung bar byed/_/de nas khyim bdag dpas byin dang /_khyim bdag lnga brgya tsam de dag gis chos kyi rnam grangs 'di thos nas mi skye ba'i chos la bzod pa thob par gyur to/_/de dag bzod pa thob nas mchog tu dga' ba dang mgu bar gyur te de'i tshe tshigs su bcad pa 'di dag 
[\[202b.3\]]gsol to/_/sangs rgyas chos la 'dod gyur nas/_/gang dag gis ni sems bskyed pa/_/kye ma rnyed pa rnyed pa che/_/'di ni rnyed pa kun gyi mchog_/byang chub sems ni dga' ba ste/_/sems can thams cad bde bgyid pa'i/_/sems 'dir su dag dga' skyed pa/_/de 
[\[202b.4\]]dag 'tsho ba legs par 'tsho/_/sems can kun la phan bgyid pa'i/_/sems 'di gang dag bskyed gyur pa/_/de dag sems can thams cad dga'/_/de dag mthong na dga' bar 'gyur/_/byang chub sems la su dga' ba/_/de dag lus ni gser 'dra zhing /_/mtshan 
[\[202b.5\]]gyis shin tu spras pa dang /_/'jig rten snang bar byed par 'gyur/_/byang chub sems ni sems che ste/_/sems kun nang na dge ba mchog_/yon tan thams cad phun sum tshogs/_/nad kun rab tu zhi bar bgyid/_/sems can bsod nams chung ngu rnams/_/byang chub 
[\[202b.6\]]sems ni 'dod mi bgyid/_/'khor ba la ni mi rtog pa/_/byang chub sems kyis skyo bar 'gyur/_/byang chub sems kyi bsod nams gang /_/de la gal te gzugs mchis na/_/nam mkha'i khams ni kun gang ste/_/de ni de bas lhag par 'gyur/_/gang gA'i bye ma'i 
[\[202b.7\]]grangs snyed kyi/_/sangs rgyas zhing rnams mi gang gis/_/rin chen dag gis rab bkang ste/_/'jig rten mgon la phul ba bas/_/gang gis thal mo sbyar bgyis te/_/byang chub tu ni sems btud na/_/mchod pa 'di ni khyad par 'phags/_/de la mtha' ni ma mchis 
[\[203a\]]
[\[203a.1\]]so/_/byang chub sems ni ci 'dra ba/_/drang srong mchog gis bstan mdzad pa'i/_/de 'dra'i mchod pa gzhan ma mchis/_/dpal yang gzhan ni mchis ma lags/_/sman gyi dam pa nad ma mchis/_/byang chub sems ni yon tan ldan/_/nad kun 
[\[203a.2\]]rab tu zhi bar bgyid/_/sems can thams cad bde bar bgyid/_/me gsum dag gis gdungs pa yi/_/sems can sdug bsngal mthong nas ni/_/bskal pa dpag tu med par spyod/_/mkhas rnams skyo bar yang mi 'gyur/_/gang dag byang chub spyad spyod pa/_/dpa' 
[\[203a.3\]]bo sman pa'i rgyal po 'dra/_/de dag sems can sdug bsngal skyob/_/skyo ba rtag tu rnam par spangs/_/dpa' bo sangs rgyas chos 'tshal ba/_/'gro ba'i skye ba thams cad du/_/sems de 'dor bar mi bgyid cing /_/de dag brtul zhugs de yang ston/_/sems 'di 
[\[203a.4\]]la ni gang dga' ba/_/shAkya seng ge mi yi mchog_/sangs rgyas ci 'dra de 'drar 'gyur/_/bdag cag rnyed pa legs par rnyed/_/de nas bcom ldan 'das kyis de'i tshe 'dzum pa mdzad do/_/'di ni sangs rgyas bcom ldan 'das rnams gang gi tshe 'dzum pa mdzad pa na sangs 
[\[203a.5\]]rgyas bcom ldan 'das rnams kyi chos nyid de/_bcom ldan 'das kyi zhal gyi sgo nas 'od 'phro ba kha dog sna tshogs kha dog du ma byung ba 'di lta ste/_sngon po dang /_ser po dang /_dmar po dang /_dkar po dang /[ (]leb rgan [,]le brgan [)]dang /_shel dang /_dngul gyi kha dog lta bu dag 
[\[203a.6\]]ste/_'od des 'jig rten gyi khams mtha' yas mu med pa dag khyab par byas nas tshangs pa'i 'jig rten gyi bar du mngon par byung ste nyi zla rnams kyi gzi brjid zad par byas nas slar log ste/_bcom ldan 'das la lan gsum bskor ba byas nas bcom ldan 'das kyi 
[\[203a.7\]]dbu'i gtsug tu nub bo/_/de nas tshe dang ldan pa kun dga' bo stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol 
[\[203b\]]
[\[203b.1\]]to/_/bcom ldan 'das rgyu ma mchis/_rkyen ma mchis par ni de bzhin gshegs pa dgra bcom pa yang dag par rdzogs pa'i sangs rgyas rnams 'dzum pa mi mdzad na/_'dzum pa mdzad pa'i rgyu gang lags/_rkyen gang lags/_de'i tshe tshigs su bcad pa 'di dag kyang 
[\[203b.2\]]gsol to/_/rgyu ma mchis par rnam 'dren rgyal ba mchog_/sangs rgyas skyob pa 'dzum pa mi ston na/_/ci slad bcom ldan khyod kyis 'dzum mdzad pa/_/'jig rten phan dgongs thugs brtse bdag la gsungs/_/khyod kyis ci slad de ring 'dzum bstan gsungs/_/
[\[203b.3\]]bka' mchid che ldan nor mchog sbyin mdzad pa/_/dbul por gyur pa nor dang ldan par mdzod/_/'jig rten ldongs la myur du mig kyang stsol/_/de skad ces gsol pa dang /_bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod 
[\[203b.4\]]kyis gang dag bla na med pa yang dag par rdzogs pa'i byang chub tu sems bskyed nas de bzhin gshegs pa'i gan du lhags pa'i khyim bdag lnga brgya tsam 'di dag mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/
[\[203b.5\]]bcom ldan 'das kyis bka' stsal pa/_kun dga' bo khyim bdag lnga brgya tsam 'di dag gis chos kyi rnam grangs 'di thos nas mi skye ba'i chos la bzod pa thob ste/_kun dga' bo khyim bdag 'di dag thams cad ni sngon gyi rgyal ba la lhag par bya ba byas pa/_dge ba'i rtsa 
[\[203b.6\]]ba bskyed pa/_sangs rgyas bye ba khrag khrig brgya stong mang po la bsnyen bkur byas pa dag ste/_khyim bdag 'di dag 'di nas shi 'phos nas nam du yang ngan 'gro log par ltung bar 'gro bar mi 'gyur zhing phyis kyang lha dang mi rnams kyi nang du bde ba myong nas mthar gyis de bzhin 
[\[203b.7\]]gshegs pa dgra bcom pa yang dag par rdzogs pa'i sangs rgyas byams pa mnyes par byed cing thugs byung bar mi byed de bsti stang byed par 'gyur/_btsun par byed par 'gyur/_rim gro byed par 'gyur/_mchod pa byed par 'gyur ro/_/bskal pa bzang po'i sangs rgyas 
[\[204a\]]
[\[204a.1\]]bcom ldan 'das thams cad kyang mnyes par byed cing thugs byung bar mi byed de bsti stang byed par 'gyur/_btsun par byed par 'gyur/_rim gro byed par 'gyur/_mchod pa byed par 'gyur ro/_/sangs rgyas bcom ldan 'das de dag las chos kyang nyan 
[\[204a.2\]]par 'gyur te/_thos nas kyang 'dzin par 'gyur/_kun chub par byed par 'gyur/_gzhan dag la yang rgya cher rab tu ston par 'gyur ro/_/de'i 'og tu bskal pa nyi shu rtsa lnga na/_sangs rgyas kyi zhing tha dad pa dag tu bla na med pa yang dag par rdzogs pa'i byang chub mngon par 
[\[204a.3\]]rdzogs par 'tshang rgya ste/_de bzhin gshegs pa dgra bcom pa yang dag par rdzogs pa'i sangs rgyas pad ma'i dpal gyi snying po zhes bya bar mtshan 'thun par 'jig rten du 'byung bar 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/
[\[204a.4\]]kye ma chos kyi rnam grangs 'di 'di ltar rgya che ba ni bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i 
[\[204a.5\]]phyir chos kyi rnam grangs 'di byang chub sems dpa'i rnal 'byor spyod pa'i sa bstan pa zhes bya bar zung shig_/dpas byin gyis zhus pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_dge slong de dag dang /_
[\[204a.6\]]byang chub sems dpa' de dag dang /_khyim bdag lnga brgya tsam de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa dkon mchog 
[\[204a.7\]]brtsegs pa chen po'i chos kyi rnam grangs le'u stong phrag brgya pa las khyim bdag dpas byin gyis zhus pa'i le'u zhes bya ste nyi shu rtsa brgyad pa rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur 
[\[204b\]]
[\[204b.1\]]cing zhus te skad gsar chad kyis kyang bcos nas gtan la phab pa//_//[{D73}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u nyi shu dgu pa ste bad sa'i rgyal po 'char byed kyis zhus pa/_bam po gcig pa/_
[\[204b.2\]]rgya gar skad du/_Ar+ya u da ya na bad sa rA dza pa ri pr-its+tshA nA ma pa ri brta/_bod skad du/_'phags pa bad sa'i rgyal po 'char byed kyis zhus pa zhes bya ba'i le'u/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus 
[\[204b.3\]]gcig na/_bcom ldan 'das kau sham+bI na/_dbyangs can gyi kun dga' ra ba na dge slong lnga brgya tsam gyi dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_de'i tshe na ma du'i bu mo btsun mo dpe 
[\[204b.4\]]med phrag dog dang /_ser snas zin pas btsun mo sngo sangs can la lhag par dmigs nas bad sa'i rgyal po 'char byed la lha mkhyen par mdzad du gsol/_btsun mo sngo sangs can la sogs pa bud med lnga brgya ni dge sbyong gau ta ma dang lhan cig tu rab tu skyon chags par bgyid 
[\[204b.5\]]de/_de'i slad du bdag gis lha la gsol ba lags kyis ji ltar mkhyen pa de bzhin du mdzad du gsol zhes [{]brdzun [,]rdzun [}]gyi tshig gis dbyen byas par gyur to/_/de nas bad sa'i rgyal po 'char byed ma du'i bu mo btsun mo dpe med kyis dbyen byas pas bcom ldan 'das dang /_nyan 
[\[204b.6\]]thos kyi dge 'dun rnams la tha ba dang /_'khrug pa dang /_khro ba skyes par gyur to/_/de yi ma rangs shing khro ba dang /_rngam pas zil gyis non pas btsun mo sngo sangs can gsad pa'i phyir gzhu bdungs nas mda' ste'u ka nya rnga ma blangs te 'phangs so/_/de nas de'i mod la 
[\[204b.7\]]btsun mo sngo sangs can gyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyag 'tshal lo zhes bcom ldan 'das la phyag byas shing bcom ldan 'das kyi bsngags pa brjod nas byams pa'i ting nge 'dzin la snyoms par zhugs so/_
[\[205a\]]
[\[205a.1\]]de nas 'di ltar sangs rgyas kyi mthus mda' ste'u ka nya rnga ma de de nas phyir log ste/_bad sa'i rgyal po 'char byed de nyid kyi mgo'i drang thad kyi steng gi bar snang la 'bar/_rab tu 'bar/_kun tu rab tu mched de 'bar zhing me lce gcig tu gyur te phar 'gro tshur 
[\[205a.2\]]'gro zhing 'dug 'dug nas/_bad sa'i rgyal po 'char byed ga la ba der song nas bad sa'i rgyal po 'char byed kyi g.yon rol logs su 'dug par gyur te/_de lus la ni ma phog go_/lan gnyis lan gsum du de ltar gyur pa dang /_de nas btsun mo sngo sangs can gyis bad sa'i 
[\[205a.3\]]rgyal po 'char byed la 'di skad ces smras so/_/rgyal po chen po de lta lags pas gal te khyod de bzhin gshegs pa la phyag 'tshal na khyod la yang bde legs su 'gyur lags so/_/de nas bad sa'i rgyal po 'char byed 'jigs shing dngangs la sgyid lug cing spu zing zhes byed par gyur te 
[\[205a.4\]]sa la 'gyel nas btsun mo sngo sangs can la tshigs su bcad de smras pa/_khyod ni lha mo 'am dri za mo/_/sha za mo 'am srin mo'am/_/ngas ni ji ltar gzung bar bya/_/nga yis dris pa de smros shig_/gang la mtshon gyis mi gnod pa'i/_/bud med 'ga' yang yod min te/_/ngas 
[\[205a.5\]]ni 'di la gang du yang /_/thos sam mthong ngam shes pa'ang med/_/nga ni stobs ldan brtson 'grus can/_/'phong gi shes pa legs bslabs pas/_/nga yi mda' ni gdon mi za/_/nam yang mi phog yod min te/_/spre'u 'am yang na bya dang ni/_/mi'am yang na 'bem kyang rung /_/
[\[205a.6\]]gang la nga yis mda' 'phangs pa/_/nam yang mi phog yod min na/_/de ring mda' 'di 'phangs pa ni/_/bzlog pa'i tshul du phyir 'ongs te/_/lus la gnod pa med par ni/_/nga yi mdun du 'dug par 'gyur/_/gzhan gyi tshig ni mnyan nas kyang /_/nga ni khyod la gsod 'dod pa/_/
[\[205a.7\]]nga ni khyod la skyabs su 'gro/_/sdug bsngal gyur pa nga la skyobs/_/phyin cad 'di 'dra mi byed kyis/_/sdug bsngal ba la deng bzod kyis/_/khyod sngon dga' ba dran byos la/_/dang bar gyis shig khro thul cig_/de nas btsun mo sngo sangs can gyis bad sa'i rgyal po 'char byed 
[\[205b\]]
[\[205b.1\]]la tshigs su bcad de smras pa/_/bdag ni lha min dri za min/_/sha za mo min srin mo min/_/bdag ni btsun mo sngo sangs can/_/'jig rten mgon po'i nyan thos ma/_/lha khyod la ni snying brtse bas/_/bdag gi sems ni mnyam bzhag gis/_/khyab bdag 'jig rten 
[\[205b.2\]]mgon po la/_/thugs ni rab tu dang bar mdzod/_/bskal pa bye ba stong rnams su/_/gang gis byams pa legs bsgoms te/_/byams la gnas pa'i skyes bu dang /_/bud med dag ni mi sod gsungs/_/gang zhig lo tog smin pa la/_/ser ltar yang dag ji bzhin 
[\[205b.3\]]mkhyen/_/bud med rnams kyis gnod med pa/_/de yi bstan la bdag dga' lags/_/'jig rten mgon po thams cad kyis/_/bud med rnams ni smad par gsungs/_/bud med rnams la mi lta ba/_/'jig rten mgon po rnams kyis bsngags/_/sangs rgyas 
[\[205b.4\]]rnams dang rang sangs rgyas/_/byang chub sems dpa' nyan thos rnams/_/bud med bsten par mi mdzad de/_/de ni byis pa'i spyod yul lags/_/bud med rnams la bsten pa ni/_/kun nas bdud kyi zhags par gsungs/_/sdig pa rnams la chags pa ni/_/kun 
[\[205b.5\]]'joms dkrugs pa'i shul dang 'dra/_/mi mkhas bud med chags pa dang /_/sdig pa'i las ni bgyis pa dang /_/ye shes spong bar 'tshal ba yis/_/sems can rnams ni ngan 'gror khrid/_/mkhas pa thar bar 'tshal ba yis/_/bud med bsten par mi bgyi ste/_/
[\[205b.6\]]zhugs gtams ngu ba ma mchis pa'i/_/dong du mchongs pa mi dngo lags/_/yid 'ong bka' mchid bgyis pa dang /_/bltas pas kyang ni 'ching bgyid cing /_/mi bzad dmyal bar ltung bas na/_/khyod ni bud med tshig ma gsan/_/bdag ni khro ba ma mchis te/_/
[\[205b.7\]]bdag gi yid ni rab tu dang /_/khyab bdag 'jig rten mgon po la/_/thugs ni rab tu dang bar mdzod/_/rgyal po chen po bzhud mdzod de/_/khyod kyis rkang gnyis mchog gzigs la/_/de yis chos ni gang bstan pa/_/g.yel ma mchis par khyod kyis gson/_/de nas 
[\[206a\]]
[\[206a.1\]]bad sa'i rgyal po 'char byed btsun mo sngo sangs can gyis bskul bas rgyal po'i mthu chen po dang /_rgyal po'i 'byor pa chen po dang /_skye bo'i tshogs phal po ches yongs su bskor cing mdun du bdar nas brtad cing myur ba myur bas bcom ldan 'das kyi spyan 
[\[206a.2\]]sngar song ba dang /_de nas bcom ldan 'das mdzes pa/_dang bar 'gyur ba/_dbang po zhi ba/_thugs zhi ba/_dul ba dang /_zhi gnas kyi mchog dam pa'i pha rol tu byon pa/_bsam gtan dam pa rnams kyi pha rol du gshegs pa/_gser gyi mchod sdong ltar mngon par 
[\[206a.3\]]'phags pa/_dpal gyis mdzes shing /_lham me lhan ne lhang nge ste/_skyes bu chen po'i mtshan sum cu rtsa gnyis kyis sku legs par brgyan pa/_dge slong dang /_dge slong ma dang /_dge bsnyen dang /_dge bsnyen ma dang /_byang chub sems dpa'i dge 'dun gyis 
[\[206a.4\]]yongs su bskor ba/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa rnams kyis mdun gyis bltas pa mthong bar gyur to/_/mthong nas kyang bcom ldan 'das 
[\[206a.5\]]ga la ba der song ste phyin nas bcom ldan 'das kyi zhabs gnyis la gtugs te/_bcom ldan 'das la 'di skad ces gsol to/_/bcom ldan 'das bdag gis sngon ma mthong ba'i rmad du byung ba zhig mthong ba bcom ldan 'das la gsol bar 'tshal na/_bcom ldan 'das kyis bdag 
[\[206a.6\]]la skabs dbye bar ci gnang /_de skad ces gsol pa dang /_bcom ldan 'das kyis bad sa'i rgyal po 'char byed la 'di skad ces bka' stsal to/_/rgyal po chen po khyod kyis ji ltar bzod pa de ltar smros shig_/zlos shig_/de nas bcom ldan 'das la bad sa'i rgyal po 'char byed 
[\[206a.7\]]kyis 'di skad ces gsol to/_/bcom ldan 'das bdag 'dod pa'i rgyu dang /_'dod pa'i gzhi dang /_'dod pa la lhag par zhen pas deng ma du'i bu mo dpe med kyi tshig gis khros shing rngam pas zil gyis non nas bcom ldan 'das nyan thos kyi dge 'dun dang bcas pa la tha ba dang zhe sdang gi 
[\[206b\]]
[\[206b.1\]]sems kyang bskyed/_bcom ldan 'das bdag gis mchis brang sngo sangs can dgum pa'i slad du mda' ste'u ka nya rnga ma zhig 'phangs na/_de bar snang la 'bar/_rab tu 'bar/_kun tu rab tu mched de 'bar zhing me lce gcig tu gyur nas bzlog pa'i tshul du slar log ste bdag gi 
[\[206b.2\]]g.yon rol logs su mchis par gyur cing lus la ni ma phog nas/_bcom ldan 'das bdag gis mchis brang sngo sangs can gyi sug pa rkang pa gnyis la gtugs te/_mchis brang sngo sangs can la 'di skad du khyod lha mo zhig gam/_'on te klu mo'am/_dri za mo'am/_sha 
[\[206b.3\]]za mo'am/_srin mo'am/_su zhig lags zhes bgyis pa dang /_de bdag la 'di skad du rgyal po chen po bdag ni lha mo yang ma lags/_klu mo yang ma lags/_dri za mo yang ma lags/_sha za mo yang ma lags/_srin mo yang ma lags kyi/_bdag ni bcom ldan 'das de 
[\[206b.4\]]bzhin gshegs pa dgra bcom pa yang dag par rdzogs pa'i sangs rgyas de'i nyan thos ma lags te/_khyod nyid la snying brtse ba'i slad du sems mnyam par bzhag pa lags so zhes mchi nas/_de nas mchis brang sngo sangs can gyis bcom ldan 'das kyi bsngags pa rnam grangs 
[\[206b.5\]]du mas brjod pa dang /_bcom ldan 'das de la bdag 'di snyam du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i nyan thos ma 'di yang de lta bu'i snying rje'i bsam pa dang /_de lta bu'i byams pa thob pa dang /_de ltar rdzu 'phrul 
[\[206b.6\]]che ba dang /_de ltar mthu che ba dang /_de ltar dbang che bar grags pa lags na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas lta smos kyang ci 'tshal snyam du sems par gyur lags te/_bcom ldan 'das bdag 'di ltar byis 
[\[206b.7\]]pa lta bu dang /_'di ltar rmongs pa dang /_'di ltar mi gsal ba dang /_'di ltar mi mkhas pas de bzhin gshegs pa nyan thos kyi dge 'dun dang bcas pa la bdag gis tha ba dang zhe sdang gi sems bskyed pa de bcom ldan 'das la bzod par gsol zhing nyan thos kyi dge 'dun gyi 
[\[207a\]]
[\[207a.1\]]mdun du yang nongs pa 'chags shing mchis na/_thugs brtse ba'i slad du bdag gis nongs pa nongs par bshags pa de bcom ldan 'das kyis legs par rjes su gzung bar gsol/_deng slan chad kyang sdom par 'tshal lags so/_/bcom ldan 
[\[207a.2\]]'das kyis rgyal po chen po khyod longs la rang gi stan gang yin pa la 'dug shig ces bad sa'i rgyal po 'char byed kyis nyes pa bshags pa rjes su gzung bar gnang ngo /_/de nas bad sa'i rgyal po 'char byed kyis bcom ldan 'das kyi zhabs gnyis la mgo bos phyag 'tshal 
[\[207a.3\]]te phyogs gcig tu 'dug go_/phyogs gcig tu 'dug nas kyang bcom ldan 'das la bad sa'i rgyal po 'char byed kyis 'di skad ces gsol to/_/bcom ldan 'das bdag ni gtum zhing gzu lums che la drag shul can lags pas bdag gis bud med kyi tshig gis sdig pa'i 
[\[207a.4\]]sug las mngon par 'dus bgyis pa des bcom ldan 'das bdag sems can dmyal bar mchi bar bdag gis yang dag par 'tshal na/_bcom ldan 'das bdag la thugs brtse ba'i slad du ci nas kyang bdag slan chad bud med kyi dbang du mchis nas sdig pa'i sug 
[\[207a.5\]]las mngon par 'du bgyid par mi 'gyur zhing /_sems can dmyal bar mi ltung ba dang /_bdag dang sems can thams cad la yun ring po'i don dang /_sman pa dang /_bde bar 'gyur ba'i slad du bcom ldan 'das kyis bud med kyi skyon de dag legs par yang dag par rab tu 
[\[207a.6\]]bshad cing bud med kyi spyod pa rnams dang /_bud med kyi mtshan ma rnams dang /_bud med kyi sgyu rnams dang /_bud med kyi g.yo rnams dang /_bud med kyi gya gyu rnams dang /_bud med kyi mi brtan pa rnams dang /_bud med kyi 'gyur ldog rnams dang /_bud med kyi sten 
[\[207a.7\]]pa rnams dang /_bud med kyi tshig rnams dang /_bud med kyi 'khrul pa rnams yang dag par rab tu bshad du gsol/_de skad ces gsol pa dang /_bcom ldan 'das kyis bad sa'i rgyal po 'char byed la 'di skad ces bka' stsal to/_/rgyal po chen po gnas de lta bu 
[\[207b\]]
[\[207b.1\]]yongs su zhus pas khyod la ci zhig bya/_bcom ldan 'das la bad sa'i rgyal po 'char byed kyis yang 'di skad ces gsol to/_/bcom ldan 'das ci nas bdag bud med kyi dbang du mchis par gyur na bud med ni ma rungs ma/_'khon can/_gtum mo drag shul 
[\[207b.2\]]can lags te/_bcom ldan 'das bud med de ni bdag sems can dmyal bar mchi bar bgyid 'tshal ba lags pas bcom ldan 'das las bdag don de nyid nyan par 'tshal lags so/_/de skad ces gsol pa dang /_bcom ldan 'das kyis bad sa'i rgyal po 'char 
[\[207b.3\]]byed la 'di skad ces bka' stsal to/_/rgyal po chen po khyod kyis je rang gi skyon rnams yongs su rtogs shig dang /_de nas phyis bud med kyi skyon rnams yongs su rtogs par 'gyur ro/_/de skad ces bka' stsal pa dang /_bcom ldan 'das la bad sa'i rgyal po 'char 
[\[207b.4\]]byed kyis 'di skad ces gsol to/_/bcom ldan 'das legs so legs so/_/skyes pa skyon ji lta bu dag dang ldan na skyes pa bud med kyi dbang du mchi bar 'gyur ba'i skyes pa'i skyon rnams bcom ldan 'das kyis bdag la yang dag par rab tu bshad du gsol/_
[\[207b.5\]]de skad ces gsol pa dang /_bcom ldan 'das kyis bad sa'i rgyal po 'char byed la 'di skad ces bka' stsal to/_/rgyal po chen po de'i phyir khyod legs par nyon la rab tu yid la zung shig dang ngas khyod la bshad par bya'o/_/bad sa'i rgyal po 'char byed kyis bcom 
[\[207b.6\]]ldan 'das de bzhin no zhes gsol te/_bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/rgyal po chen po skyes pa skyon gang dag dang ldan na skyes pa bud med kyi dbang du 'gro bar 'gyur ba'i skyes pa'i skyes bu'i skyon ni bzhi 
[\[207b.7\]]po 'di dag yin no/_/bzhi po gang zhe na/_'di lta ste/_rgyal po chen po 'di la skyes pa 'dod pa rnams la chags par gyur cing /_de 'dod pa rnams la bag med par gyur nas phyir zhing bud med la lta 'dod de/_tshul khrims dang ldan pa/_yon tan dang ldan pa/_shes 
[\[208a\]]
[\[208a.1\]]rab dang ldan pa'i dge sbyong dang bram ze dag la lta bar mi 'dod cing /_des tshul khrims dang ldan pa/_yon tan dang ldan pa/_shes rab dang ldan pa'i dge sbyong dang bram ze dag mthong na snyen par mi byed/_sten par mi byed/_bsnyen bkur mi byed pas 
[\[208a.2\]]de tshul khrims dang ldan pa/_yon tan dang ldan pa/_shes rab dang ldan pa'i dge sbyong dang bram ze dag gis yongs su spangs pas dad pa las yongs su nyams/_tshul khrims las yongs su nyams/_gtong ba las yongs su nyams/_shes rab las yongs su nyams 
[\[208a.3\]]shing dad pa dang bral ba/_tshul khrims 'chal ba/_thos pa nyung ba/_ser sna can du gyur pa/[ {]yi dgas [,]yi dwags [}]kyi yon tan gyi chos la kun tu spyod pa/_shes rab 'chal ba/_rma la chags pa/_btsog pa'i spyod yul can/_bshul bar mnam pa la mngon par dga' 
[\[208a.4\]]ba/_mi gtsang ba la dga' ba/_bud med la dad che ba/_zhi ba yongs su mi tshol ba chags pa'i spyod yul can/_'gro bar bya ba ma yin par song ba/_smad par 'os pa/_mi gtsang ba'i srin bu dang 'dra ba/_snyigs ma len pa/_'dod pa la brkam pa/_khrel 
[\[208a.5\]]dang ngo tsha bor ba/_lha dang mi'i chos las nyams pa/_ngan par smad pa'i 'tsho bas 'tsho ba/_mkhas pas smad pa/_byis pa'i skye bo la sten pa/_sdig pa'i bsam pa dang ldan pa/_sdig pa'i grogs po la sten pa/_sdig pa la kun tu 'jug pa/_sdig pa la gzhol 
[\[208a.6\]]ba/_bud med kyi thul 'og tu chud pa/_bud med kyis 'khol ba/_bud med kyi dbang du song ba/_bud med la gzhol ba/_bud med dang gnas pa/_rma'i sgo'i spyod yul can/_rma'i sgo la rten pa/_rma'i sgo la gnas pa/_kha chu dang /_snabs dang /_mchil ma 
[\[208a.7\]]dang /_ngar snabs dang /_rnag dang /_she'u rul dang /_glad rgyas dang /_mi gtsang ba'i spyod yul can/_lug dang /_ba lang dang /_bya gag dang /_khyi dang /_phag pa dang /_wa dang /_bong bu'i chos spyod pa/_gnod pas 'tsho ba/_pha ma la phangs par mi 
[\[208b\]]
[\[208b.1\]]'dzin pa/_dge sbyong dang /_bram ze dang /_sbyin gnas la phangs par mi 'dzin pa/_sangs rgyas dang /_chos dang /_dge 'dun la dad pa yongs su nyams pa/_mya ngan las 'da' ba la yongs su nyams pa/_sems can dmyal ba dang /_dud 'gro'i skye gnas dang /_
[\[208b.2\]]gshin rje'i 'jig rten la zhugs shing gzhol ba/_seng ge dang /_nam mkha' lding gi lus la yang dag par zhugs pa/_lcags kyi shing shal ma li mthon po dang /_me ma mur la gzhol ba/_sems can dmyal ba yang sos dang /_thig nag dang /_bsdus 'jom dang /_
[\[208b.3\]]ngu 'bod dang /_ngu 'bod chen po dang /_tsha ba dang /_rab tu tsha ba dang /_mnar med pa'i sems can dmyal ba chen por zhugs pa ni bud med kyi skyon 'di lta bu 'di dag thos kyang bud med la chags shing bud med dang sten pas bgad pa dang /_ngus pa dang /_ca co 'don 'dod 
[\[208b.4\]]pa dang /_bro brdungs pa dang /_glu blangs pa dang /_rol mo byas pa dag rjes su dran par byed cing skyo ba mi skyed yid byung bar mi byed de/_rgyal po chen po byis pa'i chos la kun tu spyod cing kun tu spyod pa de dag dang ldan pa'i skyes pa ni ngan song rnams su skye bar 'gyur te/_
[\[208b.5\]]rgyal po chen po bud med kyi dbang du song nas 'dod pa la rten cing /_ngan 'gror 'gro bar 'jug pa de ni skyes pa'i skyes bu'i skyon dang po yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/'dod pa dri nga mi gtsang smad par 'os pa 
[\[208b.6\]]dang /_/mi mthun 'jigs byed mi rtag las byung sdug bsngal byed/_/don med phung bar byed cing dman pa yin pas na/_/mkhas pa su zhig 'dod pa'i skom la sten par byed/_/btsog pas gang ba'i chab khung dri nga lta bu dang /_/mnam par gyur cing rul pa'i khyim 
[\[208b.7\]]rnams ji bzhin dang /_/shi ba dur khrod sa na shin tu smad pa ltar/_/de bzhin 'dod pa rnams kyang mchog tu smad pa yin/_/sbrang bu rma zhig mthong nas rgyug pa ci 'dra dang /_/phag ni ngan skyugs mthong nas rgyug pa ci 'dra dang /_/khyi ni sha yi don du shen sar 'gro ba ltar/_/de 
[\[209a\]]
[\[209a.1\]]bzhin mi mkhas bud med dag la dga' bar byed/_/grags pa med cing mi snyan yon tan 'bri ba dang /_/de las tshul khrims dam pa nyams par 'gyur ba dang /_/mtho ris nyams shing dmyal ba dag tu ltung bas na/_/mkhas pa su zhig 'dod pa'i skom la rten par 
[\[209a.2\]]byed/_/ji ltar ha la ha la'i dug ni zos pa na/_/lus dag rmya zhing rmongs pa skye ba 'gyur ba ltar/_/de bzhin 'di na byis pa rnams ni 'dod pa'i rgyus/_/rang gi lus kyi dbyibs ni dug tu mi rig go_/ji ltar sgyu ma shin tu bslab pa'i mi zhig gis/_/rnam par 'phrul pas sems can 
[\[209a.3\]]brgya dag dga' byed ltar/_/de bzhin byis pa bdag la bde bar 'dod pa rnams/_/'dod la dga' ba'i rgyu las ngan 'gror rab tu ltung /_/zas skom ston mo bzang po tha dad pa dag dang /_/glu bro sil snyan bzang po tha dad pa dag gis/_/khang pa mchog nas byung ba'i chung ma len pa 
[\[209a.4\]]ni/_/gnod pa rnyed pa yin zhing sdug bsngal sogs pa yin/_/'dod pa'i dga' la brkam pa dag ni gnod yin te/_/mi gtsang mtshon 'dra rmongs gyur dag la bsngags pa rjod/_/'dod pa dman pa dag la bsngags shing bsten pas ni/_/dman pa de dag ngan 'gror rab tu ltung 
[\[209a.5\]]bar 'gyur/_/gnod pa 'dod pa dag gis yul rnams rab bsngags shing /_/'dod pa gnod pa yid la dga' ba'i byis pa rnams/_/de dag don med 'tsho ba rnam par spangs nas ni/_/mi bzad g.yang sa chen por rab tu ltung bar 'gyur/_/nga rgyal rmongs pas bcom pa'i skyes bu 
[\[209a.6\]]'di dag ni/_/rgya mtsho'i pha rol ma mthong ba yi bya bzhin du/_/lcags kyi me lce lnga po dag la chags gyur na/_/byis pa rnams ni rab tu 'bar zhing 'khyam par 'gyur/_/'di ni byis pa myos shing shin tu rmongs pa rnams/_/shel du mi mthong snod mchog yin par sems pa 
[\[209a.7\]]ltar/_/lam la rnam par rmongs rnams 'dod pa'i ched kyi phyir/_/rtag tu 'dir gnas 'di ni gya nom yin zhes 'dzer/_/gang phyir rnam pa sna tshogs las dag mi shes pas/_/'gro ba thams cad rab nyams gus pa yod min pas/_/pha dang ma dang bu dang bu mo dag la ni/_/don 
[\[209b\]]
[\[209b.1\]]gyis mchod pa mi byed gnod pa thob pa yin/_/de dag rtag tu bud med 'dris pa rjod byed cing /_/de 'dra'i las kyi tshul la rab tu 'jug par byed/_/de dag gti mug dra ba sdig pa rab sogs shing /_/ngan song 'gro bar 'gyur ba'i lam yang sogs par byed/_/mi rnams de dag der 
[\[209b.2\]]chags bde bar 'du shes shing /_/pha dang ma yang yongs su rab tu spong bar byed/_/de dag mchod 'os rnams la mchod pa mi byed cing /_/smad par 'os pa'i 'dod pa dag la sten par byed/_/phan tshun gdungs par 'gyur ba la ni gzhol byed cing /_/rnam rtog mu yis nges bcom 
[\[209b.3\]]mi rnams nyon mongs pa/_/bkur sti yongs su tshol la dga' zhing ma 'phags rnams/_/chos ma yin par 'jig rten rab tu 'dzud par byed/_/gzhi de las ni mtshon cha dag dang lcags rnams dang /_/de bzhin bcing ba dang ni 'thab cing rtsod pa dang /_/nges par 'chi ba'i sdug 
[\[209b.4\]]bsngal rab tu myong bar 'gyur/_/shi 'phos nas ni mnar med 'jigs su rung bar 'gro/_/tshe 'di nyid la de bzhin sdug bsngal 'byung 'gyur zhing /_/nor nyams snying du sdug pa rab tu 'jig 'gyur la/_/mtho ris nyams shing dmyal bar rab tu ltung bas na/_/mkhas pa su zhig 'dod 
[\[209b.5\]]pa'i 'du shes skyed par byed/_/lcags las grub pa'i nags tshal sngon po'i khrod dag tu/_/mkhas pas bdag nyid rab tu bor ba de bla zhing /_/mdzangs pa spu gri'i so yis bcad pa byas bla la/_/ral gri dag gi khrod du mal yang bcas sla zhing /_/rab tu me 'bar thu lum bzung 
[\[209b.6\]]ba de sla la/_/de bzhin lcags kyi thu lum 'bar ba za sla zhing /_/me dong 'jigs su rung ba rnams la reg sla yi/_/lag pa gnyis kyis nam yang bud med reg mi bya/_/mis ni ji lta ji ltar 'dod pa rnam sten pa/_/de lta de ltar bde ba thams cad rab spong zhing /_/'di ltar 'dod 
[\[209b.7\]]rnams gcig tu sdug bsngal mi gtsang bas/_/'dod pa sdug bsngal mi gtsang ba dag rnam par spongs/_/'dod pa sdug bsngal kun gyi gzhi bor gyur pa dang /_/gang phyir nor ni chud zad 'gyur bar byed pa dang /_/yid 'ong skye bo rnams kyi nyams pa'i rtsa ba bas/_/bud med nges par sten 
[\[210a\]]
[\[210a.1\]]pa gnod pa thob pa yin/_/skyes bu gang gis de 'dra'i chos tshul rig nas ni/_/bud med rnams la rab tu bag med mi 'gyur ba/_/des ni rtag tu mtho ris lam yang rnam sbyangs shing /_/des ni byang chub dam pa rnyed par dka' ma yin/_/rgyal po chen po gzhan yang 
[\[210a.2\]]mi'i pha ma dag ni dka' ba byed pa dag yin te/_zla ba dgu 'am zla ba bcur mngal na bzung ste shin tu sdug bsngal bar gsos shing /_gcin dang phyi sa yang 'phyi bar byed/_pang du blangs nas nu zho ldud par byed/_phung po rnams skyed par byed/_khams rnams gso bar byed/_'jig 
[\[210a.3\]]rten ston par byed/_'dzam bu'i gling sna tshogs ston par byed/_don du 'dod/_phan par 'dod/_grub pa dang bde bar 'dod/_'jig rten la yang phan par 'dod pa ste/_sbyin pa'i gnas yin la/_bu la phan pa dang bde bar 'dod pas de dag gis rang gi nor gyi tshogs kyis 
[\[210a.4\]]gzhan gyi khyim nas gzhan gyi bu mo blangs pa dang /_de de la chags shing myos la 'chums shing brgyal ba dang /_lhag par zhen pa dang /_lhag par zhen cing 'dug par gyur nas/_gzhan gyi khyim nas blangs pa'i bud med de la chags shing myos pas sbyin pa'i gnas pha ma rgas 
[\[210a.5\]]'khogs pa/_gtugs la lus nyam chung zhing mig mi mthong ba dag la brnyas shing longs spyod med pa dang /_nor med par byas nas rang gi khyim nas phyung ste skrod par byed do/_/rgyal po chen po 'di ltar pha ma dga' ba byed byed pa sbyin pa'i gnas la rtag tu rgyun mi 'chad par yang dag pa'i 
[\[210a.6\]]bde bas bsti stang du bya/_bla mar bya/_brjed par bya/_mchod par bya ba'i rigs na/_des de'i tshe pha ma dag rang gi khyim nas phyung ste bskrad nas gzhan gyi khyim nas blangs pa'i bud med la bza' ba dang /_btung ba dang /_gos rnams kyis bsnyen bkur byed cing bsti stang du byed/_
[\[210a.7\]]gces su byed/_rim gro byed la mchod pa byed cing yang dag pa'i bde bas bsnyen bkur byed kyi pha ma la ni mi byed pa'i mi snying brtse ba med pa dang /_mi lta ba dang /_ngan pa'i sems dang ldan pa la ltos/_rgyal po chen po des bde 'gror 'gro ba'i chos gang yin pa de ni spangs la/_
[\[210b\]]
[\[210b.1\]]ngan [(]'grong [,]'gror [)]'gro ba'i chos gang yin pa de ni yang dag par blangs te 'dug pa'i mi de la yang ltos/_rgyal po chen po bud med kyi dbang du song nas 'dod pa rnams la sten cing pha ma la brnyas pa dang /_ngan 'gror 'gro bar 'jug pa de ni skyes pa'i skyes bu'i skyon gnyis pa yin no/_/de 
[\[210b.2\]]nas de'i tshe bcom ldan 'das kyis tshigs su bcad pa 'di dag bka' stsal to/_/gang dag pha ma rgas pa gso bar byed pa ni/_/de dag rtag tu bde zhing yid kyang bde 'gyur la/_/'di la lha dang bcas pa dang ni dbang po dang /_/de bzhin 'di la tshangs par bcas pa'i rigs su 
[\[210b.3\]]'gyur/_/gang dag pha ma rgas pa gso bar byed pa ni/_/de dag song na phyir 'ong ba yang 'grub 'gyur zhing /_/rgya mtsho chen po nas kyang bde zhing legs 'ong ste/_/de ltar byed pa dag ni rab mchog rnyed pa yin/_/gang dag pha ma rgas pa gso bar byed pa yi/_/tshong pa de dag yon 
[\[210b.4\]]tan kun gyi gtsor 'gyur zhing /_/de bzhin zhing las 'bras bu phun sum tshogs 'byung ste/_/bsod nams bgrang ba'i don du brjod par mi nus so/_/gang dag pha ma rgas pa gso bar byed pa ni/_/de dag khur rnams khyer ba'i rnga mo rnams dang yang /_/yang na glang dang bong bu 
[\[210b.5\]]dag tu'ang mi 'gyur te/_/mi rnams de dag spu gri'i so la rdzi mi 'gyur/_/gang dag pha ma rgas pa gso bar byed pa ni/_/de dag chu bo rab med dang ni me mur dang /_/spu gri'i so dang ldan pa la yang [(]me [,]mi [)]rgal te/_/de dag zangs khu bskol ba 'thungs par yong mi 'gyur/_/gang 
[\[210b.6\]]dag pha ma rgas pa gso bar byed pa ni/_/de dag nor dang 'bru ni mi nyung ba dag dang /_/chung ma dang ni bu dang bu mo dag dang yang /_/bai dUr+ya dang rin chen sa le sbram yang rnyed/_/gang dag pha ma rgas pa gso bar byed pa ni/_/de dag rab 'phrul lha'i pho brang dag dang ni/_/rtsub 
[\[210b.7\]]'gyur dang ni 'dres pa'i tshal yang mthong 'gyur te/_/lha rnams du mas rtag tu mdun du bdar bar 'gyur/_/mi yi gtso bor gyur cing lha yi lhar gyur pa/_/thub pa chen po 'di 'dra'i gsung ni thos gyur na/_/rgas shing dbang po shin tu nyam chung gyur pa yi/_/pha ma sbyin 
[\[211a\]]
[\[211a.1\]]gnas dam pa su zhig gso mi byed/_/rgyal po chen po gzhan yang skyes bu dam pa ma yin pa ni skyes bu dam pa ma yin pa'i las byed cing log par lta ba la mngon par zhen pa yin te/_de ni dge ba dang mi dge ba gang yin zhes bdag gi don mi shes shing mi brtan 
[\[211a.2\]]pa yin pas skye bo mang po rnams mi dga' zhing byis pa'i skye bos bsngags pa la mngon par dga' ba dang /_'dod chags dang zhe sdang dag gis rmongs par gyur pa dang /_skyes bu mdzangs pa dag gis smad pa dang /_khro bas zil gyis non cing sdig pa'i las byed pa dang /_sangs 
[\[211a.3\]]rgyas dang /_byang chub sems dpa' rnams kyis yongs su spangs pa dang /_longs spyod kyi rgyags pas myos pa dang /_ser sna can du gyur pa dang /_gzhan la gnod par mngon par dga' zhing chos sgom par mi dga' ba yin te/_rgyal po chen po skyes bu dam pa ma yin pa skyes bu 
[\[211a.4\]]dam pa ma yin pa'i las la mngon par dga' zhing skyes bu dam pa'i las la mi dga' ba de la ltos/_rgyal po chen po 'dod pa rnams la sten cing ngan 'gror 'gro bar 'jug pa de ni skyes pa'i skyes bu'i skyon gsum pa yin no/_/de nas de'i tshe bcom ldan 'das kyis tshigs su bcad pa 'di 
[\[211a.5\]]dag bka' stsal to/_/'dod pa rnams kyi gzhis ni skyes bu rnam nyams shing /_/gzhi de las ni sdig pa dag kyang rab tu byed/_/log par lta bas rmongs nas 'dir ni 'khyam 'gyur zhing /_/de ni rnam par 'khrul pas ngan 'gror 'gro bar 'gyur/_/log dang ldan pas yon tan 
[\[211a.6\]]kun gyis rnam spangs shing /_/de ni rtog pa med cing blo yang nor pa yin/_/gang dag chu klung dag tu ud pal rtswa tshol ltar/_/log par lta bas yongs su 'khor bar byed pa yin/_/bde ba'i don du bdag nyid yongs su skyong byed cing /_/chos ma yin la chags pa'i 
[\[211a.7\]]mi rnams mang po dag_/de bzhin bde ba'i rgyu phyir 'dod pa rnams tshol ba/_/de dag gti mug rmongs pas sems can dmyal bar 'gro/_/gang dag 'dod pa rnams kyi don du rtag tu ni/_/de bzhin sems la gcags pa'i skyes bu tha ma dang /_/'dod pa'i bdag nyid can dang skye 
[\[211b\]]
[\[211b.1\]]bo sdig can dang /_/'du shes log pa dag la bde ba ga la yod/_/mi rnams de dag byas pa mi gzo sdig bcas shing /_/dad pa rnam nyams tshul 'chos gus pa med pa dang /_/'phags pa'i tshogs kyis rtag tu rnam par spangs pas na/_/dmyal ba bzod brlag shin tu 
[\[211b.2\]]'jigs su rung bar ltung /_/gzugs dang sgra dang ro la chags pa'i mi rnams ni/_/byang chub sems dpa' rnams dang mkhas pa mi mchod cing /_/log par lta bas chos kyang nyan par mi byed la/_/lan 'ga' 'ang dge 'dun legs par mchod par mi byed pas/_/'phags pa 
[\[211b.3\]]rnams kyis rnam spangs ngan song ltung bas na/_/de phyir mi'i srid pa 'di ni rnyed pa la/_/sbyin dul yang dag sdom la nges par sten cig dang /_/de las byang chub dam pa mchog kyang thob par 'gyur/_/rgyal po chen po gzhan yang skyes pa ni bzo'i gnas sna tshogs dang /_las 
[\[211b.4\]]kyi gnas sna tshogs 'di dag gis 'tsho bar byed de/_rgyal po chen po 'di ltar yi ge'am/_/rtsis sam/_grangs sam/_lag rtsis sam/_mtshon cha'am/_rgyal po la zho shas 'tsho ba'am/_zhing las sam/_tshong byed pa'am/_ba lang 'tsho ba'am/_de lta bu'i bzo'i 
[\[211b.5\]]gnas sna tshogs dang /_las kyi gnas sna tshogs dag gis 'tsho bar byed cing 'di lta ste/_nor gyi phyir lam ma yin par yang 'gro bar byed/_lam ngan par yang 'gro bar byed/_gcong rong dang chu klung can gyi lam du yang 'gro bar byed/_mtshon cha'i lam du yang 'gro bar byed/_
[\[211b.6\]]rgya mtshor 'jug par yang 'jug par byed/_grang ba'i dus na yang lhags pas gnod par byed/_dro ba'i dus na yang tsha bas gnod par byed cing bkres pa dang /_skom pa dag gis gnod bzhin du 'gro ba la yang spro bar byed de/_longs spyod yongs su tshol ba na de lta bu'i sdug bsngal 
[\[211b.7\]]dag gis longs spyod yongs su btsal nas kyang rang gi 'tsho ba dag gi phyir nye bar sgrub par byed pas dge sbyong dang bram ze dag dang /_bkren pa dang /_sdug phongs pa dang /_slong mo ba dag la sbyin pa sbyin par mi bzod cing bud med rnams kyis dbang du byas pa dang /_bud med rnams 
[\[212a\]]
[\[212a.1\]]kyis thul 'og tu chud pa dang /_bud med rnams kyis bskol ba dang /_bud med rnams la byams pa de nyid kyis bud med de dag nyid gso ba'i phyir sbyin pa sbyin pa dang /_tshul khrims yang dag par len par mi nus shing de de la chags la bud med rnams kyis spyos 
[\[212a.2\]]pa bzod par byed cing bud med kyis bsdigs pa dang /_bltas pa dang /_brgyab pa dag kyang bzod par byed de/_de skyes par gyur kyang bud med kyis bsdigs pa dang du len cing /_mi dga' ba med par de'i ngor lta bar byed pa ni 'dod pa'i gzhis bud med kyi dbang du song ba yin te/_
[\[212a.3\]]rgyal po chen po bud med la sten cing ngan 'gror 'gro bar 'jug pa de ni skyes pa bud med la brkam zhing ngan skyugs kyi sgo la gdu ba dang /_mi gtsang ba la dga' ba dang /_shes bzhin med par spyod pa'i skyes bu'i skyon bzhi pa yin te/_rgyal po chen po skyon de dag dang ldan pa'i skyes pa 
[\[212a.4\]]ni 'dod pa rnams kyi dbang du 'gro ba yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/'dod pa rnams ni tshol ba dang /_/rab tu myos pa ga la bde/_/'dod pa dman pa rnams sten pa/_/de ni gang gis bde bar 'gyur/_/skyes 
[\[212a.5\]]bu dam pa ma yin pa'i/_/las rnams byed cing mi sdom la/_/'dod pa'i 'dod chags tshol byed pa/_/de dag rab nyams chud kyang za/_/mi rnams gang dag mi mkhas pa/_/rnga mo bong bu'i chos spyod cing /_/bud med mthong na rab snyegs pa/_/ngan skyugs gnas la phag 
[\[212a.6\]]rnams bzhin/_/gang la byis pa gus bcas pa'i/_/'dod rnams dri nga mi gtsang yang /_/'dod pa'i skyon rnams mi mthong ba/_/sa yi steng na dmus long bzhin/_/gzugs kyi 'ching bas bcings pa rnams/_/'dod pa'i 'du shes rab tu 'jug_/byis pa 'dod rnams 
[\[212a.7\]]sten pa dag_/khyi dang wa rnams ji bzhin no/_/sgra dri ro dang reg rnams kyis/_/gang la so so'i skye bo rnams/_/byis pa 'khor ba yongs 'khor ba/_/spre'u rnams phur la btags pa bzhin/_/byis pa ma rig khebs pa rnams/_/mun pa'i phung pos bsgribs gyur cing /_
[\[212b\]]
[\[212b.1\]]bud med rnams la chags pa ni/_/mi gtsang gnas la khwa bzhin no/_/gang gis ngan 'gror rab 'jug pa/_/de ni bdud kyi spyod yul yin/_/ro myang 'du shes chags gyur pa/_/ngan skyugs gnas la srin bu bzhin/_/gsang ba'i gshed ma rnams kyis ni/_/ji ltar mi 
[\[212b.2\]]zhig bor ba ltar/_/shes na thar pa thob 'gyur zhing /_/bud med dbang du 'gro mi 'gyur/_/'dod pa bud med lta byed pa'i/_/kun tu sbyor las 'jigs pa skye/_/byis pa mtshan mar 'dzin pa rnams/_/'dod pa'i sred pa rab tu 'phel/_/sos ka'i dus na mi zhig ni/_/
[\[212b.3\]]dgon pa chen por song gyur nas/_/byis pas lan tshwa'i chu 'thungs na/_/skom pa phyir zhing rab skyed ltar/_/de bzhin bden pa ma mthong ba'i/_/byis pa rmongs pas 'tsho ba rnams/_/'di na phyir zhing bud med la/_/'dod pa'i sred pa brtan par 'gyur/_/ji ltar mi lus 
[\[212b.4\]]mdze can la/_/srog chags rnams ni za ba ltar/_/'dod brkam so so'i skye bo rnams/_/de bzhin bud med rnams kyis zos/_/mi gtsang bum pa khra bo zhig_/kha dog ldan par snang mod kyi/_/nang na ha la ha la'i dug_/drag po chen po yod pa ltar/_/de 
[\[212b.5\]]bzhin bud med brgyan pa dag_/gang dang gang na snang ba yang /_/gcin dang phyi sas gang ba yi/_/rkyal ba rlung gis gang ba bzhin/_/'bru mar gyis ni bdar ba'i mtshon/_/gos kyis dkris pa ji bzhin du/_/de bzhin bud med brgyan pa yang /_/ral gri rling ba 
[\[212b.6\]]g.yogs pa bzhin/_/ji ltar me dong gang gyur la/_/du ba med cing 'bar ldan ltar/_/bud med de bzhin me 'dra zhing /_/srin bu gtum po bzhin du g.yo/_/sreg pa'i bskal pa 'dir byung na/_/sa 'di kun tu 'bar gyur la/_/rtswa dang gel pa 'jig 'gyur zhing /_/
[\[212b.7\]]chu klung dag kyang skams par 'gyur/_/'byung po chen po'i gnas gyur pa/_/rgya mtsho yang ni skam 'gyur zhing /_/ri bo chen po rnams sreg la/_/de bzhin lhun po'ang 'jig par 'gyur/_/rgyal chen 'byung po 'dzin pa yi/_/sa 'di'ang rnam par 'jig 'gyur zhing /_/
[\[213a\]]
[\[213a.1\]]brag chen rnams ni 'jig 'gyur yang /_/skyob par byed pa yod ma yin/_/ji ltar me yis rir bcas dang /_/rgya mtshor bcas pa sreg pa ltar/_/de bzhin bud med me 'dra ste/_/gtum zhing skyes bu g.yo bar byed/_/snabs dang mchil ma kha chu 
[\[213a.2\]]dang /_/klad rgyas rul pa'i klad pa dang /_/lus las dri nga 'dzag de la/_/byis pa rnams ni sbrang rtsi bzhin/_/kha sgo rus pas gang ba dang /_/sha dang lpags la sogs bsags shing /_/de bzhin lus ni 'bras 'dra ste/_/dri nga smad par bya ba yin/_/mi gtsang sna 
[\[213a.3\]]tshogs gang ba dang /_/'bras ni smin par gyur pa ltar/_/de ltar lus 'di mi gtsang ba/_/sna tshogs rnams kyi snod yin no/_/lto ni gnye ma mtsher pa dang /_/glo bas gang zhing mkhal ma dang /_/khrag dang mkhris pas gang gyur la/_/klad rgyas kyis ni klad pa gang /_/
[\[213a.4\]]khong pa'i nang na srin bu'i rigs/_/brgyad khri po dag gnas gyur kyang /_/gti mug dra bas bsgribs pa yi/_/byis pa rnams kyis mi mthong ngo /_/rma sgo dgu nas rtag tu ni/_/mi gtsang rul ba zag gyur kyang /_/smra ba dag dang lta ba la/_/byis pa rnams ni mtshan 
[\[213a.5\]]mar 'dzin/_/gang zhig kun gyis smad pa'i yul/_/chags pa rnams kyis phyis mi shes/_/mi gtsang spyod yul byis pa rnams/_/snabs dang mchil ma za bar byed/_/smad par 'os la chags byed pa/_/sbrang bu rnams kyis rma mthong bzhin/_/mchan 
[\[213a.6\]]khung dag nas rdul 'dzag cing /_/smad pa'i dri ni 'byung bar 'gyur/_/byis pa sdug bsngal chags byed pa/_/de dag bdag la gnod phyir g.yo/_/des ni myur du phongs gyur te/_/nya rnams chu nas bton pa bzhin/_/'jigs rung lag na mtshon thogs kyis/_/
[\[213a.7\]]ji ltar mi zhig gtses pa ltar/_/mtshon 'dra'i bud med sdig can gyis/_/'dod la chags rnams de bzhin no/_/rnam rgyal lag na mtshon thogs pas/_/ji ltar rgyal po gtses pa ltar/_/'dod chags me dang 'dra ba yis/_/'dod la chags rnams de bzhin 
[\[213b\]]
[\[213b.1\]]sreg_/shen pa'i gnas la khyi rnams ltar/_/myang bar 'du shes byis pa rnams/_/ji ltar sgra yis skrag pa ltar/_/myur du sdug bsngal myong bar 'gyur/_/rang gi las kyi nyes pa yis/_/de la skyob pa med pa ltar/_/de bzhin bdag gi 
[\[213b.2\]]nyes pa yis/_/sems can rnams ni ngan 'gror 'gro/_/de dag sangs rgyas chos spangs nas/_/bud med rnams kyi rnag la sten/_/sems ni ro la chags gyur pa/_/de yis ngan 'gror 'gro bar 'gyur/_/ji ltar spre'u zhig shing las ni/_/
[\[213b.3\]]shing gzhan du ni rgyu ba'i tshe/_/de ni gnas der gtses gyur na/_/de nyid du ni sdug bsngal 'gyur/_/de bzhin 'dod la brkam pa dang /_/sdug bsngal 'dod chags sten pa dang /_/gti mug rgya la thogs pa rnams/_/dus ni yang dang yang du 
[\[213b.4\]]'da'/_/mi bkren rnams ni gsal shing la/_/rab tu btsugs nas 'phyang ba ltar/_/de bzhin 'dod la chags pa rnams/_/shal ma li ni mtho la 'phyang /_/ji ltar mon sran sde'u dang gre'u/_/lcags zangs rnams su blugs byas nas/_/
[\[213b.5\]]mes ni rab tu bsregs pa na/_/dbu bar bcas shing khol ba ltar/_/de bzhin dge ba ma mthong zhing /_/'dod la chags pa'i skye bo rnams/_/shi nas ngan song 'gro 'gyur zhing /_/lcags zangs rnams su btso bar 'gyur/_/mi rnams gang dag 
[\[213b.6\]]sdig byed pa'i/_/sems can sdig pa rnams kyi gnas/_/zangs ni bye ba drug cu dang /_/gzhan yang bzhi po dag yin no/_/zangs ni so so re re la/_/tshad ni dmigs su yod min zhing /_/me yi phung por ldan rnams su/_/bskal pa du mar 
[\[213b.7\]]btso bar 'gyur/_/kha cig zangs rnams de dag tu/_/rang gi las kyis bskal brgya 'am/_/nyis brgya sum brgya tshang bar 'tshed/_/yang na bzhi brgyar btso bar 'gyur/_/phra skam rnon po rnams kyis ni/_/bzung zhing yang dang yang smyugs pas/_/
[\[214a\]]
[\[214a.1\]]de dag sha ni yod min zhing /_/dung ltar dkar ba rnams su 'gyur/_/lcags kyi gzhong par 'jug nas ni/_/rab tu tsha zhing 'dren pa med/_/shi zhing shi zhing skye 'gyur te/_/rang gi las kyis gnas par 'gyur/_/
[\[214a.2\]]gang tshe dmyal ba'i srungs rnams kyis/_/ngan pa'i mi rnams de dag ni/_/gtun la sogs pas brdungs pas ni/_/sha rkang rus pa phye mar 'gyur/_/de yis tshe na de dag la/_/shin tu grang ba'i rlung yang ldang /_/des ni dmyal ba'i sems 
[\[214a.3\]]can rnams/_/sdug bsngal gyur pa de las 'tsho/_/mi rnams gang dag sdig byed pa/_/gtun bu drag po rnams kyis 'joms/_/sta re rnams kyis gsheg pa dang /_/de bzhin gsal shing 'dzugs par 'gyur/_/mi rnams gang 
[\[214a.4\]]dag sdig byed pa'i/_/sems can rnams kyi lus la ni/_/lcags mdung rtse mo bzhi pa dang /_/rtse gsum pa dang rtse lnga 'bab/_/mi rnams gang dag sdig byed pa/_/ral gri'i mchu can khwa rnams kyis/_/mgo dang [{]glad pa [,]klad pa [}]btogs 'gyur zhing /_/
[\[214a.5\]]wa dang spyang kis zos par 'gyur/_/mi rnams gang dag sdig byed pa/_/ngan skyugs rul pa dri nga zhing /_/kun gyis smad par ltung 'gyur la/_/spu gri'i chu klung rnams su ltung /_/mi rnams gang dag sdig byed pa/_/rab tu tsha bar sreg 
[\[214a.6\]]'gyur zhing /_/ngu 'bod dang ni ngu 'bod che/_/thig nag tu yang sreg par 'gyur/_/mi rnams gang dag sdig byed pa/_/thig nag tu ni skyes nas kyang /_/yang dang yang du me mur dang /_/spu gri'i chu klung rnams su ltung /_/gang tshe lcags 
[\[214a.7\]]kyi zangs po cher/_/mi rnams de dag 'tshed pa na/_/khyi rnams kyis ni gtses gyur nas/_/de dag bde ba tshol bar byed/_/mi rnams gang dag sdig byed pa/_/dmyal ba drag po chen por ni/_/lhung nas dpung gnyen yod min zhing /_/
[\[214b\]]
[\[214b.1\]]lcags kyi thu lum za bar 'gyur/_/mi rnams sdig pa byed pa dag_/lcags las grub pa'i brag chen dang /_/mi sdug ri bo rnams kyis ni/_/de tshe kun nas lus 'joms byed/_/des ni rang gis las byas pa'i/_/'bras bu de 'dra thob gyur 
[\[214b.2\]]cing /_/de yis tshor ba myong bas na/_/de la skyob pa 'ga' yang med/_/ji snyed rten pa thams cad ni/_/bdag gi mdun der 'ga' yang med/_/der ni mgon med bdag gcig pu/_/sdug bsngal tshor ba myong bar byed/_/gang dag bde 
[\[214b.3\]]phyir don min par/_/sngan chad nyes par spyad byas kyang /_/pha ma de dag de ring ni/_/rnam par grol ba'i mthu yang med/_/gang dag bde phyir don min pa/_/sngan chad nyes par spyad byas kyang /_/bu dang bu mo chung ma rnams/_/de ring 
[\[214b.4\]]bdag la 'grol mi nus/_/gang dag bde phyir don min par/_/sngan chad nyes par spyad byas kyang /_/mdza' bshes nye du de dag kun/_/rnam par dgrol bar yong mi nus/_/gang dag bde phyir don min par/_/sngan chad nyes par spyad byas kyang /_/
[\[214b.5\]]bdag gi rtsa lag de dag kun/_/de ring 'grol bar mi nus so/_/'dod pa dman pa rnams sten cing /_/dman pa'i chos rnams bsten nas ni/_/nyes pa'i las rnams byed pa dag_/de yis ngan 'gror 'gro bar 'gyur/_/shes rab 'chal 
[\[214b.6\]]pa mnar med par/_/song nas sdug bsngal tshor ba myong /_/sangs rgyas rnams kyis bud med dag_/phyi sa'i dri ltar dman par bsgrags/_/de phyir dman pa rnams dang ni/_/dman pa'i bud med rnams sten pa/_/byis pa de ni phyi sa yi/_/
[\[214b.7\]]rkyal pa bzung nas gnas pa yin/_/ci 'dra'i las ni byed pa ltar/_/de 'dra'i 'bras bu thob 'gyur te/_/rgyal po yi ni chad pa dang /_/sdug bsngal bcing ba'ang myong bar 'gyur/_/bud med gzhi las skyes pa yang /_/gsang dang bcing ba myong 
[\[215a\]]
[\[215a.1\]]'gyur zhing /_/dmyal srungs rnams kyis sreg pa dang /_/nges par 'ching ba'ang myong bar 'gyur/_/bud med rnams la brkam pa yi/_/blo ngan de dag bde mi 'gyur/_/gsal shing mthon po rnams su ni/_/
[\[215a.2\]]btsugs shing chur yang bcug par 'gyur/_/sa yi ser kar bcug nas ni/_/de bzhin ral gris gdab par 'gyur/_/de 'dra ba dag thos nas ni/_/de dag yi chad bde mi 'gyur/_/rmongs pa bud med lhan cig tu/_/yang dang yang du 'du 
[\[215a.3\]]'dzi byed/_/sdug bsngal 'dod pa rnams sten cing /_/smad pa rnams kyang smra bar byed/_/rmongs pa rnams kyis chos thos nas/_/dge bar gsungs zhes rjod byed kyang /_/de sems bud med phyi bzhin song /_/byi ba la ni byi la bzhin/_/
[\[215a.4\]]rgyal bas gsungs pa thos gyur nas/_/yud tsam zhig ni yid byung yang /_/ha la ha la'i dug 'dra ba'i/_/'dod chags kyis ni de yang 'khrugs/_/ji ltar phag ni yud tsam zhig_/dngangs shing skrag par byung gyur kyang /_/des ni 
[\[215a.5\]]phyi sa mthong na yang /_/chags pa skyed par byed pa ltar/_/de bzhin byis pa bde 'dod rnams/_/rgyal ba'i bstan pa spangs nas ni/_/'dod pa dman pa rnams bsten pas/_/des ni ngan 'gror 'gro bar 'gyur/_/'dod pa rnams la 
[\[215a.6\]]chags myos nas/_/shin tu sdig pa'i las byas shing /_/tshul khrims can dag bslus byas nas/_/phyis ni ngan 'gror 'gro bar 'gyur/_/shes rab can gyis dal rnyed cing /_/de 'dra'i chos ni thos gyur nas/_/'dod kun spangs nas 'di la 
[\[215a.7\]]ni/_/mkhas pa mngon par rab byung shig_/rgyal po chen po skyes pa 'dod pa la sten pa rnams kyi skyon ni de dag yin te/_'dod pa'i gzhi dang /_'dod pa'i rma dang /_'dod pa la lhag par zhen pa rnams ni sems can dmyal ba pa rnams kyi tshor ba 
[\[215b\]]
[\[215b.1\]]myong bar 'gyur ro/_/rgyal po chen po de lta bas na khyod kyis rtag par rgyun tu sangs rgyas rjes su dran pa bsgom par bya'o/_/khyod kyis lus su gtogs pa'i sems rjes su dran pa bsgom par bya'o/_/de ltar bcom ldan 'das kyis bad sa'i rgyal po 'char 
[\[215b.2\]]byed la de lta de ltar chos bstan par mdzad de/_chos bstan pa des bad sa'i rgyal po 'char byed de bzhin gshegs pa la dga' ba dang /_rab tu dga' ba dang /_mchog tu dga' ba thob par gyur to/_/de nas bcom ldan 'das la bad sa'i rgyal po 'char byed 
[\[215b.3\]]kyis 'di skad ces gsol to/_/bcom ldan 'das ji tsam du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis skyes pa dang /_bud med rnams kyi skyon bsam gyis mi khyab pa'i bar de dag bka' stsal cing legs par 
[\[215b.4\]]gsungs pa ni ngo mtshar lags so/_/bcom ldan 'das bdag ni bcom ldan 'das dang /_chos dang dge slong gi dge 'dun la skyabs su mchi ste/_mtshon cha spangs shing dbyug pa spangs la ngo tsha mchis shing srog chags 'byung po thams cad la snying brtse bar 
[\[215b.5\]]zhugs pa lags kyis/_bcom ldan 'das kyis bdag dge bsnyen du gzung du gsol/_bcom ldan 'das kyis de skad ces bka' stsal nas/_bad sa'i rgyal po 'char byed dang /_dge slong de dag dang /_byang chub sems dpa' de dag dang /_lha dang mi dang 
[\[215b.6\]]lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las bad sa'i rgyal po 'char byed 
[\[215b.7\]]kyis zhus pa'i le'u zhes bya ste nyi shu rtsa dgu pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[216a\]]
[\[216a.1\]{D74}]@#/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu pa ste bu mo blo gros bzang mos zhus pa lung bstan pa/_bam po phyed pa/_rgya gar skad du/_Ar+ya su ma ti dA ri ka pr-i ts+tshA nA ma ma hA 
[\[216a.2\]]yA na sU tra/_bod skad du/_'phags pa bu mo blo gros bzang mos zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na 
[\[216a.3\]]bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang /_byang chub sems dpa' khri'i byang chub sems dpa'i dge 'dun chen po dang thabs cig tu bzhugs so/_/de'i tshe rgyal po'i khab kyi grong khyer chen po na khyim bdag drag shul can 
[\[216a.4\]]gyi bu mo blo gros bzang mo zhes bya ba btsas nas lo brgyad lon pa 'dra ba/_gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa/_sngon gyi rgyal ba la lhag par bya ba byas pa/_dge ba'i rtsa ba bskyed pa/_sangs rgyas 'bum 
[\[216a.5\]]phrag bye ba khrag khrig brgya stong mang po la bsnyen bkur byas pa/_sangs rgyas 'bum phrag bye ba khrag khrig dpag tu med pa la dge ba'i rtsa ba bskyed pa zhig 'dug pa de 'khor dang bcas pa bya rgod kyi phung po'i ri ga la ba dang /_bcom ldan 'das ga la ba der song ste phyin nas 
[\[216a.6\]]bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas bcom ldan 'das kyi spyan sngar 'dug ste bcom ldan 'das la tshigs su bcad de gsol pa/_gal te skabs phye bdag gis ni/_/rdzogs pa'i sangs 
[\[216a.7\]]rgyas rkang gnyis mchog_/'jig rten snang bar mdzad pa la/_/byang chub sems dpa'i spyod gang zhu/_/bcom ldan 'das kyis bka' stsal pa/_/yid la ci 'dod thams cad ni/_/bu mo khyod kyis dri bar gyis/_/byang chub sems dpa'i spyod pa kun/_/ci 
[\[216b\]]
[\[216b.1\]]'dra khyod la bstan par bya/_/de nas bcom ldan 'das la bu mo blo gros bzang mos tshigs su bcad de gsol pa/_gang gis su ni mdzes par 'gyur/_/gang gis nor ni che ba dang /_/mi phyed 'khor dang ldan par 'gyur/_/thub pas 'di ni bdag la 
[\[216b.2\]]gsungs/_/chos kyi rgyal po'i spyan sngar ni/_/gang gis rdzus te skye 'gyur zhing /_/'dab ma stong ldan pad+ma la/_/mchis par yang ni gda' ba dang /_/zhing rnams bye ba dpag yas par/_/sangs rgyas phyag bgyir mchi ba yi/_/rdzu 'phrul pha rol phyin 
[\[216b.3\]]'gyur ba'i/_/spyod pa rgyal bas lung bstan gsol/_/dgra zla ma mchis gang gis 'gyur/_/tshig kyang btsun par 'gyur ba dang /_/las kyi sgrib pa ma mchis dang /_/bdud kyi las kun ma mchis dang /_/'chi ba'i dus ni bgyid pa na/_/mngon sum sangs 
[\[216b.4\]]rgyas mthong ba dang /_/de las chos kyang nyan pa dang /_/sdug bsngal tshor ba myong mi 'gyur/_/de skad ces gsol pa dang /_bcom ldan 'das kyis bu mo blo gros bzang mo la 'di skad ces bka' stsal to/_/bu mo khyod kyis de bzhin gshegs pa la don 'di 
[\[216b.5\]]dri bar sems pa legs so legs so/_/bu mo de'i phyir legs par rab tu nyon la yid la zung shig dang ngas bshad do/_/bu mo blo gros bzang mos bcom ldan 'das legs so zhes gsol te/_bcom ldan 'das kyi ltar nyan pa dang /_bcom ldan 'das 
[\[216b.6\]]kyis de la 'di skad ces bka' stsal to/_/bu mo byang chub sems dpa' chos bzhi dang ldan na mdzes par 'gyur te/_bzhi gang zhe na/_'di lta ste/_tha na dgra la yang khro bar mi byed pa dang /_byams pa la gnas pa dang /_chos 'dod pa dang /_de bzhin gshegs 
[\[216b.7\]]pa'i sku gzugs byed du 'jug pa ste/_bu mo byang chub sems dpa' chos bzhi po de dag dang ldan na mdzes par 'gyur ro/_/de la 'di skad ces bya ste/_gnod pa'i rtsa ba khro ba 'phel mi byed/_/byams la gnas par byed dang chos 'dod dang /_/de bzhin gshegs pa'i 
[\[217a\]]
[\[217a.1\]]sku gzugs byas na ni/_/mdzes par 'gyur te blta bar 'os pa yin/_/bu mo byang chub sems dpa' chos bzhi dang ldan na nor che bar 'gyur te/_bzhi gang zhe na/_'di lta ste/_dus su sbyin pa dang /_'gyod pa med par sbyin pa dang /_
[\[217a.2\]]yid du 'ong ba sbyin pa dang /_rnam par smin pa mi re bar sbyin pa ste/_bu mo byang chub sems dpa' chos bzhi po de dag dang ldan na nor che bar 'gyur ro/_/de la 'di skad ces bya ste/_dus su byin dang 'gyod pa med pa dang /_yid 'ong sbyin dang rnam smin mi re ba/_/
[\[217a.3\]]dpa' bo rnams ni las 'di byas pas na/_/rtag tu longs spyod chen po thob pa yin/_/bu mo byang chub sems dpa' chos bzhi dang ldan na 'khor mi phyed par 'gyur te/_bzhi gang zhe na/_'di lta ste/_phra ma'i tshig spangs pa dang /_sems can log par lta 
[\[217a.4\]]ba rnams yang dag pa'i lta ba yang dag par 'dzin du 'jug cing 'jog par byed pa dang /_dam pa'i chos 'jig pa'i tshe dam pa'i chos srung ba dang /_sems can rnams sangs rgyas kyi byang chub yang dag par 'dzin du 'jug cing 'jog par byed pa ste/_bu mo byang 
[\[217a.5\]]chub sems dpa' chos bzhi po de dag dang ldan na 'khor mi phyed par 'gyur ro/_/de la 'di skad ces bya ste/_phra ma de bzhin log par lta ba spong /_/dam chos 'jig pa'i tshe na srung ba byed/_/sems can byang chub yang dag 'dzin 'jug na/_/'khor rnams mi phyed 
[\[217a.6\]]phun sum tshogs par 'gyur/_/bu mo byang chub sems dpa' chos bzhi dang ldan na/_sangs rgyas bcom ldan 'das rnams kyi thad du rin po che chen po'i pad+ma las rdzus te skye bar 'gyur te/_bzhi gang zhe na/_'di lta ste/_phye ma 'am/_me tog ud pa la 'am/_pad+ma 'am/_
[\[217a.7\]]ku mu da'am/_pad+ma dkar pos lag pa bkang ste/_de bzhin gshegs pa'i sku gzugs sam/_de bzhin gshegs pa'i mchod rten la 'bul ba dang /_gzhan dag la yang gnod sems mi skyed pa dang /_de bzhin gshegs pa'i sku gzugs pad+ma'i gdan 
[\[217b\]]
[\[217b.1\]]la bzhugs pa byed du 'jug pa dang /_sangs rgyas kyi byang chub la nges pa rgya cher mos pa ste/_bu mo byang chub sems dpa' chos bzhi po de dag dang ldan na sangs rgyas bcom ldan 'das rnams kyi thad du rin po che chen po'i pad+ma las rdzus te skye bar 'gyur ro/_/de la 'di 
[\[217b.2\]]skad ces bya ste/_phye ma me tog bkang ste 'bul ba dang /_/gnod sems spong zhing sku gzugs byed pa dang /_/mos pa rgya chen la ni gnas byed na/_/rgyal ba dag gi thad du rdzus te skye/_/bu mo byang chub sems dpa' chos bzhi dang ldan na rdzu 'phrul gyis sangs rgyas kyi 
[\[217b.3\]]zhing nas sangs rgyas kyi zhing du 'gro bar 'gyur te/_bzhi gang zhe na/_'di lta ste/_gzhan dag gi dge ba'i rtsa ba'i bar chad mi byed pa dang /_gzhan dag chos nyan pa la bar chad mi byed pa dang /_de bzhin gshegs pa'i mchod rten dag la mar me 'bul ba dang /_ting 
[\[217b.4\]]nge 'dzin sgom pa ste/_bu mo byang chub sems dpa' chos bzhi po de dag dang ldan na rdzu 'phrul gyis sangs rgyas kyi zhing nas sangs rgyas kyi zhing du 'gro bar 'gyur ro/_/de la 'di skad ces bya ste/_dge ba dag gi bar chad mi byed dang /_/gzhan gyi chos gtam dag 
[\[217b.5\]]la mi smod dang /_/rgyal ba'i mchod rten dag la mar me 'bul/_/ting 'dzin bsgoms pas de ni zhing du 'gro/_/bu mo byang chub sems dpa' chos bzhi dang ldan na dgra zla med par 'gyur te/_bzhi gang zhe na/_'di lta ste/_g.yo med par dge ba'i bshes gnyen 
[\[217b.6\]]dag la sten pa dang /_dge ba'i rtsa ba la ser sna mi byed pa dang /_gzhan gyi rnyed pa la dga' ba dang /_byang chub sems dpa' rnams kyi bya ba dang gnas pa thams cad la khong khro bar mi byed cing mi snyan pa mi sgrogs pa ste/_bu mo byang chub sems dpa' chos bzhi 
[\[217b.7\]]po de dag dang ldan na dgra zla med par 'gyur ro/_/de la 'di skad ces bya ste/_dge ba'i bshes gnyen rnams la de g.yo med/_/gzhan gyi rnyed la dga' zhing ser sna med/_/byang chub sems dpa'i spyod la mi smod na/_/rtag tu dgra zla med par spyod par 'gyur/_/
[\[218a\]]
[\[218a.1\]]bu mo byang chub sems dpa' chos bzhi dang ldan na tshig btsun par 'gyur te/_bzhi gang zhe na/_'di lta ste/_ji skad smras pa de bzhin byed pa dang mdza' bo dag la yod pa'i rang bzhin mi 'chab pa dang /_klan ka mi tshol bar chos nyan pa dang /_
[\[218a.2\]]gzhan chos smra ba dag la dpya skur mi byed pa ste/_bu mo byang chub sems dpa' chos bzhi po de dag dang ldan na tshig btsun par 'gyur ro/_/de la 'di skad ces bya ste/_ji skad smras pa de bzhin byed pa dang /_/mdza' la yod pa'i rang bzhin mi 'chab cing /_/klan ka mi tshol 
[\[218a.3\]]chos ni nyan byed na/_/'jigs pa med cing tshig kyang btsun par 'gyur/_/bu mo byang chub sems dpa' chos bzhi dang ldan na las kyi sgrib pa med par 'gyur zhing /_/yongs su dag pa yang myur du rtogs par 'gyur te/_bzhi gang zhe na/_'di lta ste/_lhag pa'i bsam pa 
[\[218a.4\]]bsgrubs pas sdom pa gsum yang dag par len pa dang /_mdo sde zab mo rnams mi spong ba dang /_sems dang po bskyed pa'i byang chub sems dpa' la thams cad mkhyen pa nyid du 'du shes skyed pa dang /_sems can thams cad la byams pa sgom pa ste/_bu mo byang chub 
[\[218a.5\]]sems dpa' chos bzhi po de dag dang ldan na las kyi sgrib pa med par 'gyur zhing yongs su dag pa yang myur du rtogs par 'gyur ro/_/de la 'di skad ces bya ste/_lhag pa'i bsam pas sdom pa gsum la gnas/_/mdo sde zab mo rnams la rtag tu mos/_/sangs rgyas 
[\[218a.6\]]sras la thams cad mkhyen ltar lta/_/sems can rnams la byams pas las dag 'gyur/_/bu mo byang chub sems dpa' chos bzhi dang ldan na bdud kyi las med par 'gyur te/_bzhi gang zhe na/_'di lta ste/_chos thams cad mnyam pa nyid du sgom pa dang /_brtson 'grus 
[\[218a.7\]]brtsams pa dang /_sangs rgyas rjes su dran pa sgom pa dang /_dge ba'i rtsa ba yongs su sngo ba ste/_bu mo byang chub sems dpa' chos bzhi po de dag dang ldan na bdud kyi las med par 'gyur ro/_/de la 'di skad ces bya ste/_chos rnams la ni chos kyi tshul rtogs 
[\[218b\]]
[\[218b.1\]]la/_/brtson 'grus brtsams shing sangs rgyas rjes su dran/_/yongs su sngo zhing bshags dang phyag 'tshal ba/_/de la bdud kyis glags ni rnyed mi 'gyur/_/bu mo byang chub sems dpa' chos bzhi dang ldan na 'chi ba'i dus kyi tshe mdun du sangs rgyas 
[\[218b.2\]]bzhugs shing de las chos kyang nyan la sdug bsngal yang myong bar mi 'gyur te/_bzhi gang zhe na/_'di lta ste/_gzhan dag gi bsam pa yongs su rdzogs par byed pa dang /_mos pa mang ba dang /_byang chub sems dpa'i sbyin pa bkod pa sna tshogs nye bar sgrub 
[\[218b.3\]]pa dang /_dkon mchog gsum mchod pa la brtson pa ste/_bu mo byang chub sems dpa' chos bzhi po de dag dang ldan na 'chi ba'i dus kyi tshe mdun du sangs rgyas bzhugs shing de las chos kyang nyan la sdug bsngal yang myong bar mi 'gyur ro/_/de la 'di skad ces 
[\[218b.4\]]bya ste/_de ni gzhan gyi bsam pa rdzogs byed cing /_/mos pa dang ni sbyin pa rgya che ba/_/mkhas pa de ni rtag tu sbyin par byed/_/de phyir de mdun de bzhin gshegs pa bzhugs/_/de skad ces bka' stsal nas bcom ldan 'das la bu mo blo gros bzang mos 
[\[218b.5\]]'di skad ces gsol to/_/btsun pa bcom ldan 'das byang chub sems dpa'i bslab pa ji skad bcas pa 'di dag la bdag gis bslab par 'tshal te/_bcom ldan 'das gal te bdag gis bzhi pa bcu po ji skad du bka' stsal pa 'di dag las chos gcig 
[\[218b.6\]]cig ma spyad na yang bdag gis de bzhin gshegs pa'i sku bslus par gyur cig_/de nas gnas brtan maud gal gyi bu chen pos bu mo blo gros bzang mo la 'di skad ces smras so/_/bu mo byang chub sems dpa' rnams kyi spyod pa ni nyams 'og tu chud par dka' na 
[\[218b.7\]]khyod 'di lta bu yang dag par len par byed na/_/ci khyod kyis sems la dbang thob bam/_/de skad ces smras nas bu mo blo gros bzang mos tshe dang ldan pa maud gal gyi bu chen po la/_'di skad ces smras so/_/btsun pa maud gal gyi bu bden pa dang bden pa'i tshig 
[\[219a\]]
[\[219a.1\]]gang gis bdag gis chos thams cad yongs su rdzogs par byed par 'gyur ba'i bden pa dang bden pa'i tshig des stong gsum gyi stong chen po'i 'jig rten gyi khams 'di rnam pa drug tu g.yos te lha'i me tog gi char 'bab par gyur cig_/
[\[219a.2\]]ma dkrol bar yang sil snyan gyi sgra 'byung bar gyur cig ces byas so/_/de nas bu mo blo gros bzang mos de ltar bden pa'i byin brlabs byas ma thag tu de'i mod la stong gsum gyi stong chen po'i 'jig rten gyi khams 'di rnam pa drug tu g.yos te/_lha'i me tog gi 
[\[219a.3\]]char bab par gyur cing /_ma dkrol bar lha'i sil snyan gyi sgra yang byung bar gyur to/_/btsun pa maud gal gyi bu bden pa dang bden pa'i tshig gang gis/_da ltar de bzhin gshegs pa dgra bcom pa yang dag par rdzogs pa'i sangs rgyas shAkya thub pa ji lta ba de 
[\[219a.4\]]bzhin du ma 'ongs pa'i dus na bdag de bzhin gshegs par 'gyur zhing /_sangs rgyas kyi zhing der bdag la bdud kyang 'byung bar mi 'gyur ba dang /_ngan song rnams kyi ming yang med pa dang /_bud med kyi skyon rnams med par 'gyur ba'i bden pa dang bden pa'i 
[\[219a.5\]]tshig des/_'khor 'di gser gyi kha dog can du gyur cig_/bu mo blo gros bzang mos tshig de skad ces smras ma thag tu de'i mod la thams cad dang ldan pa'i 'khor de gser gyi kha dog can du gyur to/_/de nas tshe dang ldan pa maud gal gyi bu chen po stan las langs te chos 
[\[219a.6\]]gos phrag pa gcig tu bgos nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das bdag ni sems dang po bskyed pa nas bzung ste 
[\[219a.7\]]byang chub sems dpa' thams cad la phyag 'tshal lo/_/de nas 'jam dpal gzhon nur gyur pas bu mo blo gros bzang mo la 'di skad ces smras so/_/blo gros bzang mo khyod chos gang la gnas te bden pa'i byin gyi rlabs 'di byas/_blo gros bzang mos smras pa/_'jam 
[\[219b\]]
[\[219b.1\]]dpal chos kyi dbyings ni gnas pa ma mchis pas de la gnas par mi nus te 'di la dri ba ma mchis so/_/'jam dpal gyis smras pa/_blo gros bzang mo byang chub ces bya ba 'di gang gi tshig [{]bla dgas [,]bla dwags [}]yin/_blo gros bzang mos smras pa/_'jam dpal byang chub ces 
[\[219b.2\]]bgyi ba ni rnam par mi rtog pa'i chos kyi tshig [{]bla dgas [,]bla dwags [}]so/_/'jam dpal gyis smras pa/_blo gros bzang mo 'di ltar byang chub sems dpa' zhes bya ba 'di gang gi tshig [{]bla dgas [,]bla dwags [}]yin/_blo gros bzang mos smras pa/_'jam dpal byang chub sems dpa' zhes bgyi 
[\[219b.3\]]ba ni nam mkha' dang mnyam pa nyid [(]gyi [,]kyi [)]chos kyi tshig [{]bla dgas [,]bla dwags [}]so/_/'jam dpal gyis smras pa/_blo gros bzang mo ci de bzhin gshegs pa yang byang chub kyi phyir spyod pa mdzad dam/_blo gros bzang mos smras pa/_'jam dpal dper na smig rgyu dang brag cas byang 
[\[219b.4\]]chub kyi phyir spyod pa de bzhin du de bzhin gshegs pas kyang byang chub kyi phyir spyod do/_/'jam dpal gyis smras pa/_blo gros bzang mo khyod kyis ci las bsams te de skad ces smras/_blo gros bzang mos smras pa/_'jam dpal 'di la chos 'ga' la yang bsam pa 'am/_
[\[219b.5\]]bsam pa ma lags pa ma mchis so/_/'jam dpal gyis smras pa/_blo gros bzang mo bsam pa de lta bu yin du zin na byis pa thams cad kyang byang chub tu 'gyur ro/_/blo gros bzang mos smras pa/_'jam dpal 'di ji snyam du dgongs/_byis pa rnams kyang gzhan la 
[\[219b.6\]]mkhas pa rnams kyang gzhan te byang chub kyang gzhan par de ltar gzigs sam/_de ci'i slad du zhe na/_'di lta ste/_chos kyi dbyings kyi tshul du 'di ni dbyings gcig pa lags te/_blang ba ma mchis shing dor ba ma mchis la sgro btags pa ma mchis so/_/'jam dpal 
[\[219b.7\]]gyis smras pa/_blo gros bzang mo bshad pa 'di'i don shes pa ji snyed cig yod/_blo gros bzang mos smras pa/_'jam dpal bshad pa 'di'i don 'tshal ba ni sgyu ma sprul pa'i sems dang sems las byung ba ji snyed mchis pa de snyed do/_/'jam dpal gyis smras pa/_
[\[220a\]]
[\[220a.1\]]blo gros bzang mo sprul pa nyid kyang med na de'i sems dang sems las byung ba lta ga la yod/_blo gros bzang mos smras pa/_'jam dpal chos kyi dbyings ni mchis pa yang ma lags/_ma mchis pa yang ma lags te/_de bzhin gshegs pa yang de 
[\[220a.2\]]dang 'dra'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das 'di ltar bu mo blo gros bzang mo 'di zab mo'i bzod pa dang ldan pa ni ngo mtshar lags so/_/bcom ldan 'das kyis bka' stsal pa/_'jam dpal 
[\[220a.3\]]de de bzhin no/_/ji skad smras pa de bzhin te/_bu mo blo gros bzang mo yang dag par rdzogs pa'i byang chub la yang dag par zhugs nas bskal pa sum cu lon pa'i 'og tu gdod ngas bla na med pa yang dag par rdzogs pa'i byang chub tu sems bskyed do/_/khyod kyang bu mo blo gros 
[\[220a.4\]]bzang mo 'di nyid kyis mi skye ba'i chos la zhugs par byas so/_/de nas 'jam dpal gzhon nur gyur pa stan las langs te bu mo blo gros bzang mo la phyag byas nas tshig 'di skad du bdag gis slob dpon yun ring mo zhig na mthong zhes kyang smras so/_/blo gros bzang mos smras pa/_
[\[220a.5\]]'jam dpal ma rtog shig_/de ci'i phyir zhe na/_mi skye ba'i chos la bzod pa ni rnam par mi rtog pa'i phyir ro/_/'jam dpal gyis smras pa/_ci'i phyir slob dpon gyis bud med kyi lus las da dung ma bsgyur/_blo gros bzang mos smras pa/_'jam dpal 'di ni bud med 
[\[220a.6\]]do/_/'di ni skyes pa'o zhes bya ba de ni dmigs pa ste/_'on kyang khyod kyi the tshom med par bya'o/_/bden pa gang gis bdag ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ba'i bden pa des bdag skyes par gyur cig_/
[\[220a.7\]]bu mo blo gros bzang mos tshig de skad ces smras ma thag tu de'i mod la de'i bud med kyi dngos po mi snang bar gyur nas skyes par red de chos gos ngur smrig gyon nas des 'di skad du bden pa gang gis bdag gis byang chub thob pa na dge slong tshur shog ces byas pas rab tu 'byung bar 
[\[220b\]]
[\[220b.1\]]'gyur ba dang /_bdag gi sangs rgyas kyi zhing der bdud kyang 'byung bar mi 'gyur ba dang /_ngan song gi ming yang med pa dang /_bud med kyi skyon rnams kyang med par 'gyur ba'i bden pa dang bden pa'i tshig des bdag dge slong bsnyen par rdzogs nas lo sum cu lon pa'i spyod lam 
[\[220b.2\]]ci 'dra ba de lta bur gyur cig ces byas so/_/byang chub sems dpa' blo gros bzang pos tshig 'di skad smras ma thag tu de'i mod la dge slong bsnyen par rdzogs nas lo sum cu lon pa'i spyod lam ci 'dra ba de lta bur gyur to/_/'jam dpal bden pa dang bden pa'i tshig gang 
[\[220b.3\]]gis bdag gi sangs rgyas kyi zhing du sems can rnams kyi lus gser gyi kha dog lta bur 'gyur ba dang /_bsam pas bza' ba dang btung ba 'grub par 'gyur te/_gzhan 'phrul dbang byed kyi lha rnams kyi longs spyod dang /_yongs su spyod pa ji lta ba bzhin du 'gyur ba dang /_/
[\[220b.4\]]sangs rgyas kyi zhing de na ngan song gsum yongs su spangs par 'gyur ba dang /_rin po che sna bdun gyi shing ljon pa dang /_rin po che'i dra bas yongs su bskor cing rin po che sna bdun gyi pad+ma dag gis rgyas la steng rin po che'i bla re bres te/_'jam dpal gyi sangs rgyas kyi zhing ci 'dra ba kho na 
[\[220b.5\]]dang mnyam zhing mi lhag pa de lta bur 'gyur ba'i bden pa dang bden pa'i tshig des 'khor 'di gser gyi kha dog can du gyur cig ces byas so/_/de nas byang chub sems dpa' blo gros bzang pos tshig de skad smras ma thag tu de'i mod la thams cad dang ldan pa'i 'khor de gser gyi 
[\[220b.6\]]kha dog can du gyur to/_/de nas sa bla'i lha rnams kyi lha'i lus kyis gcig nas gcig tu sgra bsgrags shing skad kyis go bar byas te/_kye ma byang chub sems dpa' sems dpa' chen po blo gros bzang po byang chub thob pa'i sangs rgyas kyi zhing gi yon tan bkod pa ni de lta bur 
[\[220b.7\]]'gyur ro zhes ched du brjod pa 'di ched du brjod do/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal byang chub sems dpa' blo gros bzang po 'di ni de bzhin gshegs pa dgra bcom pa yang dag par rdzogs pa'i sangs rgyas rig pa dang 
[\[221a\]]
[\[221a.1\]]zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das yon tan rin chen dpal gyi snying po zhes bya ba 'jig rten du 'byung bar 'gyur ro/_/
[\[221a.2\]]bcom ldan 'das kyis chos kyi rnam grangs 'di bka' stsal pa na/_srog chags bye ba phrag sum cu bla na med pa yang dag par rdzogs pa'i byang chub las phyir mi ldog pa nyid la yang dag par gnas par gyur to/_/lha bye ba phrag brgyad cu ni chos rnams la chos kyi mig rdul med cing 
[\[221a.3\]]dri ma dang bral ba rnam par dag go_/srog chags brgya stong gis ni ye shes mngon par rtogs par gyur to/_/byang chub sems dpa'i theg pa pa'i dge slong byang chub kyi sems las phyir mi ldog par 'dod pa lnga stong tsam yang byang chub sems dpa' blo gros bzang po'i lhag pa'i bsam 
[\[221a.4\]]pa rtogs shing dge ba'i rtsa ba'i che ba nyid mthong nas de dag rang rang gi bla gos bcom ldan 'das kyi sku la gsol te/_lhag pa'i bsam pas bla na med pa yang dag par rdzogs pa'i byang chub tu yongs su bsngos nas tshig 'di skad du bcom ldan 'das bdag cag gi dge ba'i rtsa ba 
[\[221a.5\]]'di bla na med pa yang dag par rdzogs pa'i byang chub tu nges par gyur cig ces smras so/_/dge slong de dag gis dge ba'i rtsa ba bla na med pa yang dag par rdzogs pa'i byang chub tu yongs su bsngos ma thag tu bskal pa dgu bcu'i 'khor ba bsnyil te bor nas bla na med pa yang dag 
[\[221a.6\]]par rdzogs pa'i byang chub las phyir mi ldog par gnas par gyur to/_/de dag thams cad kyang bcom ldan 'das kyis lung bstan te/_'jam dpal dge slong 'di dag ni bskal pa bcu gnyis na bskal pa dri ma med pa'i 'od ces bya ba la de bzhin gshegs pa bzod par dka' 
[\[221a.7\]]ba'i sangs rgyas kyi zhing 'jig rten gyi khams 'od zer can du bskal pa gcig la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa spobs pa'i rgyan ces bya bar thams cad ming 'thun par 'jig rten du 'byung bar 
[\[221b\]]
[\[221b.1\]]'gyur ro/_/'jam dpal de ltar na chos kyi rnam grangs 'di ni byang chub sems dpa' sems dpa' chen po rnams dang /_nyan thos rnams la rdzu 'phrul chen po byed pa yin no/_/'jam dpal rigs kyi bu 'am/_rigs kyi bu mo byang chub 'dod pa gang gis bskal pa stong gi bar du 
[\[221b.2\]]thabs mkhas pa dang ma bral bas pha rol tu phyin pa drug spyad la gang gis chos kyi rnam grangs 'di bris nas zla ba phyed kyi bar du lan re blags na bsod nams kyi phung po snga mas ni bsod nams kyi phung po 'di'i brgya'i char yang mi phod/_stong gi cha dang /_brgya stong gi cha dang /_bye 
[\[221b.3\]]ba brgya stong gi cha dang /_grangs dang /_bgrang ba dang /_dpe dang rgyur yang mi bzod do/_/'jam dpal de bas na chos kyi rnam grangs 'di khyod la gtad kyis khyod 'dun par gyis la sngon gyi byang chub sems dpa'i smon lam las byung ba'i mdo 'di lta bu 'di ma 'ongs pa'i dus na 
[\[221b.4\]]zung shig_/kun chub par gyis shig_/chongs shig_/shod cig_/lhogs shig_/ston cig_/gzhan dag la yang rgya cher rab tu ston cig_/'jam dpal dper na 'khor los sgyur ba'i rgyal po ji srid du gnas pa de srid du rin po che sna bdun med par mi 'gyur la/_'khor los sgyur ba'i 
[\[221b.5\]]rgyal po shi na rin po che sna bdun med par 'gyur ro/_/'jam dpal de bzhin du chos kyi rnam grangs 'di lta bu 'di 'jig rten na ji srid du spyod pa de srid du de bzhin gshegs pa'i byang chub kyi yan lag rin po che sna bdun dang /_byang chub kyi phyogs kyi chos kyi tshul thams cad med par mi 
[\[221b.6\]]'gyur la/_chos kyi rnam grangs 'di lta bu 'di med par gyur na dam pa'i chos nub par 'gyur ro/_/'jam dpal de bas na mdo sde rin po che 'di lta bu 'di yi ger bri ba dang /_lung 'bogs pa dang /_bcang ba dang /_bklag pa dang /_gzhan dag la yang rgya cher rab tu bstan pa'i 
[\[221b.7\]]phyir byang chub sems dpa' sems dpa' chen po rnams kyis brtson 'grus brtsam par bya'o/_/'di ni nga'i rjes su bstan pa yin no/_/phyis 'gyod pa can du gyur ta re/_'di ni rigs kyi bu 'am/_rigs kyi bu mo byang chub 'dod pa la ngas bstan pa yin no/_/bcom ldan 'das kyis de skad 
[\[222a\]]
[\[222a.1\]]ces bka' stsal nas byang chub sems dpa' blo gros bzang po dang /_'jam dpal gzhon nur gyur pa dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis 
[\[222a.2\]]gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las bu mo blo gros bzang mos zhus pa'i le'u zhes bya ste sum cu pa rdzogs so//_//rgya gar 
[\[222a.3\]]gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//[ {D75}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa gcig 
[\[222a.4\]]pa ste/_gang gA'i mchog gis zhus pa lung bstan pa/_bam po phyed pa/_/rgya gar skad du/_Ar+ya gang+go t+ta ra pa ri pr-i ts+tshA nA ma ma hA yA na sU tra/_bod skad du/_'phags pa gang gA'i mchog gis zhus pa zhes bya ba theg pa chen po'i mdo/_sangs rgyas dang byang chub sems dpa' 
[\[222a.5\]]thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de'i tshe grong khyer chen po mnyan yod na dge bsnyen ma gang gA'i mchog ces bya ba zhig gnas 
[\[222a.6\]]so/_/de nas dge bsnyen ma gang gA'i mchog mnyan yod nas byung nas rgyal bu rgyal byed kyi tshal mgon med zas sbyin gyi kun dga' ra ba ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go_/phyogs gcig tu 'dug pa dang /_
[\[222a.7\]]bcom ldan 'das kyis mkhyen bzhin du dge bsnyen ma gang gA'i mchog la gang gA'i mchog khyod da gzod gang nas 'ongs zhes smras so/_/gang gA'i mchog gis gsol pa/_bcom ldan 'das gang zhig gis sprul pa la smras te/_khyod da gzod gang nas 'ongs zhes de skad bgyis na ji skad 
[\[222b\]]
[\[222b.1\]]lan 'debs par 'gyur lags/_bcom ldan 'das kyis bka' stsal pa/_gang gA'i mchog sprul pa la ni 'greng ba med/_'dug pa med/_nyal ba med/_'ong ba med/_'gro ba med/_'chi 'pho med/_skye ba med na 'di nas 'ongs so zhes de ci zhig ston par 'gyur/_gang gA'i 
[\[222b.2\]]mchog gis gsol pa/_bcom ldan 'das ci chos thams cad sprul pa lta bu lags sam/_bka' stsal pa/_gang gA'i mchog de bzhin no/_/gsol pa/_bcom ldan 'das gal te chos thams cad sprul pa lta bu lags na/_gang gA'i mchog khyod da gzod gang nas 'ongs 
[\[222b.3\]]zhes ci'i slad du smra/_bcom ldan 'das kyis bka' stsal pa/_gang gA'i mchog sprul pa ni ngan song du mi 'gro_/mtho ris su mi 'gro_/yongs su mya ngan las 'das par mi 'gro na ci gang gA'i mchog kyang ngan song du mi 'gro_/mtho ris su mi 'gro_/yongs su mya ngan 
[\[222b.4\]]las 'das par mi 'gro 'am/_gang gA'i mchog gis gsol pa/_bcom ldan 'das gal te bdag gis dge bsnyen ma gang gA'i mchog sprul pa'i rang bzhin las gzhan lags par mthong na ni dge bsnyen ma gang gA'i mchog ngan song du mchi ba 'am mtho ris su mchi ba 
[\[222b.5\]]'am yongs su mya ngan las 'das par mchi ba ma lags so zhes bdag sprul pa dang bstun du yang mi rung lags na/_bcom ldan 'das bdag gis dge bsnyen ma gang gA'i mchog sprul pa'i rang bzhin las gzhan lags par ma mthong ste/_bcom ldan 'das de ltar bdag gis ma 
[\[222b.6\]]mthong na dge bsnyen ma gang gA'i mchog ngan song du mchi ba 'am/_mtho ris su mchi ba 'am/_yongs su mya ngan las 'das par mchi ba zhes ji skad bstan par bgyi/_bcom ldan 'das de lta lags kyis kyang g.yo ba dang /_rlom sems dang /_bskyod pa dang /_spros pa mchis na ji 
[\[222b.7\]]ltar 'di snyam du bdag ngan song du 'gro ba 'am/_mtho ris su 'gro ba 'am/_yongs su mya ngan las 'das par 'gro ba'o snyam du sems lags te/_bcom ldan 'das mya ngan las 'das pa'i dbyings ni nams kyang ngan song du mchi ba 'am/_mtho ris su mchi ba 'am/_yongs su 
[\[223a\]]
[\[223a.1\]]mya ngan las 'das par mchi ba ma lags te/_bcom ldan 'das dge bsnyen ma gang gA'i mchog kyang de lta bu'i dbyings can lags so/_/bcom ldan 'das kyis bka' stsal pa/_gang gA'i mchog khyod ci yongs su mya ngan las 'das pa la yang dag 
[\[223a.2\]]par ma zhugs sam/_gsol pa/_bcom ldan 'das su zhig gis mi skye ba la smras te/_khyod yongs su mya ngan las 'das pa la yang dag par ma zhugs sam zhes de skad bgyis na ji skad lan 'debs par 'gyur lags/_bcom ldan 'das kyis bka' stsal pa/_gang 
[\[223a.3\]]gA'i mchog mi skye ba zhes bya ba ni mya ngan las 'das pa'i tshig [{]bla dgas [,]bla dwags [}]yin na de ci zhig lan 'debs par 'gyur/_gang gA'i mchog gis gsol pa/_bcom ldan 'das ci chos thams cad ni mya ngan las 'das pa dang mtshungs pa lags sam/_bka' stsal pa/_gang gA'i 
[\[223a.4\]]mchog de de bzhin te/_chos thams cad ni mya ngan las 'das pa dang mtshungs so/_/gsol pa/_bcom ldan 'das gal te chos thams cad mya ngan las 'das pa dang mtshungs pa lags na gang gA'i mchog khyod yongs su mya ngan las 'das pa la yang dag par ma zhugs sam zhes 
[\[223a.5\]]nga ci zhig smra ste/_bcom ldan 'das su zhig gis sprul pa la smras te/_khyod yongs su mya ngan las 'das pa la yang dag par ma zhugs sam zhes de skad bgyis na ji skad lan 'debs par 'gyur lags/_bcom ldan 'das kyis bka' stsal pa/_gang gA'i mchog dri ba 'di 
[\[223a.6\]]ni dmigs pa med pa'o/_/gsol pa/_ci bcom ldan 'das kyis dmigs pa dang bcas pa'i smra bas smras lags sam/_bka' stsal pa/_gang gA'i mchog dri ba 'di ni dmigs pa med mod kyi/_'on kyang 'khor 'di na rigs kyi bu 'am/_rigs kyi bu mo 'du ba dag 
[\[223a.7\]]yod de/_de dag gi don chen por 'gyur bas dris so/_/de ci'i phyir zhe na/_gang gA'i mchog de bzhin gshegs pas ni chos nyid ces bya ba yang mngon par rdzogs par sangs ma rgyas na gang de las byung ba'i chos yongs su mya ngan las 'das pa la gnas pa lta ga la yod/_gsol pa/_
[\[223b\]]
[\[223b.1\]]gal te bcom ldan 'das kyis chos nyid ces bgyi ba yang mngon par rdzogs par sangs ma rgyas te/_de las byung ba'i chos lta gang zhig mchis par gyur na bcom ldan 'das kyis byang chub kyi slad du ji ltar dge ba'i rtsa ba yang dag par bsgrubs lags/_bcom ldan 'das 
[\[223b.2\]]kyis bka' stsal pa/_gang gA'i mchog gang dmigs pa de ni dge ba'i rtsa ba ma yin te/_byang chub sems dpa' dge ba'i rtsa ba de ni gang gi tshe yang dag par sgrub pa de'i tshe yang bsam gyis mi khyab pa nyid mi 'dor ro/_/gang gi tshe yang dag par mi sgrub pa de'i tshe yang bsam gyis mi khyab 
[\[223b.3\]]pa nyid mi 'dor ro/_/gsol pa/_bcom ldan 'das bsam gyis mi khyab pa la bsam gyis mi khyab pa zhes bgyi ba ci'i slad du bsam gyis mi khyab pa la bsam gyis mi khyab pa zhes bgyi/_bcom ldan 'das kyis bka' stsal pa/_gang gA'i mchog chos 'di ni sems 
[\[223b.4\]]pas thob par bya ba ma yin te/_sems pas thob par byar mi nus so/_/de ci'i phyir zhe na/_'di ltar 'di la ni sems nyid kyang mi dmigs na gang sems las rab tu byung ba'i chos lta ga la yod/_gang gA'i mchog sems mi dmigs pa ni bsam gyis mi khyab pa'i rgyud ces 
[\[223b.5\]]bya'o/_/bsam gyis mi khyab pa'i rgyud gang yin pa de ni thob pa ma yin/_mngon par rtogs pa ma yin/_shes pa ma yin/_mngon sum du byas pa ma yin te/_de ni thob par bya ba ma yin/_kun nas nyon mongs pa ma yin rnam par byang ba ma yin no/_/de ci'i phyir zhe 
[\[223b.6\]]na/_gang gA'i mchog 'di ltar de bzhin gshegs pas ni chos thams cad nam mkha' ltar nges par thugs su chud de/_gang gA'i mchog chos thams cad ni nam mkha' dang mtshungs pa gnyen po med pa'o/_/gsol pa/_bcom ldan 'das gal te chos thams cad 
[\[223b.7\]]nam mkha' dang mtshungs pa gnyen po ma mchis pa lags na bcom ldan 'das kyis gzugs zhes btags pa dang /_tshor ba dang /_'du shes dang /_'du byed rnams dang rnam par shes pa zhes btags pa dang /_phung po rnams dang /_khams rnams dang /_skye mched 
[\[224a\]]
[\[224a.1\]]rnams dang /_rten cing 'brel bar 'byung ba dang /_zag pa dang bcas pa dang /_zag pa ma mchis pa dang /_kun nas nyon mongs pa dang /_rnam par byang ba dang /_'khor ba dang /_mya ngan las 'das pa zhes btags pa ji lta bu lags/_
[\[224a.2\]]bcom ldan 'das kyis bka' stsal pa/_gang gA'i mchog 'di lta ste dper na bdag bdag ces 'dogs kyang bdag gang yang mi dmigs pa de bzhin du gang gA'i mchog ngas gzugs zhes btags te gzugs gang yang mi dmigs so/_/de bzhin du ngas tshor ba dang /_'du 
[\[224a.3\]]shes dang /_'du byed rnams dang /_rnam par shes pa zhes btags te rnam par shes pa gang yang mi dmigs so/_/phung po rnams dang /_khams rnams dang /_skye mched rnams dang /_rten cing 'brel bar 'byung ba dang /_zag pa dang bcas pa dang /_zag pa med pa dang /_
[\[224a.4\]]kun nas nyon mongs pa dang /_rnam par byang ba dang /_'khor ba dang /_mya ngan las 'das pa zhes bya ba yang ngas btags te mya ngan las 'das pa gang yang mi dmigs so/_/gang gA'i mchog 'di lta ste dper na smig rgyu rnams la ni chu yod med de mi dmigs so/_/gang gA'i 
[\[224a.5\]]mchog de bzhin du ngas gzugs zhes bya bar btags kyang gzugs gang yang mi dmigs so/_/ngas tshor ba dang /_'du shes dang /_'du byed rnams dang /_rnam par shes pa zhes btags kyang rnam par shes pa gang yang mi dmigs so/_/phung po rnams dang /_khams 
[\[224a.6\]]rnams dang /_skye mched rnams dang /_rten cing 'brel bar 'byung ba dang /_zag pa dang bcas pa dang /_zag pa med pa dang /_kun nas nyon mongs pa dang /_rnam par byang ba dang /_'khor ba dang /_mya ngan las 'das pa zhes bya bar ngas btags kyang don dam par na de 
[\[224a.7\]]dag thams cad med cing mi dmigs so/_/gang gA'i mchog gang chos la mchog tu 'dzin pa med par tshangs par spyad pa spyod pa de lta bu ni legs par gsungs pa'i chos 'dul ba la tshangs par spyod pa la gnas pa yin no/_/gang gA'i mchog mngon pa'i nga rgyal can 
[\[224b\]]
[\[224b.1\]]gnas dmigs nas tshangs par spyad par spyod pa de dag gi tshangs par spyod pa de ni yongs su ma dag pa'o zhes nga smra'o/_/gang dag tshangs par spyod pa yongs su ma dag pa de dag ni zab mo rgyud chad pa'i chos 'di lta bu 'di thos na dngangs skrag par 'gyur te/_de dag skye ba dang /_
[\[224b.2\]]rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams las yongs su mi 'grol te/_de dag ni sdug bsngal gyi skal ba can du 'gyur ro zhes nga smra'o/_/gang gA'i mchog da 
[\[224b.3\]]ltar ram nga 'das pa'i phyi na yang rung ste/_gang dag zab mo rgyud chad pa 'di lta bu'i chos ston pa de dag la mi gti mug pa dag gsod pa po'i 'du shes skyed par 'gyur te/_de ltar mi gti mug pa de dag log par zin pas bsad pa'i zhe sdang bskyed nas ngan song du 'gro 
[\[224b.4\]]bar 'gyur ro/_/gang gA'i mchog gis gsol pa/_bcom ldan 'das rgyud chad pa rgyud chad pa zhes bgyi ba ci'i slad du rgyud chad pa zhes bgyi/_bcom ldan 'das kyis bka' stsal pa/_gang gA'i mchog chos 'di ni rgyud gcad pa'am/_dbye ba 'am/_rnam 
[\[224b.5\]]par gzhig pa ma yin te/_de'i phyir rgyud chad pa zhes bya ste/_'di ni yang dag pa'i mtha' zhes bya/_bsam gyis mi khyab pa'i rgyud ces bya'o/_/de nas bcom ldan 'das kyis de'i tshe 'dzum pa mdzad do/_/de nas bcom ldan 'das kyi zhal gyi sgo nas 'od zer kha 
[\[224b.6\]]dog sna tshogs kha dog du ma 'di lta ste/_sngon po dang /_ser po dang /_dmar po dang /_dkar po dang /_btsod ka dang /_shel dang /_dngul gyi kha dog lta bu dag byung nas de dag gis 'jig rten gyi khams mtha' yas mu med pa dag snang bar byas te 'od kyis khyab par 
[\[224b.7\]]byas nas tshangs pa'i 'jig rten gyi bar du mngon par byung ste slar log nas bcom ldan 'das kyi zhal gyi sgor nub bo/_/de nas tshe dang ldan pa kun dga' bos bla gos phrag pa gcig tu gzar te pus mo g.yas pa'i lha nga sa la btsugs nas bcom ldan 'das ga la ba de logs 
[\[225a\]]
[\[225a.1\]]su thal mo sbyar ba btud de bcom ldan 'das la 'di skad ces gsol to/_/bcom ldan 'das de bzhin gshegs pa rnams ni rgyu ma mchis par 'dzum pa mi mdzad na 'dzum pa mdzad pa'i rgyu gang lags rkyen gang lags/_bcom ldan 'das kyis 
[\[225a.2\]]bka' stsal pa/_kun dga' bo ngas mngon par shes te/_sa phyogs 'di nyid du de bzhin gshegs pa stong gis gang gA'i mchog ces bya ba kho na'i dge bsnyen ma sha stag las brtsams te/_chos kyi rnam grangs 'di bshad do/_/dge bsnyen ma de dag thams cad ni rab tu 
[\[225a.3\]]byung nas phung po med pa'i mya ngan las 'das pa'i dbyings su yongs su mya ngan las 'das so/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_ji ltar gzung bar 
[\[225a.4\]]bgyi/_bcom ldan 'das kyis bka' stsal pa/_kun dga' bo chos kyi rnam grangs 'di ni dri ma med pa zhes bya ste/_'di dri ma med pa zhes bya bar zung shig_/chos kyi rnam grangs 'di bstan pa na dge slong bdun brgya dang /_dge slong ma bzhi brgya len pa med par zag pa rnams 
[\[225a.5\]]las sems rnam par grol lo/_/de nas 'dod pa na spyod pa dang /_gzugs na spyod pa'i lha'i bu rnams kyis lha'i me tog rnams dang /_tsan dan gyi phye ma rnams mngon par sprul te/_bcom ldan 'das la gtor nas tshig 'di skad ces 'di ltar grong khyer mnyan yod 
[\[225a.6\]]na dge bsnyen ma 'di lta bu gnas la de de bzhin gshegs pa dang lhan cig tu smra yang de'i lus ngal bar yang mi 'gyur ba dang /_ji ltar yang gang gA'i mchog 'di sngon gyi rgyal ba la lhag par bya ba byas shing dge ba'i rtsa ba bskyed pa dang /_yun ring po nas dge ba spyad pa dang /_/
[\[225a.7\]]yun ring po nas tshangs par spyad pa dang /_sangs rgyas mang po la bsnyen bkur byas pa 'di ni ngo mtshar to zhes smras so/_/bcom ldan 'das kyis bka' stsal pa/_lha'i bu dag de de bzhin te/_'di ni sngon gyi rgyal ba la lhag par bya ba byas pa/_dge ba'i rtsa ba bskyed pa/_yun 
[\[225b\]]
[\[225b.1\]]ring du tshangs par spyad pa la gnas pa'o/_/bcom ldan 'das kyis de skad ces bka' stsal nas/_dge bsnyen ma gang gA'i mchog dang /_lha dang /_mi dang lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par 
[\[225b.2\]]bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las gang gA'i mchog gis zhus pa'i le'u zhes bya ste sum cu rtsa gcig pa rdzogs so//_//rgya gar gyi mkhan po dzi na mi tra dang /_
[\[225b.3\]]dA na shI la dang /_zhu chen gyi lo ts+tsha ba ban de ye shes sde la sogs pas bsgyur cing zhus te skad gsar chad kyis kyang bcos nas gtan la phab pa//_//[ {D76}]@##/_/'phags pa dkon mchog brtsegs pa chen po'i chos kyi rnam grangs le'u stong phrag brgya 
[\[225b.4\]]pa las le'u sum cu rtsa gnyis pa ste 'phags pa mya ngan med kyis byin pa lung bstan pa/_bam po gcig pa/_/rgya gar skad du/_Ar+ya a sho ka dat+ta byA ka ra Na nA ma ma hA yA na sU tra/_bod skad du/_'phags pa mya ngan med kyis byin pa lung bstan pa zhes bya ba theg pa chen 
[\[225b.5\]]po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das [(]rgyas [,]rgyal [)]po'i khab na bya rgod kyi phung po'i ri la dge slong lnga brgya tsam gyi dge slong gi dge 'dun chen po dang /_byang chub sems 
[\[225b.6\]]dpa' brgyad stong thams cad kyang gzungs thob pa/_spobs pa thogs pa med pa/_mngon par shes pa sgrub pa la mkhas pa/_chos zab mo'i tshul la gnas pa stong pa nyid la gnas pa/_mtshan ma med pa la gnas pa/_smon pa med pa la gnas pa/_mi dmigs pa'i 
[\[225b.7\]]chos la gnas pa/_mi gnas par chos ston pa/_mi skye ba'i chos la bzod pa dang ldan pa sha stag la 'di lta ste/_byang chub sems dpa' lhun po dang /_byang chub sems dpa' lhun po chen po dang /_byang chub sems dpa' ye shes lhun po dang /_byang chub sems 
[\[226a\]]
[\[226a.1\]]dpa' rin chen seng ge dang /_byang chub sems dpa' seng ge blo gros dang /_byang chub sems dpa' rtag tu lag brkyang dang /_byang chub sems dpa' rtag tu lag bsgreng dang /_byang chub sems dpa' rtag tu brtson dang /_byang chub sems dpa' rtag tu 
[\[226a.2\]]'dzum zhing rab tu dga' ba dang /_byang chub sems dpa' dbang po las 'das pa dang /_byang chub sems dpa' rtag tu gdung dang /_byang chub sems dpa' rin chen sems dang /_byang chub sems dpa' lag na rin chen dang /_byang chub sems dpa' lag na rin chen 
[\[226a.3\]]thogs dang /_byang chub sems dpa' rin chen bkra ldan dang /_byang chub sems dpa' kha lo sgyur dang /_byang chub sems dpa' kha lo sgyur chen po dang /_byang chub sems dpa' bden pa la dga' ba dang /_byang chub sems dpa' byams pa dang /_byang chub sems dpa' 
[\[226a.4\]]'jam dpal gzhon nur gyur pa dang /_skyes bu dam pa brgyad la 'di lta ste/_byang chub sems dpa' bzang skyong dang /_byang chub sems dpa' dkon mchog 'byung gnas dang /_byang chub sems dpa' phug sbas dang /_byang chub sems dpa' dbang po'i lha dang /_
[\[226a.5\]]byang chub sems dpa' chu lha'i lha dang /_byang chub sems dpa' blo gros yangs pa dang /_byang chub sems dpa' blo gros khyad par can dang /_byang chub sems dpa' blo gros 'phel dang /_de dag la sogs pa byang chub sems dpa' brgyad stong dang thabs cig tu 
[\[226a.6\]]bzhugs so/_/de nas de'i tshe bcom ldan 'das rgyal po'i khab kyi grong khyer chen po na gnas shing bzhugs pa la rgyal po ma skyes dgra dang /_rgyal po'i bka' la gtogs pa dang /_blon po dang /_sna chen po la gtogs pa dang /_zhang blon gyi bu tsha dang /_zhabs drung na 'khod pa 
[\[226a.7\]]dang /_pho brang 'khor gyi mi dang /_bram ze dang /_rgyal rigs dang /_khyim bdag rnams kyis bsti stang du byas/_bla mar byas/_ri mor byas/_mchod par byas te/_de nas bcom ldan 'das 'khor brgya stong du mas yongs su bskor cing mdun gyis bltas nas chos bstan pa 'di lta ste/_
[\[226b\]]
[\[226b.1\]]tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba rab tu ston to/_/de nas tshe dang ldan pa sha ra dwa ti'i bu dang /_tshe dang ldan pa maud gal gyi bu chen po 
[\[226b.2\]]dang /_tshe dang ldan pa 'od srung chen po dang /_tshe dang ldan pa rab 'byor dang /_tshe dang ldan pa byams ma'i bu gang po dang /_tshe dang ldan pa rta thul dang /_tshe dang ldan pa nye bar 'khor dang /_tshe dang ldan pa sgra gcan zin dang /_tshe dang ldan pa nam gru dang /_tshe dang ldan pa kun dga' bo dang /_
[\[226b.3\]]tshe dang ldan pa ma 'gags pa dang /_de dag dang gzhan yang nyan thos chen po rab tu mang po rnams snga dro'i dus kyi tshe chos gos dang sham thabs bgos nas lhung bzed thogs te rgyal po'i khab kyi grong khyer chen por bsod snyoms kyi phyir zhugs so/_/de nas nyan thos chen po de dag rgyal po'i 
[\[226b.4\]]khab kyi grong khyer chen por mthar chags su bsod snyoms kyi phyir rgyu zhing mthar gyis rgyal po ma skyes dgra'i pho brang ga la ba der dong ste lhags nas phyogs gcig tu cang mi smra bar 'khod do/_/yang de'i tshe rgyal po ma skyes dgra'i pho brang na bu mo mya ngan med kyis byin pa zhes bya ba btsas nas lo 
[\[226b.5\]]bcu gnyis lon pa 'dra ba gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa/_sngon gyi rgyal ba la lhag par bya ba byas pa/_dge ba'i rtsa ba bskyed pa/_sangs rgyas brgya stong mang po la bsnyen bkur byas pa/_bla na med pa'i byang chub 
[\[226b.6\]]las phyir mi ldog pa de rang gi pha'i khang [{]bzangs [,]bzang [}]na khri gser gyi rkang pa can yod pa la 'dug par gyur to/_/de nas bu mo mya ngan med kyis byin pas nyan thos chen po de dag mthong na khri de las ma langs te bstsur yang mi 'gro_/phyag kyang mi byed/_gtam yang mi zer/_stan yang mi 'ding 
[\[226b.7\]]bsod snyoms yang mi 'bul bar kha rog ste 'dug go_/de nas rgyal po ma skyes dgras nyan thos chen po de dag rgyal po'i pho brang du 'ongs zhes thos nas rang gi khang [{]bzangs kyi [,]bzang gi [}]snga khang ga la ba der song ste phyin nas nyan thos chen po de dag la mchog tu sdug par 'dzin pas mngon par dga' 
[\[227a\]]
[\[227a.1\]]zhing stan yang bting ngo /_/rgyal po ma skyes dgras bu mo mya ngan med kyis byin pas nyan thos chen po de dag mthong bzhin du kha rog ste 'dug pa mthong nas bu mo mya ngan med kyis byin pa la 'di skad ces smras so/_/bu mo 'di dag ni bcom ldan 'das de bzhin gshegs 
[\[227a.2\]]pa dgra bcom pa yang dag par rdzogs pa'i sangs rgyas shAkya thub pa de'i nyan thos chen po ste/_che ba nyid kyi yon tan gyi chos dang ldan pa/_zag pa zad pa/_bya ba byas pa/_byed pa byas pa/_khur bor ba bdag gi don rjes su thob pa/_srid pa kun du sbyor ba yongs su zad pa/_yang 
[\[227a.3\]]dag pa'i shes pas sems shin tu rnam par grol ba/_bsod nams kyi zhing du gyur pa/_snying brtse ba can yin te/_'jig rten la snying brtse ba'i phyir bsod snyoms kyi phyir rgyu ba khyod kyis mi shes sam/_ci na khyod kyis de dag mthong la/_mthong bzhin du khri las kyang mi ldang /_bstsu bar 
[\[227a.4\]]yang mi byed phyag kyang mi 'tshal/_gtam yang mi zer/_stan dang bsod snyoms la yang spyan mi 'dren/_dad pa dang gus pa yang mi skyed par ci'i phyir ma gus pa ston cing kha rog ste 'dug_/khyod kyis don gyi dbang ci zhig mthong /_de skad ces smras pa dang /_bu mo mya ngan med kyis byin 
[\[227a.5\]]pas rang gi pha rgyal [(]pho [,]po [)]ma skyes dgra la 'di skad ces smras so/_/yab 'di ji snyam du dgongs/_ci 'khor los sgyur ba'i rgyal po rgyal phran la ldang ba'am/_bstsur mchi ba nam yang gsan tam/_gzigs sam/_rgyal pos smras pa/_bu mo de ni ma yin no/_/bu mos smras pa/_yab 
[\[227a.6\]]ci lha'i dbang po brgya byin lha gzhan dag la ldang ba'am/_bstsur mchi 'am/_rgyal pos smras pa/_bu mo de ni ma yin no/_/bu mos smras pa/_yab ci mi mjed kyi bdag po tshangs pa lha gzhan dag la ldang ngam/_bstsur mchi'am/_rgyal pos smras pa/_bu mo de ni ma yin no/_/bu 
[\[227a.7\]]mos smras pa/_yab ci rgya mtsho chen po mtsho dang /_mtshe'u dang /_chu mig dang /_mtsho bran dang /_lteng ka dang /_khron pa la phyag 'tshal ba gsan tam/_gzigs sam/_rgyal pos smras pa/_bu mo de ni ma yin no/_/bu mos smras pa/_yab ci ri'i rgyal po ri rab ri nag po gzhan dag 
[\[227b\]]
[\[227b.1\]]la 'dud pa'am/_phyag 'tshal ba gsan tam/_gzigs sam/_rgyal pos smras pa/_bu mo de ni ma yin no/_/bu mos smras pa/_yab ci nyi ma dang /_zla ba dang /_skar ma'i tshogs srin bu me khyer gyi 'od 'dod pa gsan tam/_gzigs sam/_rgyal pos smras pa/_bu 
[\[227b.2\]]mo de ni ma yin no/_/bu mos smras pa/_yab ci [{]ri dgas [,]ri dwags [}]kyi rgyal po seng ge wa la ldang ba'am/_bstsur mchi ba gsan tam/_gzigs sam/_rgyal pos smras pa/_bu mo de ni ma yin no/_/bu mos smras pa/_yab de bzhin du su zhig bla na med pa yang dag par rdzogs pa'i 
[\[227b.3\]]byang chub tu sems bskyed nas byams pa chen po dang /_snying rje chen po'i seng ge'i sgra bsgrags la dman pa la mos pa'i nyan thos wa lta bur gyur pa byams pa chen po dang /_snying rje chen po dang bral ba dag la dga' zhing ldang ba'am/_bstsur mchi ba'am/_phyag 'tshal ba'am/_
[\[227b.4\]]bkur sti bgyid/_yab chos kyi rgyal po chen po su zhig chos kyi 'khor lo bla na med pa bskor tam/_skor bar bgyid pa na nyan thos dman pa/_zhan pa zhum pa/_nyi tshe ba'i shes pa dang ldan pa rnams la dga' bas phyag 'tshal ba'am/_'dud pa bgyid/_yab lha'i 
[\[227b.5\]]bdag po lha'i dbang po lta bu su zhig rnam par dag pa'i lha'i bdag po don du gnyer ba na dge ba chung ba'i lha lta bu'i nyan thos dag la 'dod pa'am/_phyag 'tshal ba'am/_ldang ba'am/_bstsur mchi bar bgyid/_yab mi mjed kyi bdag po tshangs pa lta bu su zhig 'jig rten na 
[\[227b.6\]]tshangs pa'i snga khang bla na med pa don du gnyer ba na dge ba'i rtsa ba chung ba'i tshangs pa lta bu'i nyan thos dag la 'dod pa'am/_ldang ba'am/_bstsur mchi ba'am/_phyag 'tshal bar bgyid/_yab su zhig ye shes rgya mtsho dpag tu med pa mi mnyam pa dang mnyam pa'i chos rtogs pa 
[\[227b.7\]]tshol ba na ba lang gi rmig rjes kyi chu lta bu'i tshul khrims kyi rjes su song ba'i nyan thos dag la 'dod pa'am/_ldang ba'am/_bstsur mchi ba'am/_phyag 'tshal bar bgyid/_yab su zhig ri rab lta bu'i bsam gtan dang /_rnam par thar pa dang ldan pa'i de bzhin gshegs pa'i 
[\[228a\]]
[\[228a.1\]]gzugs kyi sku don du gnyer ba na yungs 'bru lta bu'i ting nge 'dzin gyi stobs dang ldan pa'i nyan thos dag la ldang ba'am/_bstsur mchi ba'am/_phyag 'tshal ba'am/_'dud pa'am/_'dod pa skyed par bgyid/_yab su zhig sangs rgyas bcom ldan 'das 
[\[228a.2\]]rnams kyi che ba nyid shes rab dang /_bsod nams dang /_ye shes dang /_yon tan nyi ma dang zla ba'i snang ba dpag tu med pa lta bu thos nas srin bu me khyer gyi 'od lta bu rang gi rgyud la snang ba gnas pa gzhan gyi sgra'i rjes su song ba'i nyan thos dag gi rnam par grol ba la 'dod pa skyed par 
[\[228a.3\]]bgyid/_bdag ni de bzhin gshegs pa rnams yongs su mya ngan las 'das kyang nyan thos rnams la phyag mi 'tshal na bzhugs bzhin du lta ci smos/_de ci'i slad du zhe na/_su zhig zla ba dang nyi ma'i dkyil 'khor btang ste srin bu me khyer la phyag 'tshal bar bgyid/_yab gang nyan 
[\[228a.4\]]thos la sten pa ni nyan thos kyi sems dang gnas par 'gyur ro/_/yang dag par rdzogs pa'i sangs rgyas la sten na thams cad mkhyen pa'i rin po che'i sems bskyed pa dang gnas par 'gyur ro/_/de nas rgyal po ma skyes dgras bu mo mya ngan med kyis byin pa la 'di skad ces smras so/_/
[\[228a.5\]]'di ltar khyod nyan thos 'di dag mthong bzhin du mi ldang zhing bstsur mi 'gro la phyag mi 'tshal zhing bsnyen bkur mi byed de/_'di dag stan dang /_bsod snyoms la spyan mi 'dren pa ni bu mo khyod lhag pa'i nga rgyal can zhig go_/de skad ces smras pa dang /_bu mo mya ngan med kyis byin 
[\[228a.6\]]pas rang gi pha rgyal po ma skyes dgra la 'di skad ces smras so/_/yab bdag ni lhag pa'i nga rgyal can ma lags so/_/de ci'i slad du zhe na/_yab khyod nyid grong khyer gyi dbul po rnams la mi bzhengs/_bstsur mi bzhud/_stan mi 'dings pa las na khyod nyid lhag pa'i nga rgyal can 
[\[228a.7\]]lags pa snyam bgyid do/_/rgyal pos smras pa/_bu mo de dag ni nga dang mtshungs pa ma yin no/_/bu mos smras pa/_yab de bzhin du byang chub sems dpa' sems dang po bskyed pa ni nyan thos dang rang sangs rgyas thams cad dang mtshungs pa ma lags so/_/rgyal pos smras 
[\[228b\]]
[\[228b.1\]]pa/_bu mo byang chub sems dpa' rnams ni nga rgyal dang dregs pa spangs te sems can thams cad la 'dud cing phyag 'tshal bar mi byed dam/_bu mos smras pa/_yab byang chub sems dpa' ni 'khon du 'dzin pa dang /_tha ba dang /_khro ba dang /_gnod sems dang /_nyes pa 
[\[228b.2\]]spang pa dang /_dge ba'i rtsa ba yongs su smin par bgyid pa'i slad du sems can thams cad la 'dud cing phyag 'tshal lo/_/yab nyan thos chen po 'di dag la ni 'khon du 'dzin pa dang /_tha ba dang /_khro ba dang /_gnod sems dang /_nyes pa bsal bar bgyi ba ma mchis/_
[\[228b.3\]]spang bar bgyi ba dang /_dge ba 'phel bar bgyi ba yang ma mchis te/_yab nyan thos thams cad la ni sangs rgyas 'bum gyis nyan thos kyi tshul khrims ji snyed pa dang /_ting nge 'dzin ji snyed pa dang /_shes rab ji snyed pa'i chos bstan du lags kyang /_yab de dag la ni tshul 
[\[228b.4\]]khrims kyang ga las mchi/_ting nge 'dzin kyang ga las mchi/_shes rab kyang ga las mchi/_rnam par grol ba yang ga las mchi/_rnam par grol ba'i ye shes mthong ba yang ga las mchi/_yab 'di lta ste dper na bum pa chab kyis gtams pa'i nang du char bab na de chab kyi 
[\[228b.5\]]thigs pa gcig kyang mi len la/_der gnas par yang mi 'gyur ro/_/yab de bzhin du nyan thos rnams la gal te sangs rgyas 'bum gyis chos bshad du lags kyang de dag 'dzin par yang mi 'gyur la tshul khrims dang /_ting nge 'dzin dang /_shes rab dang /_rnam 
[\[228b.6\]]par grol ba dang /_rnam par grol ba'i ye shes mthong ba yang de dag la gnas par mi 'gyur zhing rnam par 'phel bar yang mi 'gyur ro/_/yab 'di lta ste dper na rgya mtsho chen po ni chu klung thams cad dang /_char gyi rgyun thams cad 'dzin cing der gnas par 'gyur ro/_/de ci'i slad du 
[\[228b.7\]]zhe na/_rgya mtsho chen po ni tshad ma mchis pa'i slad du'o/_/yab byang chub sems dpa' sems dpa' chen po rgya mtsho lta bu de dag kyang de bzhin te/_chos bstan pa'i chu thams cad yang dag par 'dzin cing chos bstan pa thams cad de la yang dag par gnas so/_/de ci'i slad 
[\[229a\]]
[\[229a.1\]]du zhe na/_'di ltar byang chub sems dpa' sems dpa' chen po rnams kyi thams cad mkhyen pa nyid kyi sems kyi snod de ni mi mnyam pa dang mnyam pa'i slad du'o/_/de la 'di skad ces bya ste/_ma skyes dgra'i bu mor gyur pa ni/_/mya ngan med byin yon tan gzi brjid 
[\[229a.2\]]brgyan/_/nyan thos lnga brgya dag ni lhags gyur kyang /_/de la phyag bya'i phyir ni de ma langs/_/ma skyes dgra yis de la smras pa ni/_/bu mo don 'di nga las mnyan par gyis/_/khyod kyis nyan thos lnga brgya mthong bzhin du/_/phyag bya'i phyir na ci phyir ldang mi byed/_/bu mo mya ngan med 
[\[229a.3\]]kyis byin na re/_/nyan thos 'di dag bdag gis mthong ba na/_/ci phyir phyag 'tshal bsam pa mi skye ba/_/bdag mchis yab cig tshig ni gsan par gsol/_/dper na mi zhig rgya mtshor mchis nas kyang /_/rin chen 'byung khung nas ni mching bu blangs/_/de bzhin bdag ni nyan 
[\[229a.4\]]thos thams cad kyang /_/ye shes dbyings nas nyan thos blangs snyam bgyid/_/dper na rgyal po nor gyi dbang phyug po/_/sa bdag 'khor los sgyur ba mnyes bgyis nas/_/kAr Sha pA Na gcig tsam gsol na ni/_/de yis rgyal po bsten pa don ma mchis/_/gang gis 
[\[229a.5\]]'khor los sgyur ba mnyes bgyis nas/_/bye ba phrag stong gsol ba bgyis na ni/_/des ni dbul mang nor dang ldan par bgyid/_/des ni rgyal po legs par bsten pa lags/_/kAr Sha pA Na slong ba'i mi bzhin du/_/gang gis sangs rgyas yon tan mtha' yas rnams/_/
[\[229a.6\]]thos nas theg pa dman la 'dod skyed pa/_/nyan thos kun la bdag ni de snyam bgyid/_/nor rnams sgrub bgyid mi ni ji lta ba/_/byang chub sems dpa' mkhas pa de 'dra ste/_/rgyal ba chos kyi rgyal po mnyes bgyis shing /_/byang chub reg nas sems can 'dul bar bgyid/_/
[\[229a.7\]]dper na nad pa nad brgyas gzir rnams sman pa yis/_/grol bgyid de bzhin gzhan gyi sgra phyir 'brang ba yi/_/nyan thos nyon mongs rnams kyis gzir ba thams cad kyang /_/byang chub sems dpa' sman pa lta bus grol bar bgyid/_/sems can mang po grol bgyid sman pa btang 
[\[229b\]]
[\[229b.1\]]nas ni/_sos gyur sems can la ni su zhig 'dud par bgyid/_/de bzhin rdzogs pa'i sangs rgyas sman par gnyer ba na/_/sos gyur nyan thos la ni su zhig 'dud par bgyid/_/'di ltar nad pa sos par gyur pa thams cad la/_/sman pa dag gis gso bar nus par 
[\[229b.2\]]mi 'gyur ba/_/de bzhin nyan thos thams cad sos par gyur pa la/_/sangs rgyas sman pa dag gis gso bar mi spyod do/_/'di na sman pa gang zhig bdag gis bdag nyid la/_gso bar sems kyi sems can gzhan la ma lags te/_/de 'dra'i bdag nyid 'gengs 
[\[229b.3\]]par bgyid pa'i nga rgyal gyi/_/sman pa de dag la ni 'dod pa'i sems mi skyed/_/sman pa gang zhig snying rje bskyed nas bdag nyid ji lta bar/_/de bzhin pha rol rnams kyang nad las grol bgyid pa/_/de ni mchod par 'os shing bsngags par bgyi ba dang /_/'jig rten kun gyis 
[\[229b.4\]]'dud par bgyi ba'i gnas kyang lags/_/gang zhig ye shes rig pa gtso bo rtogs gyur nas/_/bdag nyid grol bar bgyid kyi sems can gzhan ma lags/_/de ni sman pa bdag nyid grol bar bgyi ba ltar/_/mkhas pa dag gis mchod par bgyi ba'i gnas ma lags/_/
[\[229b.5\]]gang zhig ye shes rig pa gtso bo rtogs gyur nas/_/sems can grangs med sdug bsngal dag las grol bgyid pa/_/de dag byang chub mchog la 'dun pa skyed pa ste/_/de ni 'jig rten kun gyis bsngags par bgyi ba lags/_/e ran da yi shing sdong mdzes pa ma lags la/_/
[\[229b.6\]]de dag rnams kyi grib ma 'ang yangs pa ma lags te/_/e ran da yi shing 'dra nyan thos thams cad kyi/_/rnam par grol ba'i grib ma nye bar bsten ma lags/_/tsan dan mchog gi sdong chen dag ni tsha ba yis/_/gdungs pa'i skye bo rnams kyi nye bar bsten pa lags/_/de bzhin bdag 
[\[229b.7\]]ni byang chub sems dpa' rnams la yang /_lha dang bcas pa'i 'jig rten dag gi don bgyid snyam/_ba lang rmig rjes chu ni yangs ma lags/_/tsha bas gdungs pa zhi bar mi bgyid la/_/gang gA'i klung ni sems can bye ba stong /_/tshim par bgyis nas rgya mtsho chen por mchi/_/ba lang rmig rjes 
[\[230a\]]
[\[230a.1\]]chu 'dra'i nyan thos kun/_/sems can kun gyi tsha ba zhi mi bgyid/_/gang gA'i klung 'dra byang chub sems dpa' rnams/_/sems can mtha' yas chos kyis tshim par bgyid/_/ji ltar rin chen char ni 'bab pa na/_/dbul po dag ni 'gron bu len par 
[\[230a.2\]]bgyid/_/gang zhig nor mang de dag blangs nas ni/_/sems can dbul po nor dang ldan par bgyid/_/de ltar sangs rgyas rin chen chos char 'bebs/_/nyan thos rnams ni dam chos rin chen las/_/chung ngu 'dzin te byang chub sems dpa' rnams/_/sems can don slad mang du len 
[\[230a.3\]]par bgyid/_/ji ltar sems can dag ni ri rab kyi/_/drung du mchis na gser gyi mdog tu 'gyur/_/ri bo gzhan la sems can rnams mchis na/_/gser gyi kha dog can du yong mi 'gyur/_/byang chub sems dpa' rnams ni ri rab bzhin/_/gang dag mthus ni lhar bcas skye dgu 
[\[230a.4\]]rnams/_/rnam grol mdog tu kha dog gcig tu 'gyur/_/nyan thos rnams kyi ye shes 'dod mi bgyid/_/yab cig ji ltar rtswa bran rtse mo yi/_/zil pa'i thigs pas lo tog rgyas mi bgyid/_/rab tu khebs pa'i sprin gyis sa steng 'di/_/tshim par bgyid cing lo tog 'phel bar 
[\[230a.5\]]bgyid/_/nyan thos thams cad zil pa'i thigs pa bzhin/_/byang chub sems dpa' rab khebs sprin dang 'dra/_/snying rje mngon byas gang dag bsten na ni/_/stong gsum dam chos chu yis tshim par bgyid/_/ka ra bi ra'i me tog dri mchog min/_/des ni skyes pa bud med dga' mi 
[\[230a.6\]]'gyur/_/tsam pa ka yi me tog dri la dga'/_/ud pal bal shi ka yang de bzhin no/_/nyan thos ka ra bi ra'i dri bzhin te/_/de dag shes pas skye dgu dga' mi 'gyur/_/kun mkhyen dri can byang chub sems dpa' la/_/lha dang mi rnams rab tu dga' bar 'gyur/_/gcig pu mchi 
[\[230a.7\]]ba de la mtshar ci mchi/_/gang zhig sems can mtha' yas khrid pa rmad/_/nyan thos mi reng gcig pu mchi ba bzhin/_/byang chub sems dpa' rnams ni ded dpon 'dra/_/'gron zhig gzhan gyis stsal pa 'tshal ba dang /_/skye bo kun la stsol bgyid kun 'gron bzhin/_/sgra 'brang 
[\[230b\]]
[\[230b.1\]]nyan thos kun ni 'gron dang 'dra/_/byang chub sems dpa' kun la 'gron bgyid bzhin/_/gzings la brten pas chu bo chen po las/_/gzhan dag bsgral bar nus par mi 'gyur gyi/_/brtan bgyis gru yi nang du zhugs nas ni/_/sems can bye ba mang po sgrol bar bgyid/_/nyan 
[\[230b.2\]]thos gzings la brten pa lta bu ste/_/sems can gzhan dag sgrol bar ji ltar nus/_/rdzogs pa'i byang chub grur zhugs byang chub sems/_/sdug bsngal mtsho las sems can sgrol bar bgyid/_/ji ltar g.yul ngor bong bu zhon na ni/_/dgra las rgyal bar nus par mi 'gyur gyi/_/
[\[230b.3\]]glang chen rta dang shing rta zhon na ni/_/g.yul du lhags pa'i dgra rnams choms par nus/_/nyan thos rnams ni bong bu zhon pa bzhin/_/byang chub sems dpa' glang chen zhon 'dra ste/_/sems can kun la phan dang bde slad du/_/de dag shing dbang drung du bdud kyang 'joms/_/
[\[230b.4\]]ji ltar bar snang skar mas rgyas gyur kyang /_/de dag gis ni mtshan mo mdzes mi 'gyur/_/zla ba rab tu rgyas pa shar bas ni/_/mtshan mo mkha' la thig le bzhin du mdzes/_/yab cig nyan thos 'di dag skar ma 'dra/_/rgyal po byang chub sems dpa' zla ba bzhin/_/gang dag 
[\[230b.5\]]sems can kun la sman slad du/_/ye shes shar bas skye bo snang bar bgyid/_/yab cig srin bu me khyer tshogs 'od kyis/_/las rnams la ni 'jug par mi nus kyi/_/'dzam gling 'di na nyi ma'i 'od rnams kyis/_/bya ba sna tshogs brgya dag bgyid par 'gyur/_/nyan thos 
[\[230b.6\]]'di dag srin bu me khyer 'dra/_/de dag shes 'od yang dag mthong mi 'gyur/_/sangs rgyas rnam grol nyi ma lta bu yi/_/shes rab ye shes kyis ni sems can 'grel/_/yab cig wa brgya dag gis skad phyung yang /_/[{]ri dgas [,]ri dwags [}]tshogs rnams 'drog par mi 'gyur gyi/_/seng 
[\[230b.7\]]ge'i skad kyis glang chen [{]ri dgas [,]ri dwags [}]dang /_/byar bcas rnams kyang phyogs su 'byer bar 'gyur/_/yab cig de ltar nyan thos wa 'drar gzigs/_/de dag skad kyis bdud rnams skrag mi 'gyur/_/rgyal po byang chub sems dpa'i spyod spyad pas/_/bdud dang de bzhin bdud rig skrag 
[\[231a\]]
[\[231a.1\]]par 'gyur/_/yab cig rgyu 'di bdag gis mthong bas na/_/theg pa dman pa dag la 'dod mi skyed/_/su zhig bla med byang chub spangs nas ni/_/theg pa dman la 'dod pa skyed par bgyid/_/gang zhig byang chub dam pa yongs spangs nas/_/theg pa dman la 'dod pa skyed 
[\[231a.2\]]par bgyid/_/de dag 'tsho ngan rnyed pa thob ma gyur/_/de dag mir skyes pa ni nyes par mchis/_/gang dag lhar bcas 'jig rten sman slad du/_/byang chub mchog la 'dun pa skyed par bgyid/_/de dag legs 'tsho rnyed pa legs par rnyed/_/de dag mi lus thob pa legs par mchis/_/gang dag 
[\[231a.3\]]lus dang ngag dang yid kyis kyang /_/'jig rten sman slad las bgyid yid kyang rton/_/gang dag rtag tu sems can sman slad brtson/_/de dag u dum ba ra'i me tog bzhin/_/de nas rgyal po ma skyes dgra bu mo mya ngan med kyis byin pas tshigs su bcad pa bstan pa 'di dag thos nas cang mi 
[\[231a.4\]]smra bar gyur to/_/de nas tshe dang ldan pa shA ri'i bu 'di snyam du sems te/_kye ma bu mo 'di spobs pa thogs pa med pa zhig na/_ci bzod pa thob pa'am ma thob pa bdag gis 'di brtag par byar nges so snyam mo/_/de nas tshe dang ldan pa shA ri'i bus bu mo mya ngan med kyis byin pa la 'di skad ces 
[\[231a.5\]]smras so/_/ci bu mo khyod nyan thos kyi theg pa la yang dag par zhugs sam/_smras pa ma yin no/_/rang sangs rgyas kyi theg pa la yang dag par zhugs sam/_smras pa ma yin no/_/bu mo khyod ci zhig don du gnyer na 'di ltar seng ge'i sgra sgrogs par byed/_bu mos smras pa/_btsun pa 
[\[231a.6\]]shA ri'i bu gal te bdag chos 'ga' zhig don du gnyer na ni bdag seng ge'i sgra ci yang mi sgrog pa zhig na/_btsun pa shA ri'i bu 'di ltar bdag ni chos gang yang don du mi gnyer te/_de'i phyir bdag seng ge'i sgra sgrogs so/_/btsun pa shA ri'i bu yang gang 'di skad du ci bu mo khyod nyan thos 
[\[231a.7\]]kyi theg pa la yang dag par zhugs sam zhes zer ba ni btsun pa shA ri'i bus chos gang mngon du byas pa'i chos de la ci nyan thos zhes bya ba'am/_rang sangs rgyas zhes bya ba'am/_yang dag par rdzogs pa'i sangs rgyas zhes bya ba'i theg pa rnam par gzhag pa yod dam/_gnas brtan shA ri'i 
[\[231b\]]
[\[231b.1\]]bus smras pa/_bu mo chos de dag la ni theg pa rnam par gzhag pa med de/_chos de ni 'di ltar mtshan nyid med par mtshan nyid gcig pa'o/_/bu mos smras pa/_btsun pa shA ri'i bu mtshan nyid med pa'i chos la don du gnyer ba ci zhig yod/_shA ri'i bus smras pa/_bu mo chos de la ni don du 
[\[231b.2\]]gnyer ba ci yang med do/_/gnas brtan shA ri'i bus bu mo mya ngan med kyis byin pa la gzhan yang 'di skad ces smras so/_/bu mo sangs rgyas kyi chos rnams dang /_so so'i skye bo'i chos rnams la bye brag ni ci yod/_tha dad du dbye ba ni ci yod/_/bu mos smras pa/_btsun pa shA ri'i bu 
[\[231b.3\]]stong pa nyid dang /_dben pa nyid la bye brag ni ci yod/_/tha dad du dbye ba ni ci yod/_shA ri'i bus smras pa/_bye brag med cing tha dad du dbye ba ci yang med do/_/bu mos smras pa/_btsun pa shA ri'i bu stong pa nyid dang /_dben pa nyid la ji ltar bye brag med cing tha dad du dbye ba ci yang 
[\[231b.4\]]med pa de bzhin du btsun pa shA ri'i bu sangs rgyas kyi chos rnams dang /_so so'i skye bo'i chos rnams la yang bye brag med cing tha dad du dbye ba ci yang med do/_/btsun pa shA ri'i bu 'di lta ste dper na nam mkha' dang bla gab med pa la yang bye brag med cing tha dad du dbye ba ci yang med do/_/
[\[231b.5\]]btsun pa shA ri'i bu de bzhin du sangs rgyas kyi chos rnams dang /_so so skye bo'i chos rnams la yang bye brag med cing tha dad du dbye ba ci yang med do/_/gnas brtan shA ri'i bu cang mi smra bar gyur to/_/de nas tshe dang ldan pa maud gal gyi bu chen pos bu mo mya ngan med kyis byin pa la 'di 
[\[231b.6\]]skad ces smras so/_/bu mo ci khyod de skad ces zer ba las na sangs rgyas kyi chos rnams ni shin tu ches lhag pa zhig tu mthong la/_nyan thos kyi chos rnams ni shin tu dman par mthong ngam ci na khyod nyan thos chen po rnams mthong na ldang bar yang mi byed/_phyag kyang mi 'tshal/_stsur yang 
[\[231b.7\]]mi 'gro_/gtam yang mi zer/_stan dang bsod snyoms la yang spyan 'dren par mi byed de skad ces smras pa dang /_bu mo mya ngan med kyis byin pas gnas brtan maud gal gyi bu chen po la 'di skad ces smras so/_/btsun pa maud gal gyi bu chen po stong gsum gyi stong chen po'i 'jig rten gyi 
[\[232a\]]
[\[232a.1\]]khams na skar ma'i gzugs su gtogs pa ji snyed cig yod pa shes sam/_maud gal gyi bu chen pos smras pa/_bu mo snyoms par zhugs na ni kho bos grangs shes kyi snyoms par ma zhugs na ni mi shes so/_/bu mos smras pa/_btsun pa maud gal gyi bu chen po de 
[\[232a.2\]]bzhin gshegs pas ni lan cig mnyam par bzhag pa nyid kyis stong gsum gyi stong chen po'i 'jig rten gyi khams gang gA'i klung gi bye ma snyed dag na sems can 'das pa dang /_ma 'ongs pa dang /_da ltar byung ba thams cad kyi sems kyi spyod pa yang rab tu mkhyen na/_stong gsum gyi stong 
[\[232a.3\]]chen po'i 'jig rten gyi khams gcig tu gtogs pa'i sems can rnams kyi lta ci smos te/_btsun pa maud gal gyi bu chen po 'di ni de bzhin gshegs pa dang /_nyan thos rnams kyi khyad par yin te/_'di ni tha dad du dbye ba yin no/_/btsun pa maud gal gyi bu chen po phyogs bcu'i 'jig 
[\[232a.4\]]rten na sangs rgyas kyi zhing 'jig pa ni ji snyed cig yod/_'chags pa ni ji snyed cig yod shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po sangs rgyas bcom ldan 'das 'das pa ni ji snyed cig yod/_ma byon pa ni 
[\[232a.5\]]ji snyed cig yod/_da ltar bzhugs pa ni ji snyed cig yod shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po sems can 'dod chags la spyod pa ni ji snyed cig yod/_zhe sdang la spyod pa ni ji snyed cig yod/_gti mug 
[\[232a.6\]]la spyod pa ni ji snyed cig yod/_cha mnyam pa la spyod pa ni ji snyed cig yod shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po nyan thos kyi theg pa pa'i sems can ni ji snyed cig yod rang sangs rgyas kyi theg pa pa ni ji snyed cig 
[\[232a.7\]]yod/_theg pa chen po la yang dag par zhugs pa ni ji snyed cig yod shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po nyan thos kyis 'dul ba'i sems can ni ji snyed cig yod/_rang sangs rgyas kyis 'dul ba'i sems can ni ji snyed 
[\[232b\]]
[\[232b.1\]]cig yod/_sangs rgyas kyis 'dul ba'i sems can ni ji snyed cig yod shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po yang dag pa nyid du nges pa'i sems can ni ji snyed cig yod/_log pa nyid du nges pa'i 
[\[232b.2\]]sems can ni ji snyed cig yod/_ma nges pa'i sems can ni ji snyed cig yod shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po de bzhin gshegs pas ni de dag dang gzhan yang de'i gong du gang nyan thos dang rang sangs rgyas 
[\[232b.3\]]thams cad kyis ma yin pa dag kyang rab tu mkhyen na/_sems can gzhan dag gi lta ci smos te/_btsun pa maud gal gyi bu chen po 'di ni de bzhin gshegs pa'i bla ma'i khyad par yin no/_/btsun pa maud gal gyi bu chen po gzhan yang de bzhin gshegs pas khyod rdzu 'phrul chen po 
[\[232b.4\]]rnams kyi mchog tu bstan gyis/_btsun pa maud gal gyi bu chen po 'jig rten gyi khams spos kyi 'od ces bya ba gang na de bzhin gshegs pa dgra bcom pa yang dag par rdzogs pa'i sangs rgyas spos rab tu 'gyed pa'i 'od zer zhes bya ba da ltar bzhugs te 'tsho zhing gzhes la byang chub 
[\[232b.5\]]sems dpa' rnams la chos kyang ston pa'i sangs rgyas kyi zhing de na shing ljon pa thams cad las tsan dan sbrul gyi snying po'i spos gang gis sangs rgyas kyi zhing de khyab par 'gyur ba'i spos kyi ngad ldang ba yod pa der song shig_/gnas brtan maud gal gyi bu chen pos smras pa/_bu mo 
[\[232b.6\]]sangs rgyas kyi zhing de'i ming yang kho bos dag dod thos na sangs rgyas la blta ba dang /_chos mnyan pa'i phyir ji ltar 'gro bar bya/_de nas bu mo mya ngan med kyis byin pas khri de las ma langs bzhin du tshig 'di skad ces smras te/_bden pa dang /_bden pa'i tshig gang gis byang chub sems 
[\[232b.7\]]dpa' sems dpa' chen pos sems dang po bskyed ma thag tu nyan thos dang rang sangs rgyas thams cad zil gyis gnon pa lta na/_bden pa dang /_bden pa'i tshig des de bzhin gshegs pa spos rab tu 'gyed pa'i 'od zer des bdag nyid dang /_rang gi sangs rgyas kyi zhing nyan thos 
[\[233a\]]
[\[233a.1\]]chen po 'di dag la ston par gyur cig_/tsan dan gyi dri de dag kyang nyan thos chen po 'di dag gis tshor bar gyur cig ces byas so/_/de nas bu mo mya ngan med kyis byin pas tshig de skad ces smras ma thag tu bden pa'i byin gyi rlabs des bcom ldan 'das de 
[\[233a.2\]]bzhin gshegs pa spos rab tu 'gyed pa'i 'od zer gyis de nyid kyi tshe 'od gang gis nyan thos chen po de dag gis 'jig rten gyi khams spos kyi 'od de dang /_de bzhin gshegs pa dgra bcom pa yang dag par rdzogs pa'i sangs rgyas spos rab tu 'gyed pa'i 'od zer de chos ston cing 
[\[233a.3\]]bzhugs par mthong bar 'gyur ba de lta bu'i 'od sku las bkye'o/_/chos bstan pa de yang sangs rgyas kyi mthus 'jig rten gyi khams 'dir thos so/_/tsan dan sbrul gyi snying po'i dri des kyang 'jig rten gyi khams mi mjed 'dir khyab par gyur to/_/de bzhin gshegs 
[\[233a.4\]]pa spos rab tu 'gyed pa'i 'od zer des kyang gsung gi yan lag drug cu dang ldan pa'i tshig gis 'di skad ces bka' stsal to/_/bu mo mya ngan med kyis byin pas ji skad smras pa bzhin te/_byang chub sems dpa' sems dpa' chen pos sems dang po bskyed ma thag tu nyan thos 
[\[233a.5\]]dang rang sangs rgyas thams cad zil gyis gnon to/_/de nas byang chub sems dpa' sems dpa' chen po byams pa bya rgod kyi phung po la gnas pas tsan dan sbrul gyi snying po'i dri tshor nas bcom ldan 'das la 'di skad ces gsol to/_/bcom ldan 'das tsan dan 
[\[233a.6\]]sbrul gyi snying po'i dri 'di ga las byung lags/_de skad ces gsol pa dang /_bcom ldan 'das kyis byang chub sems dpa' byams pa la 'di skad ces bka' stsal to/_/byams pa bu mo mya ngan med kyis byin pa 'dis nyan thos chen po rnams kyi mdun du seng ge'i sgra bsgrags 
[\[233a.7\]]te/_des nyan thos chen po de dag la bden pa'i byin gyi rlabs kyis 'jig rten gyi khams spos kyi 'od ces bya ba na de bzhin gshegs pa spos rab tu 'gyed pa'i 'od zer byang chub sems dpa' sems dpa' chen po rnams la chos ston cing bzhugs pa yang bstan/_'jig rten 
[\[233b\]]
[\[233b.1\]]gyi khams spos kyi 'od de'i tsan dan sbrul gyi snying po'i dri des kyang 'jig rten gyi khams 'di khyab par byas so/_/de nas bu mo mya ngan med kyis byin pas tshe dang ldan pa maud gal gyi bu chen po la 'di skad ces smras so/_/btsun pa maud gal gyi bu chen po mkhas pa su zhig byang chub sems dpa' sems 
[\[233b.2\]]dpa' chen po dag gi cho 'phrul dang rnam par 'phrul pa bsam gyis mi khyab pa rmad du byung ba 'di lta bu dag mthong ngam thos na nyan thos dman pa/_zhan pa/_zhum pa/_nyi tshe ba'i shes pa dang ldan pa rnams la ldang ba'am/_stsur 'gro ba 'am/_phyag 'tshal 
[\[233b.3\]]bar byed/_btsun pa maud gal gyi bu chen po 'jig rten gyi khams spos kyi 'od de ji tsam du thag ring ba shes sam/_maud gal gyi bus smras pa/_bu mo de ni mi shes so/_/bu mos smras pa/_btsun pa maud gal gyi bu chen po gal te khyod 'dra ba'i rdzu 'phrul can sha stag gis 
[\[233b.4\]]stong gsum gyi stong chen po'i 'jig rten gyi khams 'di dper na bu ram shing gi tshal lam/_'od ma'i tshal lam/_'dam bu'i tshal lam/_'bras sA lu'i zhing bzhin du mtshams med par gang bar gyur nas de dag thams cad kyis bskal par rtsis kyang 'jig rten 
[\[233b.5\]]gyi khams spos kyi 'od ces bya ba de sangs rgyas kyi zhing ji snyed cig 'das pa'i pha rol na 'dug pa bgrang ba'i thabs kyis rtogs par mi nus so/_/de nas bcom ldan 'das de bzhin gshegs pa spos rab tu 'gyed pa'i 'od zer gyis 'od de dag mi snang bar mdzad de/_sangs 
[\[233b.6\]]rgyas kyi zhing de yang mi snang bar mdzad do/_/de nas tshe dang ldan pa 'od srung chen pos bu mo mya ngan med kyis byin pa la 'di skad ces smras so/_/bu mo khyod kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de sngon mthong 
[\[233b.7\]]ngam/_bu mos smras pa/_btsun pa 'od srung chen po de bzhin gshegs pa mthong bar nus sam/_de bzhin gshegs pas/_gang dag nga la gzugs su mthong /_/gang dag nga la sgrar shes pa/_/log pas spong bar zhugs pa ste/_/skye bo de dag nga mi mthong /_/
[\[234a\]]
[\[234a.1\]]sangs rgyas rnams ni chos nyid blta/_/'dren pa rnams ni chos kyi sku/_/chos nyid shes par bya min pas/_/de ni rnam par shes mi nus/_/zhes ma gsungs sam/_btsun pa 'od srung chen po gzhan yang bu mo khyod kyis bcom ldan 'das de bzhin 
[\[234a.2\]]gshegs pa dgra bcom pa yang dag par rdzogs pa'i sangs rgyas shAkya thub pa de sngon mthong ngam zhes de skad zer ba ni btsun pa 'od srung chen po bdag gis de bzhin gshegs pa mthong mod kyi/_sha'i mig gis ma yin te gzugs su ma yin no/_/lha'i mig gis ma yin 
[\[234a.3\]]te tshor bar ma yin no/_/shes rab kyi mig gis ma yin te 'du shes su ma yin no/_/chos kyi mig gis ma yin te 'du byed du ma yin no/_/sangs rgyas kyi mig gis ma yin te rnam par shes par ma yin no/_/btsun pa 'od srung chen po gzhan yang bdag gis de 
[\[234a.4\]]bzhin gshegs pa mthong ste/_dper na gnas brtan gyis ma rig pa dang srid pa la sred pa mthong ba bzhin no/_/btsun pa 'od srung chen po gzhan yang bdag gis de bzhin gshegs pa mthong ste/_dper na gnas brtan gyis ngar 'dzin pa dang /_nga yir 'dzin pa 
[\[234a.5\]]mthong ba bzhin no/_/gnas brtan 'od srung chen pos smras pa/_bu mo 'di ltar ma rig pa dang /_srid pa la sred pa dang /_ngar 'dzin pa dang /_nga yir 'dzin pa'i chos 'di gnyis ni med pa yin no/_/chos gang med pa de ni blta bar mi nus so/_/bu mo mya ngan med 
[\[234a.6\]]kyis byin pas smras pa/_btsun pa 'od srung chen po de de bzhin no/_/chos thams cad ni med pa yin te/_de dag ni blta bar mi nus so/_/'od srung chen pos smras pa/_bu mo ci sangs rgyas kyi chos kyang med dam/_bu mos smras pa/_gnas brtan sangs rgyas kyi chos 
[\[234a.7\]]rnams sam so so'i skye bo'i chos rnams kyang rung ste/_chos 'ga' zhig yongs su grub par 'dod dam 'od srung chen pos smras pa/_bu mo kho bo ni so so'i skye bo'i chos rnams la yang yongs su grub par mi 'dod na sangs rgyas kyi chos rnams lta la ci smos/_bu mos smras pa/_btsun 
[\[234b\]]
[\[234b.1\]]pa 'od srung chen po chos gang dag yongs su grub pa med pa'i chos de dag ci yod pa yin nam/_'on te med pa yin/_'od srung chen pos smras pa/_bu mo med pa de dag ni med pa yin no/_/bu mos smras pa/_btsun pa 'od srung chen po de bas na chos thams cad ni med pa nyid 
[\[234b.2\]]do/_/med pa gang yin pa de dag la ni lta ba rnam par sbyang bar bya ba med do/_/btsun pa 'od srung chen po rigs kyi bu 'am rigs kyi bu mo sangs rgyas la lta ba rnam par sbyang bar 'dod pas ni bdag la lta ba rnam par sbyang bar bya'o/_/'od srung chen pos smras pa/_bu mo 
[\[234b.3\]]bdag la lta ba ji ltar rnam par dag par 'gyur/_bu mos smras pa/_btsun pa 'od srung chen po gang gi tshe bdag rang bzhin med pa'i phyir chos thams cad rang bzhin med pa nyid du mos na de tsam gyis na bdag la lta ba rnam par dag par 'gyur ro/_/'od srung chen pos smras pa/_bu mo 
[\[234b.4\]]bdag gi rang bzhin ci yin/_bu mos smras pa/_btsun pa 'od srung chen po bdag gi rang bzhin ni stong pa nyid do/_/bdag gi rang bzhin med pa'i phyir bdag dben pa yang yin no/_/rang bzhin med pa des bdag dben no/_/rang bzhin med pa des chos thams cad dben 
[\[234b.5\]]no/_/'od srung chen pos smras pa/_bu mo khyod kyis su la chos thos na 'di ltar khyod kyi yang dag pa'i lta ba skyes par gyur/_bu mo yang dag pa'i lta ba skye ba la ni rgyu gnyis dang rkyen gnyis yod de/_gzhan gyi sgra dang bdag nyid kyi tshul bzhin yid la byed pa las 'byung ngo zhes de skad 
[\[234b.6\]]gsungs so/_/bu mos smras pa/_btsun pa 'od srung chen po gang dag gzhan gyi dring mi 'jog pa'i shes rab can de dag ni gzhan gyi sgra dang /_bdag nyid kyi tshul bzhin du so sor rtog pa las lta ba rnam par dag par 'gyur ro/_/btsun pa 'od srung chen po gang dag gzhan gyi 
[\[234b.7\]]dring mi 'jog pa'i shes rab can dag ni gzhan gyi sgra mi tshol lo/_/btsun pa 'od srung chen po ji ltar na dge slong tshul bzhin du zhugs pa yin/_'od srung chen pos smras pa/_bu mo gang gi tshe dge slong ji skad thos pa'i chos rnams kyi don la nye bar rtog par byed pa de ltar na dge 
[\[235a\]]
[\[235a.1\]]slong tshul bzhin du zhugs pa yin no/_/'od srung chen pos smras pa/_bu mo ji ltar na byang chub sems dpa' tshul bzhin du zhugs pa yin/_bu mos smras pa/_btsun pa 'od srung chen po gang gi tshe byang chub sems dpa' sems dpa' thams cad dang lhan 
[\[235a.2\]]cig gnas kyang sems can du 'du shes skyed par mi byed pa de ltar na byang chub sems dpa' tshul bzhin du zhugs pa yin no/_/btsun pa 'od srung chen po zhugs pa zhes bya ba ni chos thams cad ni sngon gyi mtha'i de bzhin nyid dang ldan no/_/chos thams cad ni phyi ma'i mtha'i de 
[\[235a.3\]]bzhin nyid dang ldan no/_/chos thams cad ni da ltar byung ba'i de bzhin nyid dang ldan no zhes btsun pa 'od srung chen po byang chub sems dpa' sbyor ba de lta bus sbyor bar mi byed na de tsam gyis na byang chub sems dpa' tshul bzhin du zhugs pa yin no/_/'od srung chen pos smras pa/_
[\[235a.4\]]bu mo chos de dag la ji ltar sbyar bar bya/_bu mos smras pa/_btsun pa 'od srung chen po ji ltar de bzhin nyid la sbyor ba yang med/_mi sbyor ba yang med par mthong ba de bzhin du chos thams cad la sbyar bar bya'o/_/'od srung chen pos smras pa/_bu mo ji ltar mthong na chos 
[\[235a.5\]]thams cad mthong ba yin/_bu mos smras pa/_btsun pa 'od srung chen po chos thams cad la gnyis su med par mthong la mi byed cing 'jig par yang mi byed na de ltar na chos thams cad mthong ba yin no/_/btsun pa 'od srung chen po mthong zhes bya ba de ni mthong ba med pa'i tshig bla 
[\[235a.6\]]dgas so/_/'od srung chen pos smras pa/_bu mo bdag ji ltar blta bar bya/_bu mos smras pa/_btsun pa 'od srung chen pos ji ltar mthong ba bzhin du blta bar bya'o/_/'od srung chen pos smras pa/_bu mo kho bos ni bdag dang bdag gi ma mthong ngo /_/bu mos smras pa/_
[\[235a.7\]]btsun pa 'od srung chen pos ji ltar bdag med cing bdag gi med pa de bzhin du chos thams cad blta bar bya'o/_/gtam de skad brjod pa'i skabs su gnas brtan rab 'byor gyis bu mo mya ngan med kyis byin pa la 'di skad ces smras so/_/bu mo khyod kyis spobs pa 'di 'dra ba rnyed pa ni 
[\[235b\]]
[\[235b.1\]]khyed kyis rnyed pa legs par rnyed do/_/bu mo mya ngan med kyis byin pas smras pa/_btsun pa rab 'byor rnyed pa las ni spobs par mi 'gyur gyi gang gis ci yang ma rnyed pa de spobs pa dang ldan zhing gang gis nang ngam phyi rol ci yang mi dmigs pa de spobs pa dang ldan pa yin no/_/
[\[235b.2\]]rab 'byor gyis smras pa/_bu mo gang ma rnyed na spobs pa dang ldan pa yin/_bu mos smras pa/_gang gis bdag ma rnyed cing gzhan ma yin/_dge ba ma yin/_mi dge ba ma yin/_kha na ma tho ba dang bcas pa ma yin/_kha na ma tho ba med pa ma yin/_zag pa dang bcas pa ma yin/_
[\[235b.3\]]zag pa med pa ma yin/_'dus byas ma yin/_'dus ma byas ma yin/_'jig rten pa ma yin/_'jig rten las 'das pa ma yin/_kun nas nyon mongs pa ma yin/_rnam par byang ba ma yin te/_'khor ba dang mya ngan las 'das pa ma rnyed la so so'i skye bo'i chos 
[\[235b.4\]]mi dmigs shing 'phags pa'i chos kyang mi dmigs te sangs rgyas kyi chos mi dmigs na/_btsun pa rab 'byor de ltar na gang gis ci yang ma rnyed pa spobs pa dang ldan pa yin no/_/rab 'byor gyis smras pa/_ji ltar spobs par 'gyur/_bu mos smras pa/_btsun pa rab 'byor 
[\[235b.5\]]gyis ji ltar chos thams cad ma rnyed pa de bzhin du de spobs par 'gyur ro/_/chos kyi de bzhin nyid gang gis gnas brtan nyon mongs pa med pa rnams kyi mchog tu bstan pa'i chos kyi de bzhin nyid de ci brjod cing smrar rung ngam/_nyon mongs pa med pa de dang chos kyi de bzhin nyid de la ci spobs pa 
[\[235b.6\]]ci yang yod dam/_rab 'byor gyis smras pa/_nyon mongs pa med pa dang /_de bzhin nyid ni bstan pa'am brjod par mi nus so/_/bu mos smras pa/_btsun pa rab 'byor chos thams cad ni brjod du med pa yin na khyod kyis bu mo khyod spobs pa 'di lta bu dang ldan pa ni khyod kyis 
[\[235b.7\]]rnyed pa legs par rnyed do zhes bya ba de ji lta bu yin/_rab 'byor gyis smras pa/_bu mo khyod ni 'di ltar med pa'i spobs pas ston to/_/bu mos smras pa/_gnas brtan rab 'byor chos thams cad la brag ca lta bur mos sam/_rab 'byor gyis smras pa/_bu 
[\[236a\]]
[\[236a.1\]]mo mos so/_/bu mos smras pa/_gnas brtan rab 'byor ci brag [(]cal [,]ca la [)]spobs pa ci yang yod dam/_rab 'byor gyis smras pa/_bu mo de ni med de/_bu mo rgyu dang rkyen tshogs pa las sgra 'byung bar zad do/_/bu mos smras pa/_btsun pa rab 'byor 
[\[236a.2\]]brten nas sgra 'byung ba gang yin pa de la ni rang bzhin gyis grub pa ci yang med do/_/de ci'i phyir zhe na/_'di ltar gang brten nas 'byung ba de la ni skye ba ci yang med pa'i phyir ro/_/rab 'byor gyis smras pa/_bu mo chos thams cad ni brten nas 'byung ba'o/_/bu mos smras pa/_btsun 
[\[236a.3\]]pa rab 'byor de bas na chos thams cad ni rang bzhin gyis ma skyes pa'o/_/rab 'byor gyis smras pa/_bu mo gal te chos thams cad rang bzhin gyis ma skyes pa yin na bcom ldan 'das kyis de bzhin gshegs pa gang gA'i klung gi bye ma snyed ni 'das te gshegs so/_/
[\[236a.4\]]de bzhin gshegs pa gang gA'i klung gi bye ma snyed ni ma 'ongs pa na 'byung bar 'gyur ro/_/de bzhin gshegs pa gang gA'i klung gi bye ma snyed ni da ltar bzhugs so zhes ci'i phyir bstan/_bu mos smras pa/_btsun pa rab 'byor mi skye ba ni skye bar mi 'gyur ro/_/de ci'i phyir 
[\[236a.5\]]zhe na/_btsun pa rab 'byor chos kyi dbyings la ni skye ba 'am nub par 'gyur ba mi 'dod pa'i phyir ro/_/rab 'byor gyis smras pa/_bu mo khyod ni 'di ltar skye ba med pa don dam pa'i tshig ston to/_/bu mos smras pa/_btsun pa rab 'byor bstan pa thams cad ni bstan tu 
[\[236a.6\]]med pa'o/_/ci'i phyir bstan pa thams cad bstan du med ce na/_de ni bstan kyang rung /_ma bstan kyang rung dngos po ma yin te/_dngos po med pa dang brjod du med pa'i mtha' mi spong ba'i phyir ro/_/rab 'byor gyis smras pa/_bu mo khyod khyim na gnas bzhin du 'di lta bu'i 
[\[236a.7\]]chos la gnas shing 'di lta bu'i rnam pa dag ston pa 'di ni ngo mtshar to/_/bu mos smras pa/_btsun pa rab 'byor byang chub sems dpa' sems dpa' chen po la ni khyim pa'am/_rab tu byung ba zhes gzung bar mi bya'o/_/de ci'i phyir zhe na/_de dag ni bsam pas phye ba 
[\[236b\]]
[\[236b.1\]]yin/_shes rab kyis phye ba yin/_ye shes kyis phye ba yin pa'i phyir ro/_/btsun pa rab 'byor byang chub sems dpa'i gnas pa khyod kyis shes sam/_rab 'byor gyis smras pa/_bu mo khyod kyis shod cig dang kho bos mnyan to/_/bu mos smras pa/_btsun pa rab 
[\[236b.2\]]'byor byang chub sems dpa' sems dpa' chen po chos brgyad dang ldan na khyim pa 'am rab tu byung ba zhes mi bya ste/_spyod lam gang dang gang gis gnas kyang kha na ma tho ba med par 'gyur ro/_/brgyad gang zhe na/_'di lta ste/_btsun pa rab 'byor 'di la byang chub sems dpa' 
[\[236b.3\]]sems dpa' chen po lhag pa'i bsam pa phun sum tshogs pa yin te/_lhag pa'i bsam pa de yang bla na med pa yang dag par rdzogs pa'i byang chub kyi phyir ro/_/sems can thams cad yongs su mi gtong bar gnas pa'i phyir byams pa la gnas pa yang yin no/_/'jig 
[\[236b.4\]]rten pa'i dga' ba dang spyod pa dang bral ba'i phyir snying rje chen po la gnas pa yang yin no/_/lus dang srog la mi lta ba'i phyir btang snyoms la gnas pa yang yin no/_/yongs su bsngo ba la mkhas pa shin tu rdzogs pa'i phyir thabs la mkhas pa yang yin no/_/lta ba thams cad 
[\[236b.5\]]dang bral ba'i phyir shes rab kyi pha rol tu phyin pa las nges par byung ba yang yin no/_/dge ba'i rtsa ba tshol ba la brtson pas chog mi shes pa'i phyir brtson 'grus brtsams pa yang yin no/_/bzod pa shin tu thob pa'i phyir ma bstan par shes pa yang yin te/_btsun pa rab 'byor 
[\[236b.6\]]byang chub sems dpa' sems dpa' chen po chos brgyad po de dag dang ldan na khyim pa'am rab tu byung ba zhes mi bya ste/_spyod lam gang dang /_gang gis gnas kyang thams cad du kha na ma tho ba med par 'gyur ro/_/de nas tshe dang ldan pa sgra gcan zin gyis bu mo mya ngan med kyis byin 
[\[236b.7\]]pa la 'di skad ces smras so/_/bu mo khyod mal khri gser gyi rkang pa can la 'dug cing stan shin tu mtho ba la 'dug nas nyan thos chen po dag dang gtam zer ba de ni rung ba ma yin par gnas pa yin no/_/bu mo min par stan mthon po la 'dug pa la stan dma' ba la 'dug pas 
[\[237a\]]
[\[237a.1\]]chos bshad par mi bya'o zhes bya ba ci khyod kyis ma thos sam/_de skad ces smras pa dang /_bu mo mya ngan med kyis byin pas tshe dang ldan pa sgra gcan zin la 'di skad ces smras so/_/btsun pa sgra gcan zin 'jig rten na gang dag ni rung ba yin/_'jig 
[\[237a.2\]]rten na gang dag ni rung ba ma yin pa khyod kyis shes sam/_sgra gcan zin gyis smras pa/_bu mo kho bos shes te/_gang dag ji ltar bcas pa'i bslab pa la slob cing bslab pa de las 'gal bar mi byed pa de dag ni rung ba zhes bya'o/_/gang dag bslab pa de las 'gal 
[\[237a.3\]]bar byed pa de dag ni rung ba ma yin pa zhes bya'o/_/bu mo mya ngan med kyis byin pas smras pa/_btsun pa sgra gcan zin thong de skad ma zer cig_/btsun pa sgra gcan zin gang dag ji ltar bcas pa'i bslab pa la slob pa de dag ni rung ba ma yin pa'o/_/de ci'i phyir zhe na/_'di 
[\[237a.4\]]ltar de dag ni rtog cing rnam par rtog pa'i phyir ro/_/btsun pa sgra gcan zin gang dag mi rtog cing rnam par mi rtog pa de dag ni rung ba zhes bya'o/_/btsun pa sgra gcan zin rung ba zhes bya ba 'di ni dge slong dgra bcom pa zag pa zad pa rnams kyi tshig [{]bla dgas [,]bla dwags [}]yin te/_de dag 
[\[237a.5\]]ni bslab pa las 'gal bar mi byed do/_/de ci'i phyir zhe na/_bcom ldan 'das kyi nyan thos rnams ni bslab pa las yang dag par 'das pa'i phyir te/_de dag ni phyir yang bslab pa 'dod pa ma yin pas de ni rung ba yin no/_/de dag ni khams gsum du phyir mi 'ong ba 
[\[237a.6\]]yin/_de dag ni bslab pa las yang dag par 'das pa yin te/_mi slob pa zhes bya'o/_/de ltar na de dag gi bslab pa ni mi dmigs te/_khams gsum pa btags pa tsam du shes so/_/de'i phyir de dag ni rung ba zhes bya'o/_/sgra gcan zin gyis smras pa/_bu 
[\[237a.7\]]mo rung ba dang /_rung ba ma yin pa la tha dad du dbye ba ci zhig yod/_bu mos smras pa/_btsun pa sgra gcan zin 'di lta ste dper na gser dngul rgyan du byas pa dang /_rgyan du ma byas pa la tha dad du dbye ba ci yod/_sgra gcan zin gyis smras pa/_bu mo tha dad du dbye ba 
[\[237b\]]
[\[237b.1\]]ci yang med do/_/bu mos smras pa/_btsun pa sgra gcan zin de bzhin du rung ba dang /_rung ba ma yin pa la yang yi ge'i tha snyad mnyam pa nyid kyi phyir tha dad du dbye ba ci yang med do/_/de ci'i phyir zhe na/_chos thams cad ni ci dang yang bral ba'i phyir te/_rang bzhin gyis 
[\[237b.2\]]kun nas nyon mongs pa can ma yin no/_/btsun pa sgra gcan zin yang 'di skad du stan shin tu mtho ba la 'dug ste chos nyan tam zhes zer ba la byang chub sems dpa' ni rtswa bting ba la 'dug kyang shin tu mtho ba la 'dug pa yin no/_/sgra gcan zin gyis smras pa/_rnam 
[\[237b.3\]]grangs gang gis khyod de skad smra/_bu mos smras pa/_btsun pa sgra gcan zin 'di ji snyam du sems/_byang chub sems dpa' gang la 'dug ste byang chub thob par gyur/_sgra gcan zin gyis smras pa/_rtswa bting ba la bzhugs nas byang chub thob bo/_/bu mos smras pa/_
[\[237b.4\]]btsun pa sgra gcan zin ci byang chub sems dpa' rtswa bting ba la 'dug pa la stong gsum gyi stong chen po'i 'jig rten gyi khams na tshangs pa'am/_brgya byin nam/_'jig rten skyong ngam/_de las gzhan pa 'og min man chad kyi lha gang yin pa de dag thams cad kyis lus btud de thal 
[\[237b.5\]]mo sbyar nas byang chub sems dpa'i zhabs la gtug par byed dam/_sgra gcan zin gyis smras pa/_bu mo de de bzhin te/_khyod kyis ji skad smras pa bzhin no/_/bu mos smras pa/_btsun pa sgra gcan zin de'i phyir rnam grangs des kyang dper na byang chub sems dpa' sems dpa' 
[\[237b.6\]]chen po rtswa bting ba la 'dug kyang stan shin tu mtho ba la 'dug pa yin gyi/_nyan thos tshangs pa'i 'jig rten na 'dug pa ni de lta ma yin par rig par bya'o/_/de nas rgyal po ma skyes dgras bu mo mya ngan med kyis byin pa la 'di skad ces smras so/_/bu mo btsun pa sgra gcan zin ni 
[\[237b.7\]]bcom ldan 'das shAkya thub pa de nyid kyi sras yin te/_bslab pa 'dod pa rnams kyi mchog yin na ci khyod kyis mi shes sam/_bu mo mya ngan med kyis byin pas smras pa/_yab thong shig thong shig_/'di ltar btsun pa sgra gcan zin bcom ldan 'das shAkya thub pa 
[\[238a\]]
[\[238a.1\]]de'i sras yin zhes ma gsung shig_/[{]ri dgas [,]ri dwags [}]kyi rgyal po seng ge ral pa can cod pan btags pa lta bus/_bu wa skyed par gyur pa nam yang gsan tam/_gzigs sam/_rgyal pos smras pa/_bu mo de ni ma yin no/_/bu mos smras pa/_yab de bzhin 
[\[238a.2\]]du de bzhin gshegs pa seng ge'i rtsal lta bus gshegs pa dam pa'i chos kyi 'khor los sgyur ba'i zhabs 'bring ba ni nyan thos mdzes pa ma lags so/_/yab de bzhin gshegs pa'i sras gang yin zhes yang dag pa'i smra bas gang smra na byang chub sems dpa' nyid yin no zhes de dag 
[\[238a.3\]]yang dag pa'i smra bas smra'o/_/yab de lta bas na de bzhin gshegs pa'i sras su khas len par 'tshal bas ni bla na med pa yang dag par rdzogs pa'i byang chub tu sems bskyed par bgyi'o/_/gtam 'di brjod pa'i skabs su rgyal po ma skyes dgra'i btsun mo'i 'khor nas btsun mo 
[\[238a.4\]]nyi shus bla na med pa yang dag par rdzogs pa'i byang chub tu sems bskyed do/_/lha'i bu brgya tham pas kyang bu mo de'i seng ge'i sgra 'di thos nas bla na med pa yang dag par rdzogs pa'i byang chub tu sems bskyed de tshig 'di skad du bdag cag 'di rnams 'das pa dang /_ma byon pa dang /_da 
[\[238a.5\]]ltar byung ba'i sangs rgyas bcom ldan 'das rnams kyi sras su khas len to zhes kyang smras so/_/lha'i bu de dag gis 'di ltar bu mo mya ngan med kyis byin pa la mchod pa bya ba'i phyir rgyal po'i khab kyi grong khyer chen po thams cad lha'i me tog dag gis mngon par gtor to/_/de nas bu mo mya ngan med 
[\[238a.6\]]kyis byin pa khri gser gyi rkang pa can las babs te nyan thos chen po de dag gi rkang pa la mgo bos phyag 'tshal nas bza' ba dang /_bca' ba dang /_bldag pa dang /_gzhib pa dang /_myang bar bya ba bsod pa mang po dag gis bkur sti byas te/_dad pa dang gus pas rang gi lag nas 
[\[238a.7\]]nyan thos chen po de dag tshim par byas nas 'di skad du btsun pa dag rang dgar slad dro bcom ldan 'das la chos nyan du bzhud cig_/btsun pa dag bdag kyang mchi bar 'tshal lo zhes kyang smras so/_/de nas bu mo mya ngan med kyis byin pa pha ma la sogs pa 'khor mang po dang /_skye bo 
[\[238b\]]
[\[238b.1\]]phal po ches yongs su bskor nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'khod do/_/rgyal po btsun mo'i 'khor dang bcas pas kyang bcom ldan 'das kyi zhabs la mgo bos phyag 'tshal nas gnang 
[\[238b.2\]]ste phyogs gcig tu 'khod do/_/nyan thos chen po de dag kyang bcom ldan 'das kyi thad du dong ste bcom ldan 'das kyi zhabs la mgo bos phyag 'tshal nas phyogs gcig tu 'khod do/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom 
[\[238b.3\]]ldan 'das bu mo mya ngan med kyis byin pa'i spobs pa ni ngo mtshar lags so/_/bcom ldan 'das kyis bka' stsal pa/_shA ri'i bu bu mo 'dis ni thog ma nyid du byang chub don du gnyer ba na sangs rgyas bye ba khrag khrig phrag dgu bcu rtsa gnyis la dge ba'i rtsa ba dag bskyed do/_/shA 
[\[238b.4\]]ri'i bus gsol pa/_bcom ldan 'das ci'i slad du bu mo 'dis bud med kyi lus ma bsgyur/_bcom ldan 'das kyis bka' stsal pa/_shA ri'i bu 'di ji snyam du sems/_bu mo mya ngan med kyis byin pa la bud med do snyam du sems na de ltar mi blta'o/_/byang chub sems 
[\[238b.5\]]dpa' dag ni sems can yongs su smin par bya ba'i phyir smon lam gyis bdag nyid bud med kyi gzugs su ston to/_/de nas de'i tshe bu mo mya ngan med kyis byin pas bden pa'i byin gyis brlabs byas te/_bden pa'i byin gyi rlabs gang gis chos thams cad skyes pa yang ma yin/_
[\[238b.6\]]bud med kyang ma yin pa lta na bden pa dang bden pa'i tshig des bdag skyes pa'i lus su gyur cig_/thams cad dang ldan pa'i 'khor 'dis kyang mthong bar gyur cig_/tshig de skad ces smras ma thag tu bud med kyi mtshan ma mi snang bar gyur te/_skyes pa'i mtshan ma byung bar 
[\[238b.7\]]gyur nas steng gi bar snang la ta la bdun srid tsam du 'phags so/_/de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu byang chub sems dpa' sems dpa' chen po mya ngan med kyis byin pa steng gi bar snang la 'phags pa khyod kyis mthong ngam/_shA 
[\[239a\]]
[\[239a.1\]]ri'i bus gsol pa/_bcom ldan 'das mthong lags so/_/bcom ldan 'das kyis bka' stsal pa/_shA ri'i bu byang chub sems dpa' sems dpa' chen po mya ngan med kyis byin pa 'di ni bskal pa grangs med pa bdun gyi 'jig rten gyi khams dri ma med pa'i 'od 
[\[239a.2\]]ces bya bar de bzhin gshegs pa dgra bcom pa yang dag par rdzogs pa'i sangs rgyas mya ngan med pa zhes bya bar 'gyur te/_tshe'i tshad ni bskal pa brgyar 'gyur ro/_/dam pa'i chos ni bskal pa bcur gnas par 'gyur ro/_/de'i dge 'dun ni byang chub sems dpa' 'ba' zhig tu 
[\[239a.3\]]'gyur te/_phyir mi ldog pa'i byang chub sems dpa' sems dpa' chen po bye ba phrag sum cu rtsa gnyis yod do/_/'jig rten gyi khams de yang bai dUr+ya las grub pa rin po che sna bdun gyis bkra bar byas shing mig [{]mangs [,]mang [}]ris su bres la rin po che'i pad+mas khebs pa dang /_ngan 
[\[239a.4\]]song thams cad rnam par spangs par 'gyur ro/_/lha dang mi rnams kyi longs spyod dag kyang khyad par med de/_shA ri'i bu dga' ldan gyi lha rnams kyi nye bar spyad pa dang /_longs spyod ji lta ba bzhin du mi rnams kyi yang der de bzhin du 'gyur ro/_/de nas byang chub 
[\[239a.5\]]sems dpa' mya ngan med kyis byin pa'i ma rgyal po ma skyes dgra'i btsun mo dam pa zla ba can zhes bya ba des thal mo sbyar ba btud nas bcom ldan 'das la 'di skad ces gsol to/_/bcom ldan 'das bdag gis skyes bu dam pa 'di dgung zla dgur rum na bzung ba ni bdag 
[\[239a.6\]]gis rnyed pa legs par rnyed lags so/_/bcom ldan 'das bdag gis kyang bla na med pa yang dag par rdzogs pa'i byang chub tu sems bskyed par bgyi ste/_dge ba'i rtsa ba 'dis bdag 'jig rten gyi khams dri ma med pa'i 'od de nyid du 'di'i 'og tu bla na med pa yang dag 
[\[239a.7\]]par rdzogs pa'i byang chub mngon par rdzogs par 'tshang rgya bar gyur cig_/de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu btsun mo zla ba can 'di khyod kyis mthong ngam/_shA ri'i bus gsol pa/_bcom ldan 'das mthong 
[\[239b\]]
[\[239b.1\]]lags so/_/bcom ldan 'das kyis bka' stsal pa/_shA ri'i bu rgyal po'i btsun mo zla ba can 'di ni 'di nas shi 'phos nas sum cu rtsa gsum pa'i lha rnams dang skal pa mnyam par skye bar 'gyur zhing lha'i bu rin chen mchog ces bya bar 'gyur te/_gang gi tshe byang 
[\[239b.2\]]chub sems dpa' byams pas byang chub thob par gyur pa de'i tshe rgyal po dung zhes bya ba de'i bu rgyal po gzhon nu mthong na dga' ba zhes bya bar gyur nas de bzhin gshegs pa byams pa la mchod pa byas te rab tu 'byung bar 'gyur ro/_/des de bzhin gshegs pa byams pa'i dam pa'i 
[\[239b.3\]]chos thog ma dang /_bar dang /_tha ma'i bar du 'dzin par 'gyur te/_bskal pa bzang po 'di la sangs rgyas bcom ldan 'das gang dag 'byung bar 'gyur ba de dag thams cad kyang mnyes par byed cing mchod par 'gyur ro/_/de mthar gyis de bzhin gshegs pa mya ngan 
[\[239b.4\]]med pas byang chub thob pa na 'khor los sgyur ba'i rgyal po mu khyud 'dzin ces bya bar 'gyur te/_des de bzhin gshegs pa de la mchod pa tshad med pa dag byas nas sangs rgyas kyi zhing de lta bu de nyid du bla na med pa yang dag par rdzogs pa'i byang chub mngon par rdzogs par 'tshang rgya 
[\[239b.5\]]bar 'gyur te/_de bzhin gshegs pa kun tu 'od zer zhes bya bar 'gyur ro/_/de nas rgyal po'i btsun mo zla ba can gyis bdag nyid lung bstan pa thos nas tshim zhing mgu ste yi rangs nas bcom ldan 'das la mu tig gi do shal brgya stong ri ba phul te tshangs par spyod par rgyal 
[\[239b.6\]]pos gnang nas bslab pa'i gzhi dag bzung ngo /_/de nas byang chub sems dpa' sems dpa' chen po mya ngan med kyis byin pas lhas phul ba'i me tog man dA ra ba dag gis bcom ldan 'das dang 'khor thams cad la gtor to/_/de nas bar snang las babs te phyogs gcig tu 'dug nas tshig 
[\[239b.7\]]'di skad du bden pa dang bden pa'i tshig gang gis bdag gi byang chub thob pa na byang chub sems dpa' sems dpa' chen po de dag thams cad rdzus te skye zhing chos gos ngur smrig gyon la rin po che'i pad+ma dag la skyil mo krung bcas te skye bar 'gyur ba lta na/_bden pa dang bden pa'i tshig des dper 
[\[240a\]]
[\[240a.1\]]na dge slong bsnyen par rdzogs nas lo brgyad lon pa'i spyod lam ji lta ba bzhin du bdag gnas par gyur cig ces smras so/_/byang chub sems dpa' sems dpa' chen po mya ngan med kyis byin pas bden pa'i byin gyi brlabs byas ma thag tu dge slong gi spyod 
[\[240a.2\]]lam dang ldan par snang bar gyur to/_/de nas byang chub sems dpa' sems dpa' chen po mya ngan med kyis byin pas pha rgyal po ma skyes dgra la 'di skad ces smras so/_/yab 'di ltar chos thams cad ni bcos ma ste rnam par bsgrubs pas nye bar gnas pa'i mtshan nyid dang /_yongs 
[\[240a.3\]]su brtags pa las langs pa med bzhin du phyin ci log dang mtshungs par ldan pa lags so/_/rgyal po chen po gzigs shig dang de ring kho na'i gdugs gcig la bu mo'i gzugs su yang gzigs khye'u'i gzugs su yang khyod kyis gzigs/_da ni bdag la dge slong gi 
[\[240a.4\]]gzugs su yang khyod kyis gzigs na 'di la gang yang dag pa'i gzugs lags/_rgyal po chen po de ltar na ya ma brla'i chos thams cad la 'di na kha cig lta ba'i kun nas dkris pas kun nas glags shing mchis te/_rang gi rgyud la mchis pa'i nyon mongs pa rnams kyis yongs 
[\[240a.5\]]su sreg go_/yongs su bsregs pas chos 'dul ba 'di ma 'tshal te 'gyod pa ma lags pa la 'gyod par sems so/_/rgyal po chen po de ltar na khyod kyis bag yod par mdzod la/_rgyal srid nyam nga ba na bzhugs bzhin du rtag tu bcom ldan 'das kyi thad du bzhud cig dang /_'jam dpal 
[\[240a.6\]]gzhon nur gyur pas khyod kyi yod pa ma yin pa phyin ci log las byung ba'i 'gyod pa sel bar 'gyur ro/_/rgyal po chen po khyod ni bya ba mang zhing byed pa mang ba lags kyis bzhud cig_/de nas rgyal po ma skyes dgra dang /_btsun mo zla ba can dang /_btsun mo'i 'khor thams cad kyis bcom ldan 
[\[240a.7\]]'das dang /_byang chub sems dpa' mya ngan med kyis byin pa dang /_dge slong gi dge 'dun rnams la phyag 'tshal nas bcom ldan 'das la 'di skad ces gsol to/_/bcom ldan 'das bdag cag ni bgyi ba mang zhing bgyid pa mang ba lags kyis bdag cag mchi'o/_/bcom ldan 'das kyis bka' stsal 
[\[240b\]]
[\[240b.1\]]pa/_rgyal po chen po da de'i dus la bab par shes na song shig ces bka' stsal nas rgyal po ma skyes dgra btsun mo zla ba can la sogs pa btsun mo'i 'khor chen po dag dang lhan cig tu bya rgod kyi phung po'i ri las rgyal po'i khab kyi grong khyer chen por dong ngo /_/de nas bcom ldan 'das kyis tshe dang 
[\[240b.2\]]ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung shig_/chongs shig_/lhogs shig_/kun chub par gyis shig_/gzhan dag la yang rgya cher rab tu ston cig_/kun dga' bos gsol pa/_bcom ldan 'das chos kyi rnam grangs 'di bdag gis 
[\[240b.3\]]gzung lags na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir chos kyi rnam grangs 'di mya ngan med kyis byin pa'i seng ge'i sgra zhes bya ba dang /_mya ngan med kyis byin pa lung bstan pa zhes 
[\[240b.4\]]bya bar zung shig_/gzhan dag la yang ston cig kun dga' bo gang gis stong gsum gyi stong chen po'i 'jig rten gyi khams 'di rin po che sna tshogs kyis yongs su bkang ste sbyin pa byin pa bas gang gis chos kyi rnam grangs 'di tha na rna lam du thos na 'di ni de bas ches bsod nams mang du skyed 
[\[240b.5\]]na gang 'dzin pa dang /_kun chub par byed pa dang /_'chang ba dang /_klog pa dang /_rjod pa dang /_lung ji skad phog pa bzhin du nan tan du sgrub pa lta ci smos/_bcom ldan 'das kyis de skad ces bka' stsal nas/_byang chub sems dpa' sems dpa' chen po mya ngan med kyis byin pa dang /_nyan thos chen po de dag 
[\[240b.6\]]dang /_lha dang mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa 
[\[240b.7\]]las mya ngan med kyis byin pa lung bstan pa zhes bya ba'i le'u ste sum cu rtsa gnyis pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[241a\]]
[\[241a.1\]{D77}]@#/_/'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa gsum pa ste 'phags pa dri ma med kyis byin pas zhus pa lung bstan pa/_bam po dang po/_rgya gar skad du/_Ar+ya bi ma la da ta ta pa ri pr-its+tshA nA 
[\[241a.2\]]ma ma hA yA na sU tra/_bod skad du/_'phags pa dri ma med kyis byin pas zhus pa zhes bya ba theg pa chen po'i mdo/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu 
[\[241a.3\]]rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par 
[\[241a.4\]]grol ba/_shes rab shin tu rnam par grol ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad 
[\[241a.5\]]kyi dam pa'i pha rol tu son pa sha stag ste/_gang zag gcig ma gtogs pa ni 'di lta ste/_tshe dang ldan pa kun dga' bo'o/_/byang chub sems dpa' stong phrag bcu phal cher thams cad kyang phyir mi ldog pa/_skye ba gcig gis thogs pa sha stag la 'di lta ste/_byang chub sems dpa' rin chen 
[\[241a.6\]]'od dang /_byang chub sems dpa' shes rab brtsegs dang /_byang chub sems dpa' dpal gyi snying po dang /_byang chub sems dpa' grags pa'i blo gros dang /_spobs pa brtsegs dang /_spyan ras gzigs dbang phyug dang /_mthu chen thob dang /_byams pa dang /_mya ngan med kyis byin dang /_
[\[241a.7\]]'jam dpal gzhon nur gyur pa dang /_gom pa 'dor ba don yod dang /_mthong ba don yod dang /_ngan song spong dang /_mya ngan gyi mun pa thams cad 'joms pa dang /_yon tan rin po che'i me tog gis rtag tu brgyan dang /_gser gyi phreng ba'i 'od kyi dpal can dang /_sgrib pa thams 
[\[241b\]]
[\[241b.1\]]cad rnam par sel ba dang /_byang chub sems dpa' sems thogs pa med pa dang /_de dag la sogs pa byang chub sems dpa' khri dang yang thabs cig go_/de nas tshe dang ldan pa shA ri'i bu dang /_tshe dang ldan pa maud gal gyi bu chen po dang /_tshe dang ldan pa byams ma'i bu gang po dang /_tshe 
[\[241b.2\]]dang ldan pa 'od srung chen po dang /_tshe dang ldan pa rab 'byor dang /_tshe dang ldan pa nam gru dang /_tshe dang ldan pa ma 'gags pa dang /_tshe dang ldan pa kun dga' bo dang /_nyan thos chen po brgyad po de dag dang /_byang chub sems dpa' 'jam dpal dang /_byang chub sems dpa' ngan song spong 
[\[241b.3\]]dang /_rin po che'i tog dang /_mthong ba don yod dang /_sgrib pa thams cad rnam par sel ba dang /_'phags pa spyan ras gzigs dbang phyug dang /_spobs pa brtsegs dang /_byang chub sems dpa' gom pa 'dor ba don yod dang /_byang chub sems dpa' sems dpa' chen po brgyad 
[\[241b.4\]]po de dag snga dro'i dus kyi tshe sham thabs dang chos gos bgos nas lhung bzed thogs te/_bsod snyoms kyi phyir grong khyer chen po mnyan yod du zhugs nas/_de dag lam gyi bar skabs su gtam 'di skad ces/_gang gis grong khyer du skye bo'i tshogs thams cad kyis 'phags pa'i 
[\[241b.5\]]bden pa'i gtam thos par 'gyur ba rnam pa de lta bu'i ting nge 'dzin la snyoms par zhugs te grong khyer du 'jug par bya'o zhes brjod par gyur to/_/tshe dang ldan pa shA ri'i bus smras pa/_gang gis grong khyer du 'phags pa'i bden pa rnams la skye bo'i tshogs thams cad kyi shes rab 
[\[241b.6\]]thogs pa med de/_de dag gi shes rab la mun pa mun nag med par 'gyur ba rnam pa de lta bu'i ting nge 'dzin la/_kho bo snyoms par zhugs te grong khyer du 'jug par bya'o/_/tshe dang ldan pa maud gal gyi bu chen pos smras pa/_gang gis grong khyer du skye bo'i tshogs thams cad la bdud kyi las 
[\[241b.7\]]rnams 'byung bar mi 'gyur ba rnam pa de lta bu'i ting nge 'dzin la kho bo snyoms par zhugs te grong khyer du 'jug par bya'o/_/tshe dang ldan pa byams ma'i bu gang pos smras pa/_ci nas kyang gzhan mu stegs can spyod pa pa dang /_kun tu rgyu ba dang /_gcer bu pa dang /_'tsho ba pa dang /_bram ze dang /_
[\[242a\]]
[\[242a.1\]]khyim bdag gang dag grong khyer na 'khod pa de dag sdig pa can gyi lta ba dang ldan par mi 'gyur ba rnam pa de lta bu'i ting nge 'dzin la kho bo snyoms par zhugs te grong khyer du 'jug par bya'o/_/tshe dang ldan pa 'od srung chen pos smras pa/_ci nas kyang grong khyer na skyes pa dang /_
[\[242a.2\]]bud med dang /_khye'u dang /_bu mo gang dag bdag cag la bsod snyoms sbyin par byed pa 'khod pa de dag thams cad yongs su mya ngan las 'das pa la thug gi bar du longs spyod zad mi shes pa rnyed par 'gyur ba rnam pa de lta bu'i ting nge 'dzin la kho bo snyoms par zhugs te grong khyer du 'jug 
[\[242a.3\]]par bya'o/_/tshe dang ldan pa rab 'byor gyis smras pa/_gang gis grong khyer du skye bo'i tshogs thams cad nyon mongs pa med pa thob par 'gyur ba rnam pa de lta bu'i ting nge 'dzin la kho bo snyoms par zhugs te grong khyer du 'jug par bya'o/_/tshe dang ldan pa nam grus smras pa/_gang gis grong 
[\[242a.4\]]khyer du skye bo'i tshogs thams cad kyis ting nge 'dzin thob par 'gyur ba rnam pa de lta bu'i ting nge 'dzin la kho bo snyoms par zhugs te grong khyer du 'jug par bya'o/_/tshe dang ldan pa ma 'gags pas smras pa/_gang gis grong khyer du skye bo'i tshogs thams cad nad med pa'i bde ba thob par 
[\[242a.5\]]'gyur ba rnam pa de lta bu'i ting nge 'dzin la kho bo snyoms par zhugs te grong khyer du 'jug par bya'o/_/tshe dang ldan pa kun dga' bos smras pa/_gang gis grong khyer du skye bo'i tshogs thams cad la sngon ma thos pa'i chos rnams mngon du 'gyur ba rnam pa de lta bu'i ting nge 'dzin la kho bo 
[\[242a.6\]]snyoms par zhugs te grong khyer du 'jug par bya'o/_/'jam dpal gzhon nur gyur pas smras pa/_ci nas kyang gang gis grong khyer na sgo dang /_skar khung dang /_rtsig pa dang /_snod dang /_rgyan dang /_shing dang /_lo ma dang /_me tog dang /_'bras bu dang /_gos rnams las 
[\[242a.7\]]stong pa nyid kyi sgra 'byung bar 'gyur ba dang /_mtshan ma med pa'i sgra dang /_smon pa med pa'i sgra dang /_skye ba med pa'i sgra dang /_dngos po med pa'i sgra dang /_bdag med pa'i sgra 'byung bar 'gyur ba rnam pa de lta bu'i bsam pa kho bos bsam par bya'o/_/byang chub sems dpa' ngan 
[\[242b\]]
[\[242b.1\]]song spong gis smras pa/_gang gis grong khyer na sems can rnams kyi las ngan song myong bar 'gyur ba gang yod pa de tshe 'di nyid la yang zhing chung ngu myong bar 'gyur ba rnam pa de lta bu'i bsam pa kho bos bsam par bya'o/_/byang chub sems dpa' mthong ba don yod kyis smras pa/_ci nas 
[\[242b.2\]]kyang grong khyer na sems can gang dag kho bo'i mig lam na snang bar 'gyur ba de dag thams cad kyis de bzhin gshegs pa'i gzugs mthong bar 'gyur ba rnam pa de lta bu'i bsam pa kho bos bsam par bya'o/_/byang chub sems dpa' rin po che'i tog gis smras pa/_gang gis grong 
[\[242b.3\]]khyer na khyim thams cad du rin po ches gang ba'i gter rnams 'byung bar 'gyur ba rnam pa de lta bu'i bsam pa kho bos bsam par bya'o/_/byang chub sems dpa' sgrib pa thams cad rnam par sel bas smras pa/_gang gis mnyan yod kyi grong khyer chen por skye bo'i tshogs thams cad kyi 
[\[242b.4\]]sgrib pa lnga po dag rnam par sel bar 'gyur ba rnam pa de lta bu'i bsam pa kho bos bsam par bya'o/_/byang chub sems dpa' spyan ras gzigs dbang phyug gis smras pa/_ci nas kyang grong khyer na sems can gang dag bcings pa dang /_gsad par bkri ba de dag thams cad 
[\[242b.5\]]thar pa dang 'jigs pas nyen pa rnams kyang 'jig pa med pa thob par 'gyur ba rnam pa de lta bu'i bsam pa kho bos bsam par bya'o/_/byang chub sems dpa' spobs pa brtsegs kyis smras pa/_gang gis grong khyer na skye bo'i tshogs thams cad phan tshun du tshigs su bcad pa'i 
[\[242b.6\]]dbyangs dang /_byams pa'i sems kyis smra bar 'gyur ba dang /_spobs pa yang thob par 'gyur ba rnam pa de lta bu'i bsam pa kho bos bsam par bya'o/_/byang chub sems dpa' gom pa 'dor ba don yod kyis smras pa/_ci nas kyang grong khyer na sems can gang dag kho bo'i 
[\[242b.7\]]mig lam na snang bar 'gyur ba de dag thams cad bla na med pa yang dag par rdzogs pa'i byang chub las phyir mi ldog par 'gyur ba rnam pa de lta bu'i bsam pa kho bos bsam par bya'o/_/de nas nyan thos chen po de dag dang /_byang chub sems dpa' de dag rnam pa de lta bu'i gtam 'di brjod 
[\[243a\]]
[\[243a.1\]]cing mnyan yod kyi grong khyer chen por phyin to/_/yang de'i tshe yul ko sa la'i rgyal po gsal rgyal gyi bu mo dri ma med kyis byin pa zhes bya ba sngon gyi rgyal ba la lhag par bya ba byas pa/_dge ba'i rtsa ba bskyed pa/_sangs rgyas mang po la bsnyen bkur byas pa/_
[\[243a.2\]]chos zab mo la bzod pa dang ldan pa/_mngon par shes pa lnga po thob pa zhig yod de bu mo des lha'i mig rnam par dag pa mi'i las 'das pas byang chub sems dpa' de dag dang /_nyan thos chen po de dag mthong zhing de dag lam gyi bar skabs su gtam ci brjod pa de dag thams cad 
[\[243a.3\]]kyang thos so/_/bu mo de yang gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa/_pha ma dang nang mi la byams pa/_btsas nas lo bcu gnyis lon pa ste/_de dpyid zla tha [{]chungs [,]chung [}]tshes brgyad skar ma rgyal gyi nyin par pha mas dge mtshan 
[\[243a.4\]]dang /_bkra shis byed du gnang nas bram ze zho dang /_rtswa ku sha dang /_me tog dang /_yam sreg shing dang /_mar dang /_bum pa thogs pa lnga brgyas yongs su bskor te khrus bya bar khrid pa las bram ze de dag gis byang chub sems dpa' de dag dang nyan thos chen po de dag mthong ngo /_/
[\[243a.5\]]mthong nas kyang bkra mi shis so snyam pa'i 'du shes kyis gnas par gyur to/_/de nas bram ze de dag gi nang nas bram ze ches bgres tshangs pa'i lha zhes bya ba des bu mo dri ma med kyis byin pa la 'di skad ces smras so/_/bu mo dge slong dag mdun na 'khod pa ni bkra mi shis te/_de 
[\[243a.6\]]dag mthong na dgos pa'am/_nor ram/_brtul zhugs sam/_mchod sbyin nam/_bkra shis kyang rung ste mi 'grub kyis grong khyer du slar bzhud do/_/de nas bu mo dri ma med kyis byin pas bram ze tshangs pa'i lha de la tshigs su bcad de smras pa/_'di dag chags med mchog 
[\[243a.7\]]tu dge shis pa/_/skye bo mang po'i sdig pa 'jig par byed/_/'di dag rnam par dag cing bden bzhi mthong /_/dul la grol bar gyur cing mnyam par bzhag_/'di dag rkang gnyis dam pa bsod nams zhing /_/'di la yon phul mtho ris 'gro bar 'gyur/_/'di la yon 
[\[243b\]]
[\[243b.1\]]phul 'bras bu 'chi med 'thob/_/byin nas sems can ngan 'gror 'gro mi 'gyur/_/tshul khrims dang ni dul bar ldan pa yin/_/'dod las rgal cing sdig med re ba med/_/'di dag sman pa mchog ste 'jig rten rgyu/_/sdug bsngal gzir ba'i srog chags thar bar byed/_/
[\[243b.2\]]sangs rgyas 'jig rten dag na chos kyi rje/_/de sras 'di dag rdul med nyon mongs med/_/'di dag byang chub sems dpa' gzhan yang mang /_/shes rab ldan mis 'di dag ji ltar spang /_/'di dag brtul zhugs spyad cing 'dod chags zhi/_/bkra shis gyur cing 
[\[243b.3\]]mkhas pa sbyin char phab/_/'di dag rnams la bkur sti chung byas kyang /_/mi rnams chos dang de bzhin nor yang 'grub/_/'di dag mtshan rnams yongs rdzogs dge shis ldan/_/'di dag zhing mchog rnam dag sems dang ldan/_/bram ze 'di la su zhig dad byed pa/_/de ni 
[\[243b.4\]]bsod nams mang po skyed par 'gyur/_/de nas bram ze tshangs pa'i lhas bu mo dri ma med kyis byin pa la tshigs su bcad de slar smras pa/_byis pa'i sems kyis dbang du ma bzhud cig_/mchod sbyin dus 'dir dge slong ma gzigs shig_/ngur smrig gos can de bzhin mgo bregs 
[\[243b.5\]]pa/_/de dag don 'dod pas ni blta mi bgyi/_/yab dang yum yang dgyes par mi 'gyur zhing /_/bdag kyang mkhas pa rnams kyis smad par 'gyur/_/khyod kyang mchod sbyin 'grub par mi 'gyur gyis/_/de bas dge slong rnams ni shin tu spongs/_/de nas bu mo dri ma med kyis 
[\[243b.6\]]byin pas bram ze tshangs pa'i lha de la tshigs su bcad de slar smras pa/_yon tan ldan pa 'di dag ma gtogs par/_/pha dang ma yang kho mo'i skyabs ma yin/_/gnyen gyi tshogs dang nor dang lang tsho min/_/'di dag 'khor bar bying ba rnams kyi skyabs/_/bdag ni sangs rgyas dga' 
[\[243b.7\]]bas lus btang zhing /_/de bzhin srog dang longs spyod rnams kyang btang /_/dkon mchog gsum nyid skyabs yin ma gtogs par/_/kho mo'i skyabs rten sems can 'di na med/_/de nas bram ze tshangs pa'i lhas bu mo dri ma med kyis byin pa la 'di skad ces smras so/_/bu 
[\[244a\]]
[\[244a.1\]]mo btsas nas khyod kyis sngon sangs rgyas kyang ma gzigs/_sngon chos kyang ma gsan/_sngon dge 'dun la bsnyen bkur kyang ma mdzad na khyod ci'i slad du sangs rgyas la dad par gyur/_/bu mo dri ma med kyis byin pas smras pa/_bram ze kho mo btsas nas 
[\[244a.2\]]zhag bdun lon pa na tsan dan gyi khang [{]bzangs kyi [,]bzang gi [}]nang na gser gyi khri la bzhag pa'i tshe lha'i bu lnga brgya steng gi bar snang la 'dong ba kho mos mthong ste/_de dag rnam grangs du mas sangs rgyas kyi bsngags pa rjod/_/chos dang dge 'dun gyi bsngags pa rjod pa kho mos thos so/_/
[\[244a.3\]]de nas lha'i bu de dag gi nang nas gang gis sngon de bzhin gshegs pa mthong ba gcig po de la lha'i bu rnams kyis dris pa/_grogs po de bzhin gshegs pa ni ci 'dra ba zhig de ni ji ltar shes par bya/_de nas lha'i bu des kho mo'i bsam pa shes nas lha'i bu de dag kyang dad pa 
[\[244a.4\]]bskyed pa'i phyir tshigs su bcad pa 'di dag smras so/_/de yi dbu skra dri med snum zhing mdzes/_/gtsang 'jam g.yas su 'khyil ba'i lcang lo can/_/zhal mdog pad ma 'dab ma rgyas pa 'dra/_/zla nya mtshan mo nam mkhar mdzes pa bzhin/_/de yi mdzod spu kha ba shel 
[\[244a.5\]]mdog bzang /_/smin mtshams bar nas 'khyil cing shin tu mdzes/_/de yis 'khor rnams zil gyis mnan te 'dug_/rgyal ba'i zhal yang shin tu mdzes par byed/_/mi dbang spyan mdzes 'gram pa seng ge'i 'dra/_/sems stobs mi zhum tshems mnyam thags kyang 
[\[244a.6\]]bzang /_/de yi ljags che zhal gyi dkyil 'khor khebs/_/de yi zhal ni dri med rnam par mdzes/_/de yi gsung ni phan zhing snyan la ran/_/tshig rtsub spangs shing mi 'byed sdig pa med/_/skye bo dpag tu med pa dang mdzad cing /_/'gro la phan phyir rgyal ba'i gsung yang 
[\[244a.7\]]sgrogs/_/de yi mgur ni dung dang mtshungs shing 'dra/_/de bzhin mi dbang phyag gi sor mo ring /_/de yi phyag ni glang chen sna dang 'dra/_/brang yangs dri med lte ba gzhol zhing zab/_/rta mchog lta bur mdoms kyi sba ba nub/_/de bzhin spu yi khung bu gser dang 'dra/_/brla yi dbyibs 
[\[244b\]]
[\[244b.1\]]ni glang po'i lag dang mtshungs/_/zhabs ni legs gnas byin pa e na'i 'dra/_/thub pa'i dbang po bden gsung rgyags pa'i skyon dang bral/_/ngan ltas bcom pa rnams kyi sdig pa'i lta ba 'jig_/'khor gyi nang du dri ba bye ba dris byas kyang /_/'khrul med skyon dang bral 
[\[244b.2\]]bas sems can kun tshim mdzad/_/gya gyu med drang tshig gis lus ni tshim mdzad cing /_/mya ngan 'das pa bde mchog yid 'ong yang dag zhi/_/skye bo kun gyi yid 'ong mya ngan 'das ston cing /_/mtha' gnyis dag dang bral ba'i dbu ma'i lam yang ston/_/de ni rang 
[\[244b.3\]]gis sangs rgyas gyur pa ste/_/bdag nyid rgal cing pha rol rnams kyang sgrol/_/'gro ba'i skyob dang skyabs dang dge shis shing /_/'jig rten kun la thugs brtse phan pa mdzad/_/ston pa de yi yon tan 'di dag dang /_/gzhan yang mtha' yas kho bos de ma brjod/_/
[\[244b.4\]]thos nas lha rnams yid dga' dad gyur nas/_/rgyal ba la ni dang ba'i yid kyang sgom/_/de nas bu mo dri ma med kyis byin pas tshigs su bcad pa 'di dag smras nas bram ze tshangs pa'i lha la 'di skad ces smras so/_/bram ze kho mo btsas nas zhag bdun lon nas sangs rgyas kyi 
[\[244b.5\]]yon tan rnam pa 'di lta bu dag thos so/_/mngon par dran te de tshun chad nam yang rmugs pa dang gnyid kyis non par ma gyur to/_/nam yang 'dod pa la rnam par rtog pa'i rnam par rtog pa dang /_gnod sems kyi rnam par rtog pa'i rnam par rtog pa dang /_'tshe ba'i rnam par 
[\[244b.6\]]rtog pa'i rnam par rtog pa ma byas so/_/mngon par dran te de tshun chad nam yang pha la dga' ba 'am/_ma la dga' ba 'am/_ming po la dga' ba 'am/_spun la dga' ba 'am/_nye du la dga' ba 'am/_nor la dga' ba 'am/_rgyan la dga' ba 'am/_gos la dga' ba 'am/_
[\[244b.7\]]lus la dga' ba 'am/_srog la dga' ba 'am/_grong khyer la dga' ba 'am/_skye mched la dga' ba ma bskyed kyi/_bram ze gzhan du na sangs rgyas nyid rnam pas rjes su dran no/_/bram ze kho mos ni gsum sems la yid la bya ba yid la byas te/_de bzhin gshegs 
[\[245a\]]
[\[245a.1\]]pa phyogs gang na bzhugs pa dang /_de bzhin gshegs pas chos gang bshad pa de thams cad kho mos legs par yongs su bzung zhing kho mos don tam tshig 'bru las yi ge dang tshig gcig kyang chud ma zos par byas so/_/de bzhin gshegs pa dge 
[\[245a.2\]]slong gi dge 'dun gyis yongs su bskor ba kho mos nam yang yid la ma byas par ma gyur to/_/kho mos nyin mtshan gang du yang sangs rgyas ma mthong ba dang /_chos ma thos pa dang /_dge 'dun la bsnyen bkur ma byas par ma gyur to/_/bram ze kho mo ni sangs rgyas la 
[\[245a.3\]]blta ba dang /_chos mnyan pa dang /_dge 'dun la bsnyen bkur bya bas chog pa med do/_/de nas bram ze tshangs pa'i lhas bram ze'i khye'u zhig la smras pa/_bram ze'i khye'u khyod song la lo rgyus 'di rgyal po dang btsun mo la gsol cig_/de nas bram ze'i khye'u de [{]rings [,]ring [}]
[\[245a.4\]]pa'i tshul du song ste ji ltar mthong ba'i lo rgyus thams cad rgyal po dang btsun mo la gsol to/_/bu mo dri ma med kyis byin pas kyang ji ltar bram ze tshangs pa'i lha la sogs pa bram ze lnga brgya po de dag gis bla na med pa yang dag par rdzogs pa'i byang chub tu sems bskyed pa 
[\[245a.5\]]de ltar sangs rgyas kyi bsngags pa brjod/_chos dang dge 'dun gyi bsngags pa brjod do/_/de nas bu mo dri ma med kyis byin pa shing rta las babs nas bram ze de dag dang lhan cig tu byang chub sems dpa' de dag dang /_nyan thos chen po de dag ga la ba 
[\[245a.6\]]der song ste phyin nas de dag gi rkang pa la mgo bos phyag 'tshal te/_gus pa dang bcas/_rje sa dang bcas par tshe dang ldan pa shA ri'i bu'i mdun du 'dug nas tshe dang ldan pa shA ri'i bu ga la ba de logs su thal mo sbyar ba btud de tshe dang ldan pa shA ri'i bu la 'di skad ces smras 
[\[245a.7\]]so/_/btsun pa shA ri'i bu bud med ni shes rab sor gnyis pa/_nyon mongs pa drag pa/_bag med pa mang ba/_dman pa la mos pa/_tshul bzhin ma lags pa yid la bgyid pa'i dbang du mchis pa lags na/_bdag la thugs brtse ba nye bar bzung ste ci nas bdag gi yun 
[\[245b\]]
[\[245b.1\]]po'i don dang sman pa dang bde bar 'gyur ba'i slad du btsun pas de ltar bdag la chos legs par bstan du gsol/_ko sa la'i rgyal po gsal rgyal gyis gtam byung ba 'di dang /_bram ze'i tshig thos nas myur ba'i tshul gyis phyogs der phyin te/_des nyan thos de dag dang 
[\[245b.2\]]byang chub sems dpa' de dag la phyag byas nas rang gi bu mo la 'di skad ces smras so/_/bu mo khyod na re kho mo nam yang rmugs pa dang gnyid kyis non par ma gyur to/_/nam yang dga' ba dang rtse ba dang ldan pa'i sems ma bskyed do zhes zer ba de ltar khyod bde ba dang yid bde 
[\[245b.3\]]ba la brtson nam/_'on te 'di ltar yid byung ba'i tshul gyis smra/_de nas rgyal po gsal rgyal gyis rang gi bu mo la tshigs su bcad de smras pa/_khyod kyi gzugs byang lha yi bu mo mtshungs shing 'dra/_/rgyan rnams kyis ni de nyid chas pa'i cha byad 'dzin/_/ji ltar khyod ni 
[\[245b.4\]]nam yang gnyid kyis ma non pa/_/ci phyir bu mo khyod ni 'di 'dra'i yid byung gyur/_/khyed kyi rgyal srid rgyas shing shin tu legs par 'byor/_/ma ni rtag tu khyod kyis dbang du gyur pa yin/_/bu mo dga' ba de las ci 'dra gzhan yod na/_/de yis khyod kyi lus ni dga' ba 
[\[245b.5\]]rnyed ma gyur/_/sdug cing phangs la yid du 'ong ba ste/_/skye bo kun la dga' ba skyed yin na/_/yon tan brgya phrag du mas brgyan pa khyod/_/ci yi phyir na khyim 'dir dga' ba med/_/bu mo khyod kyis ci zhig thos gyur cing /_/ci zhig mthong na 'di ltar yid mi bde/_/yongs 
[\[245b.6\]]su nyams shing yid byung sems su gyur/_/khyod kyi 'dod pa ci 'dra nga la smros/_/de nas bu mo dri ma med kyis byin pas rang gi pha rgyal po gsal rgyal la tshigs su bcad de smras pa/_yab cig phung po nyes dmigs snod rnams dang /_/khyim gyi skyon rnams thugs su ma chud dam/_/
[\[245b.7\]]'khor ba'i gnas ni gar la lta dang mtshungs/_/'tsho ba'i 'jig rten mi gnas 'jig pa can/_/sbrul gdug nang na gnas pa'i khyim 'di la/_/gnyid dang 'dod pa'i 'dun pa ga la mchis/_/khams 'di dag ni gdug pa'i sbrul bzhi ste/_/srid pa sems pa bde ba ga la 
[\[246a\]]
[\[246a.1\]]mchis/_/mi mdza' tshogs kyis rab tu gtses gyur cing /_/dgon par phyin la dga' ba ga la mchis/_/kun nas nyon mongs dgra yis yongs bskor ba/_/ji ltar bde 'thob rgyal po bka' stsol cig_/dug 'thungs pa la bde ba ga la mchis/_/gsad 
[\[246a.2\]]par bkri la dga' ba ga la mchis/_/g.yang sa chen 'dir su zhig yid rton bgyid/_/rgyal po 'tsho ba'i 'jig rten de dang mtshungs/_/blo ngan dag gis lus rnams bor ba ni/_/ri rab tsam gyi phung por gyur to zhes/_/de bzhin gshegs pas dpe ni bka' stsal na/_/
[\[246a.3\]]'dus byas slu ba'i chos la su yid rton/_/pha dang ma dang sdug dang ming po dang /_/bu dang rtsa lag gnyen tshogs 'gro ba kun/_/'dus byas thams cad me long gzugs brnyan 'dra/_/'di 'dra'i mi sdug gang la su yid rton/_/gang tshe bdag gis rang byung rgyal ba mthong /_/
[\[246a.4\]]de tshe sangs rgyas 'gyur snyam sems kyang skye/_/byang chub sems dpa' bag med 'gyur ba ni/_/yab cig bdag gis ma thos ma mthong ngo /_/bdag ni mtshan rdzogs rgyal ba blta 'tshal gyur/_/bde bar gshegs pas gsungs pa'i chos kyang thos/_/rgyal ba rgyal 
[\[246a.5\]]ba'i sras po 'di dag mthong /_/yab cig ji ltar 'dod pa bsten par bgyi/_/de nas rgyal po gsal rgyal bu mo'i tshig 'di thos nas cang mi smra bar gyur to/_/de nas bu mo dri ma med kyis byin pas rang gi pha cang mi smra bar gyur par rig nas tshe dang ldan pa shA ri'i bu la 'di skad 
[\[246a.6\]]ces smras so/_/btsun pa shA ri'i bu khyod la zhu ba zhus thugs brtse bar dgongs te lan gdab tu gsol/_'di ltar btsun pa shA ri'i bu ni bcom ldan 'das kyis shes rab dang ldan pa rnams kyi mchog tu bstan pa lags na/_ci shes rab de 'dus byas lags sam 
[\[246a.7\]]'on te 'dus ma byas lags/_de gal te 'dus byas lags na de bzhin gshegs pas 'dus byas thams cad ni [{]brdzun [,]rdzun [}]pa slu ba'i chos can yin no zhes bka' stsal to/_/ci ste 'dus ma byas lags na/_'dus ma byas la ni skye ba ma mchis so/_/gang la skye ba ma 
[\[246b\]]
[\[246b.1\]]mchis pa de la ni phrad pa ma mchis na/_phrad pa ma mchis pa'i shes rab kyis ji ltar btsun pa shA ri'i bu shes rab chen po zhes bgyi/_de nas tshe dang ldan pa shA ri'i bu cang mi smra bar gyur to/_/de nas tshe dang ldan pa maud gal gyi bu chen pos tshe dang ldan pa shA ri'i bu la 'di 
[\[246b.2\]]skad ces smras so/_/shA ri'i bu bu mos dris pa'i lan thob cig_/shA ri'i bus smras pa/_bu mo ni 'dus byas mi 'dri'i/_bu mos ni skye ba med pa dris te/_de ni lan gdab par mi nus so/_/de nas bu mo dri ma med kyis byin pas tshe dang ldan pa maud gal gyi bu chen po la 'di skad 
[\[246b.3\]]ces smras so/_/'di ltar btsun pa maud gal gyi bu chen po khyod ni bcom ldan 'das kyis rdzu 'phrul dang ldan pa rnams kyi mchog tu bstan pa lags na/_ci tshe dang ldan pa sems can du 'du shes pa la gnas te rdzu 'phrul ston tam/_'on te chos su 'du shes pa la gnas te rdzu 
[\[246b.4\]]'phrul ston/_/gal te sems can du 'du shes pa la gnas te ston na sems can ni ma mchis pa ste/_de lta bas na rdzu 'phrul de yang ma mchis par 'gyur ro/_/ci ste chos su 'du shes pa la gnas te ston na chos nyid ni 'gyur ba ma mchis pa'o/_/'gyur ba ma mchis pa 
[\[246b.5\]]gang lags pa de la ni rnam par rtog pa ma mchis na rnam par mi rtog pas ji ltar tshe dang ldan pa'i rdzu 'phrul 'byor par gyur/_tshe dang ldan pa maud gal gyi bu chen po yang cang mi smra bar gyur to/_/de nas byams ma'i bu gang pos tshe dang ldan pa maud gal gyi bu chen po la 'di skad ces 
[\[246b.6\]]smras so/_/maud gal gyi bu chen po bu mos dris pa'i lan thob cig_/maud gal gyi bus smras pa/_bu mo ni 'gyur ba mi 'dri'i/_/bu mos ni 'gyur ba med pa dris te/_'gyur ba med pa dang rnam par mi rtog pa ni de bzhin gshegs pa rnams kyi byang chub yin pas de ni lan 
[\[246b.7\]]gdab par mi nus so/_/de nas bu mo dri ma med kyis byin pas byams ma'i bu gang po la 'di skad ces smras so/_/'di ltar tshe dang ldan pa gang po ni bcom ldan 'das kyis chos smra ba rnams kyi mchog tu bstan pa lags na/_ci tshe dang ldan pa dmigs pa dang bcas pa'i chos 
[\[247a\]]
[\[247a.1\]]ston tam/_'on te dmigs pa ma mchis pa'i chos ston/_gal te dmigs pa dang bcas pa'i chos ston na ni khyod byis pa so so'i skye bo rnams dang mtshungs so/_/de ci'i slad du zhe na/_byis pa so so'i skye bo thams cad ni dmigs pa dang bcas pa'i slad du 
[\[247a.2\]]ste/_de lta bas na btsun pa yang byis pa so so'i skye bo thams cad kyi chos rnams dang ma bral ba lags so/_/ci ste dmigs pa ma mchis pa'i chos ston na ni chos smra ba nyid dngos po ma mchis par 'gyur te mi 'thad do/_/de nas tshe dang ldan pa gang po yang cang mi smra bar 
[\[247a.3\]]gyur to/_/de nas tshe dang ldan pa 'od srung chen pos gang po la 'di skad ces smras so/_/gang po bu mos dris pa'i lan thob cig_/tshe dang ldan pa gang pos smras pa/_bu mo ni kun rdzob mi 'dri'i/_bu mo ni don dam pa dris te/_de ni lan gdab par mi nus so/_/de nas bu mo dri 
[\[247a.4\]]ma med kyis byin pas tshe dang ldan pa 'od srung chen po la 'di skad ces smras so/_/'di ltar btsun pa 'od srung chen po ni rnam par thar pa brgyad la snyoms par zhugs nas langs te gzhan dag la chos ston cing gang dag las tha na gzar bu gang tsam gyi bsod snyoms yongs su 
[\[247a.5\]]blangs pa de dag thams cad mtho ris su 'gro bar 'gyur ro zhe na/_de ci btsun pas lus kyis sbyin pa sbyong ngam/_'on te sems kyis sbyin pa sbyong /_gal te lus kyis sbyong na lus ni bems po g.yo ba ma mchis pa byed pa ma mchis pa ste/_rtswa dang /_shing dang /_rtsig 
[\[247a.6\]]pa'i chos lta bu mig yor dang mtshungs pas des kyang sbyong bar mi nus so/_/ci ste sems kyis sbyong na sems ni sgyu ma lta bu gnas pa ma mchis pa ste/_des kyang sbyong bar mi nus so/_/ci ste lus dang sems kyi phyi rol gyis sbyong na de ni ma mchis pa ste/_ma mchis pas ji 
[\[247a.7\]]ltar sbyong bar bgyid/_de nas tshe dang ldan pa 'od srung chen po yang cang mi smra bar gyur to/_/rab 'byor gyis smras pa/_tshe dang ldan pa 'od srung chen po bu mos dris pa'i lan thob shig_/'od srung chen pos smras pa/_bu mo ni len pa mi 'dri'i/_bu mos ni len pa med pa dris 
[\[247b\]]
[\[247b.1\]]shing yang dag pa'i mtha' 'dri bas de ni lan gdab par mi nus so/_/de nas bu mo dri ma med kyis byin pas gnas brtan rab 'byor la 'di skad ces smras so/_/'di ltar btsun pa rab 'byor ni bcom ldan 'das kyis nyon mongs pa med par gnas pa rnams kyi mchog tu bstan 
[\[247b.2\]]pa lags na/_ci nyon mongs pa med pa de dngos pos rab tu phye ba lags sam/_'on te chos nyid kyis rab tu phye ba lags/_gal te dngos pos rab tu phye ba lags na ni 'dus byas su 'gyur ro/_/ci ste chos nyid kyis rab tu phye ba lags na ni chos nyid ni skye ba ma mchis 
[\[247b.3\]]pa'i mtshan nyid dang /_'gag pa ma mchis pa'i mtshan nyid de/_skye ba ma mchis pa dang 'gag pa ma mchis pa'i mtshan nyid gang lags pa de ni mnyam pa nyid do/_/mnyam pa nyid gang lags pa de ni de bzhin nyid do/_/de bzhin nyid gang lags pa de ni 'gyur ba ma 
[\[247b.4\]]mchis pa'o/_/'gyur ba ma mchis pa gang lags pa de ni tha snyad ma mchis pa'o/_/tha snyad ma mchis pa gang lags pa de ni bsam gyis mi khyab pa'o/_/bsam gyis mi khyab pa gang lags pa de ni bstan du ma mchis pa'o/_/bstan du ma mchis pa gang lags pa 
[\[247b.5\]]de ni dngos po ma mchis pa'o/_/dngos po ma mchis pa gang lags pa de ni ma byung ba'o/_/ma byung ba gang lags pa de ni 'phags pa rnams mi ston to/_/de nas tshe dang ldan pa rab 'byor kyang cang mi smra bar gyur to/_/de nas tshe dang ldan pa nam grus tshe dang ldan pa rab 'byor 
[\[247b.6\]]la 'di skad ces smras so/_/tshe dang ldan pa rab 'byor bu mos dris pa'i lan thob shig_/rab 'byor gyis smras pa/_'di la brjod du ci yang med/_/cang mi smra ba de 'thob byed/_/spros pa med pa'i chos 'di dag_/bu mo yongs su 'dri bar byed/_/ji srid dngos po skye 
[\[247b.7\]]yod pa/_/de srid skyon gyis gos par 'gyur/_/chos kyi dbyings ni tha snyad med/_/'di ni nyon mongs med pa'i tshul/_/de nas bu mo dri ma med kyis byin pas tshe dang ldan pa nam gru la 'di skad ces smras so/_/tshe dang ldan pa nam gru ni bcom ldan 'das kyis bsam gtan 
[\[248a\]]
[\[248a.1\]]pa rnams kyi mchog tu bstan pa lags na/_ci sems la gnas te bsam gtan mdzad dam/_'on te sems ma mchis pa la gnas te bsam gtan mdzad/_gal te sems la gnas te bsam gtan mdzad na sems ni brjod du ma mchis shing sgyu 
[\[248a.2\]]ma lta bu ste/_yang dag pa ma yin pa kun brtags pa lags na/_ci yang dag pa ma yin pa kun brtags pa ma mchis pa la gnas te bsam gtan mdzad dam/_ci ste sems ma mchis pa la gnas te bsam gtan mdzad na ni rtswa dang /_shing dang /_rtsig pa dang /_rdo la 
[\[248a.3\]]sogs pa byung ba dang zhig pa de dag thams cad kyang ting nge 'dzin du 'gyur ro/_/de ci'i slad du zhe na/_'di ltar de dag ni sems ma mchis pa'i slad du'o/_/tshe dang ldan pa nam gru yang cang mi smra bar gyur to/_/de nas tshe dang ldan pa ma 'gags pas tshe dang ldan pa nam gru 
[\[248a.4\]]la 'di skad ces smras so/_/tshe dang ldan pa nam gru bu mos dris pa'i lan thob shig_/nam grus smras pa/_bu mo ni de bzhin gshegs pa'i yul yongs su 'dri ste/_de ni nyan thos rnams kyis bstan par mi nus so/_/bu mos smras pa/_tshe dang ldan pa nam gru chos 
[\[248a.5\]]kyi dbyings de bzhin gshegs pa rnams kyi yang gzhan la/_nyan thos rnams kyi yang gzhan lags sam/_gal te chos kyi dbyings gzhan lags na ni tha dad du 'gyur ro/_/de bzhin nyid ni gnyis su ma mchis te/_de bas na de bzhin nyid dang gnyis ni bye brag ma 
[\[248a.6\]]mchis na ci'i slad du tshe dang ldan pa nam gru de skad gsung nam gru yang cang mi smra bar gyur to/_/de nas bu mo dri ma med kyis byin pas tshe dang ldan pa ma 'gags pa la 'di skad ces smras so/_/'di ltar tshe dang ldan pa ma 'gags pa ni bcom ldan 'das kyis lha'i mig can rnams 
[\[248a.7\]]kyi mchog tu bstan pa lags na lha'i mig gis dngos po gzigs sam/_'on te dngos po ma mchis pa gzigs/_gal te dngos po gzigs na ni rtag par lta bar 'gyur ro/_/ci ste dngos po ma mchis pa gzigs na ni chad par lta bar 'gyur te/_de yang mi rigs 
[\[248b\]]
[\[248b.1\]]so/_/ma 'gags pa yang cang mi smra bar gyur to/_/de nas tshe dang ldan pa kun dga' bos tshe dang ldan pa ma 'gags pa la 'di skad ces smras so/_/tshe dang ldan pa ma 'gags pa bu mos dris pa'i lan thob shig_/tshe dang ldan pa ma 'gags pas smras pa/_bu mos 
[\[248b.2\]]ni shes rab kun tu 'jom pa dris pas de ni lan gdab par mi nus so/_/de nas bu mo dri ma med kyis byin pas tshe dang ldan pa kun dga' bo la 'di skad ces smras so/_/'di ltar tshe dang ldan pa kun dga' bo khyod ni bcom ldan 'das kyis mang du thos pa rnams kyi mchog tu 
[\[248b.3\]]bstan pa lags na/_ci mang du thos pa nyid de don du blta 'am/_'on te tshig 'brur blta/_gal te don du blta na don ni brjod du ma mchis shing bsnyad du ma mchis pa ste/_de ni rna ba'i rnam par shes pas shes par bgyi ba ma lags pa nas yid kyi rnam par shes pa'i 
[\[248b.4\]]bar gyis shes par bgyi ba ma lags pa ste/_rnam pa de lta bu gang lags pa de ni bstan du ma mchis pa'o/_/ci ste tshig 'brur blta na ni bcom ldan 'das kyis don la rton pa yin gyi tshig 'brur rton pa ma yin no zhes gsungs pas de bas na tshe dang ldan pa kun dga' 
[\[248b.5\]]bo'i mang du thos pa nyid ni rton pa ma lags so/_/de nas tshe dang ldan pa kun dga' bo yang cang mi smra bar gyur to/_/de nas 'jam dpal gzhon nur gyur pas tshe dang ldan pa kun dga' bo la 'di skad ces smras so/_/tshe dang ldan pa kun dga' bo bu mos dris pa'i lan thob 
[\[248b.6\]]shig_/kun dga' bos smras pa/_bu mo ni yi ge dang bral ba 'dri ste/_de ni sgras tshim par byed par mi nus so/_/bu mo ni sems dang bral ba'i mnyam pa nyid 'dri ste/_slob pa rnams kyi sa ma yin na de ji ltar bstan par bya ste/_chos kyi mnga' bdag de bzhin gshegs 
[\[248b.7\]]pa la zhu dgos pa'o/_/de nas bu mo dri ma med kyis byin pas 'jam dpal gzhon nur gyur pa la 'di skad ces smras so/_/'jam dpal khyod ni de bzhin gshegs pas zab mo la mos pa'i byang chub sems dpa' rnams kyi mchog tu bstan pa lags na/_ci rten cing 'brel 
[\[249a\]]
[\[249a.1\]]bar 'byung ba zab pas khyod zab bam/_'on te ngo bo nyid zab pas zab/_gal te rten cing 'brel par 'byung ba zab pas khyod zab na ni rten cing 'brel bar 'byung ba dang ldan pa'i chos gang yang ma mchis so/_/de ci'i slad du zhe na/_'di ltar rten cing 
[\[249a.2\]]'brel bar 'byung ba ni song ba ma lags/_'ong ba ma lags te/_rten cing 'brel bar 'byung ba ni mig gi rnam par shes pas shes par bgyi ba ma lags pa nas yid kyi rnam par shes pa'i bar gyis shes par bgyi ba ma lags shing gnyis su ma mchis la kun tu 'byung 
[\[249a.3\]]ba ma mchis pa'i slad du'o/_/ci ste ngo bo nyid zab pas zab na ni ngo bo nyid gang yang sus kyang brtag par mi nus so/_/'jam dpal gyis smras pa/_bu mo yang dag pa'i mtha' zab pas kho bo zab bo/_/bu mo dri ma med kyis byin pas smras pa/_'jam dpal yang 
[\[249a.4\]]dag pa'i mtha' ni mtha' ma lags te/_de'i slad du rnam par shes pas 'tshal ba ma lags so/_/'jam dpal gyis smras pa/_bu mo yang dag pa'i mtha' zhes bya ba 'di ni dmigs su med pa'i tshig [{]bla dgas [,]bla dwags [}]so/_/bu mo dri ma med kyis byin pas smras pa/_
[\[249a.5\]]'jam dpal dmigs su ma mchis pa ni gang gi tshig [{]bla dgas [,]bla dwags [}]kyang ma lags te/_dmigs su ma mchis pa ni tshig [{]bla dgas [,]bla dwags [}]las yang dag par 'das pa lags so/_/'jam dpal gyis smras pa/_bu mo 'di ji ltar gzhan dag la bstan par bya/_bu mos smras 
[\[249a.6\]]pa/_'jam dpal de bzhin gshegs pa rnams kyi byang chub ni bstan pa las yang dag par 'das pa lags te/_de ni brjod pas bstan par mi nus so/_/'jam dpal yang cang mi smra bar gyur to/_/de nas bu mo dri ma med kyis byin pas byang chub sems dpa' 
[\[249a.7\]]mthong ba don yod la 'di skad ces smras so/_/rigs kyi bu khyod 'di skad du ci nas kyang grong khyer na skyes pa 'am/_bud med dam/_khye'u 'am/_bu mo gang dag kho bo'i mig lam na snang bar 'gyur ba de dag thams cad kyis de bzhin gshegs pa'i gzugs mthong bar 
[\[249b\]]
[\[249b.1\]]'gyur ba rnam pa de lta bu'i bsam pa kho bos bsam par bya'o/_/zhes gsungs pa de ci de bzhin gshegs pa gzugs kyi skur mthong bar mdzad dam/_'on te chos kyi skur mthong bar mdzad/_gal te gzugs kyi skur mthong bar mdzad na de ni sangs rgyas kyi bka' ma lags te/_
[\[249b.2\]]bcom ldan 'das kyis ni 'di skad du/_gang dag nga la gzugs su mthong /_/gang dag nga la sgrar shes pa/_/'dun pa 'dod chags ldan pa ste/_/skye bo de dag nga mi mthong zhes gsungs so/_/ci ste de bzhin gshegs pa chos kyi skur mthong bar mdzad na chos kyi sku ni bstan 
[\[249b.3\]]du mi nus pa'o/_/de ci'i slad du zhe na/_de bzhin gshegs pa rnams kyi chos kyi sku ni mig gi rnam par shes pa las yang dag par 'das pa ste blta bar mi nus pa'i slad du'o/_/mthong ba don yod kyang cang mi smra bar gyur to/_/byang chub sems dpa' rin po che tog gis 
[\[249b.4\]]smras pa/_mthong ba don yod bu mos dris pa'i lan thob shig_/mthong ba don yod kyis smras pa/_bu mo ni dngos po med pa 'dri ste de ni bstan par mi nus so/_/bu mo dri ma med kyis byin pas smras pa/_bdag ni dngos po 'am dngos po ma mchis pa mi 'dri'o/_/bstan pa slobs 
[\[249b.5\]]la de nas ston cig_/mthong ba don yod kyang cang mi smra bar gyur to/_/de nas bu mo dri ma med kyis byin pas byang chub sems dpa' rin po che tog la 'di skad ces smras so/_/rigs kyi bu khyod kyis 'di skad du gang gis grong khyer na khyim thams cad du rin po ches gang ba'i gter 
[\[249b.6\]]rnams 'byung bar 'gyur ba rnam pa de lta bu'i bsam pa kho bos bsam par bya'o/_/zhes gsungs pa de ci zang zing dang bcas pa'i phan 'dogs par mdzad dam/_'on te zang zing ma mchis pas phan 'dogs par mdzad/_gal te zang zing dang bcas pas phan 'dogs na ni byis 
[\[249b.7\]]pa so so'i skye bo'i phan 'dogs pa dang bye brag ma mchis par 'gyur ro/_/de ci'i slad du zhe na/_'di ltar byis pa so so'i skye bo rnams kyi dga' ba ni zang zing dang bcas pa'i slad du'o/_/ci ste zang zing ma mchis pas phan 'dogs par mdzad na zang zing ma mchis pa ni bsgrub tu ma 
[\[250a\]]
[\[250a.1\]]mchis pa lags so/_/rin po che tog kyang cang mi smra bar gyur to/_/de nas bu mo dri ma med kyis byin pas byang chub sems dpa' ngan song spong la 'di skad ces smras so/_/rigs kyi bu khyod kyis 'di skad du gang gis grong khyer 'di na sems can rnams 
[\[250a.2\]]kyi las ngan song myong bar 'gyur ba gang yod pa de tshe 'di nyid la yang zhing chung ngu myong bar 'gyur ba rnam pa de lta bu'i bsam pa kho bos bsam par bya'o/_/zhes gsungs pa de/_de bzhin gshegs pas las ni bsam gyis mi khyab pa nyid du bstan pa de ni khyod kyis bsam par 
[\[250a.3\]]mi spyod do/_/gal te spyod na de bzhin gshegs pa'i bka' dang 'gal bar 'gyur ro/_/ci ste bsam par mi spyod na mi mkhyen bzhin du mang po myong bar 'gyur ba'i las tshe 'di nyid la yang zhing chung ngu myong bar ji ltar mdzad de/_bdag po ma mchis pa'i chos rnams la bdag 
[\[250a.4\]]po rnyed par 'gyur ro/_/gal te de ltar mdzad na de bzhin gshegs pa'i bka' dang 'gal bar 'gyur ro/_/ngan song spong gis smras pa/_kho bos ni smon lam gyi dbang gis mang du myong bar 'gyur ba'i las nyung ngu myong bar 'gyur bar byed do/_/bu mos smras pa/_rigs kyi 
[\[250a.5\]]bu chos rnams kyi chos nyid ni smon lam gyi dbang gis bsgyur du mi nus lags so/_/gal te nus par gyur na sems can thams cad yongs su mya ngan las bzla'o zhes de bzhin gshegs pa re re'i dgongs pa de smon lam gyi dbang gis ji ltar mi 'grub ste/_rnam grangs 'dis na 
[\[250a.6\]]smon lam gyi dbang gis bsgyur bar mi nus par rig par bgyi'o/_/ngan song spong yang cang mi smra bar gyur to/_/de nas bu mo dri ma med kyis byin pas byang chub sems dpa' sgrib pa thams cad rnam par sel ba la 'di skad ces smras so/_/rigs kyi bu khyod 'di skad du gang gis 
[\[250a.7\]]mnyan yod kyi grong khyer chen por skye bo'i tshogs thams cad kyi sgrib pa lnga po dag rnam par sel bar 'gyur ba rnam pa de lta bu'i bsam pa kho bos bsam par bya'o zhes gsungs pa de ci ting nge 'dzin de bdag la rag las pa lags sam/_'on te gzhan la rag las pa lags/_
[\[250b\]]
[\[250b.1\]]gal te bdag la rag las pa lags na ni mi 'pho ba'i chos can lags te/_ji ltar khyod snyoms par zhugs pas gzhan dag gi sgrib pa rnams rab tu zhi bar mdzad/_ci ste gzhan la rag las pa lags na ni ting nge 'dzin de khyod kyi ma lags so/_/gang khyod kyi ma lags pa 
[\[250b.2\]]des ni gzhan la phan par mdzad par mi spyod do/_/byang chub sems dpa' sgrib pa thams cad rnam par sel bas smras pa/_bu mo kho bo'i sbyor ba 'di ni byams pa sngon du 'gro ba'o/_/bu mo dri ma med kyis byin pas smras pa/_rigs kyi bu sangs rgyas bcom ldan 'das thams 
[\[250b.3\]]cad kyang byams pa la gnas lags na sangs rgyas kyi zhing rnams na sems can dag la sgrib pa rnams kyis gnod pa yang ma mchis so/_/byang chub sems dpa' sgrib pa thams cad rnam par sel ba yang cang mi smra bar gyur to/_/de nas bu mo dri ma med kyis byin pas byang chub 
[\[250b.4\]]sems dpa' spyan ras gzigs dbang phyug la 'di skad ces smras so/_/rigs kyi bu khyod kyis 'di skad du ci nas kyang grong khyer na sems can gang dag bcings pa dang /_gsad par bkri ba de dag thar pa dang /_'jigs pas nyen pa rnams kyang 'jigs pa med pa thob par 
[\[250b.5\]]'gyur ba rnam pa de lta bu'i bsam pa kho bos bsam par bya'o/_/zhes gsungs pa de ci khyod kyi sbyor ba 'di len pa dang bcas pa lags sam/_'on te len pa ma mchis pa lags/_gal te sbyor ba de len pa dang bcas pa lags na ni byis pa so so'i skye bo rnams kyang len pa dang 
[\[250b.6\]]bcas pa lags te/_byis pa so so'i skye bo rnams dang mtshungs par 'gyur ro/_/de lta bas na de yang mi rigs so/_/ci ste sbyor ba de len pa ma mchis pa lags na ni mngon par 'dus ma byas pa lags te/_mngon par 'dus ma byas pa la ni nye bar sgrub pa ma mchis so/_/byang 
[\[250b.7\]]chub sems dpa' spyan ras gzigs dbang phyug kyang cang mi smra bar gyur to/_/de nas byang chub sems dpa' spobs pa brtsegs kyis byang chub sems dpa' spyan ras gzigs dbang phyug la 'di skad ces smras so/_/spyan ras gzigs dbang phyug bu mos dris pa'i lan 
[\[251a\]]
[\[251a.1\]]thob shig_/byang chub sems dpa' spyan ras gzigs dbang phyug gis smras pa/_bu mo ni skye ba dang 'gag pa mi 'dri ste/_de ni lan gdab par mi nus so/_/bu mo dri ma med kyis byin pas smras pa/_spyan ras gzigs dbang phyug gang na skye ba ma mchis 
[\[251a.2\]]pa dang 'gag pa ma mchis pa de ni dri ba ma mchis so/_/byang chub sems dpa' spyan ras gzigs dbang phyug gis smras pa/_bu mo gang na skye ba med cing 'gag pa med pa de ni yi ge 'jug pa med do/_/bu mos smras pa/_'jug pa ma mchis pa dang /_yi ge ma mchis 
[\[251a.3\]]pa'i chos thams cad la ni mkhas pa dag yi ge dang 'jug pa mi ston te/_yi ge rnams la mi chags so/_/chags pa ma mchis pa ni chos kyi dbyings te/_de la ni rtogs par bgyi ba'i slad du chags pa ma mchis so/_/byang chub sems dpa' spyan ras gzigs dbang 
[\[251a.4\]]phyug kyang cang mi smra bar gyur to/_/de nas bu mo dri ma med kyis byin pas byang chub sems dpa' spobs pa brtsegs la 'di skad ces smras so/_/rigs kyi bu khyod kyis 'di skad du gang gis grong khyer na skye bo'i tshogs thams cad phan tshun tshigs su bcad pa'i dbyangs dang /_
[\[251a.5\]]byams pa'i sems kyis smra bar 'gyur ba dang /_spobs pa yang thob par 'gyur ba rnam pa de lta bu'i bsam pa kho bos bsam par bya'o/_/zhes gsungs pa'i khyod kyi spobs pa nye bar sgrub pa gang lags pa de ci rnam par rtog pas bskyed pa lags sam/_'on te rgyu ma mchis 
[\[251a.6\]]pa las byung ba lags/_gal te rnam par rtog pas bskyed pa lags na ni 'dus byas thams cad kyang rnam par rtog pas bskyed pa lags te/_de lta bas na rnam par zhi bar mi 'gyur ro/_/ci ste rgyu ma mchis pa las byung ba lags na ni ma byung ba la sgro 'dogs par 'gyur 
[\[251a.7\]]ro/_/byang chub sems dpa' spobs pa brtsegs kyis smras pa/_bu mo sems can gang dag kho bo'i mig lam na snang bar 'gyur ba de dag thams cad spobs pa thob par gyur cig ces bya ba'i kho bo'i smon lam 'di ni dang po sems bskyed pa nas bzung ste btab bo/_/bu mo dri ma 
[\[251b\]]
[\[251b.1\]]med kyis byin pas smras pa/_rigs kyi bu sems bskyed pa gang gis smon lam btab pa'i sems bskyed pa de mchis sam/_'on te ma mchis/_gal te mchis na ni rtag par lta ba lags so/_/ci ste ma mchis na ni chad par lta ba lags te/_de gsung na ni khyod kyi 
[\[251b.2\]]gsung ba log pa lags so/_/byang chub sems dpa' spobs pa brtsegs kyang cang mi smra bar gyur to/_/de nas bu mo dri ma med kyis byin pas byang chub sems dpa' gom pa 'dor ba don yod la 'di skad ces smras so/_/rigs kyi bu khyod kyis 'di skad du ci nas kyang grong khyer 
[\[251b.3\]]na sems can gang dag kho bo'i mig lam na snang bar 'gyur ba de dag thams cad bla na med pa yang dag par rdzogs pa'i byang chub las phyir mi ldog par 'gyur ba rnam pa de lta bu'i bsam pa kho bos bsam par bya'o zhes gsungs pa de ci byang chub de mchis pa zhes brjod par bgyi 'am/_
[\[251b.4\]]'on te ma mchis pa zhes brjod par bgyi/_gal te mchis na ni rtag pa ste yod pa'i mthar 'dzin pa lags so/_/ci ste ma mchis na ni chad pa ste med pa'i mthar 'dzin pa lags so/_/byang chub sems dpa' gom pa 'dor ba don yod kyis smras pa/_bu mo byang chub 
[\[251b.5\]]ces bya ba 'di ni ye shes kyi tshig [{]bla dgas [,]bla dwags [}]so/_/bu mo dri ma med kyis byin pas smras pa/_ci ye shes de skye bas rab tu phye ba lags sam/_'on te zhi bas rab tu phye ba lags/_'on te skye bas rab tu phye ba lags na ni tshul bzhin ma lags pa yid la bgyid pa las byung ba 'dus 
[\[251b.6\]]byas su 'gyur te/_shes pa de ni byis pa rnams kyi lags so/_/ci ste zhi bas rab tu phye ba lags na ni de la dmigs pa ma mchis so/_/gang la dmigs pa ma mchis pa de la 'di ni so so'i skye bo'o zhe 'am/_nyan thos so zhe 'am/_rang sangs rgyas so zhe 'am/_byang chub 
[\[251b.7\]]sems dpa'o zhe 'am/_sangs rgyas so zhes rnam par rtog pa mi skye'o/_/de ci'i slad du zhe na/_byang chub ni rnam par mi rtog pa lags na byis pa so so'i skye bo rnams ni byang chub la rnam par rtog ste/_mkhas pa rnams ni mi rtog pa'i slad du'o/_/byang chub sems dpa' gom 
[\[252a\]]
[\[252a.1\]]pa 'dor ba don yod kyang cang mi smra bar gyur to/_/de nas tshe dang ldan pa rab 'byor gyis byang chub sems dpa' de dag la 'di skad ces smras so/_/bsod snyoms kyi phyir grong khyer du 'jug par mi bya'i slar 'dong ngo /_/de ci'i phyir zhe na/_deng bu mo dri ma med kyis 
[\[252a.2\]]byin pa las chos thos pa gang yin pa 'di ni mkhas pa'i zas yin pas chog par 'gyur ba'i phyir te/_chos kyi zas bza' bar bya'o/_/de nas bu mo dri ma med kyis byin pas gnas brtan rab 'byor la 'di skad ces smras so/_/btsun pa rab 'byor gang na gdeg pa med pa dang /_
[\[252a.3\]]gzhag pa med pa de la ci zhig khyod kyis btsal bar sems/_btsun pa rab 'byor dge sbyong gi tshul ni spros pa ma mchis pa lags kyi spros pa la dga' ba'i ni ma lags so/_/btsun pa rab 'byor dge sbyong gi chos ni gnas pa ma mchis pa/_gnas par mi bgyi ba lags te/_
[\[252a.4\]]'phags pa rnams kyi spyod yul ni mi 'khrugs pa lags so//_//bam po gnyis pa ste tha ma/_de nas nyan thos chen po brgyad po de dag dang /_byang chub sems dpa' brgyad po de dag dang /_bram ze lnga brgya tsam po de dag dang /_bu mo dri ma med kyis byin pa dang /_rgyal 
[\[252a.5\]]po gsal rgyal dang /_de las gzhan pa skye bo phal po che rnams bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te lan gsum bskor ba byas nas phyogs gcig tu 'khod do/_/de nas bu mo dri ma med kyis byin pas bcom 
[\[252a.6\]]ldan 'das la lan stong bskor ba byas te gos phrag pa gcig tu bgos nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas tshigs su bcad pa'i dbyangs kyis zhu ba zhus pa/_ting 'dzin stobs ldan grags pa 
[\[252a.7\]]mtha' yas mnga'/_/'jig rten mgon po bdud rtsi dga' stsol ba/_/mtshungs med ye shes bde gshegs khyod la zhu/_/byang chub sems dpa' ji ltar spyad pa spyod/_/ji ltar shing dbang drung mchis bdud rnams 'joms/_/ji ltar ri rab bcas sa rnams g.yo bar bgyid/_/
[\[252b\]]
[\[252b.1\]]grags pa mtha' yas ji ltar 'od zer gtong /_/byang chub spyod tshul legs par bshad du gsol/_/sangs rgyas nor gyi gzungs ni ji ltar 'thob/_/ting 'dzin zhi ba dam pa ji ltar bsgom/_/mi yis rdzu 'phrul stobs ni ji ltar 'thob/_/sems can rin chen rnams kyi 
[\[252b.2\]]spyod pa gsungs/_/gang gis dran dang rtogs dang blo gros 'gyur/_/spobs pa mdzes dang ldan par gang gis 'gyur/_/gang dang rab tu ldan na 'khor nang du/_/snyan cing shin tu mdzes pa smra bar bgyid/_/gang gis mi ni tshe rabs dran par 'gyur/_/dri ma ma 
[\[252b.3\]]mchis lha yi mig kyang 'thob/_/lha rna 'thob cing pha rol sems tshul rig_/rdzu 'phrul gyis ni zhing rnams brgyar yang mchi/_/ji ltar sbyin pa gtong la brtson par 'gyur/_/rtag tu tshul khrims dag cing bzod la dga'/_/ji ltar brtson 'grus bsam gtan 
[\[252b.4\]]mkhas par 'gyur/_/shes rab la yang ji ltar shin tu brtson/_/mngal gyi gnas ni ji ltar rnam spangs nas/_/pad ma las ni rtag tu rdzus te skye/_/sangs rgyas rnams kyi spyan sngar mchis par bgyid/_/bdag med stong pa nyid kyi sgra yang brjod/_/ji ltar 
[\[252b.5\]]de yid dga' dang mi dga' mtshungs/_/sred pa spangs shing tha ba zhe sdang spong /_/mtho bar mi sems dma' bar sems ma mchis/_/sems brtan g.yo ba ma mchis ri rab mtshungs/_/rnyed dang ma rnyed grags dang ma grags dang /_/bstod dang smad dang bde 
[\[252b.6\]]dang sdug bsngal dang /_/ji ltar 'jig rten chos rnams zil mnan gnas/_/'jig rten kun na zla ba lta bur spyod/_/nga yi ma mchis tshul 'chos g.yo ma mchis/_/ji ltar rdul bral nga rgyal rgyags pa spong /_/zhi dang rab tu zhi dang zhi gnas brtson/_/blo 
[\[252b.7\]]ldan ji ltar ye shes mchog tu 'gyur/_/chung ma bu nor mdza' la dga' ma mchis/_/ji ltar bas mtha'i mal la mngon par dga'/_/rtag tu bya dang mtshungs shing zla ba 'dra/_/ji ltar chos kyi nor la dga' zhing mos/_/chu dang mtshungs shing sa 'dra rlung dang 
[\[253a\]]
[\[253a.1\]]mtshungs/_/mkhas pa ji ltar me dang 'dra bar 'gyur/_/rtag tu ci yang ma mchis mi rtog lags/_/mnyam pa nyid la dga' zhing nam mkha' mtshungs/_/ji ltar rtag tu chos ni spong mi bgyid/_/bdag 'dor bgyid kyi chos mchog yongs mi 
[\[253a.2\]]gtong /_/'jig rten dag tu ston pa'i sems bskyed nas/_/ji ltar gnas te byang chub 'jug par bgyid/_/zhing gi bkod pa ji ltar gnas par 'gyur/_/dge 'dun dag par ji ltar 'gyur ba lags/_/ji ltar dus gsum du yang chos thos shing /_/ji ltar tshe 
[\[253a.3\]]ring sems can bde bar 'gyur/_/rtag tu sred pa 'gog pa'i pha rol son/_/dgra bcom dul bar bden bzhi ji ltar mthong /_/sems can brgya dag byang chub 'jog par bgyid/_/spyod cing rtag tu dga' mos ji ltar 'gyur/_/gang gis shin tu mdzes par 'gyur/_/
[\[253a.4\]]brdzus te skye bar gang gis 'gyur/_/longs spyod che dang shes rab che/_/kun mkhyen rtogs par khong du chud/_/gang gis sum cu rtsa gnyis mtshan/_/dpe byad bzang po brgyad cu 'thob/_/bsod nams kun la mkhas pa lags/_/spobs pa gang gis skye bar 
[\[253a.5\]]'gyur/_/zhing ni ji ltar dga' gyur lags/_/dge slong dge 'dun phun sum tshogs/_/gang du de yis smon btab pa/_/der ni ji ltar skye 'gyur lags/_/tshe rabs dran par ji ltar 'gyur/_/ji ltar sangs rgyas rnams dang mjal/_/bskal pa bye ba stong rnams 
[\[253a.6\]]su/_/ngan 'gror mchi bar mi 'gyur lags/_/rnam par 'dren pa ji ltar na/_/mdog dang gzi brjid snyan grags 'thob/_/stobs dang mthu dang brtson 'grus rnams/_/ji ltar thub par mi 'gyur lags/_/ji ltar sangs rgyas chos dang yang /_/dge 'dun la ni 
[\[253a.7\]]skyabs su mchi/_/lus dang srog ni gtong bgyid kyi/_/de dag chos ni 'dor mi bgyid/_/byang chub spyad pa spyod bgyid cing /_/the tshom ma mchis ji ltar 'gyur/_/'gyod pa thams cad spangs nas su/_/srog chags rnams la chos kyang ston/_/khyod la mi mkhyen cang 
[\[253b\]]
[\[253b.1\]]mi mnga'/_/thub chen khyod ni thams cad mkhyen/_/byang chub sems dpa'i spyod gang lags/_/[{]go rims [,]go rim [}]bzhin du bstan du gsol/_/de skad ces gsol pa dang /_bcom ldan 'das kyis bu mo dri ma med kyis byin pa la 'di skad ces bka' stsal to/_/bu mo legs 
[\[253b.2\]]so legs so/_/bu mo de bzhin gshegs pa la don 'di lta bu 'di 'dri bar sems pa ni khyod yang legs so/_/bu mo de'i phyir legs par rab tu nyon la yid la zung shig dang bshad do/_/bu mo dri ma med kyis byin pas bcom ldan 'das la legs so zhes gsol te bcom 
[\[253b.3\]]ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/bu mo byang chub sems dpa' chos bzhi dang ldan na bdud 'dul bar byed de/_bzhi gang zhe na/_gzhan gyi rnyed pa la phrag dog med pa dang /_/phra ma'i tshig yongs su spong ba dang /_
[\[253b.4\]]skye bo mang po dge ba'i rtsa ba 'dzin du 'jug pa dang /_sgrib pa med pa'i byams pa sgom pa ste/_bu mo byang chub sems dpa' chos bzhi po de dag dang ldan na bdud 'dul bar byed do/_/de la 'di skad ces bya ste/_phrag dog mi bya phra ma smra mi bya/_/skye bo mang po dge ba rnams 
[\[253b.5\]]la sbyar/_/phyogs bcu rnams su byams pa bsgoms byas na/_/bdud 'dir btul nas byang chub reg par 'gyur/_/bu mo byang chub sems dpa' chos bzhi dang ldan na sangs rgyas kyi zhing mtha' yas pa dag g.yo bar byed de/_bzhi gang zhe na/_ji skad smras pa 
[\[253b.6\]]de bzhin byed pa dang /_chos zab mo la mos pa dang /_yi dam la brtan pa dang /_skye bo mang po byang chub yang dag par 'dzin du 'jug pa ste/_bu mo byang chub sems dpa' chos bzhi po de dag dang ldan na sangs rgyas kyi zhing mtha' yas pa dag g.yo bar byed do/_/
[\[253b.7\]]de la 'di skad ces bya ste/_ji skad smras pa de bzhin byed/_/mkhas pa zab mo'i chos la bzod/_/yi dam la yang shin tu brtan/_/dkar po'i chos la 'dzud par byed/_/rdzogs pa'i byang chub bla med la/_/skye bo mang po dga' bar byed/_/de ltar chos bzhi 
[\[254a\]]
[\[254a.1\]]de dag gis/_/zhing rnams bye ba g.yo bar byed/_/bu mo byang chub sems dpa' chos bzhi dang ldan na sangs rgyas kyi zhing mtha' yas mu med pa rnams su 'od zer dag gtong ste/_bzhi gang zhe na/_mar me sbyin pa dang /_dam pa'i chos yongs su 'dzin 
[\[254a.2\]]pa dang /_sems can bag med par gyur cing mi khom par gyur pa rnams kyi gan du song ste chos ston pa dang /_de bzhin gshegs pa'i mchod rten dag la rin po che'i dra bas 'gebs pa ste/_bu mo byang chub sems dpa' chos bzhi po de dag dang ldan na sangs rgyas kyi zhing mtha' 
[\[254a.3\]]yas mu med pa rnams su 'od zer dag gtong ngo /_/de la 'di skad ces bya ste/_mar me byin pas 'od ni rnam par dag_/zad pa'i dus na dam chos yongs su 'dzin/_/bag med gyur pa rnams la chos sbyin byed/_/mchod rten dag la rin chen dra ba 'bul/_/des na bye ba 
[\[254a.4\]]bsam yas zhing 'gro zhing /_/byang chub sems dpa' 'od zer gtong bar byed/_/reg nas sems can bde dang ldan par 'gyur/_/mkhas pa byang chub bla med don du gnyer/_/bu mo byang chub sems dpa' chos bzhi dang ldan na gzungs 'thob ste/_bzhi gang zhe na/_rgyan 
[\[254a.5\]]sna tshogs gtsang zhing dag pa sbyin pa dang /_bu mo rgyan thams cad kyis brgyan te 'dod pa rnams la sbyin pa dang /_rgyun mi 'chad par de bzhin gshegs pa'i bsngags pa brjod pa dang /_shes rab kyi pha rol tu phyin pa la mang du gnas pa ste/_bu mo byang chub sems dpa' 
[\[254a.6\]]chos bzhi po de dag dang ldan na gzungs 'thob bo/_/de la 'di skad ces bya ste/_sna tshogs byin pas gzungs ni thob par 'gyur/_/slong ba rnams la bu mo brgyan te sbyin/_/rgyun mi 'chad par sangs rgyas bsngags pa brjod/_/rgyal ba'i ye shes don du shes rab 
[\[254a.7\]]bsgoms/_/chos bzhi 'di dag gis ni gzungs 'thob 'gyur/_/bskal pa brgyar yang thos pa chud mi za/_/phyogs bcur de bzhin gshegs pa gang 'chad pa/_/de dag thams cad dran pa'i stobs kyis 'dzin/_/bu mo byang chub sems dpa' chos bzhi dang 
[\[254b\]]
[\[254b.1\]]ldan na ting nge 'dzin 'thob ste/_bzhi gang zhe na/_'khor ba la yid 'byung ba mang ba dang /_gcig pur kun tu dga' zhing mgu la mos pa dang /_brtson 'grus brtsams pa dang /_las kyi mtha' shin tu yongs su mthar phyin pa yin te/_bu mo byang chub sems dpa' chos 
[\[254b.2\]]bzhi po de dag dang ldan na ting nge 'dzin 'thob bo/_/de la 'di skad ces bya ste/_srid pa'i 'gro ba kun la yid kyang 'byung /_/bse ru lta bur gcig pur spyod la dga'/_/rtag tu shin tu brtson 'grus brtsams pa yin/_/de yi las rtag shin tu mthar yang phyin/_/rtag tu 
[\[254b.3\]]chos bzhi dag la zhugs nas su/_/byang chub spyod pa zhi ba myur tshol byed/_/byang chub sems dpa' ting 'dzin la gor 'thob/_/rgyal ba rnams kyi spyod yul byang chub rtogs/_/bu mo byang chub sems dpa' chos bzhi dang ldan na rdzu 'phrul 'thob ste/_bzhi gang zhe na/_lus 
[\[254b.4\]]yang ba dang /_sems yang ba dang /_chos thams cad la mngon par zhen pa med pa dang /_khams bzhi nam mkha'i khams dang mnyam pa nyid du byin gyis rlob pa ste/_bu mo byang chub sems dpa' chos bzhi po de dag dang ldan na rdzu 'phrul 'thob bo/_/de la 'di skad ces bya ste/_
[\[254b.5\]]lus yang ba dang de bzhin sems kyang yang /_/chos rnams kun la gnas pa med pa nyid/_/nam mkha'i khams dang mtshungs shing 'dra nyid du/_/khams bzhi po dag byin gyis rlob par byed/_/chos bzhi 'di dag nges par bsten byas na/_/blo ldan de yis rdzu 'phrul mtha' 
[\[254b.6\]]yas 'thob/_/skad cig gcig la zhing rnams stong du 'gro_/sangs rgyas stong phrag mang po rnams kyang mthong /_/bu mo byang chub sems dpa' chos bzhi dang ldan na mdzes par 'gyur te/_bzhi gang zhe na/_khro ba med de rtsod pa dang /_tha ba dang /_zhe sdang dang bral ba dang /_
[\[254b.7\]]de bzhin gshegs pa'i mchod rten 'phyag par mngon par brtson par 'gyur ba dang /_tshul khrims kyi sdom pas bsdams shing tshur shog_/legs par 'ongs so zhes rtag tu smra ba dang /_chos smra ba rnams la khro gnyer dang bral zhing zhe 'gras pa'i sems med pa yin te/_bu mo 
[\[255a\]]
[\[255a.1\]]byang chub sems dpa' chos bzhi po de dag dang ldan na mdzes par 'gyur ro/_/de la 'di skad ces bya ste/_gzhan la khro dang khon du 'dzin mi byed/_/nga rgyal rgyags dang tha ba zhe sdang bral/_/rtsod pa med la dga' zhing snyan par smra/_/gus par rgyal ba'i mchod rten 
[\[255a.2\]]'phyag par byed/_/de ni tshul khrims rnam dag rtag tu srung /_/de ni rtag tu legs par 'ongs zhes smra/_/chos smra rnams la de ni tha ba med/_/de yi sems ni rdo rje ri rab mtshungs/_/bu mo byang chub sems dpa' chos bzhi dang ldan na rdzus te skye bar 'gyur te/_bzhi 
[\[255a.3\]]gang zhe na/_de bzhin gshegs pa'i sku gzugs pad ma'i steng na bzhugs pa byed du 'jug cing me tog ud pa la dang /_pad ma dang /_pad ma dkar po dag gis lag pa bkang ste/_de bzhin gshegs pa 'am/_de bzhin gshegs pa'i mchod rten la mngon par 'thor 
[\[255a.4\]]ba dang /_phan pa'i dngos po mang zhing yang dag par dga' bar byed pa'i ngang tshul can dang /_gzhan dag gi skyon mi 'dzin pa dang /_/dge ba'i rtsa ba thams cad sems can thams cad la phan pa dang bde bar bya ba'i phyir sangs rgyas kyi byang chub tu yongs su sngo bar byed pa ste/_
[\[255a.5\]]bu mo byang chub sems dpa' chos bzhi po de dag dang ldan na rdzus te skye bar 'gyur ro/_/de la 'di skad ces bya ste/_sangs rgyas sku gzugs pad ma mchog bzhugs byed du 'jug_/chu skyes me tog lag pa bkang ste 'bul bar byed/_/pha rol dag la dga' ba skyed pa'i 
[\[255a.6\]]tshig kyang smra/_/dga' bar byed la mngon par brtson gyi skyon mi 'dzin/_/sems can kun la phan phyir bsod nams yongs su sngo/_/thub mchog rnams kyi sangs rgyas byang chub sgrub pa shes/_/sangs rgyas gsungs pa'i yon tan 'di bzhi bsten na de/_/rgyal ba 
[\[255a.7\]]mchog rnams drung du rdzus te skye bar 'gyur/_/bu mo byang chub sems dpa' chos bzhi dang ldan na longs spyod chen por 'gyur te/_bzhi gang zhe na/_brnyas pa med par sbyin pa'i tshul can dang /_chags pa med par dngos po yongs su gtong ba dang /_mos pa mang ba dang /_
[\[255b\]]
[\[255b.1\]]lta bar gyur pa thams cad dang bral ba yin te/_bu mo byang chub sems dpa' chos bzhi po de dag dang ldan na longs spyod chen por 'gyur ro/_/de la 'di skad ces bya ste/_des pa brnyas pa med par sbyin pa sbyin par byed/_/de ni dngos po kun la rtag tu 'dzin pa med/_/
[\[255b.2\]]rgyal ba'i ye shes mchog la mos pa bskyed byas na/_/de ni phyir zhing longs spyod chen po thob par 'gyur/_/dad dang ldan par 'gyur zhing g.yo med sgyu yang med/_/pha rol dag gi skyon ni 'dzin par yong mi byed/_/lhag pa'i bsam pas gang gi lta ba drang gyur pa/_/des 
[\[255b.3\]]na de 'dir longs spyod bzang po rnams dang ldan/_/bu mo byang chub sems dpa' chos bzhi dang ldan na shes rab chen por 'gyur te/_bzhi gang zhe na/_chos la ser sna mi byed pa dang /_mi 'thun par mi 'jug pas 'gyod pa sel ba dang /_gsol ba 'debs pa la 
[\[255b.4\]]yang dag pa ji lta ba bzhin du gdams ngag ston pa dang /_stong pa nyid bsgom pa la mang du gnas pa ste/_bu mo byang chub sems dpa' chos bzhi po de dag dang ldan na shes rab chen por 'gyur ro/_/de la 'di skad ces bya ste/_mkhas pa nam yang ser sna yong mi byed/_/
[\[255b.5\]]mi 'thun 'jug pa med pas 'gyod pa sel/_/yang dag rab ldan gdams ngag ston par byed/_/rgyal ba'i spyod pa gang yin stong nyid bsgom/_/chos bzhi 'di dag nges par bsten byas na/_/rgyal bas bzhed pa'i byang chub myur du 'thob/_/sangs rgyas rjes su 
[\[255b.6\]]bstan nas bslab byas nas/_/rkang gnyis dam pa sangs rgyas de 'gyur ro/_/bu mo byang chub sems dpa' chos bzhi dang ldan na tshe rabs dran par 'gyur te/_bzhi gang zhe na/_lung nod pa dang /_kha ton la brtson pa rnams lung mnos pa dang gdams ngag brjed nas 
[\[255b.7\]]yun ring du lon te gsol ba 'debs pa la lung 'bog cing dran par byed pa dang /_'di ltar kun dga' ba'i tshig gis gzhan dag la dang ba nye bar sgrub pa dang /_'khor ba'i sdug bsngal las nges par 'byung ba dang /_mya ngan las 'das pa'i bde ba thob par bya ba'i phyir 
[\[256a\]]
[\[256a.1\]]gzhan dag la chos ston pa dang /_yongs su bsngo ba la mngon par brtson zhing ting nge 'dzin gyi mtshan ma la mkhas pa ste/_bu mo byang chub sems dpa' chos bzhi po de dag dang ldan na tshe rabs dran par 'gyur ro/_/de la 'di skad ces bya ste/_lung mnos kha ton 
[\[256a.2\]]brjed la dran par byed/_/gzhan la yid du 'ong ba'i sgra yang sgrogs/_/skyo ba med par chos kyang rjod par byed/_/ting 'dzin bsgom pa'i mtshan ma legs par 'dzin/_/chos bzhi 'di dag nges par bsten byas na/_/mthu chen ldan pa tshe rabs dran par 'gyur/_/bskal 
[\[256a.3\]]pa stong phrag bsam yas rjes su dran/_/rnam par 'dren pa'i mchog nyid myur du 'thob/_/bu mo byang chub sems dpa' chos bzhi dang ldan na sangs rgyas rnams dang phrad pa 'thob ste/_bzhi gang zhe na/_srog gi phyir yang dam pa'i chos mi spong ba dang /_srog gi phyir yang 
[\[256a.4\]]sdig pa'i grogs po rnams dang mi sten pa dang /_srog gi phyir yang chos smra ba la skur pa mi 'debs pa dang /_sangs rgyas rjes su dran pa'i ting nge 'dzin sgom pa ste/_bu mo byang chub sems dpa' chos bzhi po de dag dang ldan na sangs rgyas rnams dang phrad par 'gyur ro/_/de la 
[\[256a.5\]]'di skad ces bya ste/_sangs rgyas byang chub [(]gyi [,]kyi [)]tshom spong mi byed/_/chos smra ba la skur pa yong mi 'debs/_/des na sdig pa'i grogs rnams rnam par spong /_/g.yel ba med par rtag tu sangs rgyas dran/_/chos bzhi 'di dag nges par bsten byas na/_/bde gshegs 
[\[256a.6\]]rnams dang phrad pa des 'thob po/_/bla med byang chub ma thob bar du yang /_/'dren pa gang na bzhugs pa der de skye/_/bu mo byang chub sems dpa' chos bzhi dang ldan na skyes bu chen po'i mtshan sum cu rtsa gnyis po de dag 'thob ste/_bzhi gang zhe na/_de bzhin gshegs 
[\[256a.7\]]pa dang /_de bzhin gshegs pa'i mchod rten la rin po che spar gyis 'thor ba dang /_'bru mar dri zhim po dag gis de bzhin gshegs pa'i mchod rten 'khru bar byed pa dang /_me tog dang /_spos dang /_sil snyan sna tshogs 'bul ba dang /_yid du 'ong ba'i g.yog 
[\[256b\]]
[\[256b.1\]]'khor gyis mkhan po dang /_slob dpon la bsnyen bkur bya bas rim gro byed pa ste/_bu mo byang chub sems dpa' chos bzhi po de dag dang ldan na skyes bu chen po'i mtshan sum cu rtsa gnyis po dag 'thob bo/_/de la 'di skad ces bya ste/_mchod rten la ni spar gyis dbyig rnams 
[\[256b.2\]]'thor/_/dri zhim 'bru mar rnams kyis mchod rten 'khru/_/spos dang me tog sil snyan sna tshogs 'bul/_/yid du 'ong bas mkhan po slob dpon sten/_/de'i lus sum cu rtsa gnyis mtshan dang ldan/_/rab tu mdzes shing yon tan kun dang ldan/_/gang gis shes rab 
[\[256b.3\]]mchog ldan rgyal mdzes pa/_/chos de dag gis skyes chen mtshan du 'gyur/_/bu mo byang chub sems dpa' chos bzhi dang ldan na dpe byad bzang po brgyad cu po dag 'thob ste/_bzhi gang zhe na/_stan rgyu sna tshogs chos kyi stan du 'bul ba dang /_gzhan la bsti stang byed 
[\[256b.4\]]pas mi skyo ba dang /_/chos smra ba la 'thab mo mi rgol ba dang /_sems can rnams byang chub yang dag par 'dzin du 'jug pa ste/_bu mo byang chub sems dpa' chos bzhi po de dag dang ldan na dpe byad bzang po brgyad cu po dag 'thob bo/_/de la 'di skad ces bya ste/_stan rgyu sna 
[\[256b.5\]]tshogs chos kyi stan du 'bul/_/gzhan la bsti stang byed pas skyo ba med/_/chos smra ba la 'thab mo yang mi rgol/_/sems can rnams ni byang chub 'dzin du 'jug_/'di bzhis lus la dpe byad bzang po rnams/_/'di na de yis rnyed par dka' ba med/_/yon tan 
[\[256b.6\]]'di dag rtag tu bsten byas na/_/byang chub sems dpa' 'di na brgyan par 'gyur/_/bu mo byang chub sems dpa' chos bzhi dang ldan na spobs pa 'thob ste/_bzhi gang zhe na/_byang chub sems dpa'i sde snod 'dzin pa dang /_nyin mtshan du phung po gsum pa'i chos kyi rnam 
[\[256b.7\]]grangs kha ton byed pa dang /_sangs rgyas bcom ldan 'das rnams kyi byang chub 'jig rten thams cad dang mi 'thun pa skye ba med cing 'gag pa med par nges pa la mchog tu dga' ba skyes nas 'dzin pa dang /_lus dang srog dang yo byad rnams la mi lta ba ste/_bu mo byang chub sems 
[\[257a\]]
[\[257a.1\]]dpa' chos bzhi po de dag dang ldan na spobs pa 'thob bo/_/de la 'di skad ces bya ste/_byang chub sems dpa'i sde snod ni/_/nyin mtshan rab tu 'don par byed/_/'jig rten kun dang mi 'thun pa/_/skyo ba med par rab tu sgrogs/_/mchog tu dga' ba 
[\[257a.2\]]rnyed gyur nas/_/sangs rgyas bstan pa 'dzin par byed/_/lus dang srog la mi lta bar/_/de ni byang chub lta bar byed/_/bzhi po 'di dag bsten byas na/_/de yi spobs pa 'phel bar 'gyur/_/lha dang bcas pa'i 'jig rten kun/_/sna tshogs phreng 'dras tshim par byed/_/
[\[257a.3\]]bu mo byang chub sems dpa' chos bzhi dang ldan na sangs rgyas kyi zhing yongs su dag pa 'thob ste/_bzhi gang zhe na/_phrag dog med pa dang /_ser sna med pa dang /_sems can thams cad la sems snyoms pa dang /_'khor dang 'dre ba med pa ste/_bu mo byang chub sems dpa' 
[\[257a.4\]]chos bzhi po de dag dang ldan na sangs rgyas kyi zhing yongs su dag pa 'thob bo/_/de la 'di skad ces bya ste/_gzhan gyi rnyed la nam yang phrag dog med/_/mthong nas dga' bar 'gyur te ser sna med/_/sems can kun la de yi sems kyang snyoms/_/'khor dang 'dre bar de ni yong 
[\[257a.5\]]mi byed/_/chos bzhi 'dis ni zhing gi bkod 'thob cing /_/myur du byang chub mchog kyang thob par 'gyur/_/bu mo byang chub sems dpa' chos bzhi dang ldan na dge 'dun phun sum tshogs pa 'thob ste/_bzhi gang zhe na/_gzhan gyi 'khor mi 'byed pa dang /_mi 'thun pa 
[\[257a.6\]]rnams kyi sdums byed pa dang /_lung nod pa dang kha ton byed du 'jug pas phan 'dogs pa dang /_phra ma'i tshig yongs su spong ba ste/_bu mo byang chub sems dpa' chos bzhi po de dag dang ldan na dge 'dun phun sum tshogs pa 'thob bo/_/de la 'di skad ces bya ste/_gzhan gyi 
[\[257a.7\]]'khor ni nam yang yong mi 'byed/_/skye bo mi 'thun pa dag 'dun par byed/_/lung nod kha ton byed la yang dag 'dzud/_/pha rol dag la dbyen gyi tshig mi smra/_/chos bzhi 'di dag nges par bsten byas na/_/dge 'dun rgya chen rnam dag thob par 'gyur/_/de bas dge 'dun 
[\[257b\]]
[\[257b.1\]]rnam par sbyang ba'i phyir/_/mkhas pas chos 'di rtag tu bsten par bya/_/bu mo byang chub sems dpa' chos bzhi dang ldan na sangs rgyas kyi zhing gang du sems bskyed pa der skye ste/_bzhi gang zhe na/_gzhan dag gi shes kyi khe dang rnyed pa la phrag dog mi skyed pa dang /_lhag pa'i 
[\[257b.2\]]bsam pas pha rol tu phyin pa drug po yongs su dag pa yongs su tshol ba dang /_byang chub sems dpa' thams cad la ston par 'du shes bskyed de tha na sems dang po bskyed pa'i byang chub sems dpa' la yang bsti stang byed pa dang /_shes kyi khe'i phyir tshul 'chos pa med pa ste/_
[\[257b.3\]]bu mo byang chub sems dpa' chos bzhi po de dag dang ldan na sangs rgyas kyi zhing gang du sems bskyed pa der skye'o/_/de la 'di skad ces bya ste/_gzhan la mchod pa mthong na phrag dog med/_/pha rol phyin pa dag pa yongs su 'tshol/_/byang chub sems dpa' ston par rtag tu sems/_/
[\[257b.4\]]shes khe bde ba'i don du tshul 'chos med/_/yon tan 'di dag rtag tu bsten byas na/_/de bzhin gshegs pa rnams dang de phrad 'gyur/_/zhing gang dag tu smon lam btab byas pa/_/'dod pa bzhin du zhing der skye bar 'gyur/_/de nas bcom ldan 'das la bu mo dri ma med 
[\[257b.5\]]kyis byin pas 'di skad ces gsol to/_/bcom ldan 'das gal te bcom ldan 'das kyis ji ltar chos brtags pa 'di dag bdag gis yang dag par blangs te gnas par mi bgyis na bdag gis sangs rgyas bcom ldan 'das gang dag phyogs bcu'i 'jig rten gyi khams 
[\[257b.6\]]na 'tsho zhing gzhes la chos kyang ston pa de dag thams cad bslus par gyur cig_/de nas tshe dang ldan pa maud gal gyi bu chen pos bu mo dri ma med kyis byin pa la 'di skad ces smras so/_/bu mo khyod de skad smra ba ni ngo mtshar te/_byang chub sems dpa' rnams kyi byang chub sems dpa'i 
[\[257b.7\]]spyod pa bsgrub dka' bar mi shes sam/_de nas bu mo dri ma med kyis byin pas gnas brtan maud gal gyi bu chen po la 'di skad ces smras so/_/btsun pa maud gal gyi bu chen po bden pa dang bden pa'i tshig gang gis bdag ma 'ongs pa'i dus na ji ltar da ltar de bzhin gshegs 
[\[258a\]]
[\[258a.1\]]pa mngon sum du bzhugs pa bzhin du de bzhin gshegs pa dgra bcom pa yang dag par rdzogs pa'i sangs rgyas su 'gyur ba dang /_ji ltar brtags pa'i chos 'di dag kyang yang dag par blangs te gnas par 'gyur zhe na/_bden pa dang bden pa'i tshig des stong gsum 
[\[258a.2\]]gyi stong chen po'i 'jig rten gyi khams 'di rnam pa drug tu g.yos par gyur cig_/sems can gang la yang gnod pa med par gyur cig_/bden pa dang bden pa'i tshig gang gis bcom ldan 'das kyis ji ltar brtags pa'i chos 'di dag yang dag par blangs te gnas par 
[\[258a.3\]]'gyur zhe na/_bden pa dang bden pa'i tshig des lha'i me tog gi char mngon par 'bab par gyur cig_/ma dkrol bar sil snyan bye ba khrag khrig brgya stong sgra 'byin par gyur cig_/bdag kyang bud med kyi lus las gyur te skyes pa'i lus su red cing lo bcu drug lon pa 'dra bar gyur 
[\[258a.4\]]cig_/smon lam de skad btab cing bden pa'i byin gyi rlabs 'di byas ma thag tu de nas de'i mod la stong gsum gyi stong chen po'i 'jig rten gyi khams 'di yang rnam pa drug tu g.yos/_/ma dkrol bar sil snyan bye ba khrag khrig brgya stong gi sgra yang byung /_lha'i me tog gi char yang 
[\[258a.5\]]mngon par bab bo/_/bu mo dri ma med kyis byin pa yang bud med kyi lus mi snang bar gyur te skyes pa'i dbang po thob nas lo bcu drug lon pa tsam gyi gzhon nu 'dra bar snang ngo /_/de nas bcom ldan 'das la tshe dang ldan pa maud gal gyi bu chen pos 'di skad ces gsol to/_/bcom ldan 
[\[258a.6\]]'das byang chub sems dpa' rnams ni ngo mtshar che ba lags so/_/bcom ldan 'das dang po sems bskyed pa nas bzung ste byang chub kyi snying po la gnas pa'i bar gyi byang chub sems dpa' la phyag 'tshal lo/_/de ci'i slad du zhe na/_'di ltar 'di'i bden pa'i byin gyi rlabs 
[\[258a.7\]]kyis rgyu 'di dag so sor yongs su rdzogs pas bu mo dri ma med kyis byin pa 'di ni 'di ltar rdzu 'phrul che ba 'di ltar dbang che bar grags pa/_'di ltar mthu che ba lags so/_/bcom ldan 'das kyis bka' stsal pa/_maud gal gyi bu de de bzhin no/_/ji skad smras pa de 
[\[258b\]]
[\[258b.1\]]bzhin te/_dang po sems bskyed pa nas bzung ste byang chub kyi snying po'i bar gyi byang chub sems dpa' rnams ni lha dang bcas pa'i 'jig rten gyi mchod rten dang sbyin gnas yin te/_nyan thos dang /_rang sangs rgyas thams cad kyang zil gyis gnon to/_/de nas bcom ldan 
[\[258b.2\]]'das kyis de'i tshe 'dzum pa mdzad do/_/'di ni sangs rgyas bcom ldan 'das rnams kyi chos nyid de/_gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od zer kha dog du ma kha dog sna tshogs 'di lta ste/_sngon po dang /_ser po dang /_dmar po dang /_
[\[258b.3\]]dkar po dang /_le brgan dang /_shel dang /_dngul gyi kha dog lta bu dag byung ste/_'od des 'jig rten gyi khams mtha' yas mu med pa dag snang bas khyab par mdzad nas tshangs pa'i 'jig rten gyi bar du mngon par 'phags te slar log nas bcom ldan 'das kyi dbu'i 
[\[258b.4\]]gtsug tu nub par gyur to/_/de nas tshe dang ldan pa kun dga' bo stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la tshigs su bcad de 
[\[258b.5\]]gsol pa/_lha dang tshangs pa'i sgra dang mi mjed bdag po'i sgra dang 'brug sgra dbyangs ldan pa/_/mgon po lha sgra yid 'ong ldan zhing 'dod chags zhe sdang zhi bar mdzad pa po/_/gti mug spong ba 'jig rten dag na dga' ba bzang po gzhal yas skyed mdzad pa/_/stobs 
[\[258b.6\]]bcu yon tan rgya mtsho mnga' ba gang gi don du 'od btang bstan du gsol/_/rir bcas nags tshal bcas shing chab dang bcas pa'i sa rnams rnam pa drug tu g.yos/_/lha rnams nam mkhar gnas shing lha yi me tog yid du 'ong ba'i char pa 'bebs/_/seng ges wa pham 
[\[258b.7\]]bgyis pa bzhin du khyod kyis mu stegs gzhan kun pham par mdzad/_/dpa' bo gang gi don du 'od kyi ltas 'di bstan pa mdzad pa bka' stsal gsol/_/nyi zla bye ba stong gis 'od bkye ba dang glog dang nor bu rnams 'od dang /_/lha dang klu dang dri za gnod sbyin dag gi 'od 
[\[259a\]]
[\[259a.1\]]rnams 'bar ba gang lags pa/_/shAkya thub pa'i zhal nas dge zhing dag pa'i 'od byung ba dang mjal gyur nas/_/'od rnams thams cad mog mog bgyis na sangs rgyas 'od ni phyogs bcu rnams su mdzes/_/khyod kyi smin mtshams bar gyi mdzod 
[\[259a.2\]]spu rab mdzes dkar zhing dri ma ma mchis bzang /_/'bar zhing pad ma'i rtsa dang dung dang me tog kun da 'dra bas phyogs gsal bgyid/_/thams cad mog mog bgyis nas gdugs kyi srin bu me khyer bzhin du rgyal ba mdzes/_/mi yi seng ge thub 'di gang gi don chen bzang por der 
[\[259a.3\]]'gyur bstan du gsol/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis bu mo dri ma med kyis byin pa 'di byin gyi rlabs gang gis bud med kyi dngos po bsgyur te skyes pa'i dbang 
[\[259a.4\]]po thob par gyur pa mthong ngam/_gsol pa/_bcom ldan 'das mthong lags so/_/bka' stsal pa/_kun dga' bo byang chub sems dpa' dri ma med kyis byin pa 'di bskal pa grangs med pa 'bum phrag brgyad cur bla na med pa yang dag par rdzogs pa'i byang chub kyi phyir 
[\[259a.5\]]spyad de/_bskal pa grangs med pa 'bum phrag drug cur spyad nas phyis bu mo 'di 'jam dpal gzhon nur gyur pas bla na med pa yang dag par rdzogs pa'i byang chub tu sems bskyed do/_/'jam dpal gzhon nur gyur pa ci 'dra ba de 'dra ba'i byang chub sems dpa' brgyad khri 
[\[259a.6\]]dag gi sangs rgyas kyi zhing gi yon tan bkod pa gang dag yod pa de 'dra ba dag ni byang chub sems dpa' dri ma med kyis byin pa'i sangs rgyas kyi zhing gi yon tan bkod pa gcig tu 'gyur ro/_/de nas tshe dang ldan pa maud gal gyi bu chen pos byang chub sems dpa' dri ma med kyis 
[\[259a.7\]]byin pa la 'di skad ces smras so/_/rigs kyi bu khyod de ltar yun ring du bla na med pa yang dag par rdzogs pa'i byang chub kyi phyir spyod spyod na/_de ci'i phyir khyod kyis de'i tshe bud med kyi dngos po ma bsgyur byang chub sems dpa' dri ma med kyis byin pas smras pa/_gnas brtan maud 
[\[259b\]]
[\[259b.1\]]gal gyi bu chen po ni rdzu 'phrul dang ldan pa rnams kyi mchog tu bstan pa yin na/_btsun pa khyod ci'i phyir skyes pa'i lus las ma bsgyur/_gnas brtan maud gal gyi bu chen po cang mi smra bar gyur to/_/de nas byang chub sems dpa' sems dpa' chen po dri ma med kyis byin pas 
[\[259b.2\]]maud gal gyi bu chen po la 'di skad ces smras so/_/btsun pa maud gal gyi bu chen po bud med kyi lus kyis byang chub mngon par rdzogs par 'tshang rgya ba yang ma yin/_skyes pa'i lus kyis byang chub mngon par rdzogs par 'tshang rgya ba yang ma yin no/_/de ci'i phyir zhe na/_
[\[259b.3\]]byang chub ni ma skyes pa ste/_de ni lus sam sems kyis mngon par rdzogs par 'tshang rgya bar mi nus pa'i phyir ro/_/de nas bcom ldan 'das la byang chub sems dpa' 'jam dpal gyis 'di skad ces gsol to/_/bcom ldan 'das 'di ltar byang chub sems dpa' 
[\[259b.4\]]dri ma med kyis byin pa 'di zab mo la mos pa ni ngo mtshar lags so/_/bcom ldan 'das kyis bka' stsal pa/_'jam dpal 'di ltar byang chub sems dpa' dri ma med kyis byin pa 'dis sangs rgyas bye ba phrag drug cu'i thad na tshangs par spyod pa spyad do/_/stong pa nyid kyi 
[\[259b.5\]]ting nge 'dzin bsgoms so/_/bskal pa brgyad cur mi skye ba'i chos la bzod pa bsgoms so/_/sangs rgyas bye ba phrag sum cu dang /_byang chub sems dpa' zab mo'i tshul dang ldan pa rnams la shes rab kyi pha rol tu phyin pa yongs su dris so/_/sangs rgyas bye ba phrag 
[\[259b.6\]]brgyad cu la na bza' dang /_zhal zas kyis bkur sti byas so/_/spobs pa rnam par nges par bstan pa'i chos kyi rnam grangs 'di yang yongs su dris so/_/'jam dpal rigs kyi bu 'am rigs kyi bu mo gang gis stong gsum gyi stong chen po'i 'jig rten gyi khams 
[\[259b.7\]]gang gA'i klung gi bye ma snyed dag rin po che sna bdun gyis rab tu bkang ste de bzhin gshegs pa dgra bcom pa yang dag par rdzogs pa'i sangs rgyas rnams la dbul ba phul ba bas rigs kyi bu 'am rigs kyi bu mo gang gis chos kyi rnam grangs 'di nyan tam/_len tam/_
[\[260a\]]
[\[260a.1\]]'dzin tam/_'chang ngam/_klog gam/_kun chub par byed dam/_gzhan dag la yang rgya cher rab tu ston na 'di ni de bas ches bsod nams mang du skyed do/_/de ci'i phyir zhe na/_sgrub pa 'dis ni byang chub 'thob par byed pa'i phyir ro/_/de nas yang bcom 
[\[260a.2\]]ldan 'das kyis 'jam dpal gzhon nur gyur pa la bka' stsal pa/_'jam dpal khyod kyis chos kyi rnam grangs 'di zung shig_/chongs shig_/lhogs shig_/kun chub par gyis shig_/gzhan dag la yang rgya cher yang dag par rab tu ston cig_/de nas bcom ldan 
[\[260a.3\]]'das la 'jam dpal gzhon nur gyur pas 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_'jam dpal de'i phyir chos kyi rnam grangs 'di spobs pa rnam par 
[\[260a.4\]]nges par bstan pa zhes bya bar zung shig_/gzungs kyi rdo rje'i tshig ces bya bar yang zung shig_/byang chub sems dpa'i sde snod ces bya bar yang zung shig_/dri ma med kyis byin pas zhus pa zhes bya bar yang zung shig_/bcom ldan 'das kyis chos kyi rnam grangs 'di bstan 
[\[260a.5\]]pa na lha dang mi'i skye dgu las srog chags khrag khrig phrag brgyad cu bla na med pa yang dag par rdzogs pa'i byang chub tu nges par gyur to/_/de nas bcom ldan 'das la byang chub sems dpa' spobs pa brtsegs kyis 'di skad ces gsol to/_/bcom ldan 'das byang chub sems 
[\[260a.6\]]dpa' dri ma med kyis byin pa 'di ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_bcom ldan 'das kyis bka' stsal pa/_rigs kyi bu byang chub sems dpa' dri ma med kyis byin pa 'di bskal pa brgya stong phrag grangs 
[\[260a.7\]]med pa bgrang ba las 'das pa na sangs rgyas kyi zhing nyan thos dang rang sangs rgyas rnams med pa tshe'i tshad dpag tu med pa/_byang chub sems dpa'i dge 'dun dpag tu med pa dang ldan pa/_lha'i longs spyod pas shin tu lhag pa dang ldan pa/_yon tan dpag tu med pa bkod pa zhes bya bar 
[\[260b\]]
[\[260b.1\]]de bzhin gshegs pa dgra bcom pa yang dag par rdzogs pa'i sangs rgyas bzhad cing 'dzum pa dri ma med pa'i tog gi rgyal po zhes bya bar 'gyur ro/_/de nas byang chub sems dpa' dri ma med kyis byin pas bcom ldan 'das las mngon sum du lung bstan pa thos nas dga' ba dang /_
[\[260b.2\]]mchog tu dga' ba des ta la bye ba phrag brgyad cu srid du nam mkha' la mngon par 'phags te/_sangs rgyas kyi zhing stong 'od kyis khyab par byas nas bcom ldan 'das kyi dbu'i gtsug gi steng du rin po che'i gdugs tshad dpag tshad brgyad khri bzhi stong yod pa byin gyis brlabs te/_
[\[260b.3\]]rin po che'i gdugs des stong gsum gyi stong chen po'i 'jig rten gyi khams 'di khebs so/_/des kyang nam mkha' de nyid na rdzu 'phrul dpag tu med pa byas nas phyogs bcu'i sangs rgyas gang gA'i klung gi bye ma snyed dag la bstod cing phyag 'tshal te bsti stang byas nas nam mkha' 
[\[260b.4\]]de las babs te/_bcom ldan 'das la lan stong bskor ba byas nas phyogs gcig tu 'dug go_/de nas bram ze tshangs pa'i lha la sogs pa bram ze lnga brgya po de dag gis byang chub sems dpa' dri ma med kyis byin pa'i rdzu 'phrul gyi cho 'phrul yang mthong /_lung bstan 
[\[260b.5\]]pa de yang thos nas tshim zhing mgu la yi rangs te rab tu dga' nas bde ba dang /_yid bde ba skyes te/_bcom ldan 'das ga la ba de logs su thal mo sbyar ba btud nas sgra skad 'thun par bcom ldan 'das la tshigs su bcad de gsol pa/_gang dag sangs rgyas gus 
[\[260b.6\]]mchis dang /_/gang dag sangs rgyas chos slad du/_/blo ni shin tu nges gyur pa/_/de dag rnyed pa chen po rnyed/_/sngon chad sdig pa'i las bgyis pas/_/bdag cag bram ze'i khyim du skyes/_/ston pa'i nyan thos mthong gyur na/_/bkra mi shis zhes tshig tu 
[\[260b.7\]]brjod/_/sangs rgyas sras dag mthong gyur na/_/bkra mi shis zhes bgyis pa yi/_/tshig tu brjod pa gang mchis pa/_/btsun pa nongs pa bshags par bgyid/_/tshogs kyi rgyal po mchog gyur pa/_/sangs rgyas gang dag ma mthong ba/_/mi de 
[\[261a\]]
[\[261a.1\]]dag gis nongs pa rnyed/_/de dag kha zas ngan pa 'tshal/_/dri med byin pas mchod sbyin slad/_/bdag cag 'gron du bos par gyur/_/ston pa'i nyan thos rnams mthong nas/_/ma gus pas ni sdod cing mchis/_/de la bdag cag 
[\[261a.2\]]rnams kyis dris/_/khyod kyis 'dren pa gang na mthong /_/des smras btsas nas zhag bdun na/_/kho mos sangs rgyas mtshan thos mchi/_/de yis sangs rgyas bsngags mang ba/_/de bzhin gzhan du mi 'gyur brjod/_/de yi tshig thos bdag cag kun/_/
[\[261a.3\]]byang chub mchog tu yang dag zhugs/_/bdag cag sngon gyi bsod nams dang /_/sangs rgyas zhes bgyi'i sgras bskul bas/_/shAkya seng ge'i zhabs la ni/_/phyag bgyi'i slad du lhags pa lags/_/rdzogs pa'i sangs rgyas mthong phyag bgyis/_/chos 
[\[261a.4\]]kyi dam pa thos par gyur/_/rkang gnyis dam pa 'di mthong bas/_/bdag cag sdug bsngal kun las grol/_/skyob pa shAkya seng ge yis/_/chos gang bshad pa mdzad pa rnams/_/sangs rgyas chos kyi don slad du/_/bdag cag de la slob par bgyid/_/
[\[261a.5\]]sangs rgyas chos thob bgyi slad du/_/byang chub spyod pa thos gyur nas/_/bdag cag yang dag nan tan gyis/_/spyod pa de la bslab par bgyi/_/byang chub sems dpa'i spyod gang dang /_/lam dang sgo yang bstan pa la/_/nan tan gyis ni gnas par bgyi/_/'jig rten 
[\[261a.6\]]rnams kyi mchod rten 'gyur/_/de dag lhag pa'i bsam mkhyen nas/_/thub pas de tshe 'dzum pa mdzad/_/thub chen lung bstan mdzad gsol zhes/_/sangs rgyas la ni kun dgas zhus/_/bcom ldan 'das kyis kun dga' la/_/'di skad ces ni bka' stsal to/_/
[\[261a.7\]]bram ze lnga brgya 'di dag dang /_/bram ze tshangs pa'i lha de dang /_/de kun bskal pa gcig gi tshe/_/rnam par 'dren pa sangs rgyas 'gyur/_/sangs rgyas lnga brgya tham pa la/_/tshe rabs snga mar mchod byas pa/_/de nas phyin chad spyod tshe yang /_/sangs rgyas bye 
[\[261b\]]
[\[261b.1\]]ba mthong bar 'gyur/_/bskal pa bye ba brgyad cur ni/_/de dag ngan 'gror 'gro mi 'gyur/_/de dag bskal pa re re la'ang /_/sangs rgyas bye ba mthong bar 'gyur/_/de dag bskal pa gcig de la/_/rkang gnyis rnams kyi mchog 'gyur te/_/'od byed ces 
[\[261b.2\]]bya'i bskal gcig la/_/tshangs pa'i sgra zhes bya bar 'gyur/_/de dag tshe tshad mtshungs 'gyur te/_/bskal pa bye ba brgyad cu thub/_/zhing mtshungs dge 'dun mtshungs 'gyur te/_/dge slong bye ba brgyad cu yod/_/sems can rnams kyi don spyod cing /_/chos 
[\[261b.3\]]'di la yang spyad byas nas/_/de dag thams cad mthar gyis su/_/mya ngan 'das pa zhi ba 'thob/_/bcom ldan 'das kyis de skad ces bka' stsal nas/_byang chub sems dpa' spobs pa brtsegs dang /_byang chub sems dpa' dri ma med kyis byin pa dang /_'jam 
[\[261b.4\]]dpal gzhon nur gyur pa dang /_bram ze de dag dang /_rgyal po gsal rgyal dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[261b.5\]]'phags pa dkon mchog brtsegs pa chen po'i chos kyi rnam grangs le'u stong phrag brgya pa las dri ma med kyis byin pas zhus pa zhes bya ste le'u sum cu rtsa gsum pa rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo 
[\[261b.6\]]ts+tsha ba ban de ye shes sde la sogs pas bsgyur cing zhus te gtan la phab pa//_//[{D78}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa bzhi pa ste yon tan rin chen me tog kun tu rgyas pas zhus pa lung bstan pa/_bam po 
[\[261b.7\]]phyed/_rgya gar skad du/_Ar+ya gu Na rat+na sang ku su mi ta pa ri pr-its+tshA nA ma ma hA yA na sU tra/_bod skad du/_'phags pa yon tan rin chen me tog kun tu rgyas pas zhus pa zhes bya ba theg pa chen po'i mdo/_/sangs rgyas dang byang chub sems dpa' thams cad la phyag 
[\[262a\]]
[\[262a.1\]]'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang /_byang chub sems dpa' stong phrag rab tu mang po rnams 
[\[262a.2\]]dang thabs cig tu bzhugs te/_de'i tshe 'khor de nyid du byang chub sems dpa' sems dpa' chen po grong khyer yangs pa'i lid tsa byi gzhon nu yon tan rin chen me tog kun tu rgyas pa zhes bya ba zhig 'dus par gyur te 'dug go_/de nas byang chub sems dpa' sems dpa' 
[\[262a.3\]]chen po yon tan rin chen me tog kun tu rgyas pa stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces 
[\[262a.4\]]gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs dbye bar gnang na btsun pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags 
[\[262a.5\]]so/_/de skad ces gsol pa dang /_bcom ldan 'das kyis byang chub sems dpa' sems dpa' chen po yon tan rin chen me tog kun tu rgyas pa la 'di skad ces bka' stsal to/_/yon tan rin chen me tog kun tu rgyas pa khyod de bzhin gshegs pa dgra bcom pa 
[\[262a.6\]]yang dag par rdzogs pa'i sangs rgyas la ci dang ci 'dod pa zhus shig dang /_zhu ba de dang de nyid kyi lung bstan pas ngas khyod kyi sems rangs par bya'o/_/de nas byang chub sems dpa' sems dpa' chen po yon tan rin chen me tog kun tu rgyas pas bcom ldan 'das 
[\[262a.7\]]la 'di skad ces gsol to/_/bcom ldan 'das da ltar na 'jig rten gyi khams gzhan dag na sangs rgyas bcom ldan 'das rnams bzhugs te 'tsho zhing gzhes pa de rnams kyi mtshan bzung na/_rigs kyi bu'am rigs kyi bu mo myur du bla na med pa yang dag par 
[\[262b\]]
[\[262b.1\]]rdzogs pa'i byang chub mngon par rdzogs par 'tshang rgya bar 'gyur ba lta dag bzhugs lags sam/_de skad ces gsol pa dang /_bcom ldan 'das kyis byang chub sems dpa' sems dpa' chen po yon tan rin chen me tog kun tu rgyas pa la 'di skad ces bka' stsal 
[\[262b.2\]]to/_/yon tan rin chen me tog kun tu rgyas pa legs so legs so/_/yon tan rin chen me tog kun tu rgyas pa khyod da ltar dang /_ma 'ongs pa'i skye bo mang po la phan pa dang /_skye bo mang po la bde ba dang /_'jig rten la snying brtse ba dang /_byang chub sems 
[\[262b.3\]]dpa' rnams dang /_lha dang /_mi rnams kyi don dang /_phan pa dang /_bde ba'i phyir khyod de bzhin gshegs pa la don 'di zhu bar sems pa ni yon tan rin chen me tog kun tu rgyas pa khyod yang legs so/_/de'i phyir yon tan rin chen me tog kun tu rgyas pa khyod 
[\[262b.4\]]legs par rab tu nyon la yid la zung shig dang /_ngas khyod la bshad do/_/bcom ldan 'das de ltar 'tshal lo zhes gsol nas byang chub sems dpa' sems dpa' chen po yon tan rin chen me tog kun tu rgyas pas bcom ldan 'das kyi ltar mnyan pa dang /_
[\[262b.5\]]bcom ldan 'das kyis 'di skad ces bka' stsal to/_/yon tan rin chen me tog kun tu rgyas pa shar phyogs na chos thams cad kyi yon tan bkod pa'i 'jig rten gyi khams na/_de bzhin gshegs pa dgra bcom pa yang dag par rdzogs pa'i sangs rgyas yon 
[\[262b.6\]]tan rin chen dpag tu med pa bkod pa'i gzi brjid kyi rgyal po lta bu zhes bya ba zhig da ltar bzhugs te/_'tsho zhing gzhes pa yod do/_/bskal pa de ni rgyas pa thams cad kun nas bsdus pa zhes bya'o/_/de na sems can rnams kyi tshe ni dpag tu med do/_/bcom 
[\[262b.7\]]ldan 'das de'i byang chub sems dpa' thams cad kyi 'khor dpag tu med do/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yon tan rin chen dpag tu med pa bkod pa'i gzi brjid kyi rgyal po lta bu de'i mtshan 'dzin pa'i 
[\[263a\]]
[\[263a.1\]]rigs kyi bu'am/_rigs kyi bu mo dad pa can ni bskal pa stong phrag drug cu'i 'khor ba snyil bar byed do/_/tshe rjes nas kyang sgrib pa med par ston pa zhes bya ba'i gzungs thob par 'gyur ro/_/sangs rgyas kyi zhing bye ba phrag bcu rnams kyi sangs rgyas 
[\[263a.2\]]bcom ldan 'das rnams kyis spobs pa nye bar sgrub par mdzad do/_/chos ston pa na bag tsha ba yang med par 'gyur ro/_/de la 'di skad ces bya ste/_mi gang sangs rgyas mtshan 'di rjod byed pa/_/de la yon tan 'di rnams myur du 'byung /_/de la de bas lhag 
[\[263a.3\]]pa gzhan yang 'byung /_/de la bla med byang chub dka' ma yin/_/yon tan rin chen me tog kun tu rgyas pa lho phyogs na yon tan rin chen bkod pa'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas yon tan rin chen 
[\[263a.4\]]dpal bkod pa'i gzi brjid kyi rgyal po lta bu zhes bya ba zhig da ltar bzhugs te/_'tsho zhing gzhes pa yod do/_/bskal pa de ni yon tan rgyas pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yon tan 
[\[263a.5\]]rin chen dpal bkod pa'i gzi brjid kyi rgyal po lta bu de'i mtshan 'dzin pa'i rigs kyi bu 'am/_rigs kyi bu mo dad pa can ni tshe rjes ma thag tu nyi ma'i dkyil 'khor gyi mtha' snang ba zhes bya ba'i ting nge 'dzin 'thob par 'gyur ro/_/sangs rgyas kyi zhing gi yon 
[\[263a.6\]]tan dpag tu med pa bkod pa yang yongs su 'dzin par 'gyur ro/_/tshe rjes ma thag tu skyes bu chen po'i mtshan sum cu rtsa gnyis 'thob par 'gyur ro/_/sangs rgyas kyi zhing gang dang gang du smon lam 'debs pa'i sangs rgyas kyi zhing de dang der skye bar 
[\[263a.7\]]'gyur ro/_/skye ba gcig gis thogs pas bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/spobs pa rgyun mi 'chad pa yang 'thob par 'gyur ro/_/de la 'di skad ces bya ste/_mi 
[\[263b\]]
[\[263b.1\]]gang sangs rgyas mtshan 'di rjod byed pa/_/de la ting 'dzin bsam yas de skye zhing /_/sum cu rtsa gnyis mtshan ldan lus 'thob la/_/de ni byang chub skye ba gcig thogs 'gyur/_/yon tan rin chen me tog kun tu rgyas pa nub phyogs na mya ngan dang 
[\[263b.2\]]mun pa thams cad dang bral ba'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas chos thams cad la spobs pa bkod pa'i dpal zhes bya ba zhig da ltar bzhugs te/_'tsho zhing gzhes pa yod do/_/bskal 
[\[263b.3\]]pa de ni shAkya mngon par mdzes pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas chos thams cad la spobs pa bkod pa'i dpal de'i mtshan 'dzin pa'i rigs kyi bu 'am/_rigs kyi bu mo dad pa 
[\[263b.4\]]can ni mtshon gyis 'chi ba'i dus byed par mi 'gyur ro/_/dug gis ma yin/_chus ma yin te/_mes kyang 'chi ba'i dus byed par mi 'gyur ro/_/rdzus te skye bar yang 'gyur ro/_/tshe rjes ma thag tu yang shugs brgya pa zhes bya ba'i gzungs 'thob par 
[\[263b.5\]]'gyur ro/_/de la 'di skad ces bya ste/_mi gang sangs rgyas mtshan 'di rjod byed pa/_/'di la mi de'i lus mes mi 'chi zhing /_/mtshon gyis min la chus min dug gis min/_/de ni rdzus te skye ba kho nar 'gyur/_/yon tan rin chen me tog kun tu rgyas pa 
[\[263b.6\]]byang phyogs na mun pa dang rdul dang bral ba zhes bya ba'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas spobs pa dpag med bkod pa yang dag par spyod pa'i blo zhes bya ba zhig da ltar bzhugs te/_'tsho zhing gzhes pa 
[\[263b.7\]]yod do/_/bskal pa de ni grags pa chen po 'dzin pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas spobs pa dpag med bkod pa yang dag par spyod pa'i blo de'i mtshan 'dzin pa'i rigs kyi bu 'am/_rigs 
[\[264a\]]
[\[264a.1\]]kyi bu mo dad pa can ni sangs rgyas bye ba khrag khrig phrag bcu mnyes par byed par 'gyur ro/_/thams cad du rjes su song ba zhes bya ba'i gzungs kyang thob par 'gyur ro/_/zad mi shes pa'i za ma tog ces bya ba'i gzungs kyang thob par 'gyur ba nas 
[\[264a.2\]]bla na med pa yang dag par rdzogs pa'i byang chub mngon par rdzogs par 'tshang rgya ba'i bar du yang 'gyur ro/_/ngan song gsum po rnams su skye bar mi 'gyur ro/_/byang chub sems dpa'i spyad pa spyod pa na sangs rgyas kyi zhing gang dang gang du skye bar 'gyur ba de dang der ngan song 
[\[264a.3\]]du skyes pa'i sems can rnams yongs su thar bar byed do/_/bla na med pa yang dag par rdzogs pa'i byang chub las phyir mi ldog par yang 'gyur ro/_/de la 'di skad ces bya ste/_mi gang sangs rgyas mtshan 'di rjod byed pa/_/de yi yon tan bgrang bar mi nus shing /_/
[\[264a.4\]]de ni byang chub 'thob par the tshom med/_/de la the tshom med par gzungs skye'o/_/yon tan rin chen me tog kun tu rgyas pa shar lho'i mtshams kyi phyogs na shin tu mdzes pa bkod pa'i 'jig rten gyi khams na/_de bzhin gshegs pa dgra bcom pa yang dag par rdzogs 
[\[264a.5\]]pa'i sangs rgyas 'brug stong bsgrags pa'i sgra skad kyi rgyal po zhes bya ba zhig da ltar bzhugs te/_'tsho zhing gzhes pa yod do/_/bskal pa de ni yon tan 'byung ba zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[264a.6\]]'brug stong bsgrags pa'i sgra skad kyi rgyal po de'i mtshan 'dzin pa'i rigs kyi bu 'am/_rigs kyi bu mo dad pa can de ni tshe rjes ma thag tu mi 'jigs pa bzhi 'thob par 'gyur ro/_/rdzu 'phrul gyi rkang pa bzhi 'thob par 'gyur ro/_/byams pa chen po dang /_snying 
[\[264a.7\]]rje chen po 'thob par 'gyur ro/_/sangs rgyas kyi chos ma 'dres pa bco brgyad 'thob par 'gyur ro/_/de bzhin gshegs pa tshe dpag med kyi sangs rgyas kyi zhing gi yon tan bkod pa ci 'dra ba de lta bu 'thob par 'gyur ro/_/bud med kyi tshe rjes nas skyes pa'i 
[\[264b\]]
[\[264b.1\]]lus 'thob par 'gyur ro/_/de la 'di skad ces bya ste/_gang zhig rgyal ba'i mtshan 'di 'dzin byed pa'i/_/byang chub sems dpas yon tan 'di dang gzhan/_/bsam gyis mi khyab rtag tu 'thob par 'gyur/_/byang chub sems dpas sangs rgyas mang po 
[\[264b.2\]]mthong /_/yon tan rin chen me tog kun tu rgyas pa lho nub mtshams kyi phyogs na bkod pa dpag tu med pa'i 'jig rten gyi khams na/_de bzhin gshegs pa dgra bcom pa yang dag par rdzogs pa'i sangs rgyas gser mchog 'od dpal zhes bya ba zhig da ltar 
[\[264b.3\]]bzhugs te/_'tsho zhing gzhes pa yod do/_/bskal pa de ni chos thams cad yang dag par skyed pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser mchog 'od dpal de'i mtshan 'dzin pa'i rigs 
[\[264b.4\]]kyi bu 'am/_rigs kyi bu mo dad pa can de mtshan thos pa des sangs rgyas bcom ldan 'das bye ba phrag dgu mnyes par 'gyur ro/_/sems can thams cad mchog tu 'gro bar byed pa zhes bya ba'i ting nge 'dzin 'thob par 'gyur ro/_/rgyu gang gis na sems can 
[\[264b.5\]]thams cad mchog tu 'gro bar byed ces bya zhe na/_rigs kyi bu 'am/_rigs kyi bu mo gang la la ting nge 'dzin 'di la gnas nas/_chos ston par 'gyur zhing /_de chos ston pa na ting nge 'dzin de'i chos nyid thob pas/_stong gsum gyi stong 
[\[264b.6\]]chen po'i 'jig rten gyi khams na/_sems can gang dag 'khod pa de dag thams cad bde ba dang ldan par 'gyur te/_dper na de bzhin gshegs pa dgra bcom pa yang dag par rdzogs pa'i sangs rgyas yid 'ong gi sangs rgyas kyi zhing na/_sems can rnams 
[\[264b.7\]]gcig tu bde ba dang ldan zhing /_sems can ngan song du skyes pa thams cad yongs su thar bar 'gyur te/_de dag de nas yongs su grol nas lha dang mi'i lus thob par 'gyur zhing /_bla na med pa yang dag par rdzogs pa'i byang chub tu nges par 'gyur ba bzhin 
[\[265a\]]
[\[265a.1\]]no/_/de la 'di skad ces bya ste/_gser mchog 'od dpal gyi ni mtshan 'dzin pa/_/de la gzi brjid dpal mdog stobs dbang po/_/tshe rabs kun tu rnyed par dka' ma yin/_/de la blo thogs med pa mtha' yas 'gyur/_/
[\[265a.2\]]yon tan rin chen me tog kun tu rgyas pa nub byang mtshams na sdig pa dang bral ba'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas gzi brjid kyi rgyal po rnam mang dpal snang zhes bya ba zhig da ltar bzhugs 
[\[265a.3\]]te 'tsho zhing gzhes pa yod do/_/bskal pa de ni khyim rgyas pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gzi brjid kyi rgyal po rnam mang dpal snang de'i mtshan 'dzin pa'i rigs kyi 
[\[265a.4\]]bu 'am/_rigs kyi bu mo dad pa can de ni tshe rjes ma thag tu spobs pa dpag tu med pa bkod pa zhes bya ba'i gzungs 'thob par 'gyur ro/_/tshegs chung ngus de bzhin gshegs pa dgra bcom pa yang dag par rdzogs pa'i sangs rgyas tshe dpag med kyi 
[\[265a.5\]]sangs rgyas kyi zhing gi yon tan bkod pa 'dzin par 'gyur ro/_/sangs rgyas bye ba phrag brgyad cu'i chos ston pa yang thos par 'gyur/_'dzin par 'gyur ro/_/de la 'di skad ces bya ste/_gang zhig rgyal ba'i mtshan mchog 'di 'dzin pa/_/tshe 
[\[265a.6\]]dpag med kyi sangs rgyas zhing du de/_/de ni tshe dpag med ldan chos shes 'gyur/_/skye gcig thogs pas byang chub rdzogs 'tshang rgya/_/yon tan rin chen me tog kun tu rgyas pa byang shar mtshams kyi phyogs na mya ngan thams cad las rgal ba'i 'jig 
[\[265a.7\]]rten gyi khams na de bzhin gshegs pa dgra bcom pa yang dag par rdzogs pa'i sangs rgyas bskal pa bye ba grangs med par byang chub yang dag par bsgrubs pa zhes bya ba zhig da ltar bzhugs te 'tsho zhing gzhes pa yod do/_/bskal pa de ni 
[\[265b\]]
[\[265b.1\]]spobs pa bkod pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bskal pa bye ba grangs med par byang chub yang dag par bsgrubs pa de'i mtshan 'dzin pa'i rigs kyi bu'am/_rigs 
[\[265b.2\]]kyi bu mo dad pa can de ni tshe rjes ma thag tu rnam pa drug cu dang ldan pa'i sgra dbyangs kyi spobs pa phun sum tshogs pa 'thob par 'gyur ro/_/sangs rgyas bye ba phrag brgyad cu la dge ba'i rtsa ba bskyed pa 'dzin par 'gyur ro/_/de la 'di skad ces bya 
[\[265b.3\]]ste/_sgra dbyangs yan lag drug cu phun tshogs ldan/_/de ni kun tu shes pa 'ang pha rol phyin/_/rgyal ba bye ba brgyad cu mchod byed pa'i/_/bsod nams gang yin bsam yas des 'thob 'gyur/_/yon tan rin chen me tog kun tu rgyas pa 
[\[265b.4\]]steng gi phyogs na yon tan dpag tu med pa bkod pa'i gzi brjid kyi 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas gser bzang po dang /_nam mkha' nges par sgrogs pa bkod pa'i 'od ces bya 
[\[265b.5\]]ba zhig da ltar bzhugs te/_'tsho zhing gzhes pa yod do/_/bskal pa de ni tshad med len ces bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser bzang po dang /_nam mkha' nges 
[\[265b.6\]]par sgrogs pa bkod pa'i 'od de'i mtshan 'dzin pa'i rigs kyi bu 'am/_rigs kyi bu mo dad pa can de ni tshul khrims kyi phung po dpag tu med pa yongs su sbyong bar 'gyur ro/_/ting nge 'dzin gyi phung po dpag tu med pa dang /_shes rab kyi phung 
[\[265b.7\]]po dpag tu med pa dang /_rnam par grol ba'i phung po dpag tu med pa dang /_rnam par grol ba'i ye shes mthong ba'i phung po dpag tu med pa yongs su sbyong bar 'gyur ro/_/sa nas sa yang 'thob par 'gyur ro/_/tshig gzung bar 'os pa nyid kyang 
[\[266a\]]
[\[266a.1\]]'thob par 'gyur ro/_/spobs pa bul ba med pa phun sum tshogs pa yang 'thob par 'gyur ro/_/myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/yi ge dang sgra'i brda yang 'thob 
[\[266a.2\]]par 'gyur ro/_/rigs mthon po dang rigs chen po yang 'thob par 'gyur ro/_/mngon par shes pa lnga yang 'thob par 'gyur ro/_/tshe rabs dran par yang 'gyur ro/_/sangs rgyas kyi chos ma 'dres pa [{]bcwa [,]bco [}]brgyad kyang 'thob par 'gyur ro/_/de 
[\[266a.3\]]la 'di skad ces bya ste/_gang zhig rgyal ba'i mtshan mchog 'dzin byed pa/_/de ni yan lag brgyad dbyangs phun sum 'thob/_/de ni sangs rgyas bral bar yang mi skye/_/mi de mi thogs byang chub 'tshang rgyar 'gyur/_/yon tan rin chen me tog kun tu rgyas 
[\[266a.4\]]pa 'og gi phyogs na/_tha dad pa med pa nyid la dga' ba'i 'jig rten gyi khams na de bzhin gshegs pa dgra bcom pa yang dag par rdzogs pa'i sangs rgyas chos thams cad kyi tshul la rnam par 'phrul pa'i gzi brjid kyi 'od ces bya ba zhig da ltar bzhugs te/_'tsho 
[\[266a.5\]]zhing gzhes pa yod do/_/bskal pa de ni ye shes kun nas bsdus pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas chos thams cad kyi tshul la rnam par 'phrul pa'i gzi brjid kyi 'od de'i mtshan 
[\[266a.6\]]'dzin pa'i rigs kyi bu 'am/_rigs kyi bu mo dad pa can de'i tshe rjes ma thag tu sangs rgyas yongs su 'grub pa zhes bya ba'i gzungs 'thob par 'gyur ro/_/skye ba gcig gis thogs par bla na med pa yang dag par rdzogs pa'i byang chub mngon par rdzogs 
[\[266a.7\]]par 'tshang rgya bar 'gyur ro/_/sangs rgyas bye ba phrag dgu bcu'i chos bstan pa yang thos par 'gyur ro/_/thos nas kyang thams cad kun tu 'dzin par 'gyur ro/_/de la 'di skad ces bya ste/_sangs rgyas mtshan 'dzin sangs rgyas bye ba phrag_/
[\[266b\]]
[\[266b.1\]]dgu bcu rnams kyi chos bstan thos 'gyur zhing /_/skye ba gcig thogs bla na med pa yi/_/byang chub mngon par rdzogs par 'tshang rgyar 'gyur/_/de nas byang chub sems dpa' sems dpa' chen po yon tan rin chen me tog kun tu rgyas pa dang /_byang chub 
[\[266b.2\]]sems dpa' sems dpa' chen po yon tan rin chen thams cad dang ldan pa'i spobs pa'i skad kyis gzungs 'thob par gyur to/_/byang chub sems dpa' bye ba phrag brgyad cus bla na med pa yang dag par rdzogs pa'i byang chub las phyir mi ldog pa'i sa 
[\[266b.3\]]thob bo/_/lha dang mi'i skye dgu sum khris ni bla na med pa yang dag par rdzogs pa'i byang chub tu sems bskyed do/_/bcom ldan 'das kyis de skad ces bka' stsal nas/_byang chub sems dpa' sems dpa' chen po yon tan rin chen me tog kun tu rgyas 
[\[266b.4\]]pa dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog 
[\[266b.5\]]brtsegs pa chen po'i chos kyi rnam grangs le'u stong phrag brgya pa las/_yon tan rin chen me tog kun tu rgyas pas zhus pa'i le'u zhes bya ste sum cu rtsa bzhi pa rdzogs so//_//rgya gar gyi mkhan po dzi na mi tra dang /_pra dz+nya bar ma dang /_zhu 
[\[266b.6\]]chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//[{D79}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa lnga pa ste/_sangs rgyas kyi yul 
[\[266b.7\]]bsam gyis mi khyab pa lung bstan pa/_bam po dang po/_/rgya gar skad du/_Ar+ya a tsin t+ya bud d+ha bi Sha ya ni ra de sha nA ma ma hA yA na sU tra/_bod skad du/_'phags pa sangs rgyas kyi yul bsam gyis mi khyab pa bstan pa zhes bya ba theg 
[\[267a\]]
[\[267a.1\]]pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi 
[\[267a.2\]]kun dga' ra ba na/_dge slong stong du tshang pa'i dge slong gi dge 'dun chen po dang /_byang chub sems dpa' khri dang thabs cig tu bzhugs te/_'dod pa na spyod pa dang /_gzugs na spyod pa lha'i bu rnams dang /_gnas gtsang ma'i lha'i bu rnams dang yang 
[\[267a.3\]]thabs cig go_/de nas bcom ldan 'das 'khor brgya stong du mas yongs su bskor te mdun gyis bltas nas chos ston to/_/yang de'i tshe 'jam dpal gzhon nur gyur pa 'khor de nyid du 'dus par gyur te 'dug go_/lha'i bu dpal [{]bzangs kyang [,]bzang yang [}]'khor de 
[\[267a.4\]]nyid du 'dus par gyur te 'dug go_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal ngas khyod la bskul gyis/_khyod kyis chos dang ldan pa'i gtam las brtsams te/_lha'i 'khor 'di dang byang chub 
[\[267a.5\]]sems dpa' 'di dag la spobs par gyis shig_/'jam dpal gyis gsol pa/_bcom ldan 'das bdag gis ci las brtsams te spobs par bgyi lags/_bcom ldan 'das kyis bka' stsal pa/_'jam dpal khyod kyis sangs rgyas kyi yul 
[\[267a.6\]]las brtsams te spobs par gyis shig_/gsol pa/_bcom ldan 'das sangs rgyas kyi yul ni gang mig gi yul ma lags pa dang /_gzugs kyi yul ma lags pa dang /_rna ba'i yul ma lags pa dang /_sgra'i yul ma lags pa dang /_sna'i yul ma lags 
[\[267a.7\]]pa dang /_dri'i yul ma lags pa dang /_lce'i yul ma lags pa dang /_ro'i yul ma lags pa dang /_lus kyi yul ma lags pa dang /_reg bya'i yul ma lags pa dang /_yid kyi yul ma lags pa dang /_chos kyi yul ma lags pa ste/_de sangs rgyas kyi yul zhes bgyi'o/_/bcom ldan 'das yul 
[\[267b\]]
[\[267b.1\]]khyad par ma mchis pa ni sangs rgyas kyi yul lags te/_bcom ldan 'das rigs kyi bu'am/_rigs kyi bu mo sangs rgyas kyi yul khong du chud par 'tshal bas/_khong du chud pa ma mchis pa'i tshul du sangs rgyas kyi yul de ltar khong du chud par bgyi'i/_/bcom ldan 'das de bzhin gshegs pas byang chub brnyes pa'i 
[\[267b.2\]]yul ci lags/_bka' stsal pa/_'jam dpal lta bar gyur pa mnyam pa nyid kyi phyir stong pa nyid ni ngas byang chub thob pa'i yul lo/_/mtshan ma mnyam pa nyid kyi phyir mtshan ma med pa ni yul lo/_/khams gsum pa mnyam pa nyid kyi phyir smon pa med pa ni yul lo/_/'du byed mnyam pa nyid kyi phyir mngon par 'du bya ba 
[\[267b.3\]]med pa ni yul lo/_/'dus byas mnyam pa nyid kyi phyir skye ba med pa dang /_'byung ba med pa dang /_'du byed pa med pa ni yul lo/_/gsol pa/_bcom ldan 'das 'dus ma bgyis kyi yul gang lags/_bka' stsal pa/_'jam dpal sems med pa ni 'dus ma byas kyi yul lo/_/gsol pa/_
[\[267b.4\]]bcom ldan 'das sems ma mchis pa ni sangs rgyas kyi yul lags te/_de la brjod pa ma mchis lags so/_/brjod pa ma mchis pa la bstan pa ma mchis lags so/_/bstan pa ma mchis pa la mngon par brjod pa ma mchis lags so/_/bcom ldan 'das mngon par brjod pa ma mchis pa'i yul ni sangs rgyas 
[\[267b.5\]]kyi yul lags so/_/bka' stsal pa/_'jam dpal sangs rgyas kyi yul gang du btsal bar bya/_gsol pa bcom ldan 'das sangs rgyas kyi yul ni sems can thams cad kyi nyon mongs pa rnams las yongs su btsal bar bgyi lags so/_/de ci'i slad du zhe na/_bcom ldan 'das 'di lta ste/_sems 
[\[267b.6\]]can thams cad kyi nyon mongs pa yongs su rtogs pa ni nyan thos dang rang sangs rgyas thams cad kyi yul ma lags kyi/_gang 'di sems can thams cad kyi nyon mongs pa yongs su rtogs pa de ni sangs rgyas kyi yul lags pa'i slad du'o/_/bka' stsal pa/_'jam dpal sangs rgyas kyi yul la 
[\[267b.7\]]'jug pa'am ldog pa yod dam ci na/_'di ltar sangs rgyas kyi yul sems can thams cad kyi nyon mongs pa rnams las yongs su btsal/_gsol pa/_bcom ldan 'das sangs rgyas kyi yul ni 'jug pa ma mchis ldog pa ma mchis lags so/_/bka' stsal pa/_'jam dpal gal te 
[\[268a\]]
[\[268a.1\]]sangs rgyas kyi yul 'jug pa med cing ldog pa med na sangs rgyas kyi yul ji ltar sems can thams cad kyi nyon mongs pa rnams las yongs su shes/_gsol pa/_bcom ldan 'das ji ltar sangs rgyas kyi yul 'jug pa ma mchis shing ldog pa ma mchis pa de bzhin du nyon mongs pa de dag gi rang bzhin 
[\[268a.2\]]gang lags pa de yang 'jug pa ma mchis shing ldog pa ma mchis pa lags so/_/bka' stsal pa/_'jam dpal nyon mongs pa rnams kyi rang bzhin ji lta bu/_gsol pa/_bcom ldan 'das sangs rgyas kyi yul gyi rang bzhin gang lags pa de nyid nyon mongs pa thams cad kyi rang bzhin lags so/_/bcom 
[\[268a.3\]]ldan 'das gal te nyon mongs pa rnams kyi rang bzhin kyang gzhan du gyur la/_sangs rgyas kyi yul gyi rang bzhin kyang gzhan zhig lags na ni de bzhin gshegs pas chos thams cad mnyam pa nyid du mngon par rdzogs par sangs rgyas so zhes kyang bstan par mi 'gyur ba zhig na/_bcom ldan 'das 'di ltar nyon mongs 
[\[268a.4\]]pa rnams kyi rang bzhin gang lags pa de nyid sangs rgyas kyi yul gyi rang bzhin lags te/_de'i slad du de bzhin gshegs pas chos thams cad mnyam pa nyid du mngon par rdzogs par sangs rgyas so zhes ston lags so/_/bka' stsal pa/_'jam dpal khyod kyis de bzhin gshegs pa mnyam pa nyid du gang gis 
[\[268a.5\]]gnas pa shes sam/_gsol pa/_bcom ldan 'das 'tshal lags so/_/bka' stsal pa/_'jam dpal de bzhin gshegs pa mnyam pa nyid gang gis gnas/_gsol pa/_bcom ldan 'das byis pa so so'i skye bo rnams mnyam pa nyid gang la gnas nas/_'dod chags dang /_zhe sdang dang /_gti mug kun 
[\[268a.6\]]tu 'byung ba'i mnyam pa nyid des de bzhin gshegs pa gnas lags so/_/bka' stsal pa/_'jam dpal byis pa so so'i skye bo rnams mnyam pa nyid gang la gnas te 'dod chags dang /_zhe sdang dang /_gti mug kun tu 'byung /_gsol pa/_stong pa nyid dang /_mtshan ma ma mchis pa dang /_smon pa ma 
[\[268a.7\]]mchis pa mnyam pa nyid la gnas pa rnams kyi mnyam pa nyid des de bzhin gshegs pa gnas lags so/_/bka' stsal pa/_'jam dpal ci stong pa nyid la 'dod chags dang /_zhe sdang dang /_gti mug yod dam/_gsol pa/_bcom ldan 'das mchis pa gang gis stong pa nyid mchis pa'i mchis 
[\[268b\]]
[\[268b.1\]]pa des 'dod chags dang /_zhe sdang dang /_gti mug rnams mchis lags so/_/bka' stsal pa/_'jam dpal yod pa gang gis stong pa nyid yod cing yod pa gang gis 'dod chags dang /_zhe sdang dang /_gti mug rnams yod/_gsol pa/_bcom ldan 'das yi ge dang /_skad dang /_sgra dang /_brjod pa'i 
[\[268b.2\]]mchis pas stong pa nyid mchis lags so/_/yi ge dang /_skad dang /_sgra dang /_brjod pa'i mchis pas 'dod chags dang /_zhe sdang dang /_gti mug rnams mchis lags so/_/gsol pa/_bcom ldan 'das kyis 'di skad du dge slong dag ma skyes pa dang /_ma byung ba dang /_ma byas pa dang /_mngon par 
[\[268b.3\]]'dus ma byas pa dang /_mngon par 'du mi byed pa ni yod de/_dge slong dag ma skyes pa dang /_ma byung ba dang /_ma byas pa dang /_mngon par 'dus ma byas pa dang /_mngon par 'du mi byed pa ni med pa ma yin no/_/dge slong dag gal te ma skyes pa dang /_ma byung ba dang /_ma byas pa dang /_mngon par 'dus 
[\[268b.4\]]ma byas pa dang /_mngon par 'du mi byed pa med du zin na/_skyes pa dang /_byung ba dang /_byas pa dang /_mngon par 'dus byas pa dang /_mngon par 'du byed pa 'di dag las 'byung bar gdags par mi 'gyur ba zhig na dge slong dag 'di ltar ma skyes pa dang /_ma byung ba dang /_ma byas pa dang /_mngon par 'dus 
[\[268b.5\]]ma byas pa dang /_mngon par 'du mi byed pa ni yod de/_de'i phyir skyes pa dang /_byung ba dang /_byas pa dang /_mngon par 'dus byas pa dang /_mngon par 'du byed pa 'di dag las 'byung bar gdags so zhes bka' stsal pa de bzhin du/_bcom ldan 'das gal te stong pa nyid ma mchis su lags na/_'dod 
[\[268b.6\]]chags dang /_zhe sdang dang /_gti mug gi nyon mongs pa 'di dag las 'byung bar gdags par mi 'gyur ba zhig na/_bcom ldan 'das 'di ltar stong pa nyid ni mchis te/_de'i slad du 'dod chags dang /_zhe sdang dang /_gti mug gi nyon mongs pa rnams las 'byung bar gdags lags so/_/bcom 
[\[268b.7\]]ldan 'das kyis bka' stsal pa/_'jam dpal khyod kyis ji skad bstan pa de de lta yin du zin na/_gang su dag stong pa nyid la gnas pa de dag thams cad 'dod chags dang /_zhe sdang dang /_gti mug la gnas par 'gyur ro/_/gsol pa/_bcom ldan 'das rnal 'byor spyod pa gang 'dod chags 
[\[269a\]]
[\[269a.1\]]dang /_zhe sdang dang /_gti mug las gud du stong pa nyid tshol ba de ni rnal 'byor la mi spyod pa lags te/_rnal 'byor ma lags pa'o/_/de ci'i slad du zhe na/_bcom ldan 'das 'dod chags dang /_zhe sdang dang /_gti mug las gud du stong pa nyid btsal bar bgyi ba ma mchis te/_bcom ldan 
[\[269a.2\]]'das 'dod chags dang /_zhe sdang dang /_gti mug nyid stong pa lags so/_/bka' stsal pa/_'jam dpal khyod ci 'dod chags dang bcas/_zhe sdang dang bcas/_gti mug dang bcas pa yin nam/_'on te 'dod chags dang bral ba/_zhe sdang dang bral ba/_gti mug dang bral ba yin/_gsol 
[\[269a.3\]]pa/_/bcom ldan 'das 'dod chags dang /_zhe sdang dang /_gti mug rnams kyi stong pa nyid gang lags pa de dang bdag mnyam ste/_gang mnyam pa nyid de thob pa de ni 'dod chags dang bcas pa yang ma lags/_'dod chags dang bral ba yang ma lags/_zhe sdang dang bcas pa yang ma lags/_zhe sdang 
[\[269a.4\]]dang bral ba yang ma lags/_gti mug dang bcas pa yang ma lags/_gti mug dang bral ba yang ma lags so/_/bcom ldan 'das dge sbyong dang /_bram ze gang dag bdag la 'dod chags dang bral ba/_zhe sdang dang bral ba/_gti mug dang bral bar yang dag par rjes su lta zhing pha rol la 'dod 
[\[269a.5\]]chags dang bcas pa dang /_zhe sdang dang bcas pa dang /_gti mug dang bcas par yang dag par rjes su lta ba de dag ni lta bar gyur pa gnyis la chags pa lags so/_/gnyis gang lags she na/_chad par lta ba dang /_rtag par lta ba lags so/_/de ci'i slad du zhe na/_gang bdag la 'dod chags 
[\[269a.6\]]dang bral ba dang /_zhe sdang dang bral ba dang /_gti mug dang bral bar yang dag par rjes su lta ba de ni de dag gi chad par lta ba lags so/_/gang pha rol la 'dod chags dang bcas pa/_zhe sdang dang bcas pa/_gti mug dang bcas par yang dag par rjes su lta ba de ni de dag gi rtag par lta ba lags so/_/
[\[269a.7\]]yang bcom ldan 'das yang dag par zhugs pa'i dge slong ni pha rol dman pa dang /_bdag khyad par du 'phags par yang dag par rjes su mi lta lags so/_/bka' stsal pa/_'jam dpal gang yang dag par zhugs pa de gang du zhugs pa yin/_gsol pa/_bcom ldan 'das gang yang dag 
[\[269b\]]
[\[269b.1\]]par zhugs pa de ni gang du yang zhugs pa ma lags so/_/bka' stsal pa/_'jam dpal gang yang dag par zhugs pa de lam la zhugs pa ma yin nam/_gsol pa/_bcom ldan 'das gang lam la zhugs pa de ni 'dus bgyis la zhugs pa lags te/_gang 'dus bgyis la zhugs pa de mnyam pa nyid du 
[\[269b.2\]]ga la 'gyur lags/_de ci'i slad du zhe na/_bcom ldan 'das 'dus bgyis na skye ba dang /_'jig pa dang /_gnas pa dang ldan pa'i slad du'o/_/bka' stsal pa/_'jam dpal 'dus ma byas la grangs gang yang yod dam/_gsol pa/_bcom ldan 'das 'dus ma bgyis la grangs gang yang ma 
[\[269b.3\]]mchis lags so/_/bcom ldan 'das gal te 'dus ma bgyis la/_grangs mchis par gyur na de 'dus bgyis nyid du 'gyur gyi 'dus ma bgyis ma lags so/_/bka' stsal pa/_'jam dpal gang 'dus ma byas thob pa'i 'phags pa thams cad la grangs gang yang yod par 'gyur ba'i rnam 
[\[269b.4\]]grangs yod dam/_gsol pa/_bcom ldan 'das 'phags pa rnams la grangs gang yang ma mchis te/_bcom ldan 'das 'phags pa rnams ni grangs ma mchis pa/_grangs dang bral ba lags so/_/bka' stsal pa/_'jam dpal ci khyod 'phags pa'i chos dang ldan pa yin nam/_'on te 'phags 
[\[269b.5\]]pa ma yin pa'i chos dang ldan pa yin/_gsol pa/_bcom ldan 'das bdag ni 'phags pa'i chos dang ldan pa yang ma lags/_'phags pa ma lags pa'i chos dang ldan pa yang ma lags so/_/ci lags gang bcom ldan 'das kyi sprul pa de 'phags pa'i chos dang ldan pa lags sam/_'phags 
[\[269b.6\]]pa ma lags pa'i chos dang ldan pa lags/_bka' stsal pa/_'jam dpal sprul pa ni 'phags pa'i chos dang ldan pa yang ma yin/_'phags pa ma yin pa'i chos dang ldan pa yang ma yin no/_/gsol pa/_chos thams cad sprul pa lta bu'o zhes bcom ldan 'das kyis ma bstan pa lags sam/_
[\[269b.7\]]bka' stsal pa/_'jam dpal de lta'o/_/gsol pa/_bcom ldan 'das chos thams cad sprul pa'i rang bzhin gyis mtshan nyid lags na bdag kyang de'i rang bzhin gyi mtshan nyid lags te/_de'i slad du bdag 'phags pa'i chos dang ldan pa yang ma lags/_'phags pa ma lags pa'i chos 
[\[270a\]]
[\[270a.1\]]dang ldan pa yang ma lags so/_/bka' stsal pa/_'jam dpal khyod ci dang ldan/_gsol pa/_bcom ldan 'das bdag ni sangs rgyas kyi yul mnyam pa nyid dang mi 'gal ba dang ldan lags so/_/bka' stsal pa/_'jam dpal khyod kyis sangs rgyas kyi yul rnyed dam/_gsol pa/_bcom ldan 
[\[270a.2\]]'das gal te bcom ldan 'das kyis brnyes na bdag gis kyang rnyed lags so/_/de nas tshe dang ldan pa rab 'byor gyis 'jam dpal gzhon nur gyur pa la 'di skad ces smras so/_/'jam dpal de bzhin gshegs pas sangs rgyas kyi yul ma brnyes sam/_smras pa/_gnas brtan gyis nyan thos kyi 
[\[270a.3\]]yul gang yang rnyed dam/_smras pa/_'jam dpal 'phags pa'i rnam par grol ba'i yul yang med/_yul rnyed pa yang med do/_/smras pa/_btsun pa rab 'byor de bzhin du de bzhin gshegs pa'i rnam par grol ba'i yul yang med/_yul brnyes pa yang med do/_/smras pa/_'jam dpal khyod ni rjes su 
[\[270a.4\]]bsrung ba med par chos ston te/_khyod ni las dang po pa rnams rjes su mi srung ngo /_/smras pa/_de bas na gnas brtan nyid la yongs su dris khyod kyis ji ltar bzod pa bzhin du lan thob shig_/btsun pa rab 'byor 'di ji snyam du sems/_gang sman pa mkhas pas nad pa yongs su srung zhing kha ba dang /_skyur ba 
[\[270a.5\]]dang /_tsha ba'i sman ma byin na ci des nad pa de la nad med pa'i bde ba byin pa yin nam/_/smras pa/_'jam dpal de ni ma yin no/_/smras pa/_btsun pa rab 'byor de bzhin du gang chos smra bas las dang po pa yongs su srung zhing zab mo'i gtam bcabs te/_gtam sna tshogs bstan na des de yang dang yang 
[\[270a.6\]]'chi ba las thar bar byas par mi 'gyur/_shin tu bde ba mya ngan las 'das pa la rab tu bzhag par mi 'gyur ro/_/bstan pa 'di bshad pa na dge slong lnga brgya len pa med par zag pa rnams las sems rnam par grol lo/_/lha'i bu brgyad brgya chos rnams la chos kyi mig rdul med cing dri ma dang 
[\[270a.7\]]bral ba rnam par dag go_/lha'i bu bdun brgyas 'jam dpal gzhon nur gyur pa'i spobs pa thob nas 'dod cing lhag pa'i bsam pas bla na med pa yang dag par rdzogs pa'i byang chub tu sems bskyed do/_/yang tshe dang ldan pa rab 'byor gyis 'jam dpal gzhon nur gyur pa la 'di skad ces smras so/_/
[\[270b\]]
[\[270b.1\]]'jam dpal khyod nyan thos kyi theg pas sems can 'dul na/_ci khyod nyan thos kyi theg pas rnam par grol ba yin nam/_smras pa/_btsun pa rab 'byor kho bo ni theg pa thams cad kyis rnam par grol te/_btsun pa rab 'byor kho bo ni nyan thos kyi theg pas rnam par grol ba yang yin/_kho bo ni rang sangs rgyas 
[\[270b.2\]]kyi theg pas rnam par grol ba'ang yin/_btsun pa rab 'byor kho bo ni theg pa chen pos rnam par grol ba'ang yin no/_/smras pa/_'jam dpal khyod ci nyan thos sam/_'on te rang sangs rgyas sam/_'on te yang dag par rdzogs pa'i sangs rgyas yin/_smras pa/_btsun pa rab 'byor kho bo ni nyan thos yin 
[\[270b.3\]]te/_pha rol las mnyan pa'i sgra la sbyor bar brtson pa ni ma yin no/_/kho bo ni rang sangs rgyas yin te/_snying rje chen po dang /_mi 'jigs pa dang bral ba ni ma yin no/_/kho bo ni yang dag par rdzogs pa'i sangs rgyas yin te bya ba'i rgyun bcad pa ni ma yin no/_/smras pa/_'jam dpal khyod ji ltar nyan thos 
[\[270b.4\]]yin/_smras pa/_chos ma thos pa mnyan pa/_sems can thams cad la thos par byed de/_des na kho bo nyan thos yin no/_/smras pa/_'jam dpal khyod ji ltar rang sangs rgyas yin/_smras pa/_kho bos chos thams cad rten cing 'brel bar 'byung bar rtogs te/_des na kho bo rang sangs 
[\[270b.5\]]rgyas so/_/smras pa/_'jam dpal khyod ji ltar yang dag par rdzogs pa'i sangs rgyas yin/_smras pa/_kho bos chos thams cad chos kyi dbyings su mnyam pa nyid kyis mnyam par khong du chud de/_des na kho bo yang dag par rdzogs pa'i sangs rgyas so/_/smras pa/_'jam dpal khyod nyan thos kyi sa 'am/_
[\[270b.6\]]rang sangs rgyas kyi sa 'am/_'on te yang dag par rdzogs pa'i sangs rgyas kyi sa 'am/_sa gang la nges pa yin pa gzung bar bya/_smras pa/_btsun pa rab 'byor kho bo ni sa thams cad la nges pa yin par zung shig_/smras pa/_'jam dpal khyod so so'i skye bo'i sa la yang nges par gzung bar bya 
[\[270b.7\]]'am/_smras pa/_btsun pa rab 'byor de de bzhin no/_/de ci'i phyir zhe na/_btsun pa rab 'byor chos thams cad ni yang dag pa nyid du nges par nges pa'o/_/nges pa der sems can thams cad kyang nges pa ste/_kho bo yang nges pa der nges pa nyid do/_/des na kho bo so so'i skye bo'i sa la yang nges par 
[\[271a\]]
[\[271a.1\]]gzung bar bya'o/_/smras pa/_'jam dpal gal te chos thams cad yang dag pa nyid du nges par nges pa yin na 'di ni so so'i skye bo'i sa'o/_/'di ni nyan thos kyi sa'o/_/'di ni rang sangs rgyas [(]gyi [,]kyi [)]sa'o/_/'di ni byang chub sems dpa'i sa'o/_/'di ni sangs rgyas kyi sa'o zhes sa rnam par gzhag 
[\[271a.2\]]pa gdags par ga la 'gyur/_smras pa/_btsun pa rab 'byor 'di lta ste/_dper na/_phyogs bcu'i nam mkha' la 'di ni shar phyogs kyi nam mkha'o/_/'di ni lho phyogs kyi'o/_/'di ni nub phyogs kyi'o/_/'di ni byang phyogs kyi'o/_/'di ni shar lho yi'o/_/'di ni lho nub kyi'o/_/'di ni 
[\[271a.3\]]nub byang gi'o/_/'di ni byang shar gyi'o/_/'di ni 'og gi'o/_/'di ni steng gi phyogs kyi nam mkha'o zhes brjod kyang phyogs cha la tha dad pa yod kyi/_nam mkha' la ni tha dad pa med do/_/btsun pa rab 'byor de bzhin du chos thams cad yang dag pa nyid du nges par nges pa la/_de bzhin gshegs pa thabs 
[\[271a.4\]]la mkhas pas 'di ni so so'i skye bo'i sa'o/_/'di ni nyan thos kyi sa'o/_/'di ni rang sangs rgyas kyi sa'o/_/'di ni byang chub sems dpa'i sa'o/_/'di ni sangs rgyas kyi sa'o/_/zhes sa rnam par 'jog kyang sa rnam par gzhag pa la tha dad pa yod kyi yang dag pa nyid du nges pa la ni tha dad pa med do/_/
[\[271a.5\]]smras pa/_'jam dpal khyod yang dag pa nyid du nges pa la zhugs sam/_/smras pa/_zhugs pa yang yin la/_byung ba yang yin no/_/smras pa/_'jam dpal ji ltar na khyod zhugs pa yang yin la/_byung ba yang yin/_smras pa/_btsun pa rab 'byor 'di la byang chub sems dpa' rnams 
[\[271a.6\]]kyi thabs dang /_shes rab dang /_ye shes blta bar bya ste/_btsun pa rab 'byor 'di na skyes bu mkhas pa kha cig bshad pa'i don dpes shes par 'gyur ba yod de/_de'i phyir khyod la dpe bstan par bya'o/_/btsun pa rab 'byor 'di lta ste dper na 'phong gi slob dpon chen po zhig la sdug pa/_mdzes pa/_yid du 'ong ba/_blta na sdug 
[\[271a.7\]]pa'i bu gcig pa zhig kyang yod/_de la mi sdug pa/_yid du mi 'ong ba/_phyir rgol ba zhig kyang yod pa las/_des bu gcig pa de thag ring po lam gol ba'i phyogs shig na 'dug pa mthong nas de 'di snyam du de ni bdag la phyir rgol ba yin no snyam du sems skyes te/_des de gsad pa'i phyir mda' 'phangs nas 
[\[271b\]]
[\[271b.1\]]'phangs ma thag tu bu gcig pa yin pa'i 'du shes skyes te/_de sngon goms pa byas pas shin tu brgyugs te/_mda' de bu gcig pa'i lus la ma phog pa nyid du lag gis 'dzin pa 'di ni don rnam par shes par bya ba'i phyir dper byas pa'o/_/'di la don du blta ba gang zhe na/_btsun pa rab 'byor 'phong gi 
[\[271b.2\]]slob dpon zhes bya ba de ni byang chub sems dpa'i tshig [{]bla dgas [,]bla dwags [}]so/_/btsun pa rab 'byor bu gcig pa zhes bya ba ni sems can thams cad la byang chub sems dpa' bu gcig pa'i 'du shes nye bar 'jog pa yin no/_/gsod pa'i phyir rgol ba zhes bya ba 'di ni nyon mongs pa thams cad kyi tshig [{]bla dgas [,]bla dwags [}]so/_/
[\[271b.3\]]btsun pa rab 'byor mda' zhes bya ba 'di ni 'phags pa'i shes rab kyi dbang po'i tshig [{]bla dgas [,]bla dwags [}]so/_/btsun pa rab 'byor 'di lta ste dper na 'phong gi slob dpon gyis mda' 'phangs la bu gcig pa'i lus la ma phog par shin tu brgyugs te 'dzin pa de bzhin du/_btsun pa rab 'byor byang chub sems dpa' 
[\[271b.4\]]shes rab kyi pha rol tu phyin pa'i stobs bskyed pas 'du byed thams cad skye ba med par so sor rtog go_/yang dag pa nyid du nges pa la rnam par bltas nas snying rje chen po dang /_thabs la mkhas pa'i stobs bskyed pas yang dag pa'i mtha' mngon sum du byed kyang nyan thos dang /_rang sangs rgyas kyi sa la mi 
[\[271b.5\]]gnas kyi/_byang chub sems dpa'i sa la gnas so/_/sangs rgyas kyi sa la yang 'dzud do/_/smras pa/_'jam dpal 'di byang chub sems dpa' gang dag gi yul yin/_smras pa/_btsun pa rab 'byor 'di ni byang chub sems dpa' gang dag 'jig rten na yang spyod la 'jig rten gyi chos rnams kyis 
[\[271b.6\]]kyang mi gos shing 'jig rten na yang snang la chos thams cad la snang ba med pas rab tu phye ba'i byang chub sems dpa' de dag gi yul lo/_/btsun pa rab 'byor 'di ni byang chub sems dpa' gang dag sa thams cad la yang snang las ngan pa la yang mi gnas pa dang /_btsun pa rab 'byor byang chub sems dpa' 
[\[271b.7\]]gang dag sems can thams cad kyi nyon mongs pa spang ba'i phyir yang brtson la/_chos kyi dbyings zad par ni yang dag par rjes su mi lta ba dang /_btsun pa rab 'byor byang chub sems dpa' gang dag 'dus byas las kyang bskyod la 'dus ma byas kyang yang dag par ma rnyed pa dang /_btsun pa rab 'byor 
[\[272a\]]
[\[272a.1\]]byang chub sems dpa' gang dag 'khor ba la skyed mos tshal dang gzhal med khang du yang 'du shes la mya ngan las 'das pa yang don du gnyer zhing bsam pa yongs su ma rdzogs pa dang /_btsun pa rab 'byor byang chub sems dpa' gang dag bdag med pa'i bzod pa yang thob la sems can yongs 
[\[272a.2\]]su smin par bya ba'i phyir yang brtson pa dang /_btsun pa rab 'byor byang chub sems dpa' gang dag chos thams cad kyi rang bzhin nam mkha'i rang bzhin du yang shes la sangs rgyas kyi zhing yongs su dag par bya ba la yang brtson pa dang /_btsun pa rab 'byor byang chub sems dpa' gang dag sangs rgyas thams 
[\[272a.3\]]cad chos kyi dbyings dang mtshungs par yang mthong la/_sangs rgyas kyi sku dang gsung dang thugs kyi rgyan gyi phyir brtson 'grus kyang mi gtong ba'i byang chub sems dpa' de dag gi yul lo/_/smras pa/_'jam dpal byang chub sems dpa'i spyod pa 'di dag ni 'jig rten thams cad dang mi 'thun pa'o/_/
[\[272a.4\]]smras pa/_btsun pa rab 'byor 'di ltar byang chub sems dpa' rnams 'jig rten gyi chos yongs su shes pa dang ldan yang 'jig rten gyi chos las yang dag par 'da' ba'i phyir sems can rnams la chos ston to/_/smras pa/_'jam dpal khyod 'jig rten gyi chos las yang dag par 'da' ba las 
[\[272a.5\]]rtsoms te spobs par gyis shig_/ji ltar byang chub sems dpa' rnams 'jig rten gyi chos las yang dag par 'da'/_smras pa/_btsun pa rab 'byor 'jig rten zhes bya ba ni phung po lnga'o/_/lnga gang zhe na/_gzugs kyi phung po dang /_tshor ba dang /_'du shes dang /_'du byed dang /_rnam par 
[\[272a.6\]]shes pa'i phung po'o/_/de la gzugs ni dbu ba rdos pa lta bu'o/_/tshor ba ni chu'i chu bur lta bu'o/_/'du shes ni smig rgyu lta bu'o/_/'du byed thams cad ni chu shing lta bu'o/_/rnam par shes pa ni sgyu ma lta bu'o/_/dbu ba dang /_chu'i chu bur dang /_smig rgyu dang /_chu shing dang /_sgyu ma gang yin pa de 
[\[272a.7\]]la 'jig rten yang med/_'jig rten du gdags pa yang med/_phung po rnams kyang med/_phung por gdags pa yang med par gang phung po'i rang bzhin la de ltar mos pa de ni yang dag par zhugs pa'o/_/gang yang dag par zhugs pa de 'jig rten gyi chos rnams dang ma 'dres pa'o/_/gang 
[\[272b\]]
[\[272b.1\]]'jig rten gyi chos rnams dang ma 'dres pa de 'jig rten gyi chos rnams las yang dag par 'da'o/_/btsun pa rab 'byor gzhan yang phung po lnga ni rang bzhin gyis stong ngo /_/gang rang bzhin gyis stong pa de la gnyis su med do/_/gang gnyis su med pa de la ngar 'dzin pa med/_nga yir 'dzin pa med do/_/gang la ngar 
[\[272b.2\]]'dzin pa med pa dang /_nga yir 'dzin pa med pa de la chags pa med de/_chags pa med pa rnyed pa ni 'jig rten las yang dag par 'da'o/_/btsun pa rab 'byor gzhan yang phung po lnga ni rkyen la rag lus pa'o/_/gang dag rkyen la rag lus pa de dag rag lus pa med pa'o/_/gang dag rag lus pa 
[\[272b.3\]]med pa de dag bdag po med pa'o/_/gang dag bdag po med pa de dag bdag gi ba med pa'o gang dag bdag gi ba med pa de dag yongs su 'dzin pa med pa'o/_/gang dag yongs su 'dzin pa med pa de la 'thab pa med do/_/gang la 'thab pa med pa de la rtsod pa med do/_/gang la rtsod pa med pa de dag dge 
[\[272b.4\]]sbyong gi chos rtsod pa med pa'o/_/gang dag dge sbyong gi chos mi rtsod pa de dag nam mkha' la lag pa dang mtshungs te/_chos thams cad kyang nam mkha' la lag pa dang mtshungs par shes nas 'jig rten las yang dag par 'da'o/_/btsun pa rab 'byor gzhan yang phung po lnga ni chos kyi dbyings dang mnyam 
[\[272b.5\]]pa'o/_/chos kyi dbyings kyang dbyings med pa ste/_gang dbyings med pa de la mig gi khams med do/_/gzugs kyi khams med do/_/mig gi rnam par shes pa'i khams med do/_/rna ba'i khams med do/_/sgra'i khams med do/_/rna ba'i rnam par shes pa'i khams med do/_/sna'i 
[\[272b.6\]]khams med do/_/dri'i khams med do/_/sna'i rnam par shes pa'i khams med do/_/lce'i khams med do/_/ro'i khams med do/_/lce'i rnam par shes pa'i khams med do/_/lus kyi khams med do/_/reg pa'i khams med do/_/lus kyi rnam par shes pa'i khams med do/_/yid kyi 
[\[272b.7\]]khams med do/_/chos kyi khams med do/_/yid kyi rnam par shes pa'i khams med do/_/gang khams med pa de la sa'i khams med do/_/chu'i khams med do/_/me'i khams med do/_/rlung gi khams med do/_/nam mkha'i khams med do/_/rnam par shes pa'i khams med do/_/
[\[273a\]]
[\[273a.1\]]'dod pa'i khams med do/_/gzugs kyi khams med do/_/gzugs med pa'i khams med do/_/'dus byas kyi khams med do/_/'dus ma byas kyi khams med do/_/gang khams med pa de la bdag med/_sems can med/_srog med/_gso ba med/_gang zag med/_shed las skyes med/_shed bu med de/_
[\[273a.2\]]gang gis de dag rjes su rtogs pa med pa'i tshul gyis mnyam pa nyid du rtogs pa de 'jig rten las yang dag par 'da'o/_/bstan pa 'di bshad pa na 'khor de las dge slong stong nyis brgya len pa med par zag pa rnams las sems rnam par grol lo/_/de dag sems rnam par grol nas rang rang gi bla 
[\[273a.3\]]gos kyis 'jam dpal gzhon nur gyur pa la bkab ste/_tshig 'di skad du gang dag chos zab mo bstan pa 'di la mos pa med pa'i sems can de dag ni thob pa yang med/_mngon par rtogs pa yang med do zhes 'dzer to/_/de nas tshe dang ldan pa rab 'byor gyis dge slong de dag la 'di skad ces smras so/_/
[\[273a.4\]]tshe dang ldan pa dag gis ci zhig thob cing ci zhig mngon par rtogs/_dge slong de dag gis 'di skad ces smras so/_/btsun pa rab 'byor dge sbyong ni thob pa med pa/_mngon par rtogs pa med pa'o/_/de ci'i phyir zhe na/_thob pa zhes bya ba de ni g.yo ba nyid do/_/mngon par rtogs pa zhes bya ba de ni 
[\[273a.5\]]rlom sems nyid do/_/g.yo ba dang rlom sems gang yin pa de ni bdud kyi las so/_/lhag pa'i nga rgyal can dag ni bdag gis thob bo/_/bdag gis mngon par rtogs so zhes 'di lta bu 'di dag gi tshul du rnam par rtog par 'gyur ro/_/smras pa/_tshe dang ldan pa dag gis lhag pa'i nga rgyal can rnams 
[\[273a.6\]]shes sam/_smras pa/_bcom ldan 'das mkhyen pa dang ldan pas mkhyen te/_bdag cag ni ji ltar sdug bsngal gyi mtshan nyid mi shes par bdag gis sdug bsngal yongs su shes so zhes smra ba lhag pa'i nga rgyal can du rig par bya zhing kun 'byung ba'i mtshan nyid dang /_'gog pa'i mtshan nyid 
[\[273a.7\]]dang /_lam gyi mtshan nyid mi shes pa bdag gis lam bsgoms so zhes smra ba lhag pa'i nga rgyal can du rig par bya'o snyam mo/_/de ci'i phyir zhe na/_sdug bsngal gyi mtshan nyid dang /_kun 'byung ba'i mtshan nyid dang /_'gog pa'i mtshan nyid dang /_lam gyi mtshan nyid gang yin pa de ni skye 
[\[273b\]]
[\[273b.1\]]ba med pa'i mtshan nyid de/_skye ba med pa'i mtshan nyid ni mtshan nyid med pa'o/_/mtshan nyid med pa ni 'phags pa rnams kyi rnam par grol ba'o/_/chos thams cad kyang rnam par grol ba'i mtshan nyid de/_de la ni gang sdug bsngal yongs su shes so/_/gang kun 'byung ba spong ngo /_/gang 'gog pa mngon 
[\[273b.2\]]du byed do/_/gang lam sgom mo zhes bya ba gang yang mi dmigs te/_chos thams cad mnyam pa nyid 'di thos nas skrag pa de lhag pa'i nga rgyal can yin par rig par bya'o/_/de nas bcom ldan 'das kyis dge slong de dag la legs so zhes bya ba byin te/_gnas brtan rab 'byor la bka' stsal 
[\[273b.3\]]pa/_rab 'byor dge slong 'di dag gis ji skad bstan pa de de bzhin no/_/rab 'byor dge slong 'di dag gis de bzhin gshegs pa 'od srung gi gsung rab la 'jam dpal gzhon nur gyur pa nyid las zab mo'i chos bstan pa 'di lta bu 'di thos te/_chos zab mo mnyan pa de nyid kyi rgyus 'di ltar mngon 
[\[273b.4\]]par shes pa myur bar gyur to/_/zab mo'i chos bstan pa 'di la yang rjes su 'thun par gyur te mi 'thun pa ma yin no/_/rab 'byor rnam grangs des na theg pa chen po la yang dag par zhugs pa rnams ma gtogs par gang dag [(]da'i [,]de'i [)]gsung rab 'di la chos zab mo bstan pa 'di nyan cing 
[\[273b.5\]]thos nas kyang lhag par mos pa de dag thams cad ni de bzhin gshegs pa byams pa'i gsung rab la 'dus pa gsum gyi grangs su gtogs par rig par bya'o/_/gang yang theg pa chen po la yang dag par zhugs pa de ni bzod pa gang yang rung ba 'thob par 'gyur ro/_/de nas lha'i bu dpal 
[\[273b.6\]{]bzangs kyis [,]bzang gis [}]'jam dpal gzhon nur gyur pa la 'di skad ces smras so/_/'jam dpal khyod rgyun tu 'dzam bu'i gling na chos ston tam/_'jam dpal dga' ldan gyi gnas su bzhud do/_/der dga' ldan gyi ris kyi lha rnams la chos bstan du gsol/_de na lha'i bu sngon gyi rgyal ba la lhag 
[\[273b.7\]]par bya ba byas pa dge ba'i rtsa ba bskyed pa dag yod de/_de dag yul phun sum tshogs pas bag med pa'i dbang gis bcom ldan 'das dang /_khyod la chos nyan du mi 'ong bas na de dag chos mi nyan pas yongs su nyams par 'gyur te/_de dag khyod las chos thos nas dge ba'i 
[\[274a\]]
[\[274a.1\]]rtsa ba chen po 'phel bar 'gyur ro/_/de nas 'jam dpal gzhon nur gyur pas de'i tshe gang gis lha'i bu dpal [{]bzangs [,]bzang [}]dang /_thams cad dang ldan pa'i 'khor de dag dga' ldan gyi gnas su bzhugs par bdag nyid kyis shes pa dang /_nyams dga' ba'i kun dga' ra ba dang /_nyams dga' ba'i tshal dang /_
[\[274a.2\]]nyams dga' ba'i rdzing dang /_nyams dga' ba'i skyed mos tshal dang /_rim pa bdun dang /_brgyad dang /_bcu dang /_nyi shu pa'i khang pa brtsegs pa bsil khang dang /_ba gam dang /_stegs bu dang /_rta babs dang /_skar khung dang ldan pa de dag kyang snang ba dang /_lha'i bu mo rkang lag 'jam zhing mnyen pa/_gser gyi dra ba ltar 
[\[274a.3\]]'od rnam par dag pa/_smin ma legs pa/_'phral ba legs pa/_bzhin legs pa/_mig pad ma 'dab ma brgyad pa sngon po lta bur mdzes shing dri ma med pa shin du yangs pa/_'dod pa'i sems bskyed pa/_zla ba tshes pa ltar mngon par dga' ba/_bzhin 'dzum pa dang bcas pa de dag rgyud gcig pa dang /_pi bang 
[\[274a.4\]]dang /_sgra snyan dang /_khar ba'i sil khrol dang /_pheg dang /_rnga zlum dang /_rdza rnga dang /_rnga snyan pa dang /_gling bu dang /_glu dbyangs dang /_rol mo'i dbyangs sgra dang /_gar dang /_bzhad gad dang /_'jo ba dang /_sgeg pa dang /_rtse bas rgyags shing dga' ba dang /_rtse ba dang /_dga' mgur spyod pa dag kyang snang ba de lta bu'i rdzu 
[\[274a.5\]]'phrul mngon par bya ba mngon par byas so/_/de 'dra ba'i byin gyi rlabs kyis byin gyis rlabs so/_/de nas lha'i bu dpal [{]bzangs kyis [,]bzang gis [}]rang gi gnas rgyan thams cad kyis brgyan pa yang mthong /_rang gi g.yog 'khor rnams kyang mthong ngo /_/mthong nas kyang ngo mtshar du gyur te/_'jam dpal gzhon nur gyur pa la 'di skad ces smras 
[\[274a.6\]]so/_/'jam dpal bdag cag 'di ltar myur du dga' ldan gyi gnas su phyin te/_nyams dga' ba'i kun dga'i ra ba 'di dag dang zhes bya ba nas/_dga' ba dang /_rtse ba dang /_dga' mgur spyod pa dang /_bdag gi rang gi gnas 'di dang rang gi g.yog ces bya ba'i bar du sbyar te/_'di dag snang ba ngo mtshar to/_/de 
[\[274a.7\]]nas tshe dang ldan pa rab 'byor gyis lha'i bu dpal [{]bzangs [,]bzang [}]la 'di skad ces smras so/_/lha'i bu khyod ni 'khor gyi dkyil 'khor 'di nas gang du yang ma g.yos la/_dga' ldan gyi gnas su yang ma phyin te/_lha'i bu 'on kyang thams cad dang ldan pa'i 'khor 'di dga' ldan gyi gnas su zhugs par bdag nyid kyis 
[\[274b\]]
[\[274b.1\]]shes pa dang /_lha'i bu kho bo cag kyang dga' ldan gyi gnas su zhugs par bdag nyid kyis shes pa de ni 'jam dpal gzhon nur gyur pa'i rdzu 'phrul rnam par 'phrul ba'i cho 'phrul dang /_ting nge 'dzin gyi byin gyis brlabs kyi stobs so/_/de nas bcom ldan 'das la lha'i bu dpal [{]bzangs kyis [,]bzang gis [}]'di skad ces 
[\[274b.2\]]gsol to/_/bcom ldan 'das 'jam dpal gzhon nur gyur pa'i rdzu 'phrul rnam par 'phrul ba'i stobs dang /_ting nge 'dzin gyi byin gyis brlabs kyi stobs 'di ni bsam gyis mi khyab ste/_'di ltar thams cad dang ldan pa'i 'khor 'di sa phyogs 'di nas gang du yang ma g.yos par 'di snyam du bdag cag dga' 
[\[274b.3\]]ldan gyi gnas su phyin to snyam pa ni ngo mtshar lags so/_/bcom ldan 'das kyis bka' stsal pa/_lha'i bu 'jam dpal gzhon nur gyur pa'i rdzu 'phrul rnam par 'phrul pa ji snyed cig ngas shes pa las khyod kyis ji tsam zhig shes te/_lha'i bu 'jam dpal gzhon nur gyur pa 'dod na sangs rgyas kyi zhing gi yon tan bkod 
[\[274b.4\]]pa gang gA'i klung gi bye ma snyed gang dag yod pa de dag thams cad zhing gcig tu yang dag par ston to/_/sangs rgyas kyi zhing gang gA'i klung gi bye ma snyed gang dag yod pa/_de dag gtsug phud kyis phug ste/_sting gi bar snang gi nam mkha' la 'jog go_/sangs rgyas kyi zhing de dag na rgya mtsho chen por gyur pa'i 
[\[274b.5\]]chu'i phung po gang dag yod pa de dag thams cad spu'i khung bu gcig tu blugs kyang chu'i sems can rnams la gnod pa med de/_thams cad kyang rang rang gi rgya mtsho chen po na gnas par bdag nyid kyis shes so/_/sangs rgyas kyi zhing de dag na ri'i rgyal po ri rab gang dag yod pa de dag thams cad ri gcig tu byin gyis 
[\[274b.6\]]brlabs te/_ri de dag yungs kar gyi 'bru'i nang du bcug kyang ri rab la gnas pa'i lha de dag la yang gnod pa med de/_thams cad kyang rang rang gi gnas na 'khod par bdag nyid kyis shes so/_/sangs rgyas kyi zhing de dag na 'gro ba lngar skyes pa'i sems can gang dag yod pa de dag thams cad lag pa g.yas 
[\[274b.7\]]pa'i mthil du bzhag ste/_'jig rten gyi khams bde ba thams cad kyis rab tu brgyan pa'i sems can rnams kyi bde bar sbyar ba ci 'dra ba de lta bu dag de dag la sgrub po/_/gang yang sangs rgyas kyi zhing gang gA'i klung gi bye ma snyed sreg par byed pa'i me de dag thams cad mar me'i snying po gcig gi me lce 
[\[275a\]]
[\[275a.1\]]tsam gyi mer byin gyis rlob ste/_des bya ba byed pa gang yin pa de byed do/_/sangs rgyas kyi zhing gang gA'i klung gi bye ma snyed dag na nyi ma dang zla ba'i 'od gang dag yod pa de dag thams cad spu'i khung bu gcig gi 'od kyis zil du rlag par byed do/_/lha'i bu 'jam dpal gzhon nur gyur pa'i rdzu 'phrul rnam par 
[\[275a.2\]]'phrul pa'i cho 'phrul las brtsams nas nga bskal pa'am/_bskal pa las lhag par yang chos ston te/_'jam dpal gzhon nur gyur pa ni rdzu 'phrul dang byin gyi rlabs kyi stobs bsam gyis mi khyab pa 'di lta bu dang ldan no//_//bam po gnyis pa ste tha ma/_de nas bdud sdig can 'khor de nyid 
[\[275a.3\]]du 'dus par gyur nas 'dug ste/_des bdag nyid dge slong gi gzugs su byin gyis brlabs nas bcom ldan 'das la 'di skad ces gsol to/_/bcom ldan 'das 'jam dpal gzhon nur gyur pa'i rdzu 'phrul rnam par 'phrul pa'i cho 'phrul de bdag gis blta bar bgyi'o/_/bcom ldan 'das tshig tsam du gsungs 
[\[275a.4\]]pas ci sman gyis bdag la mngon sum du gyur cig_/de nas bcom ldan 'das kyis bdud sdig can du mkhyen bzhin du sems can tshad med pa de dag gi dge ba'i rtsa ba rnam par spel ba'i phyir 'jam dpal gzhon nur gyur pa la 'di skad ces bka' stsal to/_/'jam dpal ngas khyod la bskul gyis khyod kyis 
[\[275a.5\]]'khor 'di dag la rang gi rdzu 'phrul gyi stobs dang cho 'phrul ston cig dang /_sems can tshad med pa rnams kyi dge ba'i rtsa ba rnam par 'phel bar 'gyur ro/_/de nas 'jam dpal gzhon nur gyur pa bcom ldan 'das kyis bskul bar shes nas chos thams cad sems kyis dbang sgyur ba rnam par 'phrul pa zhes bya 
[\[275a.6\]]ba'i ting nge 'dzin la snyoms par zhugs so/_/'jam dpal gzhon nur gyur pas chos thams cad sems kyis dbang sgyur ba rnam par 'phrul pa'i ting nge 'dzin la snyoms par zhugs ma thag tu de nas de'i mod la thams cad dang ldan pa'i 'khor des 'jam dpal gzhon nur gyur pa'i rdzu 'phrul rnam par 'phrul pa'i cho 
[\[275a.7\]]'phrul bcom ldan 'das kyis ji skad gsungs pa de bzhin du ma chad pa dang /_ma lhag pa dang /_mi mang bar mthong ngo /_/de nas thams cad dang ldan pa'i 'khor gyis cho 'phrul de mthong nas ngo mtshar du gyur te/_sangs rgyas byung ba legs so legs so/_/sangs rgyas byung ba ni sems can rnams la don 
[\[275b\]]
[\[275b.1\]]chen por nye bar gnas so/_/de byung bas skyes bu dam pa 'di lta bu 'di dag kyang 'jig rten du byung ba yin no/_/cho 'phrul bsam gyis mi khyab pa 'di lta bu yang 'jig rten na snang ba yin no zhes ched du brjod pa ched du brjod do/_/de nas bdud sdig can gyis cho 'phrul de mthong ste/_ngo mtshar du gyur nas thal mo sbyar te 'jam dpal gzhon 
[\[275b.2\]]nur gyur pa la phyag 'tshal zhing tshig 'di skad ces smras so/_/'jam dpal gzhon nur gyur pa'i rdzu 'phrul gyi cho 'phrul bsam gyis mi khyab ste ngo mtshar to/_/sems can gang dag cho 'phrul bshad pa 'di thos nas mos pa de dag ngo mtshar che bar bdag gis bsams so/_/bcom ldan 'das gal te bdud 
[\[275b.3\]]sdig can gang gA'i klung gi bye ma snyed du gyur kyang de ltar mos pa'i sems can de la bar chad bgyi ba'i rngo mi thog lags so/_/bcom ldan 'das bdud sdig can bdag ni rtag tu rgyun mi 'chad par de bzhin gshegs pa la glags lta zhing skabs tshol ba dang /_sems can rnams la yang gtse bar sems pa 
[\[275b.4\]]dang /_brtson pa'i gang zag rnams kyi dge ba'i rtsa ba'i bar chad bgyi ba'i slad du yang zhugs pa lags te/_bcom ldan 'das deng slan chad grong dang /_grong khyer dang /_grong rdal dang /_ljongs dang /_yul 'khor dang /_pho brang 'khor gang na chos kyi rnam grangs 'di rab tu spyod pa der kho ra khor yug tu dpag 
[\[275b.5\]]tshad brgya tshun chad du mig gis mi rtsol bar bgyi ba'i slad du bdag mi mchi bar bdag yi dam de lta bu blang bar bgyi'o/_/gang dag 'chang ba dang /_'chad pa dang /_ston pa dang /_so sor rtog pa dang /_bsgrub pa de la ston pa la bgyi ba ltar gus pa bskyed par bgyi'o/_/bcom ldan 'das 'o na du 
[\[275b.6\]]lags kyang bdag gi 'khor gang de bzhin gshegs pa'i bstan pa'i bar chad bgyi ba dang /_brtson pa rnams g.yengs par bgyi ba'i slad du zhugs pa dag mchis te de dag chad pas dgum pa'i slad du rigs kyi bu'am rigs kyi bu mo de dag gis gsang sngags kyi tshig 'di dag dran par bgyi'o/_/tad+ya thA/_a ma le/_
[\[275b.7\]]bi ma le/_s+thi ta twe/_a ga la ma ni rdzi ta sha tru/_dza ye dza ya ba ti/_b+hU ta ma ti/_sha me/_shAn ti/_a phu me/_phu phu me/_d+hi re/_a khe/_ma khe/_kha khe/_mi si le/_a ga me/_phu la te/_phu la/_phu le/_pha shu me/_shu shu me/_d+hi d+he re/_a na ba na te/_s+thi ta twe/_kr-i tA ra the/_kri tA bIr+ya/_bai ro tsa na sad d+harma b+ha Na ko 
[\[276a\]]
[\[276a.1\]]s+ya sU tra s+ya d+hA ri ka/_a b+h+ra mu ga ta i ba sUr+ya swA hA/_bcom ldan 'das chos smra ba gang gsang sngags kyi tshig 'di rnams kyis kun du bsrungs pa de la bdud kyi ris kyi lha'i bu rnams kyis bar chad bgyi ba ni gnas ma lags shing skabs ma lags te/_de ni gnas ma mchis kyi steng du de la gos 
[\[276a.2\]]dang /_zas dang /_mal cha dang /_na ba'i gsos sman dang /_yo byad rnams nye bar bsgrub pa dang /_spro bar bgyi ba dang /_spobs par bgyi bar spro bar 'gyur lags so/_/bcom ldan 'das rigs kyi bu 'am rigs kyi bu mo gang dag gsang sngags kyi tshig 'di dag brjod pas g.yeng ba ma mchis 
[\[276a.3\]]pa'i rgyud kyis gdugs mtshan 'das par bgyid pa de dag lha rnams kyis bsrungs par 'gyur/_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma lags pa rnams kyis bsrungs par 'gyur te/_de 
[\[276a.4\]]dag la slar rgol ba'am mi mdza' ba gang gis glags bltas kyang glags rnyed par mi 'gyur lags so/_/de nas bcom ldan 'das kyis bdud sdig can la legs so zhes bya ba byin te/_sdig can legs so legs so/_/'dir khyod kyis gsang sngags kyi tshig bstan pa brjod pas 
[\[276a.5\]]'jig rten gyi khams gang gA'i klung gi bye ma snyed rnam pa drug tu g.yos te/_khyod kyi spobs pa de thams cad ni 'jam dpal gzhon nur gyur pa'i byin gyis brlabs su rig par bya'o/_/'jam dpal gzhon nur gyur pa'i rdzu 'phrul rnam par 'phrul pa'i cho 'phrul dang byin gyi rlabs 'di bstan 
[\[276a.6\]]pa dang /_bdud kyi gsang sngags kyi stobs dang /_rig sngags kyi stobs bstan pa na srog chags nyi khris bla na med pa yang dag par rdzogs pa'i byang chub tu sems bskyed par gyur to/_/de nas 'jam dpal gzhon nur gyur pas rdzu 'phrul bsdus nas lha'i bu dpal [{]bzangs [,]bzang [}]la 'di skad ces 
[\[276a.7\]]smras so/_/lha'i bu khyod dga' ldan gyi gnas su song la dga' ldan gyi ris kyi lha'i bu rnams sdus shig dang kho bo yang der 'ong ngo /_/de nas lha'i bu dpal [{]bzangs kyis [,]bzang gis [}]'jam dpal gzhon nur gyur pa'i ltar mnyan te/_bcom ldan 'das dang 'jam dpal gzhon nur gyur pa dang 
[\[276b\]]
[\[276b.1\]]byang chub sems dpa'i dge 'dun thams cad dang /_nyan thos kyi dge 'dun la bskor ba byas nas 'khor dang bcas par 'khor de nas mi snang bar gyur te dga' ldan gyi gnas su phyin to/_/de nas lha'i bu dpal [{]bzangs kyis [,]bzang gis [}]dga' ldan gyi ris kyi lha'i bu rnams la smras pa/_grogs po dag shes 
[\[276b.2\]]par gyis shig_/'jam dpal gzhon nur gyur pa'o bu cag la snying brtse ba'i phyir 'dir 'ong gis de la dga' ldan gyi ris kyi lha khyed dga' ba dang /_rtse ba la bag med pa 'or te bag yod par gyis la 'jam dpal gzhon nur gyur pa la chos nyan du sheg shig_/de nas lha'i bu dpal 
[\[276b.3\]{]bzangs kyis [,]bzang gis [}]'jam dpal gzhon nur gyur pa la mchod pa'i las kyi phyir dga' ldan gyi gnas kyi dbus su lha'i yid las byung ba rin po che thams cad las byas pa'i 'khor gyi khyams chur shar nub tu dpag tshad sum khri nyis stong yod la/_zheng lho byang du dpag tshad khri drug stong yod pa byas te/_
[\[276b.4\]]der seng ge'i khri sna tshogs blta na sdug pa lha'i ras bcos bu brgya stong du ma bting ba stong phrag du ma byas so/_/de nas lha'i bu dpal [{]bzangs kyis [,]bzang gis [}]rnam pa 'di lta bu'i 'khor gyi khyams bkod pa de dag dang /_seng ge'i khri rnams kyang byas nas thal mo sbyar te/_'jam dpal gzhon nur gyur pa la 'di 
[\[276b.5\]]skad ces smras so/_/'jam dpal 'khor gyi khyams bkod pa dang /_seng ge'i khri bkod pa bgyis lags na da de'i dus la bab par mkhyen na gshegs su gsol/_de nas 'jam dpal gzhon nur gyur pa dang /_byang chub sems dpa' khri nyis stong dang /_nyan thos kyi mchog lnga brgya 
[\[276b.6\]]dang /_lha dang /_klu dang /_gnod sbyin dang /_dri za stong phrag du ma dag dang lhan cig tu yongs su bskor cing mdun du bdar te/_bcom ldan 'das kyi zhabs la mgo bos phyag 'tshal nas bcom ldan 'das la lan gsum bskor ba byas te/_bcom ldan 'das kyi drung nas mi snang bar gyur 
[\[276b.7\]]nas/_skad cig thang cig yud tsam de la dga' ldan gyi gnas su phyin to/_/de nas 'jam dpal gzhon nur gyur pa rin po che bkod pa'i 'khor gyi khyams der rang gi khri ji ltar bshams pa la 'dug go_/byang chub sems dpa' rnams dang /_nyan thos chen po rnams dang /_thams 
[\[277a\]]
[\[277a.1\]]cad dang ldan pa'i 'khor kyang stan ci rigs pa la 'khod do/_/rgyal chen bzhi'i ris kyi lha rnams dang /_sum cu rtsa gsum dang /_'thab bral dang /_'phrul dga' dang /_gzhan 'phrul dbang byed dang /_bdud kyi ris rnams dang /_gzugs na spyod pa'i tshangs ris kyi lha nas bzung ste/_
[\[277a.2\]]'og min gyi bar gyi lha rnams kyis gcig nas gcig tu sgra thos pa/_'di ltar 'jam dpal gzhon nur gyur pa dga' ldan gyi gnas su 'bel ba'i chos kyi gtam chen po smra bar 'gyur gyis bdag cag kyang chos mnyan pa'i phyir nges par der 'dong bar bya'o/_/skyes bu dam pa de lta bu dag mthong ba ni 
[\[277a.3\]]legs par mthong ba'o/_/de dag las chos thos pa ni legs par thos pa'o zhes sgra thos nas skad cig thang cig yud tsam de la 'dod pa na spyod pa dang /_gzugs na spyod pa'i lha'i bu tshad med grangs med pa dag rang rang gi gnas nas mi snang bar gyur te/_dga' ldan gyi gnas su phyin to/_/
[\[277a.4\]]de nas 'jam dpal gzhon nur gyur pas de lta bu'i byin gyi rlabs kyi byin gyis brlabs pas des lha'i 'khor de tsam du tshad med pa dag rin po che bkod pa'i khyams kyi 'khor de nyid du go skabs yangs par gnas par gyur to/_/de nas lha'i bu dpal [{]bzangs kyis [,]bzang gis [}]'jam dpal gzhon nur gyur pa 
[\[277a.5\]]la 'di skad ces smras so/_/'jam dpal lha'i 'khor chen po 'di 'dus lags na chos kyi bka' mchid las brtsams te spobs par mdzad du gsol/_de skad ces smras pa dang /_'jam dpal gzhon nur gyur pas lha'i bu dpal [{]bzangs [,]bzang [}]dang /_thams cad dang ldan pa'i 'khor de la 'di skad ces 
[\[277a.6\]]smras so/_/grogs po dag chos bzhi po 'di dag ni byang chub sems dpa' rnams kyi dge ba'i chos thams cad sdud par 'gyur ba dag go_/bzhi gang zhe na/_'di lta ste tshul khrims la gnas pa'i thos pa dang /_bsam gtan la gnas pa'i shes rab dang /_mngon par shes pa la gnas 
[\[277a.7\]]pa'i ye shes dang /_thabs la gnas pa'i bag yod pa ste/_grogs po dag chos bzhi po de dag ni byang chub sems dpa' rnams kyi dge ba'i chos thams cad sdud par 'gyur ba'o/_/grogs po dag de la yongs su dag pa rnam pa brgyad kyis tshul khrims la 'jug ste/_yongs su dag pa 
[\[277b\]]
[\[277b.1\]]rnam pa brgyad kyis ji ltar 'jug ce na/_'di lta ste/_lus dag pa'i rnam pas 'jug pa dang /_ngag dag pa'i rnam pas 'jug pa dang /_sems dag pa'i rnam pas 'jug pa dang /_bsam pa dag pa'i rnam pas 'jug pa dang /_'tsho ba dag pa'i rnam pas 'jug pa dang /_sbyangs pa'i yon tan dang 
[\[277b.2\]]yo byad bsnyungs pa dag pa'i rnam pas 'jug pa dang /_tshul 'chos pa dang /_kha gsag dang /_gzhogs slong dang /_thob kyis 'jal ba thams cad rnam par spong ba'i rnam pas 'jug pa dang /_byang chub kyi sems mi brjed pa'i rnam pas 'jug pa ste/_grogs po dag de ltar yongs su dag 
[\[277b.3\]]pa rnam pa brgyad kyis tshul khrims la 'jug go_/grogs po dag de la rnam pa brgyad kyis thos pa yongs su dag ste/_rnam pa brgyad gang zhe na/_'di lta ste/_bla ma la gus pas yongs su dag pa dang /_nga rgyal bcom pas yongs su dag pa dang /_brtson 'grus dang ting nge 'dzin thob pas 
[\[277b.4\]]yongs su dag pa dang /_dran pa mi g.yeng bas yongs su dag pa dang /_bstan pa dang rab tu bshad pas yongs su dag pa dang /_bdag la mi stod cing gzhan la mi smod pas yongs su dag pa dang /_tshul bzhin du so sor rtog pas yongs su dag pa dang /_ji ltar thos pa'i chos 
[\[277b.5\]]sgrub pas yongs su dag pa ste/_grogs po dag de ltar rnam pa brgyad kyis thos pa yongs su dag go_/grogs po dag de la rnam pa brgyad kyis bsam gtan yongs su dag pa ste/_rnam pa brgyad gang zhe na/_'di lta ste/_dgon pa la gnas shing dben pa la dga' bas yongs 
[\[277b.6\]]su dag pa dang /_'du 'dzi spong bas yongs su dag pa dang /_yul dang mi 'dre bas yongs su dag pa dang /_lus dang sems las su rung bas yongs su dag pa dang /_kha zas bsnyungs te lus 'tsho bas yongs su dag pa dang /_dmigs pa la 'jog pas yongs su dag pa dang /_sgra dang 
[\[277b.7\]]mtshan ma thams cad rnam par 'jig pas yongs su dag pa dang /_'phags pa'i bden pa dang zang zing med par so sor yang dag par bgeng pas yongs su dag pa ste/_grogs po dag de ltar rnam pa brgyad kyis bsam gtan yongs su dag go_/grogs po dag de la rnam pa brgyad kyis 
[\[278a\]]
[\[278a.1\]]shes rab yongs su dag ste/_rnam pa brgyad gang zhe na/_'di lta ste/_phung po la mkhas pa'i rnam pas yongs su dag pa dang /_khams la mkhas pa'i rnam pas yongs su dag pa dang /_skye mched la mkhas pa'i rnam pas yongs su dag pa dang /_rten cing 'brel bar 
[\[278a.2\]]'byung ba la mkhas pa'i rnam pas yongs su dag pa dang /_bden pa la mkhas pa'i rnam pas yongs su dag pa dang /_dbang po la mkhas pa'i rnam pas yongs su dag pa dang /_rnam par thar pa'i sgo gsum la mkhas pa'i rnam pas yongs su dag pa dang /_bag la nyal dang /_kun nas 
[\[278a.3\]]dkris pa dang /_lta ba thams cad yang dag par 'joms pa la mkhas pa'i rnam pas yongs su dag pa ste/_grogs po dag de ltar rnam pa brgyad kyis shes rab yongs su dag go_/grogs po dag de la rnam pa brgyad kyis mngon par shes pa yongs su dag ste/_rnam pa brgyad gang zhe na/_
[\[278a.4\]]'di lta ste/_sgrib pa med par gzugs thams cad mthong bas lha'i mig yongs su dag pa dang /_sgrib pa med par sgra thams cad thos pas lha'i rna ba yongs su dag pa dang /_sems can thams cad kyi sems kyi spyod pa la rnam par lta bas pha rol gyi sems shes pa yongs su dag pa dang /_
[\[278a.5\]]sgrib pa med cing chags pa med par sngon gyi mtha' rjes su dran pas sngon gyi gnas rjes su dran pa'i shes pa yongs su dag pa dang /_sangs rgyas kyi zhing mtha' yas par 'gro bas rdzu 'phrul gyi bya ba yongs su dag pa dang /_zag pa thams cad zad pa shes pas bsal cing dus ma yin pa 
[\[278a.6\]]yongs su spangs pas zag pa zad pa yongs su dag pa dang /_g.yo ba dang /_rlom sems thams cad dang bral bas dge ba'i rtsa ba mngon par shes pa yongs su dag pa dang /_ji ltar sngon dam bcas pa nyams 'og tu chud par byed pas shes pa bstan pa yongs su dag pa ste/_grogs po dag 
[\[278a.7\]]de ltar rnam pa brgyad kyis mngon par shes pa yongs su dag go_/grogs po dag de la rnam pa brgyad kyis ye shes yongs su dag ste/_rnam pa brgyad gang zhe na/_'di lta ste/_phung po lnga yongs su shes pas sdug bsngal shes pa yongs su dag pa dang /_sred pa shin tu spong bas kun 'byung ba 
[\[278b\]]
[\[278b.1\]]shes pa yongs su dag pa dang /_brten nas skyes pa la skye ba med par so sor rtog pas 'gog pa shes pa yongs su dag pa dang /_'dus byas dang /_'dus ma byas mnyam pa nyid du 'jug pas lam shes pa yongs su dag pa dang /_las dang bya ba dang mi 'gal bas rgyu shes pa yongs su 
[\[278b.2\]]dag pa dang /_bdag med pa dang /_sems can med pa dang /_srog med pa dang /_gso ba med pas rkyen shes pa yongs su dag pa dang /_'khor gsum yongs su gcod pas dus gsum shes pa yongs su dag pa dang /_shes rab kyi pha rol tu phyin pa ye shes thams cad la 'jug 
[\[278b.3\]]pas thams cad mkhyen pa'i ye shes yongs su dag pa ste/_grogs po dag de ltar rnam pa brgyad kyis ye shes yongs su dag go_/grogs po dag de la rnam pa brgyad kyis nges par sems pa yongs su dag ste/_rnam pa brgyad gang zhe na/_'di lta ste/_nang nye bar zhi bas yongs su dag pa 
[\[278b.4\]]dang /_phyi rol du mi rgyu bas yongs su dag pa dang /_khams gsum la mi gnas pas yongs su dag pa dang /_rten cing 'brel par 'byung ba dang 'thun pas yongs su dag pa dang /_skye ba med pa dang 'byung ba med pas yongs su dag pa dang /_mngon par 'du byed pa med par so sor rtog 
[\[278b.5\]]pas yongs su dag pa dang /_chos thams cad bdag med par so sor rtog pas yongs su dag pa dang /_nyon mongs pa thams cad kyis shin tu mi 'khrugs pas yongs su dag pa ste/_grogs po dag 'di ni rnam pa brgyad kyis nges par sems pa yongs su dag pa'o/_/grogs po dag de la 
[\[278b.6\]]rnam pa brgyad kyis bag yod pa yongs su dag ste/_rnam pa brgyad gang zhe na/_'di lta ste/_tshul khrims mchog tu 'dzin pa med pas yongs su dag pa dang /_thos pa yongs su byang bas yongs su dag pa dang /_bsam gtan de la ma chags pas yongs su dag pa dang /_shes rab dang gsung rab 
[\[278b.7\]]kyis yongs su dag pa dang /_mngon par shes pa las ma nyams pas yongs su dag pa dang /_ye shes kyis rlom sems med pas yongs su dag pa dang /_nges par sems pas rtsod pa med pas yongs su dag pa dang /_dge ba'i chos chud mi za bas yongs su dag pa ste/_grogs po dag 
[\[279a\]]
[\[279a.1\]]rnam pa brgyad po de dag gis bag yod pa yongs su dag go_/grogs po dag de lta bas na khyed bag yod par gyis shig_/bag yod pa la rton pa'i byang chub sems dpa' rnams ni bde ba gsum las yongs su nyams par mi 'gyur ro/_/gsum gang zhe na/_'di lta ste/_lha'i bde ba dang /_bsam 
[\[279a.2\]]gtan gyi bde ba dang /_mya ngan las 'das pa'i bde ba'o/_/ngan song gsum las yongs su thar bar 'gyur te/_gsum gang zhe na/_'di lta ste/_sems can dmyal ba dang /_dud 'gro'i skye gnas dang /_gshin rje'i 'jig rten te gsum po de dag go_/sdug bsngal gsum gyis 'phrogs par mi 
[\[279a.3\]]'gyur te/_gsum gang zhe na/_skye ba'i sdug bsngal dang /_rga ba'i sdug bsngal dang /_'chi ba'i sdug bsngal te gsum po de dag go_/'jigs pa gsum las yang dag par 'da' bar 'gyur te/_gsum gang zhe na/_'tsho ba med pa'i 'jigs pa dang /_tshigs su bcad pa med pa'i 'jigs pa dang /_
[\[279a.4\]]'khor la bag tsha ba'i 'jigs pa ste gsum po de dag go_/srid pa gsum las yang dag par 'da' bar 'gyur te/_'dod pa'i srid pa dang /_gzugs kyi srid pa dang /_gzugs med pa'i srid pa'o/_dri ma gsum sbyong ste/_'dod chags kyi dri ma dang /_zhe sdang gi dri ma dang /_gti mug gi dri ma'o/_/
[\[279a.5\]]bslab pa gsum yongs su rdzogs par byed de/_lhag pa'i tshul khrims dang /_lhag pa'i sems dang /_lhag pa'i shes rab bo/_/yongs su dag pa gsum thob par 'gyur te/_lus yongs su dag pa dang /_ngag yongs su dag pa dang /_sems yongs su dag pa'o/_/bsod nams bya ba las byung ba'i dngos po 
[\[279a.6\]]gsum yongs su rdzogs par byed de/_sbyin pa las byung ba dang /_tshul khrims las byung ba dang /_bsgoms pa las byung ba'o/_/rnam par thar pa'i sgo gsum sgom par byed de/_stong pa nyid dang /_mtshan ma med pa dang /_smon pa med pa'o/_/rigs gsum rgyun mi gcod de/_sangs rgyas kyi 
[\[279a.7\]]rigs dang /_chos kyi rigs dang /_dge 'dun gyi rigs so/_/pha rol tu phyin pa rnams kyi mi 'thun pa'i phyogs gsum gsum rab tu spong ste/_ser sna'i dri ma dang /_ser sna'i kun tu sbyor ba dang gtong ba dang ldan pa rnams la sdang ba dang /_'chal ba'i tshul khrims dang /_tshul khrims las zlog pa dang /_tshul khrims dang ldan pa rnams la 
[\[279b\]]
[\[279b.1\]]sdang ba dang /_gnod sems dang /_bzod pa las zlog pa dang /_bzod pa dang ldan pa rnams la sdang ba dang /_le lo dang /_brtson 'grus las zlog pa dang /_brtson 'grus dang ldan pa rnams la sdang ba dang /_rnam par g.yeng ba dang /_bsam gtan las zlog pa dang /_bsam gtan dang ldan pa rnams la sdang ba 
[\[279b.2\]]dang /_'chal ba'i shes rab dang /_shes rab las zlog pa dang /_shes rab dang ldan pa rnams la sdang ba'o/_/pha rol tu phyin pa rnams kyi rton pa gsum gsum gyis nye bar rton te/_gsum gsum gang zhe na/_'di lta ste/_bdog pa thams cad yongs su gtong ba dang /_rnam par smin pa la mi re ba dang /_
[\[279b.3\]]byang chub tu yongs su sngo ba dang /_tshul khrims yang dag par len pa dang /_tshul khrims mchog tu 'dzin pa med pa dang /_byang chub tu yongs su sngo ba dang /_bzod cing des pa dang /_bdag dang gzhan rjes su srung ba dang /_byang chub tu yongs su sngo ba dang /_brtson 'grus gces pa mi 'dor ba dang /_blang ba med 
[\[279b.4\]]cing dor ba med pa dang /_byang chub tu yongs su sngo ba dang /_bsam gtan nye bar len pa dang /_mi gnas par bsam gtan byed pa dang /_byang chub tu yongs su sngo ba dang /_shes rab kyis snang ba dang /_spros pa med pa dang /_byang chub tu yongs su sngo ba ste/_grogs po dag bag yod pa'i byang chub sems 
[\[279b.5\]]dpa' rnams ni pha rol tu phyin pa rnams kyi rton pa 'di gsum gsum gyis nye bar rton to/_/grogs po dag de lta bas na khyed cag bag yod par gyis shig_/sangs rgyas bcom ldan 'das rnams kyi byang chub dang /_de las gzhan pa'i dge ba byang chub kyi phyogs kyi chos gang yin pa dag kyang bag yod pas 'thob 
[\[279b.6\]]bo/_/grogs po dag bag yod pa'i byang chub sems dpa' ni tshegs chung ngus dran pa nye bar gzhag pa bzhi bsgom pa yongs su rdzogs par 'gyur te/_dran pa nye bar gzhag pa bzhi bsgom pa gang zhe na/_gang la lus kyi gnas med pa dang /_tshor ba'i gnas med pa dang /_sems kyi gnas med pa dang /_chos kyi gnas med pa de/_
[\[279b.7\]]chos thams cad kyi gnas med cing rten med pa 'di ni dran pa nye bar gzhag pa bsgom pa zhes bya'o/_/tshegs chung ngus yang dag pa'i spong ba bzhi bsgom pa yongs su rdzogs par 'gyur te/_yang dag pa'i spong ba bzhi bsgom pa gang zhe na/_gang chos thams cad nam mkha' dang mtshungs pa dang /_gzod ma nyid 
[\[280a\]]
[\[280a.1\]]nas ma skyes pa dang /_ma byung ba dang /_ma 'thon pa dang /_mngon par ma grub par yang so sor rtog cing sdig pa mi dge ba'i chos ma skyes pa rnams mi skye bar bya ba'i phyir 'dun pa skyed cing 'bad la brtson 'grus rtsom zhing sems rab tu 'dzin te/_yang dag par rab tu 'jog pa dang /_chos 
[\[280a.2\]]thams cad la las kyi rnam par smin pa med par yang so sor rtog cing /_sems can gzhan dag dang /_gang zag gzhan rnams kyi mi dge ba'i chos thams cad spang ba'i phyir 'dun pa skyed cing 'bad la brtson 'grus rtsom zhing sems rab tu 'dzin te yang dag par rab tu 'jog pa dang /_sdig 
[\[280a.3\]]pa mi dge ba'i chos skyes pa rnams spang ba'i phyir 'dun pa skyed cing 'bad la brtson 'grus rtsom zhing sems rab tu 'dzin te yang dag par rab tu 'jog pa dang /_chos thams cad la stong pa nyid du yang mos la dge ba'i chos ma skyes pa rnams bskyed pa'i phyir 'dun pa skyed cing 'bad la brtson 'grus 
[\[280a.4\]]rtsom zhing sems rab tu 'dzin te yang dag par rab tu 'jog pa dang /_chos thams cad rnam par grol bar yang yid ches la/_dge ba'i chos skyes pa rnams gnas par bya ba dang /_nyams par mi 'gyur bar bya ba dang /_phyir zhing 'phel bar bya ba'i phyir 'dun pa skyed cing 'bad la brtson 
[\[280a.5\]]'grus rtsom zhing sems rab tu 'dzin te yang dag par rab tu 'jog la chos thams cad la rtsom pa med cing rtul ba med par yang mthong ste/_yang mnyam pa nyid gang yin pa de la chos gang gi skye ba yang med/_'gog pa yang med pa 'di ni yang dag pa'i spong ba bsgom pa'o/_/rdzu 'phrul gyi rkang pa 
[\[280a.6\]]bzhi bsgom pa yongs su rdzogs par 'gyur te/_rdzu 'phrul gyi rkang pa bsgom pa gang zhe na/_gang lus dang sems las su rung ba ste/_de sems las su rung bas dge ba'i chos la 'dun pa yang mi 'dor la 'dod pa'i 'dod chags spang ba'i phyir yang mngon par brtson pa dang /_sems can thams cad 
[\[280a.7\]]yongs su smin par bya ba'i phyir brtson 'grus kyang rtsom la/_brtags nas kyang chos thams cad mi dmigs pa dang /_sangs rgyas kyi chos thams cad mngon par rdzogs par byang chub par bya ba'i phyir byang chub kyi sems kyang mi 'dor la sems sgyu ma lta bur yang rab tu shes pa dang /_ji ltar thos 
[\[280b\]]
[\[280b.1\]]pa'i chos la tshul bzhin du yang dpyod la chos rnams la gnas par yang mi byed cing mngon par zhen pa yang med pa'o/_/de dbang po lnga bsgom pa yongs su rdzogs par 'gyur te/_dbang po drug la rten par mi byed cing sems can thams cad kyi dbang po yongs su smin par bya ba'i phyir shes pa yang 
[\[280b.2\]]gtong la/_gcig tu gnas pa yang thob par 'gyur zhing gzhan gyi dad pas kyang mi 'gro ba dang /_thams cad kyang yongs su thob la/_blang ba yang med cing dor ba yang med pa dang /_thams cad du 'gro ba'i lam la yang rmongs pa med la/_dran pa yang med cing yid la byed pa yang med pa dang /_chos 
[\[280b.3\]]thams cad kyi rjes su yang song la/_rtag tu mnyam par yang gzhag par gyur cing chos thams cad kyi mnyam pa nyid la snyoms par 'jug pa dang /_rab rib med pa'i ye shes kyi snang ba yang thob par gyur la/_spros pa dang lta ba yang yang dag par chad pa 'di ni de'i dbang po bsgom pa yongs su rdzogs 
[\[280b.4\]]pa'o/_/de stobs lnga bsgom pa yongs su rdzogs par 'gyur te/_dad pa'i stobs dang ldan pas phas kyi rgol ba thams cad kyis mi rdzi ba dang /_brtson 'grus kyi stobs kyis bdud thams cad kyis thub par dka' ba dang /_dran pa'i stobs kyis nyan thos dang /_rang sangs rgyas kyis thams cad 
[\[280b.5\]]du mi 'phrogs pa dang /_ting nge 'dzin gyi stobs kyis sgrib pa rnams kyis mi non pa dang /_shes rab kyi stobs dang ldan pas lta bar gyur pa rnams kyis mngon par zhen pa med pa ste/_de ltar stobs lnga bsgom pa yongs su rdzogs par 'gyur ro/_/de byang chub kyi yan lag bdun bsgom pa yongs su rdzogs 
[\[280b.6\]]par 'gyur te/_byang chub kyi yan lag bsgom pa gang zhe na/_'di lta ste/_dge ba'i chos thams cad mi brjed par bya ba'i phyir dran pa yang dag byang chub kyi yan lag bsgom pa dang /_rten cing 'brel bar 'byung ba dang 'thun par bya ba'i phyir chos rnam par 'byed pa yang dag byang chub kyi yan lag bsgom 
[\[280b.7\]]pa dang /_byang chub kyi lam las phyir mi ldog par bya ba'i phyir brtson 'grus yang dag byang chub kyi yan lag bsgom pa dang /_zang zing med pa'i chos la dga' ba rab tu myang bar bya ba'i phyir dga' ba yang dag byang chub kyi yan lag bsgom pa dang /_lus dang sems kyi g.yo ba dang bral ba'i phyir 
[\[281a\]]
[\[281a.1\]]shin tu sbyangs pa yang dag byang chub kyi yan lag bsgom pa dang /_stong pa nyid dang /_mtshan ma med pa dang /_smon pa med pa mngon par bsgrubs pa'i phyir ting nge 'dzin yang dag byang chub kyi yan lag bsgom pa dang /_mtho dma' med pa'i btang snyoms yang dag byang chub kyi yan lag bsgom pa ste/_'di ni byang 
[\[281a.2\]]chub kyi yan lag bsgom pa zhes bya'o/_/grogs po dag bag yod pa'i byang chub sems dpa' ni tshegs chung ngus 'phags pa'i lam yan lag brgyad pa bsgom pa yongs su rdzogs par 'gyur te/_lam bsgom pa gang zhe na/_gang 'di rtag pa dang chad pa dang bral ba'i yang dag pa'i lta ba bsgom pa dang /_'dod pa 
[\[281a.3\]]dang gnod sems dang rnam par 'tshe ba'i rnam par rtog pa dang bral ba'i yang dag pa'i rtog pa bsgom pa dang /_bdag dang gzhan la gdung ba med pa'i yang dag pa'i ngag bsgom pa dang /_tshul 'chos pa dang /_kha gsag dang /_gzhogs slong dang /_thob kyis 'jal ba dang bral ba'i yang dag pa'i 'tsho ba bsgom 
[\[281a.4\]]pa dang /_lus dang sems nyam chung ba dang bral ba'i yang dag pa'i las kyi mtha' bsgom pa dang /_bdag la stod pa dang /_gzhan la smod pa dang bral ba'i yang dag pa'i rtsol ba bsgom pa dang /_gti mug dang rmongs pa dang bral ba'i yang dag pa'i dran pa bsgom pa dang /_rtog pa dang rnam par rtog pa thams cad dang 
[\[281a.5\]]bral ba'i yang dag pa'i ting nge 'dzin bsgom pa ste/_'di ni 'phags pa'i lam yan lag brgyad pa bsgom pa zhes bya'o/_/des na sangs rgyas bcom ldan 'das rnams kyi byang chub dang /_de las gzhan pa'i dge ba byang chub kyi phyogs kyi chos gang yin pa dag kyang bag yod pas thob ces bya'o/_/grogs po dag de 
[\[281a.6\]]ltar na bag yod pa'i byang chub sems dpa' de ltar byang chub kyi phyogs kyi chos sum cu rtsa bdun po 'di dag la 'jug go_/zhugs nas 'du byed thams cad kyi 'dam las rgal lo/_/rgal nas kyang rnam par lta ste/_rnam par bltas na mi mthong ngo /_/mi 'bar ro/_/shin tu nye bar zhi ste rnam par 'khrul bar 
[\[281a.7\]]mi byed do/_/shin tu nye bar zhi ba gang zhe na/_gang nye bar ma bsgrubs pa de ma byas pa'o/_/gang ma byas pa de myong ba med pa'o/_/gang myong ba med pa de la gdags pa med do/_/gdags pa med pa ni shin tu nye bar zhi ba'o/_/bstan pa 'di bshad pa na lha'i bu khri nyis stong chos rnams la chos kyi mig rdul med cing dri 
[\[281b\]]
[\[281b.1\]]ma dang bral ba rnam par dag go_/lha'i bu dpal [{]bzangs kyis [,]bzang gis [}]gzhan yang 'jam dpal gzhon nur gyur pa la 'di skad ces smras so/_/'jam dpal byang chub sems dpa' lam ji ltar sgom/_smras pa/_lha'i bu byang chub sems dpa' ni 'khor ba yang mi spong la/_'khor ba'i nyes pa rnams kyis kyang mi gos 
[\[281b.2\]]so/_/'dus ma byas su yang mi ltung la/_'dus ma byas kyi yon tan rnams kyang myong ngo /_/pha rol tu phyin pa drug gi lam yang sgom la/_nyan thos dang /_rang sangs rgyas kyi yul la yang snang ngo /_/lha'i bu gzhan yang byang chub sems dpa' rnams kyi lam ni stong pa nyid kyis rnam par dag pa yang yin la/_
[\[281b.3\]]lta bar gyur pa la yang mkhas shing lta bar gyur pa la mngon par zhen pa yang med do/_/mtshan ma med pas rnam par dag pa yang yin la/_mtshan ma la yang mkhas shing mtshan ma la mngon par zhen pa yang med do/_/smon pa med pas rnam par dag pa yang yin la/_khams gsum pa la yang 
[\[281b.4\]]mkhas shing khams gsum pa la mngon par zhen pa yang med do/_/skye ba med pa dang /_'byung ba med pas rnam par dag pa yang yin la/_skye ba dang 'jig pa la yang mkhas shing skye ba dang 'jig pa la mngon par zhen pa yang med do/_/de ci'i phyir zhe na/_byang chub sems dpa' sems nges par sems 
[\[281b.5\]]pa rnams ni sems can chos thams cad stong pa'o snyam pa'i lta bar gyur par zhugs pa/_lta bar gyur pa bag la nyal bar byas pa rnams kyi lta bar gyur pa spang ba'i phyir chos kyang ston la/_lta bar gyur pa de dag kyang stong pa nyid du mthong ngo /_/de bzhin du sbyar te/_byang chub sems dpa' sems nges par 
[\[281b.6\]]sems pa ni mtshan ma med pa dang /_smon pa med pa dang /_mngon par 'du bya ba med pa dang /_skye ba med pa dang /_'byung ba med pa'i chos thams cad la 'byung ba dang 'jig pa'i rjes su 'thun pa/_'byung ba dang 'jig pa bag la nyal bar byas pa rnams kyi 'byung ba dang 'jig par lta ba spang ba'i phyir chos kyang 
[\[281b.7\]]ston la/_'byung ba dang 'jig pa de yang 'byung ba dang 'jig pa med pa nyid du mthong ste/_'di ni byang chub sems dpa' rnams kyi lam sgom pa zhes bya'o/_/lha'i bu gzhan yang byang chub sems dpa' rnams kyi lam ni 'gro ba dang 'ong ba zhes bya'o/_/de ci'i phyir zhe na/_byang chub sems dpa' rnams 
[\[282a\]]
[\[282a.1\]]kyi 'gro ba ni sems can gyi bsam pa rnams la'o/_/'ong ba ni so so ci rigs par chos ston pa'i phyir ro/_/byang chub sems dpa'i 'gro ba ni snyoms par 'jug pa skyed pa'i phyir ro/_/'ong ba ni 'dod pa'i khams kyi sems can gyi nang du skye ba'i phyir ro/_/byang chub sems dpa'i 'gro ba ni 
[\[282a.2\]]'phags pa'i lam du'o/_/'ong ba ni 'phags pa ma yin pa'i sems can yongs su smin par byed pa'i phyir ro/_/'gro ba ni mi skye ba'i chos la bzod pa thob par byed pa'i phyir ro/_/'ong ba ni bzod pa de sems can gyi khong du chud par byed pa'i phyir ro/_/byang chub sems dpa'i 'gro ba ni 'byung ba la mkhas 
[\[282a.3\]]pa la'o/_/'ong ba ni 'byung ba ma yin par 'byung ba'i phyir ro/_/byang chub sems dpa'i 'gro ba ni mya ngan las 'das par 'gro ba'i phyir ro/_/'ong ba ni 'khor ba na sems can yongs su smin par byed pa'i phyir ro/_/'gro ba ni gang du yang 'gro ba dang /_'ong ba med par so sor rtog pa'i phyir ro/_/
[\[282a.4\]]byang chub sems dpa' rnams kyi 'ong ba ni chos khong du chud par byed pa'i phyir ro/_/'gro ba ni rnam par thar pa'i sgo stong pa nyid dang /_mtshan ma med pa dang /_smon pa med pa bsgom pa'i phyir ro/_/'ong ba ni rnam par rtog pa gsum spang bar chos ston pa'i phyir ro/_/'gro ba ni dam bcas pa brtan par byed 
[\[282a.5\]]pa'i phyir ro/_/'ong ba ni dam bcas pa nyams 'og tu chud par byed pa'i phyir ro/_/byang chub sems dpa'i 'gro ba ni byang chub kyi snying por 'gro ba'i phyir ro/_/byang chub sems dpa'i 'ong ba ni byang chub kyi spyad pa spyod pa'i phyir te/_lha'i bu 'di ni byang chub sems dpa' rnams kyi lam 'gro ba dang 'ong ba zhes 
[\[282a.6\]]bya'o/_/bstan pa 'di bshad pa na byang chub sems dpa' lnga brgya mi skye ba'i chos la bzod pa skyes so/_/de nas lha'i bu dpal [{]bzangs kyis [,]bzang gis [}]'jam dpal gzhon nur gyur pa la 'di skad ces smras so/_/'jam dpal bdag gis 'jig rten gyi khams yon tan thams cad kyi 'od ces bgyi ba zhig 
[\[282a.7\]]thos na 'jam dpal 'jig rten gyi khams yon tan thams cad kyi 'od de phyogs gang na mchis/_de na de bzhin gshegs pa'i mtshan ji skad ces bgyi ba zhig chos ston/_'jam dpal gyis smras pa/_lha'i bu steng gi phyogs su sangs rgyas kyi zhing 'di nas sangs rgyas kyi zhing gang gA'i klung 
[\[282b\]]
[\[282b.1\]]bcu gnyis kyi bye ma snyed 'das pa na 'jig rten gyi khams yon tan thams cad kyi 'od ces bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas kun tu bzang po zhes bya ba chos ston to/_/smras pa/_'jam dpal bdag gis 'jig rten gyi khams 
[\[282b.2\]]yon tan thams cad kyi 'od de dang /_de bzhin gshegs pa dgra bcom pa yang dag par rdzogs pa'i sangs rgyas kun tu bzang po de blta bar bgyi'o/_/de nas 'jam dpal gzhon nur gyur pas de'i tshe dri ma med pa'i 'od ces bya ba'i ting nge 'dzin la snyoms par zhugs so/_/'jam dpal 
[\[282b.3\]]gzhon nur gyur pa snyoms par zhugs ma thag tu lus las de dang 'thun pa'i 'od byung ste/_'od des sangs rgyas kyi zhing gang gA'i klung bcu gnyis kyi bye ma snyed po de dag snang bar byas nas 'jig rten gyi khams yon tan thams cad kyi 'od de yang snang ba chen pos khyab par gyur to/_/de nas bcom 
[\[282b.4\]]ldan 'das de bzhin gshegs pa kun tu bzang po de'i sangs rgyas kyi zhing du byang chub sems dpa' gang dag skyes pa de dag gis 'od de mthong nas ngo mtshar du gyur te/_thal mo sbyar nas bcom ldan 'das la zhus pa/_bcom ldan 'das 'od 'di ltar yongs su dag pa 'di gang nas mchis/_
[\[282b.5\]]bcom ldan 'das des bka' stsal pa/_rigs kyi bu dag 'og gi phyogs su sangs rgyas kyi zhing 'di nas sangs rgyas kyi zhing gang gA'i klung bcu gnyis kyi bye ma snyed 'das pa na/_'jig rten gyi khams mi mjed ces bya ba yod de/_de na de bzhin gshegs pa dgra bcom pa yang dag par 
[\[282b.6\]]rdzogs pa'i sangs rgyas shAkya thub pa zhes bya ba bzhugs so/_/'tsho 'o/_/gzhes so/_/chos kyang ston to/_/de na phyir mi ldog pa'i byang chub sems dpa' 'jam dpal gzhon nur gyur pa zhes bya ba dri ma med pa'i 'od ces bya ba'i ting nge 'dzin la snyoms par zhugs te/_de'i lus kyi 'od 
[\[282b.7\]]kyis phyogs bcu'i sangs rgyas kyi zhing tshad med grangs med pa dag snang ba chen pos khyab bo/_/des 'jig rten gyi khams 'di yang snang ba chen pos khyab bo/_/gsol pa/_bcom ldan 'das bdag cag gis 'jig rten gyi khams mi mjed de dang /_bcom ldan 'das de bzhin gshegs 
[\[283a\]]
[\[283a.1\]]pa shAkya thub pa de dang /_'jam dpal gzhon nur gyur pa blta bar bgyi'o/_/de nas bcom ldan 'das de bzhin gshegs pa kun tu bzang pos zhabs kyi 'og gi mthil gyi 'khor lo rtsibs stong dang ldan pa las 'od zer stong byung ste/_'od zer de dag kyang sangs rgyas kyi zhing 
[\[283a.2\]]gang gA'i klung bcu gnyis kyi bye ma snyed las 'das te/_'jig rten gyi khams mi mjed 'dir snang ba chen pos khyab par byas so/_/de nas byang chub sems dpa' de dag gis 'jig rten gyi khams mi mjed 'di mthong zhing /_bcom ldan 'das de bzhin gshegs pa dgra bcom pa 
[\[283a.3\]]yang dag par rdzogs pa'i sangs rgyas shAkya thub pa dang /_'jam dpal gzhon nur gyur pa dang /_byang chub sems dpa'i tshogs thams cad kyang mthong ngo /_/byang chub sems dpa' 'di dag gis kyang 'jig rten gyi khams yon tan thams cad kyi 'od de mthong zhing /_bcom ldan 'das 
[\[283a.4\]]de bzhin gshegs pa dgra bcom pa yang dag par rdzogs pa'i sangs rgyas kun tu bzang po de dang /_byang chub sems dpa' de dag kyang mthong ngo /_/de nas bcom ldan 'das de bzhin gshegs pa kun tu bzang pos byang chub sems dpa' de dag la bka' stsal pa/_rigs kyi 
[\[283a.5\]]bu dag de ltar chos kyi gtam chen po 'byung bar 'gyur na/_khyed kyi nang nas 'jig rten gyi khams mi mjed der 'gro bar spro ba su yod/_byang chub sems dpa' ye shes sgron ma 'dzin ces bya ba der 'dus te 'dug par gyur pa des bcom ldan 'das de la gsol pa/_bcom ldan 
[\[283a.6\]]'das bdag 'jig rten gyi khams mi mjed der mchi bar spro lags so/_/bcom ldan 'das des bka' stsal pa/_rigs kyi bu da de'i dus la bab par shes na song shig_/de nas byang chub sems dpa' sems dpa' chen po ye shes sgron ma 'dzin byang chub sems dpa' bye ba 
[\[283a.7\]]phrag bcus yongs su bskor cing mdun du bdar te/_bcom ldan 'das de'i zhabs la mgo bos phyag 'tshal nas/_bcom ldan 'das de la lan bdun bskor ba byas te/_dper na skyes bu stobs dang ldan pas lag pa bskum pa las brkyang ba dang /_brkyang ba las bskum 
[\[283b\]]
[\[283b.1\]]pa tsam gyi skad cig thang cig yud tsam de la/_sangs rgyas kyi zhing de nas mi snang bar gyur nas 'jig rten gyi khams mi mjed 'dir dga' ldan gyi gnas su 'jam dpal gzhon nur gyur pa'i mdun gyi steng gi bar snang la gnas pa'i khang pa brtsegs par phyin to/_/de'i g.yog 'khor 
[\[283b.2\]]de dag kyang khang pa brtsegs pa legs par gnas pa rnams su phyin to/_/de dag rang rang gi stan las langs nas thal mo sbyar te/_'jam dpal gzhon nur gyur pa la phyag 'tshal zhing tshig 'di skad ces kyang smras so/_/'jam dpal bdag cag ni bcom ldan 'das de bzhin 
[\[283b.3\]]gshegs pa dgra bcom pa yang dag par rdzogs pa'i sangs rgyas kun tu bzang po des khyod la blta ba dang /_phyag bya ba dang /_bsnyen bkur bya ba dang /_chos mnyan pa'i phyir 'dir btang ngo /_/khyod kyis 'od bkye ba de yang 'jig rten gyi khams der phyin to/_/de nas 
[\[283b.4\]]'dod pa na spyod pa dang /_gzugs na spyod pa'i lha'i bu de dag gis byang chub sems dpa' de dag mthong nas ngo mtshar du gyur te/_kye ma ji tsam du 'di ltar myur bar 'od zer 'di 'jig rten gyi khams der phyin pa dang /_ji ltar myur bar byang chub sems dpa' 'di dag 'jig 
[\[283b.5\]]rten gyi khams mi mjed 'dir phyin pa 'di ni skyes bu dam pa de dag gi mngon par shes pa'i rnam par 'phrul pa'i stobs dang /_ting nge 'dzin gyi byin gyis brlabs kyi stobs bsam gyis mi khyab po zhes ched du brjod pa ched du brjod do/_/de nas 'jam dpal gzhon nur gyur 
[\[283b.6\]]pas lha'i 'khor chen po de ltar 'dus pa de la ci nas kyang lha khrag khrig phrag bdun cu rtsa gnyis bsam pa thag pa nas bla na med pa yang dag par rdzogs pa'i byang chub tu sems bskyed pa de lta de ltar chos bstan to/_/de nas 'jam dpal gzhon nur gyur pa ji srid du dga' ldan gyi gnas 
[\[283b.7\]]su lha rnams kyi don bya ba de srid du byas nas byang chub sems dpa' bye ba phrag bcu po de dag dang lhan cig_/rang gi 'khor dang lhan cig_/brgya byin dang /_tshangs pa dang /_'jig rten skyong ba lha'i bu dang bcas pa dang lhan cig tu dga' ldan gyi gnas nas mi snang bar gyur te/_sems kyi 
[\[284a\]]
[\[284a.1\]]'gyu ba tsam gyis bcom ldan 'das kyi spyan sngar phyin nas/_de dag gis bcom ldan 'das kyi zhabs la mgo bos phyag 'tshal te/_bcom ldan 'das la lan bdun bskor ba byas nas bcom ldan 'das kyis gnang ste/_phyogs gcig tu rang rang gi stan la 'khod 
[\[284a.2\]]do/_/de nas byang chub sems dpa' ye shes sgron ma 'dzin dang lhan cig lhags pa'i byang chub sems dpa' bye ba phrag bcu po de dag gis bcom ldan 'das kyi zhabs la mgo bos phyag 'tshal te/_lan bdun bskor ba byas nas bcom ldan 'das kyi spyan sngar thal mo sbyar te bcom ldan 
[\[284a.3\]]'das la 'di skad ces gsol to/_/bcom ldan 'das la bcom ldan 'das de bzhin gshegs pa kun tu bzang po gnod pa chung ngam/_nyam nga ba nyung ngam/_bskyod pa yang ngam/_stobs dang bde ba la reg par gnas sam zhes snyun gsol to/_/de nas bcom ldan 'das kyis 
[\[284a.4\]]byang chub sems dpa' de dag dang /_thams cad dang ldan pa'i 'khor de chos kyi gtam gyis yang dag par dga' bar mdzad/_yang dag par 'dzin du bcug_/yang dag par rab tu gzengs stod de yang dag par rab tu dga' bar mdzad do/_/yang dag par dga' bar mdzad cing yang 
[\[284a.5\]]dag par 'dzin du bcug la yang dag par gzengs stod de/_yang dag par rab tu dga' bar mdzad nas kyang thams cad dang ldan pa'i 'khor de la bka' stsal pa/_grogs po dag skyes bu dam pa 'di dag dang /_'jam dpal gzhon nur gyur pa dang /_byang chub sems dpa' 
[\[284a.6\]]ye shes sgron ma 'dzin gyi mngon par shes pa'i rnam par 'phrul pa dang /_byin gyis brlabs kyi stobs dang /_sems can sdud pa dang /_yongs su smin par byed pa dang /_thabs dang /_rigs pa dang /_ye shes dang /_shes rab kyi rab tu dbye ba dang spobs pa la ltos/_grogs po dag byang chub sems 
[\[284a.7\]]dpa' 'di dag ni bskal pa grangs med pa nas bzung ste/_sangs rgyas kyi mdzad pas sems can rnams la nye bar gnas pa dag go_/sems can gang dag gis dbang po drug po dag la skyes bu dam pa 'di dag mngon par 'gyur ba de dag ni phyis bdud kyi yul la gnas par mi 'gyur ro/_/
[\[284b\]]
[\[284b.1\]]zhes brjod par bya'o/_/de nas byang chub sems dpa' gang dag byang chub sems dpa' ye shes sgron ma 'dzin dang lhan cig tu 'jig rten gyi khams mi mjed 'dir phyin pa de dag bcom ldan 'das shAkya thub pa las chos thos nas mi skye ba'i chos la bzod pa thob par gyur to/_/de nas byang chub sems 
[\[284b.2\]]dpa' ye shes sgron ma 'dzin dang lhan cig lhags pa'i byang chub sems dpa' bye ba phrag bcu po de dag gis bcom ldan 'das kyi zhabs la mgo bos phyag 'tshal te/_lan bdun bskor ba byas nas stong gsum gyi stong chen po'i 'jig rten gyi khams 'di rab tu g.yos par byas te/_bcom ldan 
[\[284b.3\]]'das kyi drung nas mi snang bar gyur nas skad cig thang cig yud tsam de la 'jig rten gyi khams der phyin to/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung shig_/chongs shig_/lhogs shig_/kun chub par gyis shig_/
[\[284b.4\]]gzhan dag la yang rgya cher rab tu ston cig_/gsol pa/_bcom ldan 'das bdag gis chos kyi rnam grangs 'di gzung lags na 'di'i ming ji skad bgyi bar gzung bar bgyi/_bcom ldan 'das kyis bka' stsal pa/_kun dga' bo de bas na khyod kyis chos kyi rnam grangs 'di 'jam 
[\[284b.5\]]dpal gyi le'u dang /_sangs rgyas kyi yul bsam gyis mi khyab pa bstan pa zhes bya bar zung shig_/bcom ldan 'das kyis de skad ces bka' stsal nas/_lha'i bu dpal [{]bzangs [,]bzang [}]dang /_tshe dang ldan pa kun dga' bo dang /_thams cad dang ldan pa'i 'khor de dang /_lha dang /_mi dang /_lha ma yin 
[\[284b.6\]]dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las sangs rgyas kyi yul bsam gyis mi khyab pa bstan pa zhes bya ba'i le'u 
[\[284b.7\]]ste sum cu rtsa lnga pa rdzogs so//_//rgya gar gyi mkhan po dzi na mi tra dang /_dA na shI la dang /_mu ni bar ma dang /_zhu chen gyi lo ts+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
[\[285a\]]
[\[285a.1\]]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u sum cu rtsa drug pa ste/[ {D80}]'phags pa lha'i bu blo gros rab gnas kyis zhus pa lung bstan pa/_bam po dang po/_/rgya gar skad du/_Ar+ya su s+thi ta ma ti de ba pu tra pa ri pr-i ts+tshA nA ma ma hA 
[\[285a.2\]]yA na sU tra/_bod skad du/_'phags pa lha'i bu blo gros rab gnas kyis zhus pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na bcom ldan 'das rgyal po'i khab na bya rgod kyi phung po'i ri la dge slong 
[\[285a.3\]]drug khri nyis stong gi dge slong gi dge 'dun chen po mngon par shes pa mngon par shes pa dgra bcom pa sha stag dang /_'jam dpal dang /_seng ge'i tog la sogs pa byang chub sems dpa' bzhi khri nyis stong la byang chub sems dpa' sems dpa' chen po byams pa dang /_spyan ras gzigs dbang phyug dang /_
[\[285a.4\]]mthu chen thob dang /_spobs pa brtsegs dang /_gzungs kyi dbang phyug rgyal po dang /_lhun po brtsegs pa dang /_lhun po'i rgyal mtshan dang /_rab tu mi sgul dang /_don rab sems dang /_legs par bsam pa sems dang /_sems dpa' ba dang /_sems kyi blo gros dang /_sems bzang po dang /_
[\[285a.5\]]nor bu brtsegs dang /_ri 'joms rgyal po dang /_lag na rin po che dang /_sems pa rin po che dang /_lag na rin chen phyag rgya dang /_rtag tu lag bteg dang /_rtag tu lag brkyang dang /_rtag tu brtson dang /_sems can sgrol dang /_brtson 'grus mos pa dang /_ji skad smras pa de bzhin byed pa la 
[\[285a.6\]]gnas pa dang /_smon lam 'phags dang /_lag na sgron ma dang /_sems mnyam dang /_ngan song spong ba dang /_mya ngan gyi mun pa thams cad 'joms pa dang /_brtson pa mi gtong dang /_nyi ma'i snying po dang /_rdo rjes rnam par gnon dang /_mtha' yas rnam par gnon dang /_dpag med rnam par 
[\[285a.7\]]gnon dang /_mi g.yo gnas kyis rnam par gnon dang /_nam mkha' mdzod dang /_blo gros dam pa dang /_khyad par blo gros dang /_blo gros 'phel dang /_'gro grub dang /_sa 'dzin dang /_zla 'od dang /_zla ba'i tog dang /_'od kyi tog dang /_'od dpal dang /_snang ba thob pas rnam par gnon dang /_
[\[285b\]]
[\[285b.1\]]seng ge ltar rnam par gnon pas mngon par bsgrags pa'i nga ro dang /_spobs pa thogs med dang /_spobs pa bzhad pa dang /_spobs pa dpa' ba dang /_rnam par gnon dang /_nyi zla'i 'od zer mog mog por byed pa'i 'od dang /_dmigs med dang /_blo gros dpe med dang /_rtag tu bzhad dgyes dbang po 
[\[285b.2\]]dang /_nor bu dang /_sgrib pa thams cad rnam par sel ba dang /_bud med rnam sgyur go cha dang /_rab tu snang ba dang /_rnam par snang byed dang /_mes byin dang /_tshogs can rab mchog rgyal po dang /_byang chub sems dpa' sems dpa' chen po dbyangs zab mo dang /_de dag la sogs pa byang chub sems 
[\[285b.3\]]dpa' sems dpa' chen po bzhi khri nyis stong dang thabs cig tu bzhugs so/_/rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa dang /_de dag dang gzhan yang lha'i bu drug khri tsam dang yang thabs cig go_/lha'i bu blo gros rab gnas dang /_lha'i bu mtshams 
[\[285b.4\]{]bzangs [,]bzang [}]dang /_lha'i bu dbang phyug chen po dang /_lha'i bu blo gros bzang po dang /_de dag la sogs pa thams cad kyang byang chub sems dpa'i theg pa la yang dag par zhugs pa'i lha'i bu bdun khri sum stong dang yang thabs cig go_/lha ma yin gyi dbang po sgra gcan dang /_lha ma yin gyi dbang po 
[\[285b.5\]]lhun po dang /_de dag la sogs pa thams cad kyang byang chub sems dpa'i theg pa la yang dag par zhugs pa'i lha ma yin gyi dbang po nyi khri dang yang thabs cig go_/klu'i rgyal po ma dros pa dang /_klu'i rgyal po zla ba dang /_klu'i rgyal po 'jog po dang /_de dag la sogs pa thams cad kyang byang chub 
[\[285b.6\]]sems dpa'i theg pa la yang dag par zhugs pa'i klu'i rgyal po drug khri dang yang thabs cig go_/de dag dang gzhan yang lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po 'bum phrag du ma dang /_dge slong dang /_dge 
[\[285b.7\]]slong ma dang /_dge bsnyen dang /_dge bsnyen ma dag dang yang thabs cig ste/_de nas bcom ldan 'das 'khor 'bum phrag du mas yongs su bskor cing mdun gyis bltas te chos ston to/_/de'i tshe na 'jam dpal gzhon nur gyur pa rang gi gnas na 'dug pa/_gcig pu dben par gyur cing nang du 
[\[286a\]]
[\[286a.1\]]yang dag 'jog la zhugs pa/_nyon mongs pa med pa/_sems med cing sems dang bral ba zhes bya ba'i ting nge 'dzin la snyoms par zhugs so/_/de nas 'jam dpal gzhon nur gyur pa dran zhing shes bzhin du ting nge 'dzin de las langs so/_/'jam dpal gzhon nur gyur 
[\[286a.2\]]pa langs ma thag tu phyogs bcu'i sangs rgyas kyi zhing dpag tu med pa dag rnam pa drug tu rab tu g.yos so/_/de nas 'jam dpal gzhon nur gyur pa ting nge 'dzin de las langs nas 'du shes kyi rnam par rtog pa yid la byed pa 'di lta bu 'di skyes te/_de bzhin gshegs pa dgra bcom pa yang dag par 
[\[286a.3\]]rdzogs pa'i sangs rgyas rnams 'jig rten du 'byung ba ni brgya la brgya lam na ste/_'di lta ste/_dper na u dum ba ra'i me tog brgya la brgya lam na 'jig rten du 'byung ba de bzhin du gang dag skye ba'i sdug bsngal zad par bya ba'i phyir zhi ba gsal ba/_brtag tu med pa/_rtog ge ba dang bral ba/_
[\[286a.4\]]zab pa/_shes par dka' ba'i chos ston pa'i de bzhin gshegs pa dgra bcom pa yang dag par rdzogs pa'i sangs rgyas rnams kyang brgya la brgya lam na 'jig rten du 'byung ngo /_/sangs rgyas 'byung ba med na ni chos mnyan pa yang med do/_/chos mnyan pa med na ni sems can rnams kyi 
[\[286a.5\]]sdug bsngal zad pa yang med pas bdag de bzhin gshegs pa dgra bcom pa yang dag par rdzogs pa'i sangs rgyas kyi spyan sngar song ste/_zhu ba zhus pa ji lta bus sems can rnams kyi dge ba'i rtsa ba yongs su 'grub par 'gyur ba dang /_byang chub sems dpa'i theg pa pa'i gang zag rnams sangs 
[\[286a.6\]]rgyas kyi chos bsam gyis mi khyab pa dag la nem nur med cing the tshom med par 'gyur ba dang /_sangs rgyas kyi byang chub yongs su rdzogs par 'gyur ba dang /_'jig rten gyi khams mi mjed 'di'i sems can 'di dag ni 'dod chags che ba/_zhe sdang che ba/_gti mug che ba/_dkar po'i chos dang bral 
[\[286a.7\]]ba/_mi dge ba'i chos dang ldan pa/_glen pa/_blun pa/_mi gus pa/_sangs rgyas dang bral ba/_chos dang bral ba/_dge 'dun dang bral ba sha stag yin pas ci nas kyang sems can 'di dag gis chos thos nas shes rab kyi mig rnam par dag par 'gyur ba de lta bu'i zhu ba zhu'o snyam mo/_/
[\[286b\]]
[\[286b.1\]]de nas yang 'jam dpal gzhon nur gyur pa 'di snyam du sems te/_bdag gis phyogs bcu'i byang chub sems dpa' gang dag de bzhin gshegs pa la chos nyan par 'gyur ba dang /_gang dag zab mo'i bzod pa 'di la lus kyis mngon du byed par 'gyur ba 'bum phrag mang po dag kyang bsdu bar bya'o 
[\[286b.2\]]snyam mo/_/de nas de'i tshe 'jam dpal gzhon nur gyur pa kun tu snang ba dri med bkod pa zhes bya ba'i ting nge 'dzin la snyoms par zhugs so/_/'jam dpal gzhon nur gyur pa kun du snang ba dri med bkod pa'i ting nge 'dzin la snyoms par zhugs ma thag tu de nas de'i mod la shar phyogs dang /_phyogs bcu'i sangs rgyas kyi 
[\[286b.3\]]zhing gang gA'i klung gi bye ma snyed dag mnyan pa/_'jam pa/_rnam par dag pa/_'od gsal ba/_dri ma med pa/_yongs su dag pa'i 'od chen po dang /_snang ba chen pos khyab par gyur to/_/'od de dang /_snang ba des phyogs bcu'i 'jig rten na 'jig rten gyi bar gyi mun pa mun gnag dang /_
[\[286b.4\]]ri'i rtse mo dang /_shing ljon pa dang /_ri dang /_khor yug dang /_btang bzung dang /_btang bzung chen po dang /_gangs dang /_ri rab dang /_lhun po chen po gang dag yod pa de dag thams cad snang ba chen pos gsal bar gyur to/_/de nas phyogs bcu'i 'jig rten na sangs rgyas bcom ldan 'das 
[\[286b.5\]]gang gA'i klung gi bye ma snyed gang dag bzhugs te/_'tsho zhing gzhes pa de dag la rang rang gi bsnyen bkur ba dag gis zhus pa/_bcom ldan 'das sngon ma mthong ma thos pa'i 'od 'di ltar yid du mchi ba/_'di ltar 'od gsal ba'i snang ba chen po 'di lta bu 'jig rten du 'byung ba 'di bcom ldan 'das 
[\[286b.6\]]rgyu ni gang lags/_rkyen ni gang lags/_bcom ldan 'das 'od 'dis bdag cag sems dang ba dang /_lus sim pa chen po dang ldan zhing sems can rnams kyi 'dod chags dang /_zhe sdang dang /_gti mug dag kyang kun du mi 'byung lags na/_bcom ldan 'das gang gis 'od 'di lta bu bkye ba 
[\[286b.7\]]'di su'i mthu lags/_'di su'i byin gyis brlabs lags/_de skad ces gsol pa dang /_sangs rgyas bcom ldan 'das de dag bsnyen bkur ba de dag la cang mi gsung bar gyur to/_/sangs rgyas kyi mthus phyogs bcu'i 'jig rten na lha'i sgra dang /_klu'i sgra dang /_gnod sbyin gyi 
[\[287a\]]
[\[287a.1\]]sgra dang /_lha ma yin gyi sgra dang /_nam mkha' lding gi sgra dang /_dri za'i sgra dang /_mi 'am ci'i sgra dang /_lto 'phye chen po'i sgra dang /_mi'i sgra dang /_mi ma yin pa'i sgra dang /_bya'i sgra dang /[ {]ri dgas [,]ri dwags [}]kyi sgra gang dag yod pa de dag thams cad kyang mi grag par gyur to/_/rlung gi sgra 
[\[287a.2\]]dang /_chu'i phung po'i sgra dang /_rgya mtsho chen po'i shugs kyi sgra dang /_rol mo'i sgra dang /_glu dbyangs kyi sgra gang dag yod pa de dag thams cad kyang mi grag par gyur te/_'ga' yang sgra mi 'byin cing thams cad zhi ba dang /_rab tu zhi bar gyur to/_/yang sangs rgyas bcom ldan 'das de dag la bsnyen 
[\[287a.3\]]bkur ba de dag gis lan gnyis lan gsum du 'di skad ces gsol to/_/skye bo mang po la sman pa dang /_skye bo mang po la bde ba dang /_lha dang /_mi rnams kyi skye bo phal po che'i don dang /_sman pa dang /_bde ba'i slad du bcom ldan 'das kyis gang gis 'od 'di lta bu bkye zhing des sangs rgyas kyi zhing 
[\[287a.4\]]'di dag thams cad snang bar gyur pa 'di su'i mthu lags pa bshad du gsol/_de nas phyogs bcu'i sangs rgyas kyi zhing gang gA'i klung gi bye ma snyed dag gi sangs rgyas bcom ldan 'das de dag thams cad kyis sangs rgyas thams cad kyi gsung gi sgra dbyangs gcig tu bsdus nas gsung gi 
[\[287a.5\]]phrin las brjod de/_de bzhin gshegs pa gcig ji lta ba bzhin du gzhan yang de bzhin du gsung zhing de dag gis gsung gi phrin las sgra dbyangs gcig tu bsdus pa de lta bu des bsnyen bkur ba de dag la bka' stsal to/_/sangs rgyas bcom ldan 'das de dag gis gsung brjod pa des sangs rgyas 
[\[287a.6\]]kyi zhing thams cad kun du gang bar gyur te/_lha dang mir bcas pa'i sil snyan 'bum phrag mang po dag kyang sgra mngon par 'byin cing rol mo'i sgra dag kyang ma dkrol bar sgra grag par gyur to/_/rol mo'i sgra de dag las mi rtag pa dang /_sdug bsngal ba dang /_bdag med pa dang ldan pa'i sgra 'byung 
[\[287a.7\]]zhing stong pa nyid kyi sgra dang /_mtshan ma med pa'i sgra dang /_smon pa med pa'i sgra dang /_'dod chags dang bral ba'i sgra dang /_rnam par grol ba'i sgra dang /_chos kyi dbyings kyi sgra dang /_de bzhin nyid kyi sgra dang /_yang dag pa'i mtha'i sgra dang /_sbyin pa'i sgra dang /_tshul khrims kyi sgra dang /_
[\[287b\]]
[\[287b.1\]]bzod pa'i sgra dang /_brtson 'grus kyi sgra dang /_bsam gtan gyi sgra dang /_shes rab kyi sgra dang /_des pa'i sgra dang /_phan pa'i dngos po'i sgra dang /_byams pa dang /_snying rje dang /_dga' ba dang /_btang snyoms kyi sgra dag dang /_de lta bu dang 'thun pa'i chos kyi sgo 'bum phrag du ma dag gi sgra byung bar 
[\[287b.2\]]gyur to/_/sgra byung ba de dag gis sems can bye ba khrag khrig 'bum phrag dpag tu med grangs med pa dag bla na med pa yang dag par rdzogs pa'i byang chub dang /_nyan thos nyid dang /_rang sangs rgyas nyid dang /_brgya byin nyid dang /_tshangs pa nyid dang /_'khor los sgyur ba'i rgyal srid yongs su 'grub 
[\[287b.3\]]pa las phyir mi ldog par gyur to/_/de nas sangs rgyas bcom ldan 'das de dag gis bsnyen bkur ba de dag la 'di skad ces bka' stsal to/_/rigs kyi bu dag 'di lta bu'i gtam dris pas khyed la ci zhig byas thong shig_/'od 'di ni ji tsam du bsam gyis mi khyab pa'i dge ba'i rtsa ba dang /_ji 
[\[287b.4\]]tsam du bsam gyis mi khyab pa'i sbyin pa'i tshogs dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi tshogs kyis yongs su sbyang ba byas pa yin te/_'di ni nyan thos dang /_rang sangs rgyas thams cad kyis ma yin no/_/gal te de bzhin 
[\[287b.5\]]gshegs pas 'od 'di'i bsngags pa brjod par gyur na lha dang bcas pa'i 'jig rten thams cad 'di la rmongs par 'gyur ro/_/'od 'di ni byams pa dang /_snying rje dang /_dga' ba dang /_btang snyoms thams cad kyis yongs su bsgos pas yongs su tshim par byed pa ste/_'od 'di'i bsngags pa 
[\[287b.6\]]brjod par gyur na bskal pa 'am/_bskal pa las lhag par yang bsngags pa brjod pa'i mthar phyin par sla ba ma yin no/_/rigs kyi bu dag de lta mod kyi 'on kyang legs par nyon la rab tu yid la zung shig dang /_khyed la bshad par bya'o/_/sangs rgyas bcom ldan 'das de dag la bsnyen bkur 
[\[287b.7\]]ba de dag gis lan gnyis lan gsum du 'di skad ces gsol to/_/skye bo mang po la sman pa dang /_skye bo mang po la bde ba dang /_byang chub sems dpa' rnams kyi dge ba'i rtsa ba yongs su 'grub par bgyi ba'i slad du/_bcom ldan 'das kyis bshad du gsol/_de skad ces 
[\[288a\]]
[\[288a.1\]]gsol pa dang /_sangs rgyas bcom ldan 'das de dag gis rang rang gi bsnyen bkur ba de dag la 'di skad ces bka' stsal to/_/rigs kyi bu dag 'jig rten gyi khams mi mjed ces bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas 
[\[288a.2\]]shAkya thub pa zhes bya ba/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das bzhugs te/_'tsho zhing gzhes pa de snyigs ma lnga dang ldan pa'i 'jig rten 
[\[288a.3\]]gnas par 'dod chags dang /_zhe sdang dang /_gti mug gis gzir ba'i sems can mi gus pa/_dbang po rtul ba/_ngo tsha shes pa dang /_khrel yod pa dang bral ba/_nyon mongs pa can gyi las la spyod pa de lta bu'i sems can rnams kyi sangs rgyas kyi zhing du bla na med pa yang dag par 
[\[288a.4\]]rdzogs pa'i byang chub mngon par rdzogs par sangs rgyas te chos ston to/_/rigs kyi bu dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i sangs rgyas kyi zhing 'jig rten gyi khams mi mjed de na byang chub sems dpa' 
[\[288a.5\]]'jam dpal gzhon nur gyur pa zhes bya ba mthu che ba/_shes pa che ba/_brtson 'grus che ba/_byang chub sems dpa' rnams yang dag par ston par byed pa/_byang chub sems dpa' rnams yang dag par 'dzin du 'jug pa/_byang chub sems dpa' rnams yang dag par gzengs stod pa/_
[\[288a.6\]]byang chub sems dpa' rnams yang dag par rab tu dga' bar byed pa/_byang chub sems dpa' rnams kyi pha'i go 'byed pa/_byang chub sems dpa' rnams kyi ma'i go 'byed pa/_chos thams cad kyi gzhi rab tu 'byed pa'i shes pa la mkhas pa/_chags pa med pa'i shes rab kyi pha 
[\[288a.7\]]rol tu phyin pa thob pa/_thogs pa med pa'i spobs pa dang ldan pa/_gzungs thob pa/_byang chub sems dpa'i yon tan bsam gyis mi khyab pa dang ldan pa zhig 'dug pa de 'di lta ste/_sems can rnams kyi dge ba'i rtsa ba yongs su 'grub par bya ba dang /_byang chub sems 
[\[288b\]]
[\[288b.1\]]dpa'i theg pa pa'i gang zag rnams kyi sangs rgyas kyi chos bsam gyis mi khyab pa yongs su rdzogs par bya ba'i phyir de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la chos kyi zhu ba zhus par gyur te/_rigs kyi bu dag byang chub sems dpa' 
[\[288b.2\]]'jam dpal gzhon nur gyur pa des byang chub sems dpa' gang dag chos bstan pa de nyan cing 'du bar 'gyur ba'i byang chub sems dpa' dpag tu med pa dag phyogs bcu nas bsdu ba'i phyir 'od 'di bkye ste/_rigs kyi bu dag snang ba chen po 'jig rten du byung ba 'di'i rgyu ni de yin/_
[\[288b.3\]]rkyen ni de yin no/_/de skad ces bka' stsal pa dang /_sangs rgyas bcom ldan 'das de dag la bsnyen bkur ba de dag gis 'di skad ces gsol to/_/bcom ldan 'das byang chub sems dpa' 'jam dpal gzhon nur gyur pa de ting nge 'dzin gang la gnas nas 'od 'di lta bu 
[\[288b.4\]]'di 'gyed pa lags/_bka' stsal pa/_ting nge 'dzin kun du snang ba dri med bkod pa ste/_byang chub sems dpa' 'jam dpal gzhon nur gyur pa de ting nge 'dzin de la gnas nas 'od 'di lta bu 'di 'gyed do/_/gsol pa/_bcom ldan 'das sangs rgyas bcom ldan 'das 
[\[288b.5\]]rnams ni 'di ltar gsal ba/_'di ltar rnam par dag pa/_'di ltar lus dang sems dga' ba dang /_mchog tu dga' bar bgyid pa'i 'od 'di lta bu 'gyed par mi mdzad lags so/_/bka' stsal pa/_rigs kyi bu dag byang chub sems dpa' bsdu ba dang /_byang chub sems dpa' 
[\[288b.6\]]bskul ba'i chos kyi rnam grangs rtag tu mi 'chad pa'i phyir ro/_/de nas phyogs bcu'i sangs rgyas kyi zhing dpag tu med/_grangs med/_bsam gyis mi khyab pa gang gA'i klung bye ba'i bye ma snyed dag na sangs rgyas kyi zhing re re nas kyang byang chub sems dpa' dkrigs phrag bye ba khrag khrig 
[\[288b.7\]]'bum phrag dpag tu med/_grangs med/_bsam gyis mi khyab pa dag sangs rgyas bcom ldan 'das de dag ga la ba der dong ste/_lhags nas sangs rgyas bcom ldan 'das de dag gi zhabs la mgo bos phyag 'tshal te/_sangs rgyas bcom ldan 'das de dag la 'di skad ces 
[\[289a\]]
[\[289a.1\]]gsol to/_/bcom ldan 'das sngon ma mthong ma thos pa yon tan du ma dang ldan pa'i 'od 'di lta bu dang /_snang ba 'di lta bu dang /_'bar ba 'di lta bu 'di ga las mchis su'i 'od lags/_de skad ces gsol pa dang /_sangs rgyas bcom ldan 'das de dag gis byang chub 
[\[289a.2\]]sems dpa' de dag la 'di skad ces bka' stsal to/_/rigs kyi bu dag 'jig rten gyi khams mi mjed ces bya ba yod de/_de na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs te 'tsho zhing gzhes la chos 
[\[289a.3\]]kyang ston to/_/de na byang chub sems dpa' 'jam dpal gzhon nur gyur pa zhes bya ba zhig 'dug pa des 'di lta ste/_phyogs bcu'i byang chub sems dpa' rnams bsdu ba'i phyir 'od 'bar ba 'di lta bu 'di bkye'o/_/de skad ces bka' stsal pa dang /_sangs rgyas bcom ldan 'das de dag 
[\[289a.4\]]la byang chub sems dpa' de dag gis 'di skad ces gsol to/_/bcom ldan 'das bdag cag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bya ba dang /_bsnyen bkur bgyi ba dang /_zhu ba dang /_
[\[289a.5\]]zhu blag bgyi ba dang /_byang chub sems dpa' 'jam dpal gzhon nur gyur pa de dang /_de las gzhan pa'i byang chub sems dpa' de dag kyang blta ba'i slad du 'jig rten gyi khams mi mjed der mchi'o/_/bka' stsal pa/_rigs kyi bu dag de'i dus la dbab par shes na deng shig_/
[\[289a.6\]]de nas de'i mod la phyogs bcu'i byang chub sems dpa' dkrigs phrag bye ba khrag khrig 'bum phrag dpag tu med/_grangs med/_bsam gyis mi khyab pa dag skad cig thang cig yud tsam de nyid la 'di lta ste/_dper na mi stobs po che'i lag pa bskum pa las brkyang ba 'am/_brkyang 
[\[289a.7\]]ba las bskum pa tsam la rang rang gi sangs rgyas kyi zhing dag nas mi snang bar gyur nas 'jig rten gyi khams mi mjed 'dir lhags par gyur to/_/de na byang chub sems dpa' la la dag ni me tog gi char dag mngon par rab tu 'bebs shing /_bcom ldan 'das de bzhin gshegs pa 
[\[289b\]]
[\[289b.1\]]dgra bcom pa yang dag par rdzogs pa'i sangs rgyas shAkya thub pa ga la ba der lhags so/_/la la dag ni phye ma dang /_byug pa dang /_me tog phreng dang /_spos kyi char dag dang /_me tog ud pa la dang /_pad ma dang /_ku mu da dang /_pad ma dkar po dang /_tsam pa ka dang /_
[\[289b.2\]]a ti mug ta ka dang /_skya snar dang /_d+ha nu ska ri dang /_sna ma'i me tog dang /_bAr shi ka dang /_bAr shi ka chen po dang /_man dA ra ba dang /_man dA ra ba chen po dang /_pA ru Sha ka dang /_pA ru Sha ka chen po dang /_zla mdog dang /_zla mdog chen po dang /_zla mdog rab mdzes la sogs 
[\[289b.3\]]pa me tog gi rigs rnam pa sna tshogs kyi char dag dang /_spos kyi char dag dang /_phreng ba'i char dag dang /_phye ma'i char dag mngon par rab tu 'bebs shing /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der lhags 
[\[289b.4\]]so/_/byang chub sems dpa' la la dag ni sil snyan 'bum phrag du ma dag rab tu gsil zhing bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der lhags so/_/byang chub sems dpa' la la dag ni de bzhin 
[\[289b.5\]]gshegs pa la bstod pa'i sgra dbyangs re res kyang stong gsum gyi stong chen po'i 'jig rten gyi khams rnams su sgra dbyangs kyis go bar byed cing lhags te/_de lta bu'i bkod pa rnam pa sna tshogs dag gis bcom ldan 'das de bzhin gshegs pa dgra bcom pa yang dag par rdzogs 
[\[289b.6\]]pa'i sangs rgyas shAkya thub pa ga la ba der lhags so/_/byang chub sems dpa' de dag 'jig rten gyi khams mi mjed 'dir lhags ma thag tu de nas de'i mod la 'di lta ste/_byang chub sems dpa' de dag gi mthus stong gsum gyi stong chen po'i 'jig rten gyi khams 'di na 
[\[289b.7\]]sems can dmyal ba dang /_dud 'gro'i skye gnas dang /_gshin rje'i 'jig rten gyi sems can gang ji snyed yod pa de dag thams cad nye bar zhi bar gyur to/_/sems can gang la yang 'dod chags kyis gnod pa med/_zhe sdang gis ma yin/_gti mug gis ma yin/_
[\[290a\]]
[\[290a.1\]]nga rgyal gyis ma yin/_phrag dog gis ma yin/_ser snas ma yin/_'chab pas ma yin/_khro bas ma yin/_yongs su gdung bas ma yin te/_sems can thams cad byams pa'i sems dang /_mchog tu dga' ba'i sems dang ldan par gyur to/_/de nas byang 
[\[290a.2\]]chub sems dpa' dkrigs phrag bye ba khrag khrig 'bum phrag dpag tu med/_grangs med/_bsam gyis mi khyab pa de dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der dong ste lhags nas bcom ldan 'das de bzhin 
[\[290a.3\]]gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal te/_bcom ldan 'das la lan gsum bskor ba byas nas steng gi bar snang la lus mi snang bar byas te/_lus thams cad rnam par 'jig pa zhes bya ba'i ting nge 'dzin la snyoms 
[\[290a.4\]]par zhugs nas rang rang gi smon lam las byung ba'i pad ma kha dog sna tshogs 'dab ma 'bum phrag du ma dang ldan pa'i pad ma'i snying po dag la skyil mo krung bcas te 'dug par gyur to/_/de nas gnas brtan 'od srung chen po'i chos kyi cho 'phrul chen po ngo mtshar rmad du byung ba de dang /_me tog 
[\[290a.5\]]gi char dang /_spos kyi char dang /_phye ma'i char de dag dang /_sil snyan 'bum phrag mang po sgra 'byin pa de dag dang /_snang ba chen po de yang mthong /_gling chen po bzhi pa'i 'jig rten gyi khams 'di me tog dag gis pus mo nub tsam du khebs par gyur pa yang mthong /_'khor phal 
[\[290a.6\]]po che lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa dang /_dge slong dang /_dge slong ma dang /_dge bsnyen dang /_dge bsnyen ma de dag thams cad kyi lus gser gyi kha dog lta bur 
[\[290a.7\]]snang ba dag kyang mthong ngo /_/de nas gnas brtan 'od srung chen po stan las langs te/_chos gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la tshigs su bcad pa 'di dag 
[\[290b\]]
[\[290b.1\]]gis mngon par bstod do/_/rab dga' bde ba stsol ba shin tu dri ma med pa'i zhal/_/mi yi dam pa stobs bcu yon tan brgya dag nges bsags pa/_/bsam yas gzhal du ma mchis yid gnyis mun pa sel ba bo/_/sa bla lha yul rnam par rgyu ba khyod dang mtshungs ma mchis/_/bskal pa 
[\[290b.2\]]khrag khrig phrag brgyar sbyin dang dul ba legs par spyad/_/bde gshegs khyod kyi tshul khrims mtshungs pa ma mchis gnas ma mchis/_/bzod stobs shin du stobs dang ldan pa stobs bcu'i stobs ldan pa/_/yon tan mnga' ba 'dzum mdzad bdag gi the tshom bsal du gsol/_/
[\[290b.3\]]sems can sdug bsngal gzigs nas bskal pa brgya dag rnam spyad kyang /_/skyo zhing spong ba mi mnga' dgyes pa gzhal du ma mchis brnyes/_/sras dang sras mo btsun mo rgyal srid spyan dang sna tshogs btang /_/spyan dgyes thams cad gtong ba bdag gi the tshom bsal du gsol/_/khyod 
[\[290b.4\]]kyis sngon chad chibs dang glang po shing rta dpung chung stsal/_/gtong la dgyes pas dbu dang na bza' khrag khrig brgya yang btang /_/thub pas zhal zas stsang nan de bzhin pho brang dkor yang stsal/_/sbyin dang gtong la rtag tu dgyes pa bde gshegs khyod la zhu/_/stong pa'i 
[\[290b.5\]]chos rnams nges par brten cing thugs la legs dgongs pas/_/rdul bral sku lus gtubs kyang sdug bsngal 'khrug pa mi mnga' zhing /_/gsungs zhes zhus na bzod pa gsung ba'i stobs la brtson pa yi/_/yon tan mnga' ba rdul dang bral ba khyod la zhu ba 'tshal/_/'dod 
[\[290b.6\]]chags zhe sdang dag gis rab dkrugs rmongs shing kun dkris la/_/bdag tu 'du shes brtson pa'i sems can sdug bsngal gzigs nas ni/_/thugs rje bskyed nas bskal pa brgya dag srid pa 'dir spyad pa/_/dpa' bo lam rab ston par mdzad pa bdag gi skyabs gyur cig_/
[\[290b.7\]]bde gshegs legs pa mdzad pa khyod ni 'gro la thogs mi mnga'/_/spyad pa legs par spyad pas rdzu 'phrul zhabs dang ye shes brnyes/_/bdag dang sems can rnam par gshig cing stong pa'i chos la brtson/_/shin tu dri ma ma mchis bsam bsgom bdag gi the tshom khum/_/
[\[291a\]]
[\[291a.1\]]khyod kyis sngon ni sbyin dang tshul khrims bzod pa brtson 'grus dang /_/bsam gtan shes rab snying rje byams pa mtshungs pa ma mchis bsten/_/khyod kyi yon tan bsam gyis mi khyab chu 'dzin rgya mtsho bzhin/_/'byung gnas bzang po shin tu gnas pa bdag gi 
[\[291a.2\]]skyabs gyur cig_/rdul bral khyod kyis sku lus dum bu dum bur bcad cing ni/_/srang la gcal ba mdzad cing dam dum lhag rol ma lus par/_/sku kun ril gyis btang ste phug ron phru gu gcig ma btang /_/rdul bral 'od mdzad thugs rje mnga' ba the tshom gcad du gsol/_/lha 
[\[291a.3\]]tshogs gnas pa'i ri bo g.yos shing dgung ni rdib gyur la/_/lha ma yin gyi tshogs kyi gnas mal rgya mtsho bas gyur cing /_/mkha' la gnas shing rgyu ba'i dgung zla dog sar lhung gyur kyang /_/rgyal ba drang po mdzad pa khyod ni log pa'i tshig mi gsung /_/de nas gnas brtan 'od 
[\[291a.4\]]srung chen pos bcom ldan 'das la tshigs su bcad pa de dag gis mngon par bstod nas bcom ldan 'das la 'di skad ces gsol to/_/bcom ldan 'das snang ba chen po 'jig rten du byung zhing ngo mtshar rmad du byung ba'i mtshan ma rgya chen po 'di lta bu gda' ba 'di'i rgyu ni gang lags 
[\[291a.5\]]rkyen ni gang lags/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung 'di lta bu'i gtam dris pas khyod la ci zhig bya thong shig_/'di ni nyan thos dang /_rang sangs rgyas thams cad kyis ma 
[\[291a.6\]]yin no/_/gal te de bzhin gshegs pas gnas 'di bstan par gyur na lha dang bcas pa'i 'jig rten 'di la rmongs shing bslang par 'gyur ro/_/gsol pa/_bcom ldan 'das de bzhin gshegs pas skye bo mang po la sman pa dang /_skye bo mang po la bde ba'i slad du bshad du 
[\[291a.7\]]gsol/_de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung de'i phyir legs par nyon la rab tu yid la zung shig dang bshad par bya'o/_/gnas brtan 'od srung chen pos bcom ldan 'das legs so 
[\[291b\]]
[\[291b.1\]]zhes bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/'od srung 'di na 'jam dpal gzhon nur gyur pa kun du snang ba dri med bkod pa zhes bya ba'i ting nge 'dzin la snyoms par zhugs te/_de'i mthus phyogs bcu'i sangs rgyas kyi zhing gang gA'i 
[\[291b.2\]]klung bye ba'i bye ma snyed dag 'od kyis snang bar byas nas 'od des phyogs bcu'i byang chub sems dpa' dkrigs phrag bye ba khrag khrig 'bum phrag dpag tu med/_grangs med/_bsam gyis mi khyab pa dag yang dag par bskul te/_'jig rten gyi khams mi mjed 'dir lhags nas de dag 
[\[291b.3\]]gis da gzod nga'i rkang pa la mgo bos phyag byas te/_nga la lan gsum bskor ba byas nas steng gi bar snang la ta la bdun srid tsam na pad ma dag la 'khod do/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das byang chub 
[\[291b.4\]]sems dpa' de dag gi mthus me tog gi char 'di lta bu 'di dag rab tu bab cing spos kyi char dag dang /_phye ma'i char 'di dag kyang rab tu bab la/_sil snyan 'bum phrag mang po dag kyang ma dkrol bar sgra 'byin lags sam/_bcom ldan 'das kyis bka' stsal pa/_'od srung de de 
[\[291b.5\]]bzhin te/_byang chub sems dpa' de dag gi mthus me tog gi char 'di lta bu 'di dag rab tu bab cing spos kyi char dag dang /_phye ma'i char 'di dag kyang rab tu bab la/_sil snyan 'bum phrag mang po dag kyang ma dkrol bar sgra 'byin to/_/gsol pa/_bcom ldan 'das 'di na byang 
[\[291b.6\]]chub sems dpa' 'ga' yang mi gda'o/_bcom ldan 'das kyis bka' stsal pa/_'od srung de dag ni nyan thos rnams dang /_rang sangs rgyas dag gis blta bar mi nus so/_/de ci'i phyir zhe na/_'od srung 'di ltar nyan thos dang /_rang sangs rgyas rnams ni byang chub sems dpa' 
[\[291b.7\]]rnams snying rje chen po gang dang /_byams pa chen po gang dang /_phan par 'dod pa gang dang /_spyod pa gang la gnas pa dang /_byang chub sems dpa' rnams sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab gang la gnas 
[\[292a\]]
[\[292a.1\]]pa de la mi gnas shing byang chub sems dpa' rnams gang la spyod pa'i lhag pa'i bsam pa de la yang mi spyod pa'i phyir ro/_/'od srung byang chub sems dpa' de dag ni lus thams cad rnam par 'jig pa zhes bya ba'i ting nge 'dzin la snyoms par zhugs pas de dag ni nyan thos 
[\[292a.2\]]rnams dang /_rang sangs rgyas dag gis blta bar mi nus te/_de bzhin gshegs pa rnams kyis gzigs pa kho nar zad do/_/'od srung rigs kyi bu de dag ni 'di ltar sa la gnas pa'i byang chub sems dpa' rnams dang /_theg pa la gsar du zhugs pa'i byang chub sems dpa' rnams 
[\[292a.3\]]kyis kyang re shig mi mthong na nyan thos dang /_rang sangs rgyas rnams kyis mthong bar 'gyur ba lta ci smos te de ni gnas med do/_/de skad ces bka' stsal pa dang /_bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das byang chub sems dpa' 
[\[292a.4\]]chos du dag dang /_spyod pa ci 'dra ba dang /_dge ba'i rtsa ba ji lta bu dag dang ldan na byang chub sems dpa'i ting nge 'dzin lus thams cad rnam par 'jig pa 'thob par 'gyur lags/_bcom ldan 'das kyis bka' stsal pa/_'od srung byang chub sems dpa' chos bcu dang ldan na/_byang 
[\[292a.5\]]chub sems dpa'i ting nge 'dzin lus thams cad rnam par 'jig pa 'thob par 'gyur te/_bcu gang zhe na/_lhag pa'i bsam pa la yang dag par 'jug pa dang /_sems can thams cad yongs su mi gtong ba dang /_snying rje chen po yongs su rdzogs par byed pa dang /_mtshan ma thams cad 
[\[292a.6\]]rnam par 'jig pa dang /_sangs rgyas kyi chos thams cad la lhag par dmigs shing de la rlom sems med pa dang /_nyan thos dang /_rang sangs rgyas kyi sa la lhag par dmigs pa med cing de las ye shes yongs su tshol ba dang /_lus dang srog kyang yongs su gtong na dngos po gzhan dag 
[\[292a.7\]]lta ci smos te/_bdog pa thams cad yongs su gtong ba dang /_tshogs dpag tu med pa yongs su 'dzin cing tshogs des rlom sems med pa dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dpag tu med pa yongs su 
[\[292b\]]
[\[292b.1\]]rdzogs par byed cing pha rol du phyin pa de dag la rtog pa med pa dang /_bdag gis sems can thams cad sangs rgyas kyi chos rnams la bkod nas phyis byang chub kyi shing drung du 'gro bar bya'o snyam yang sems can rnams dang byang chub mi dmigs pa ste/_'od srung byang chub sems dpa' chos 
[\[292b.2\]]bcu po de dag dang ldan na byang chub sems dpa'i ting nge 'dzin lus thams cad rnam par 'jig pa thob par 'gyur ro/_/de skad ces bka' stsal pa dang /_bcom ldan 'das la gnas brtan 'od srung chen pos 'di skad ces gsol to/_/bcom ldan 'das ji tsam du bcom ldan 'das 
[\[292b.3\]]de bzhin gshegs pa nyan thos kyi theg pa pa dang /_rang sangs rgyas kyi theg pa pas nam yang sems 'ga' yang ma bskyed pa'i legs par gsungs pa gsung ba ni bcom ldan 'das ngo mtshar lags te/_bdag gis sems can thams cad dgra bcom pa nyid kyi chos rnams la 
[\[292b.4\]]yang dgong par bgyi na sangs rgyas kyi chos rnams la lta smos kyang ci 'tshal lags/_bcom ldan 'das kyis bka' stsal pa/_'od srung de lta bas na nyan thos dang /_rang sangs rgyas rnams kyis ni lus thams cad rnam par 'jig pa'i ting nge 'dzin la snyoms par 'jug par mi 
[\[292b.5\]]nus te/_ting nge 'dzin de'i ming yang ma shes na snyoms par 'jug par 'gyur ba lta ci smos te de ni gnas med do/_/de skad ces bka' stsal pa dang /_bcom ldan 'das la gnas brtan 'od srung chen pos 'di skad ces gsol to/_/bcom ldan 'das bdag gis byang chub sems 
[\[292b.6\]]dpa' de dag blta bar bgyi'o/_/de ci'i slad du zhe na/_bcom ldan 'das skyes bu dam pa de lta bu de dag mthong bar dka' ba'i slad du'o/_/bcom ldan 'das kyis bka' stsal pa/_'od srung 'jam dpal gzhon nur gyur pa 'das kyi bar du khyod re shig sdod cig dang /_de nas byang 
[\[292b.7\]]chub sems dpa' de dag ting nge 'dzin de las ldang zhing de'i 'og tu mthong bar 'gyur ro/_/'od srung de lta mod kyi khyod nyid ting nge 'dzin rnams kyi gnas thob pa yin gyis byang chub sems dpa' de dag spyod lam ji lta bus gnas pa rtogs shig_/de nas gnas brtan 'od srung chen 
[\[293a\]]
[\[293a.1\]]pos bcom ldan 'das kyi ltar mnyan nas byang chub sems dpa' de dag spyod lam ji lta bus gnas pa blta ba'i phyir de'i tshe sangs rgyas kyi mthu dang /_rang gi stobs bskyed pas ting nge 'dzin nyi khri la snyoms par zhugs shing rnam par langs kyang de dag ma mthong ste/_byang chub sems 
[\[293a.2\]]dpa' de dag gi 'ong ba dang /_'gro ba yang ma shes/_de dag gi gnas dang rab tu gnas pa yang ma shes/_ci byed pa dang /_ci ston pa dag kyang thams cad kyi thams cad du ma shes ma mthong ngo /_/de nas bcom ldan 'das la gnas brtan 'od srung chen pos 'di skad ces gsol to/_/bcom 
[\[293a.3\]]ldan 'das 'di ltar bdag ting nge 'dzin nyi khri la snyoms par zhugs kyang byang chub sems dpa' de dag ma mthong ba ni bcom ldan 'das ngo mtshar lags so/_/bde bar gshegs pa shin tu ngo mtshar lags so/_/bcom ldan 'das byang chub sems dpa' de dag da dung thams cad mkhyen pa nyid ma thob 
[\[293a.4\]]par de ltar zhi ba'i ting nge 'dzin bsgrubs pas kyang de lta lags na byang chub sems dpa' gang dag thams cad mkhyen pa'i ye shes thob pa dag lta smos kyang ci 'tshal te/_bcom ldan 'das rigs kyi bu dang /_rigs kyi bu mo su zhig bla na med pa yang dag par rdzogs pa'i byang chub tu sems bskyed par mi 
[\[293a.5\]]bgyid/_bcom ldan 'das gal te byang chub sems dpa' lus thams cad rnam par 'jig pa'i ting nge 'dzin 'di nyid kyi slad du go cha 'tshal bar bgyid pa ni go cha legs par 'tshal ba lags pas ting nge 'dzin 'di ni slad kyis kyang yongs su gtang bar mi bgyi'o/_/bcom ldan 'das kyis bka' stsal pa/_
[\[293a.6\]]'od srung de de bzhin no/_/ji skad smras pa de bzhin te/_'di ni nyan thos dang /_rang sangs rgyas thams cad kyis yang ma yin na sems can gzhan dag gi lta smos kyang ci dgos/_de nas gnas brtan shA ri'i bu 'di snyam du sems te/_bdag ni de bzhin gshegs pas shes rab can rnams kyi 
[\[293a.7\]]mchog tu bstan pa yin gyis/_byang chub sems dpa' de dag spyod lam ji lta bus gnas pa bdag gis brtag par bya'o snyam mo/_/de nas gnas brtan shA ri'i bu byang chub sems dpa' de dag blta ba'i phyir ting nge 'dzin sum khri la snyoms par zhugs shing rnam par langs kyang de dag gi mtshan ma yang 
[\[293b\]]
[\[293b.1\]]shes par ma nus so/_/de nas gnas brtan rab 'byor 'di snyam du sems te/_bdag gis byang chub sems dpa' de dag blta bar bya'o snyam mo/_/de nas gnas brtan rab 'byor byang chub sems dpa' de dag blta ba'i phyir sangs rgyas kyi mthu dang /_rang gi stobs bskyed pas ting nge 'dzin bzhi khri 
[\[293b.2\]]la snyoms par zhugs shing rnam par langs kyang de dag gis 'ong ba dang /_'gro ba yang ma shes/_'greng ba yang ma mthong /_'chag pa yang ma mthong /_'dug pa yang ma mthong /_nyal bar yang ma mthong ste/_de dag blta bar ma nus so/_/de nas gnas brtan rab 'byor gyis bcom ldan 
[\[293b.3\]]'das kyi zhabs gnyis la gtugs nas bcom ldan 'das la 'di skad ces gsol to/_/bcom ldan 'das bdag ni de bzhin gshegs pas nyon mongs pa ma mchis pa la gnas pa rnams kyi mchog tu bstan te/_bdag zhi ba'i ting nge 'dzin rnams thob pa lags pas bcom ldan 'das 
[\[293b.4\]]bdag gal te gling chen po bzhi pa'i 'jig rten gyi khams 'di rnga bo che'i sbubs gcig tu gyur cing gling chen po bzhi pa'i 'jig rten gyi khams cig shos kyang rnga bo che'i sbubs gcig tu gyur la/_der mi la la zhig skyes nas der ri rab tsam gyi rnga shing thogs te/_bdag ting nge 'dzin la snyoms par 
[\[293b.5\]]zhugs pa'i mdun du mchis nas sug las gzhan mi bgyid par bskal pa'i bar du rgyun mi 'chad par rnga bo che de gnyis brdungs par gyur kyang bcom ldan 'das bdag nyon mongs pa ma mchis par gnas pa'i slad du de ltar bsgrubs te zhi ba'i ting nge 'dzin rnams thob pa la re shig bskal pa 'das par 
[\[293b.6\]]gnas pa'i rnga bo che de gnyis kyi sgra de dag bdag gi rna ba'i rnam par rig pa tsam du yang grags par mi 'gyur na des ting nge 'dzin de las slongs pa lta smos kyang ci 'tshal te/_de ni gnas ma mchis lags na bcom ldan 'das bdag nyon mongs pa ma mchis par gnas pa de lta bu dang ldan zhing ye shes de 
[\[293b.7\]]lta bu dang ldan pas byang chub sems dpa' de dag blta ba'i slad du ting nge 'dzin bzhi khri la snyoms par zhugs shing rnam par langs kyang de dag ma mthong ste/_de dag gi gnas kyang ma 'tshal lags so/_/bcom ldan 'das gal te byang chub sems dpa' rnams kyis ye shes de lta bu yongs 
[\[294a\]]
[\[294a.1\]]su tshol ba na sems can re re'i slad du bskal pa gang gA'i klung gi bye ma snyed du sems can dmyal ba chen por sreg par gyur kyang spro bar bgyi zhing bcom ldan 'das byang chub sems dpa' rnams kyis ye shes bsam gyis mi khyab pa de lta bu yongs su gtang bar mi bgyi'o/_/
[\[294a.2\]]bcom ldan 'das gal te bdag len pa ma mchis par zag pa rnams las sems rnam par grol bar ma gyur na ni bdag slad ma'i mtha'i mur thug par 'khor bar spyod cing de lta bu'i theg pa chen po yang yongs su spong bar mi bgyid do/_/de nas bcom ldan 'das kyis gnas brtan rab 'byor la legs 
[\[294a.3\]]so zhes bya ba byin te/_rab 'byor khyod kyis lhag pa'i bsam pa de lta bus tshig de skad smras pa legs so legs so/_/rab 'byor khyod gal te phung po 'di dag nyid kyis yongs su mya ngan las 'da' bar ma gyur du zin na khyod dge ba'i rtsa ba 'dis 'khor los sgyur ba'i rgyal srid gang gA'i klung 
[\[294a.4\]]gi bye ma snyed du 'jug cing bla na med pa yang dag par rdzogs pa'i byang chub tu mngon par rdzogs par 'tshang rgya bar yang 'gyur ro/_/rab 'byor stong gsum gyi stong chen po'i 'jig rten gyi khams kyi sems can ji snyed pa de dag mang ba yin nam/_gsol pa/_bcom ldan 'das mang lags so/_/bde 
[\[294a.5\]]bar gshegs pa mang lags so/_/bka' stsal pa/_rab 'byor yongs su brtag pa'i phyir gal te sems can de dag thams cad dge slong rab 'byor dang /_shA ri'i bu dang /_'od srung chen po ci 'dra ba de lta bu'i shes pa dang ldan par gyur la/_rab 'byor nyan thos chen po de lta bu de 
[\[294a.6\]]dag gis byang chub sems dpa' de dag blta ba'i phyir bskal pa bye ba khrag khrig 'bum phrag du mar brtags kyang mthong bar mi nus so/_/de ci'i phyir zhe na/_rab 'byor nyan thos dang /_rang sangs rgyas rnams ni byang chub sems dpa' rnams chos gang dag la spyod pa de dag la mi spyod pa'i 
[\[294a.7\]]phyir te/_rab 'byor de ni nyan thos dang /_rang sangs rgyas thams cad kyi gnas ma yin no/_/bstan pa 'di bshad pa na lha dang mi'i skye dgu rnams las srog chags brgyad khri bzhi stong bla na med pa yang dag par rdzogs pa'i byang chub tu sems skyes so/_/de nas 'jam dpal gzhon nur 
[\[294b\]]
[\[294b.1\]]gyur pa gnas de nyid na 'dug pa 'di snyam du sems te/_byang chub sems dpa' bye ba khrag khrig 'bum phrag mang po 'di dag 'dus kyis/_bdag gis lha 'bum phrag mang po dag kyang bsdu bar bya'o snyam mo/_/de nas 'jam dpal gzhon nur gyur pas de'i tshe ji lta bu'i rdzu 'phrul mngon 
[\[294b.2\]]par 'du bya ba mngon par 'dus byas na 'di lta bur 'gyur ba'i rdzu 'phrul mngon par 'du bya ba mngon par 'dus byas pas pad ma'i shing rta'i phang lo tsam 'dab ma ni gser/_sdong bu ni dngul/_snying po ni rin po che dpal gyi snying po/_ze ba ni bai DUr+ya las byas pa bye ba khrag khrig 'bum phrag 
[\[294b.3\]]brgyad cu rtsa bzhi mngon par sprul cing pad ma de dag la byang chub sems dpa'i lus gser gyi kha dog lta bu skyes bu chen po'i mtshan sum cu rtsa gnyis dang ldan pa dpal dang ldan pa/_kha dog dang ldan pa/_gzi brjid dang ldan pa/_'od gsal ba dag pad ma'i snying po dag gi dbus na skyil mo 
[\[294b.4\]]krung gis 'dug pa'i lus gzugs dag kyang mngon par sprul to/_/de nas pad ma de dag rgyal chen bzhi'i lha'i ris nas bzung ste/_sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed dang /_tshangs ris dang /_tshangs pa kun 
[\[294b.5\]]'khor dang /_tshangs pa'i mdun na 'don dang /_tshangs chen dang /_'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_sprin med dang /_bsod nams skyes dang /_'bras bu che dang /_mi che ba dang /_mi gdung ba dang /_
[\[294b.6\]]gya nom snang ba dang /_shin tu mthong ba dang /_'og min gyi lha'i ris kyi bar dang /_de bzhin du stong gsum gyi stong chen po'i 'jig rten gyi khams 'di'i rgyal chen bzhi'i lha'i ris ther 'bum nas 'og min gyi lha'i ris kyi bar gyi 'dod pa na spyod pa dang /_gzugs na spyod pa'i lha 
[\[294b.7\]]rnams kyi gnas ji snyed pa thams cad du 'dong zhing sgra sgrogs par byed/_dbyangs rjod par byed/_yang dag par skul bar byed de/_byang chub sems dpa'i lus gzugs de dag stong gsum gyi stong chen po'i 'jig rten gyi khams 'di na rnam par rgyu ba'i tshe tshigs su bcad pa 'di dag 
[\[295a\]]
[\[295a.1\]]smras so/_sangs rgyas nyi ma'i rtsa lag rnams/_/'jig rten du ni lan 'ga' 'byung /_/u dum ba ra'i me tog ltar/_/sangs rgyas de bzhin shin tu dkon/_/shAkya seng ge mi yi mchog_/de ni 'jig rten 'dir byung ste/_/sdug bsngal thams cad 
[\[295a.2\]]zad byed pa'i/_/chos ni yang dag de ston mdzad/_/lha yi 'dod pa yid dga' la/_/ji snyed yun ring spyad byas na/_/gang du tshor ba myong 'gyur ba'i/_/ngan song rnams su 'gro bar 'gyur/_/ji srid 'dod pa rnams bsten pa/_/srid pa phyir zhing rab tu 'phel/_/khams gsum 
[\[295a.3\]]'khor ba'i srog chags la/_/bde ba yod pa ma yin no/_/sangs rgyas 'byung ba rab dkon dang /_/khom pa dam pa rnyed nas ni/_/gang dag bag med mi rtogs pa/_/de dag sdug bsngal zad mi 'gyur/_/sangs rgyas blta phyir deng la ni/_/chos kyi dam pa nyan par gyis/_/'jig 
[\[295a.4\]]rten 'dren pa 'das 'og tu/_/phyi dus 'gyod par ma byed cig_/mi rnams gang dag rtag myos shing /_/'jigs chen bdud kyi zhags pa yi/_/bag med spyod par byed rnams la/_/thar pa yod par ga la 'gyur/_/da ni 'di skad smra bar bya/_/bsod nams byas pa'i sems can gang /_/
[\[295a.5\]]sum cu rtsa gnyis mtshan mnga' ba'i/_/rdzogs sangs rgyas dang myur phrad byos/_/gang dag byams pa bsam yas pa'i/_/'jig rten mgon rnams ma gtogs par/_/sems can rnams kyi skyabs gzhan med/_/dpung gnyen gzhan yang yod ma yin/_/skyob pa shAkya seng ge 
[\[295a.6\]]yis/_/tshad med bsam gyis mi khyab pa'i/_/bskal pa bye bar spyad mdzad nas/_/ye shes dam pa brnyes nas ni/_/gang la sems can mi dmigs shing /_/srog dang gang zag yod min pa'i/_/chos mchog zhi ba zab mo dang /_/mthong bar dka' bar rab tu ston/_/rtag 
[\[295a.7\]]pa dang ni de bzhin du/_/chad pa 'ang rab tu spangs gyur cing /_/mtshan ma thams cad spangs pa'i chos/_/srog chags rnams la ston par mdzad/_/gang la 'jig rten mi gnas pa'i/_/stong nyid mtshan ma med pa dang /_/smon par byed pa ma yin pa'i/_/yang dag mtha' ni 
[\[295b\]]
[\[295b.1\]]rab tu ston/_/rtags med mtshan ma yod min zhing /_/skye med 'byung ba med pa dang /_/'ong ba med cing 'gro med pa'i/_/chos ni mkhas pa ston par mdzad/_/zad med 'byung ba yod min zhing /_/rang bzhin gyis ni dngos med dang /_/bltar med mtshan ma yod min pa/_/ston kyang 
[\[295b.2\]]rlom pa'i sems mi mnga'/_/sems can gang yang skye med cing /_/'ga' yang 'chi ba yod ma yin/_/mya ngan 'das pa'ang gang yang med/_/sems can 'byung ba'ang yod ma yin/_/skad kyis chos rnams bstan byas kyang /_/skad la rten pa yod min zhing /_/yi ge rnams 
[\[295b.3\]]dang bral ba'i chos/_/mi yi 'dren pa ston par mdzad/_/gang la rlung ni mi gnas shing /_/chu dang me yang mi dmigs la/_/sar yang rtog pa med pa'i chos/_/spyan dang ldan pa ston par mdzad/_/gzugs dang tshor ba 'du shes dang /_/'du byed rnams dang rnam shes ni/_/stong 
[\[295b.4\]]zhing phung po lnga po dag_/dngos po med pa ston par mdzad/_/mig dang rna ba sna dang ni/_/lce dang lus dang de bzhin yid/_/rang bzhin stong par ston mdzad kyang /_/stong pa de yang dmigs su med/_/gzugs dang sgra dang dri rnams dang /_/ro dang reg bya yid 'ong ba/_/de dag rnam 
[\[295b.5\]]par rtog pas bskyed/_/rtog pa'ang rang bzhin stong pa yin/_/de ltar sangs rgyas skyob pa ni/_/srog chags rnams la chos ston gyis/_/gang dag sdug bsngal thar 'dod pa/_/de dag rnam 'dren drung du shog_/de nas byang chub sems dpa' sprul pa de dag gis stong 
[\[295b.6\]]gsum gyi stong chen po'i 'jig rten gyi khams 'dir tshigs su bcad pa de dag gis chos bstan pas 'dod pa na spyod pa dang /_gzugs na spyod pa'i lha'i bu rnams las lha bye ba phrag dgu bcu rtsa drug ni chos rnams la chos kyi mig rdul med cing dri ma dang bral ba rnam par dag go_/
[\[295b.7\]]lha'i bu khri nyis stong gis ni 'dod chags dang bral ba rjes su thob po/_/lha'i bu sa ya phrag gsum dang nyis 'bum ni byang chub tu sems skyes so/_/byang chub sems dpa'i theg pa la yang dag par zhugs pa'i lha'i bu khris ni mi skye ba'i chos la bzod pa thob par gyur to/_/
[\[296a\]]
[\[296a.1\]]de'i tshe byang chub sems dpa'i lus gzugs de dag gis lha'i bu gang dag yang dag par bskul ba de dag las lha'i bu 'bum phrag dpag tu med grangs med pa dag skad cig thang cig yud tsam cig gis bcom ldan 'das de bzhin gshegs pa dgra bcom pa yang 
[\[296a.2\]]dag par rdzogs pa'i sangs rgyas shAkya thub pa ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'khod do/_/lha'i me tog ud pa la dang /_ku mu da dang /_pad ma dkar po 
[\[296a.3\]]dang /_man dA ra ba dang /_man dA ra ba chen po dag dang /_phye ma dang /_spos dang /_byug pa dag gis de bzhin gshegs pa la mngon par gtor to/_/steng gi bar snang la yang lha'i glu dbyangs mang po dag rab tu len par gyur to/_/de'i tshe na gling chen po bzhi pa'i 'jig rten gyi khams 
[\[296a.4\]]'dir gang du lha'i bu gzi brjid che ba/_gzi brjid che ba dag gis khyab par ma gyur pa'i sa'i phyogs tha na 'khar ba gzugs pa'i gtos tsam yang med pa de snyed kyi lha'i bu dag 'dus par gyur cing gling chen po bzhi pa'i 'jig rten gyi khams 'di yang me tog dag gis pus mo 
[\[296a.5\]]nub tsam du khebs par gyur to/_/de nas lha'i bu blo gros rab gnas dang /_lha'i bu mtshams [{]bzangs [,]bzang [}]dang /_lha'i bu dri med dang /_lha'i bu ngo tsha shes pa'i nor can zhes bya ba lha bye ba phrag dgu bcu rtsa drug po thams cad kyang byang chub sems dpa'i theg pa la yang dag par zhugs pa sha stag 
[\[296a.6\]]gis yongs su bskor cing mdun du bdar nas 'jam dpal gzhon nur gyur pa'i gnas ga la ba der dong ste lhags nas 'jam dpal gzhon nur gyur pa'i gnas kyi phyi rol nas lan bdun bskor ba byas te/_me tog man dA ra ba'i char dag mngon par rab tu phab bo/_/me tog man dA ra ba'i 
[\[296a.7\]]char de dag gis 'jam dpal gzhon nur gyur pa'i gnas su me tog gi phung po 'phang du dpag tshad bcu pa kun nas gnas par gyur to/_/de nas 'jam dpal gzhon nur gyur pas byin gyi rlabs ji lta bus byin gyis brlabs na 'di lta bur 'gyur ba'i byin gyi rlabs kyis brlabs 
[\[296b\]]
[\[296b.1\]]pas stong gsum gyi stong chen po'i 'jig rten gyi khams 'di'i steng gi bar snang la me tog gi dra ba kun nas bkram par gyur to/_/me tog gi 'od des stong gsum gyi stong chen po'i 'jig rten gyi khams 'di kun du khyab par gyur to/_/de nas 'jam dpal gzhon nur gyur pa 
[\[296b.2\]]rang gi gnas nas byung ste/_smon lam las byung ba'i stan la 'dug go_/de nas lha'i bu blo gros rab gnas kyis 'jam dpal gzhon nur gyur pa'i rkang pa gnyis la gtugs so/_/lha'i bu de dag thams cad kyis kyang 'jam dpal gzhon nur gyur pa'i rkang pa gnyis la 
[\[296b.3\]]gtugs so//_//bam po gnyis pa/_de nas 'jam dpal gzhon nur gyur pa 'di snyam du sems te/_bcom ldan 'das kyi spyan sngar bdag su dang lhan cig tu dri ba bstan pa bshad par bya/_bsam gyis mi khyab pa'i gzhi rnams dang /_shes par dka' ba'i 
[\[296b.4\]]gzhi rnams dang /_gnas med pa'i gzhi rnams dang /_spros pa med pa'i gzhi rnams dang /_spros pa dang bral ba'i gzhi rnams dang /_brjod du med pa'i gzhi rnams dang /_bstan du med pa'i gzhi rnams dang /_zab mo'i gzhi rnams dang /_bden pa'i gzhi rnams dang /_
[\[296b.5\]]chags pa med pa'i gzhi rnams dang /_mi phyed pa'i gzhi rnams dang /_stong pa nyid kyi gzhi rnams dang /_mtshan ma med pa'i gzhi rnams dang /_smon pa med pa'i gzhi rnams dang /_de bzhin nyid bstan pa'i gzhi rnams dang /_yang dag pa'i mtha'i gzhi rnams dang /_chos kyi 
[\[296b.6\]]dbyings kyi gzhi rnams dang /_mtshungs pa med pa'i gzhi rnams dang /_blang ba med pa'i gzhi rnams dang /_dor ba med pa'i gzhi rnams dang /_sangs rgyas kyi gzhi rnams dang /_chos kyi gzhi rnams dang /_dge 'dun gyi gzhi rnams dang /_ye shes yongs su rdzogs pa 
[\[296b.7\]]'thob pa'i gzhi rnams dang /_khams gsum mnyam pa nyid kyi gzhi rnams dang /_chos thams cad mi dmigs pa'i gzhi rnams dang /_chos thams cad skye ba med par bstan pa'i gzhi rnams dang /_seng ge'i gzhi rnams dang /_dpa' bo'i gzhi rnams dang /_gzhi med pa'i 
[\[297a\]]
[\[297a.1\]]gzhi de dag bstan pa na snod du 'gyur ba ni su yod snyam mo/_/de nas yang 'jam dpal gzhon nur gyur pa 'di snyam du sems te/_lha'i bu blo gros rab gnas 'di ni sngon gyi rgyal ba la lhag par bya ba byas pa/_zab mo la bzod pa/_thogs pa med pa'i spobs 
[\[297a.2\]]pa dang ldan pa yin gyis bcom ldan 'das kyi spyan sngar bdag 'di dang lhan cig tu dri ba bstan pa bshad par bya'o snyam mo/_/de nas 'jam dpal gzhon nur gyur pas lha'i bu blo gros rab gnas la 'di skad ces smras so/_/lha'i bu khyod ni zab mo la bzod pa/_thogs pa med pa'i spobs pa 
[\[297a.3\]]dang ldan pa yin na/_bcom ldan 'das kyi spyan sngar kho bo dang lhan cig tu dri ba bstan pa bshad par nus sam/_de skad ces smras pa dang /_lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal gal te khyod gsung bar mi mdzad/_
[\[297a.4\]]rjod par mi mdzad/_'don par mi mdzad cing yi ge yang mi rjod/_sgra yang mi gsan pa lta na bdag gis de bzhin bstan par bgyi'o/_/'jam dpal gyis smras pa/_lha'i bu gal te khyod nyan par mi byed/_'dzin par mi byed/_'chang bar mi byed/_kun chub par mi byed/_sems 
[\[297a.5\]]par mi byed/_rig par mi byed/_rnam par shes par mi byed/_len par mi byed/_gtong bar mi byed cing thos nas kyang gzhan dag la ston par mi byed pa lta na kho bos kyang de bzhin bstan par bya'o/_/de ci'i phyir zhe na/_lha'i bu sangs rgyas kyi byang chub ni yi ge med pa/_sems med pa/_
[\[297a.6\]]sems dang bral ba ste/_ming gis brjod cing ming de yang g.yo ba med pa'i phyir ro/_/lha'i bus smras pa/_'jam dpal lha'i bu 'di dag ni khyod las chos bstan pa nyan par 'tshal gyis sa phyogs 'di nyid du khyod kyis lha'i bu 'di dag la chos kyi bka' mchid gsungs shig_/'jam dpal 
[\[297a.7\]]gyis smras pa/_lha'i bu kho bo ni nyan par 'dod pa rnams la chos ston par mi byed de/_'dzin par 'dod pa rnams la yang ma yin no/_/de ci'i phyir zhe na/_lha'i bu bdag tu 'dzin na nyan 'dod par 'gyur la/_sems can du 'dzin pa dang /_srog tu 'dzin pa dang /_gang zag tu 
[\[297b\]]
[\[297b.1\]]'dzin na nyan 'dod par 'gyur ba'i phyir ro/_/lha'i bu gang la ngar 'dzin pa dang /_nga yir 'dzin pa yod pa de ni 'di snyam du 'di ni ston par byed pa'o/_/bdag ni nyan pa'o/_/'di ni bshad par bya ba'o snyam du sems pas de ni chags pa gsum gyis chags pa yin te/_gsum gang zhe na/_
[\[297b.2\]]bdag tu dmigs pa dang /_sems can du dmigs pa dang /_chos su dmigs pa'o/_/lha'i bu gang la ngar 'dzin pa dang /_nga yir 'dzin pa med pa de ni 'khor gsum yongs su dag pas chos ston par byed de/_rnam par rtog par mi byed/_sems par mi byed de/_rlom sems su 
[\[297b.3\]]mi byed do/_/de la 'khor gsum yongs su dag pa gang zhe na/_bdag tu dmigs pa med cing rnam par rtogs par mi byed/_rlom sems su mi byed/_sems par mi byed pa de dang /_chos smra bar dmigs pa med cing rnam par rtog par mi byed/_rlom sems su mi byed/_sems 
[\[297b.4\]]par mi byed pa dang /_chos su dmigs pa med cing rnam par rtog par mi byed/_rlom sems su mi byed/_sems par mi byed pa ste/_lha'i bu gang dag de ltar nyan pa de dag ni mnyam par nyan pa yin te/_mi mnyam par nyan pa ma yin no/_/lha'i bu blo gros rab gnas kyis smras 
[\[297b.5\]]pa/_'jam dpal ci nas kyang mi ldog pa nyid kyi slad du bstan pa bshad pa legs so legs so/_/'jam dpal gyis smras pa/_lha'i bu ci rung rnam par ma rtog shig_/byang chub sems dpa' gang ldog pa de ni/_byang chub mngon par rdzogs par 'tshang rgya ste/_byang chub kyang dmigs su 
[\[297b.6\]]med do/_/lha'i bus smras pa/_'jam dpal gang las ldog_/'jam dpal gyis smras pa/_lha'i bu 'dod chags las ldog go_/zhe sdang las ldog go_/gti mug las ldog go_/sred pa las ldog go_/ma rig pa las ldog go_/'khor bar skye ba'i yan lag bcu 
[\[297b.7\]]gnyis kyi bar las ldog go_/rgyu las ldog go_/lta ba las ldog go_/ming las ldog go_/gzugs las ldog go_/'dod pa'i khams las ldog go_/gzugs kyi khams las ldog go_/gzugs med pa'i khams las ldog go_/nyan thos kyi spyod pa las ldog go_/
[\[298a\]]
[\[298a.1\]]rang sangs rgyas kyi spyod pa las ldog go_/rtog pa las ldog go_/'dzin pa las ldog go_/mtshan ma las ldog go_/dngos por 'dzin pa las ldog go_/chad par lta ba las ldog go_/rtag par lta ba las ldog go_/blang ba las ldog go_/dor 
[\[298a.2\]]ba las ldog go_/bdag tu 'du shes pa las ldog go_/sems can du 'du shes pa las ldog go_/srog tu 'du shes pa las ldog go_/gang zag tu 'du shes pa las ldog go_/yid la byed pa dag las ldog go_/chags pa dag las ldog go_/phyin ci log dag las ldog 
[\[298a.3\]]go_/'jig tshogs las ldog go_/'jig tshogs la lta ba las ldog go_/'jig tshogs kyi rtsa ba las byung ba'i lta ba'i rnam pa drug cu rtsa gnyis las ldog go_/sgrib pa dag las ldog go_/phung po lngar 'dzin pa las ldog go_/phyi dang nang gi skye mched thams cad las 
[\[298a.4\]]ldog go_/khams rnams las ldog go_/sangs rgyas su 'du shes pa las ldog go_/chos su 'du shes pa las ldog go_/dge 'dun du 'du shes pa las ldog go_/bdag sangs rgyas su 'gyur ro/_/bdag chos ston par 'gyur ro/_/bdag sems can grol bar 
[\[298a.5\]]byed par 'gyur ro/_/bdag bdud 'dul bar 'gyur ro/_/bdag ye shes thob par 'gyur ro snyam pa'i 'du shes de dag las ldog go_/de bzhin gshegs pa'i stobs bcu la rtog par mi byed do/_/sangs rgyas kyi chos ma 'dres pa bco brgyad la rtog par mi byed do/_/dbang po 
[\[298a.6\]]rnams dang /_stobs rnams dang /_mi 'jigs pa rnams la rtog par mi byed do/_/mtshan rnams la rtogs par mi byed do/_/sangs rgyas kyi zhing bkod pa rnams la rtog par mi byed do/_/nyan thos kyi dge 'dun phun sum tshogs pa la rtog par mi byed cing rtog pa thams cad las 
[\[298a.7\]]ldog ste/_lha'i bu de ltar byang chub sems dpa' gang de las ldog pa de ni mi ldog pa yin no/_/lha'i bus smras pa/_'jam dpal gang las mi ldog_/'jam dpal gyis smras pa/_lha'i bu sangs rgyas kyi ye shes las mi ldog go_/stong pa nyid las mi ldog go_/mtshan 
[\[298b\]]
[\[298b.1\]]ma med pa las mi ldog go_/smon pa med pa las mi ldog go_/de bzhin nyid las mi ldog go_/chos kyi dbyings las mi ldog go_/yang dag pa'i mtha' las mi ldog go_/mnyam pa nyid las mi ldog go_/lha'i bus smras pa/_'jam dpal de skad ces byang chub sems dpa' 
[\[298b.2\]]gang rtog pa dang /_rnam par rtog pa dang /_yongs su rtog pa'i chos de dag las ldog pa de ni des na ldog pa zhes bya'o zhes gsungs pa de ci gang dag las ldog pa'i chos de dag mchis pa zhig gam/_'on te ma mchis pa zhig gam/_'on te mchis pa dang ma mchis pa zhig gam/_
[\[298b.3\]]'on te mchis pa yang ma lags ma mchis pa yang ma lags pa zhig lags/_'jam dpal gyis smras pa/_lha'i bu gang dag las ldog pa'i chos de dag ni yod pa yang ma yin/_med pa yang ma yin/_yod pa dang med pa yang ma yin/_yod pa yang ma yin/_med pa yang ma 
[\[298b.4\]]yin pa yang ma yin no/_/lha'i bus smras pa/_'jam dpal 'o na gang las ldog_/'jam dpal gyis smras pa/_lha'i bu yang dag pa ma yin par 'dzin pa dang /_legs pa ma yin par 'dzin pa dang /_log par 'dzin pa gang yin pa de 'dzin par mi byed/_yongs su 
[\[298b.5\]]gtong bar mi byed/_mtshan mar mi byed pa de'i phyir ldog pa zhes bya ste/_de ni yod par yang bstan par mi bya/_med par yang bstan par mi bya'o/_/de ci'i phyir zhe na/_gal te yod pa dang med pa las ldog par gyur na de ni skyon du 'gyur ba'i phyir ro/_/de ci'i phyir zhe na/_gal te 
[\[298b.6\]]yod pa las ldog par gyur na rtag par 'gyur la med pa las ldog par gyur na chad par 'gyur ba'i phyir ro/_/de bzhin gshegs pa ni rtag pa dang chad pa'i phyir chos ston par mi mdzad de/_sangs rgyas bcom ldan 'das rnams kyi chos bstan pa ni rtag pa'i phyir yang ma yin/_chad 
[\[298b.7\]]pa'i phyir yang ma yin no/_/lha'i bu de bzhin nyid gang yin pa de ni sngon ma byung bar gyur pa'o zhes 'du shes kyis yod pa ma yin par yongs su shes par zad kyi/_de la ni chad pa yang med/_rtag pa yang med de/_lha'i bu de ltar na byang chub sems dpa' ldog pa yin no/_/bstan pa 
[\[299a\]]
[\[299a.1\]]'di bshad pa na lha'i bu khris mi skye ba'i chos la bzod pa thob par gyur to/_/de nas lha'i bu blo gros rab gnas kyis 'jam dpal gzhon nur gyur pa la 'di skad ces smras so/_/'jam dpal de bzhin gshegs pa la blta ba dang /_phyag bgyi ba dang /_bsnyen 
[\[299a.2\]]bkur bgyi ba dang /_zhu ba dang /_zhu blag bgyi ba'i slad du de bzhin gshegs pa'i spyan sngar bzhud kyis gshegs so/_/'jam dpal gyis smras pa/_lha'i bu rnam par rtog pa la ma spyod cig_/de bzhin gshegs pa de ni kho bos blangs zin to/_/lha'i bus smras pa/_'jam 
[\[299a.3\]]dpal de bzhin gshegs pa de gang na bzhugs/_'jam dpal gyis smras pa/_lha'i bu de ni kho bo'i mdun na bzhugs so/_/lha'i bus smras pa/_'jam dpal de mi gda'o/_/'jam dpal gyis smras pa/_lha'i bu gal te khyod kyis thams cad mthong na des de bzhin 
[\[299a.4\]]gshegs pa mthong bar mi 'gyur ro/_/lha'i bus smras pa/_'jam dpal ci'i slad du de skad ces de bzhin gshegs pa de ni kho bos blangs zin te/_de ni kho bo'i mdun na bzhugs so zhes gsung /_'jam dpal gyis smras pa/_lha'i bu 'di ji snyam du sems/_kho bo'i 
[\[299a.5\]]mdun zhes bya ba ci zhig yin snyam/_lha'i bus smras pa/_'jam dpal nam mkha'i khams lags so/_/'jam dpal gyis smras pa/_lha'i bu de bzhin gshegs pa de yang 'di lta ste/_nam mkha'i khams yin no/_/de ci'i phyir zhe na/_chos thams cad nam mkha' dang 
[\[299a.6\]]mnyam pa'i phyir nam mkha' ji lta bu yin pa de bzhin gshegs pa yang de lta bu yin pas nam mkha' dang de bzhin gshegs pa de ni gnyis su med de gnyis su byar med pa'i phyir ro/_/lha'i bu de lta bas na/_khyod de bzhin gshegs pa lta bar 'dod na 
[\[299a.7\]]mtha' 'di khong du chud par bya zhing cung zad kyang rnam par brtag par mi bya'o/_/de nas yang 'jam dpal gzhon nur gyur pas de'i tshe khang pa brtsegs pa gru bzhi lham pa/_ka ba bzhi pa/_cha mnyam pa/_shin tu mdzes pa/_blta na sdug pa/_sum khri nyis stong mngon 
[\[299b\]]
[\[299b.1\]]par sprul to/_/khang pa brtsegs pa de dag tu rin po che'i khri stan lha'i dpag bsam gyi shing las byung ba'i gos kyis bshams pa dag kyang sprul cing khri stan re re la yang byang chub sems dpa'i lus gzugs skyes bu chen po'i mtshan sum cu rtsa gnyis dang ldan pa dag sprul to/_/
[\[299b.2\]]de nas 'jam dpal gzhon nur gyur pas ji lta bus byin gyi rlabs kyi byin gyis brlabs nas 'di lta bur gyur pa'i byin gyi rlabs kyi byin gyis brlabs pas/_stong gsum gyi stong chen po'i 'jig rten gyi khams 'di ni rnam par spyod pa'i pad ma gang dag yin pa de dag dang /_
[\[299b.3\]]khang pa brtsegs pa de dag de bzhin gshegs pa ga la ba der dong ste lhags nas bcom ldan 'das dge slong gi dge 'dun dang bcas pa la lan gsum bskor ba byas te/_steng gi bar snang la bcom ldan 'das kyi 'khor gyi dkyil 'khor la snang bar byed cing phyogs bzhi kun nas 
[\[299b.4\]]'khor bar 'khod do/_/de nas pad ma de dag la 'khod pa'i byang chub sems dpa' sprul pa gang dag yin pa de dag dang /_khang pa brtsegs pa dag na 'khod pa'i byang chub sems dpa' gang dag yin pa de dag thams cad kyis bcom ldan 'das la sgra dbyangs 'thun par 
[\[299b.5\]]tshigs su bcad pa 'di dag gis mngon par bstod do/_/gang gA'i bye snyed bsam gyis mi khyab pa'i/_/sangs rgyas bye ba phrag mang khyod kyis mchod/_/byang chub mchog gi spyad pa btsal mdzad pas/_/de slad mi mchog khyod ni mdzes pa lags/_/thub pa mtshan gyis 
[\[299b.6\]]yongs su spras gyur pa/_/sku mchog srid pa gsum na lhang nge ste/_/'dren pa gang la mi dang srog dang ni/_/gang zag ma mchis chos ni 'gro la ston/_/rnam par 'dren pas sbyin dang tshul khrims spyad/_/bzod pa brtson 'grus de bzhin bsam gtan bsten/_/khyod 
[\[299b.7\]]kyi shes rab srid gsum thogs mi mnga'/_/ye shes mthar byon khyod la phyag 'tshal lo/_/gang zhig chos rje lha dang mis mchod pa'i/_/'jig rten 'dren pa la ni 'dud 'gyur zhing /_/stong pa nyid la mos par bgyid pa yi/_/mi de 'jig rten dag gi 'dren par 'gyur/_/
[\[300a\]]
[\[300a.1\]]gang dag sngon byung de bzhin gshegs pa dang /_/gang dag phyogs rnams bzhugs pa'i 'dren pa dag_/de dag gis ni mtshan med ston pa'i chos/_/rang bzhin mtshan nyid ma mchis rtag tu bsgoms/_/'di la rang bzhin sems can gang yang ni/_/
[\[300a.2\]]skye dang 'chi ba dmigs su ma mchis shing /_/'ong ba ma mchis 'gro ba ma mchis te/_/chos rnams thams cad nam mkha' ji bzhin no/_/ji ltar mi yis sgyu ma bstan gyur pa/_/snang yang de bzhin nyid du ma mchis ltar/_/de bzhin chos rnams sgyu ma 'dra ba dang /_/rmi lam 
[\[300a.3\]]lta bur bde bar gshegs pas bstan/_/gang zag la las gang gA'i bye snyed kyi/_/'jig rten khams rnams 'dir ni sbyin byas dang /_/'dus byas stong par bzod pa gang lags pa/_/bzod pa de ni sbyin las khyad par 'phags/_/byang chub 'dod pa'i byang chub sems 
[\[300a.4\]]dpa' yis/_/bskal pa bye ba gang gA'i bye snyed du/_/me tog spos dang de bzhin zas skom dag_/phul nas mi mchog sangs rgyas mchod pa bas/_/gang gis gang la mi dang srog dang ni/_/gang zag ma mchis de 'dra'i chos 'di dag_/thos nas de la 'od gsal 
[\[300a.5\]]bzod thob pa/_/de yis mi rnams dam pa mchod pa lags/_/gang la mi dang gang zag 'du shes mchis/_/bskal pa bye ba mang por zas skom dang /_/shing rta dpung chung khri stan sbyin bgyis kyang /_/des ni 'di la grol ba mi 'thob po/_/mi mchog gang dag mya ngan 'das pa 
[\[300a.6\]]dang /_/de dag gis kyang sems can mang bkrol ba/_/mkhas rnams rang bzhin 'od gsal stong pa yi/_/chos rnams de ltar mkhyen pas rnam par grol/_/sangs rgyas 'byung dang yul du gnas pa dang /_/de bzhin bstan la dad pa thob par dka'/_/mi yi srid pa'ang snyed par 
[\[300a.7\]]dka' bas na/_/rgyal ba rnams kyi bstan la legs brtson gyis/_/mi khom brgyad po thams cad rnam spangs shing /_/khom pa phun sum rnyed dka' thob gyur la/_/bde gshegs bstan la dad pa rnyed gyur pa'i/_/mkhas pa rnams kyis rigs pa'i rnal 'byor spyod/_/sgra la 
[\[300b\]]
[\[300b.1\]]'chel cing 'dug par ma byed par/_/chos thos gyur nas rtag tu nan tan gyis/_/khyed kyis rtag tu dgon pa'i gnas bsten la/_/des ni mi rnams dam par 'gyur bar byos/_/chos smra'i dge bshes gang yin bsten gyis la/_/sdig pa'i grogs la lan 'ga'ang ma bsten cig_/
[\[300b.2\]]sems can kun la sems ni mnyam gyis la/_/sems can de la nam yang ma rlom shig_/tshul khrims ldan dang mang du thos gyis la/_/rtag tu phyag dar khrod dang bsod snyoms spyod/_/g.yel ba med par shing drung sten gyis la/_/bkus te bor ba mchog la ma smod cig_/
[\[300b.3\]]'dus byas 'di dag thams cad 'dus byas min/_/mtshan nyid gcig cing smig rgyu 'dra ba yin/_/dam pa'i don gyi mu gcig shes gyis la/_/myur du gzhal yas byang chub reg par gyis/_/phung po lnga rnams sgyu ma bzhin du ltos/_/nang gi skye mched drug dang phyi yi drug_/
[\[300b.4\]]de dag grong stong 'dra bar gsungs pas na/_/de la nam yang bsten par ma byed cig_/'dod chags zhe sdang rang bzhin stong pa nyid/_/gti mug nga rgyal yongs su rtog pas bskyed/_/rtog pa de yang ma byung 'byung med par/_/de ltar shes na 'dren pa rnams su 'gyur/_/de nas 
[\[300b.5\]]sprul pa de dag gis tshigs su bcad pa de dag smras pa na 'khor de la srog chags nyi khri nyis stong bla na med pa yang dag par rdzogs pa'i byang chub tu sems skyes so/_/dge slong lnga brgya ni len pa med par zag pa rnams las sems rnam par grol lo/_/dge slong sum brgya 
[\[300b.6\]]ni chos rnams la chos kyi mig rdul med cing dri ma dang bral ba rnam par dag go_/dge slong ma sum stong yang chos rnams la chos kyi mig rdul med cing dri ma dang bral ba rnam par dag go_/dge bsnyen bdun stong dang /_dge bsnyen ma stong dang /_lha'i bu nyi khri bdun 
[\[300b.7\]]stong yang chos rnams la chos kyi mig rdul med cing dri ma dang bral ba rnam par dag go_/byang chub sems dpa' sum brgyas ni mi skye ba'i chos la bzod pa thob po/_/stong gsum gyi stong chen po'i 'jig rten gyi khams 'di yang rnam pa drug tu g.yos te/_g.yos/_rab 
[\[301a\]]
[\[301a.1\]]tu g.yos/_kun tu rab tu g.yos/_'gul/_rab tu 'gul/_kun tu rab tu 'gul/_ldeg_/rab tu ldeg_/kun tu rab tu ldeg go_/de nas bcom ldan 'das la gnas brtan shA ri'i bus 'di skad ces gsol to/_/bcom ldan 'das gang 
[\[301a.2\]]gis stong gsum gyi stong chen po'i 'jig rten gyi khams 'di rnam pa drug tu rab tu g.yos pa dang /_byang chub sems dpa'i lus gzugs pad ma dag dang /_khang pa brtsegs pa 'di dag na mchis pa 'di rnams chos zab mo 'di lta bu ston par bgyid pa dang /_'khor 'di yang 
[\[301a.3\]]snang ba chen pos khyab par gyur pa dang /_lha'i bu bye ba phrag 'di snyed 'dus pa dang /_byang chub sems dpa' bye ba phrag mang po 'dus pa 'di dag su'i mthu lags/_de skad ces gsol pa dang /_bcom ldan 'das kyis gnas brtan shA ri'i bu la 'di skad ces bka' 
[\[301a.4\]]stsal to/_/shA ri'i bu 'di ni 'jam dpal gzhon nur gyur pa'i mthu yin te/_des bkod pa 'di lta bu 'di dag kun du snang ngo /_/de ci'i phyir zhe na/_shA ri'i bu 'di ltar deng de bzhin gshegs pa la 'jam dpal gzhon nur gyur pa lha'i bu blo gros rab gnas dang lhan 
[\[301a.5\]]cig tu sangs rgyas kyi chos bsam gyis mi khyab pa yongs su bsgrub pa'i phyir bdud kyi dkyil 'khor thams cad rnam par 'jig par byed pa zhes bya ba'i chos kyi rnam grangs zhu zhing zhu blag byed par 'gyur ba'i phyir ro/_/de skad ces bka' stsal pa dang /_bcom ldan 'das 
[\[301a.6\]]la tshe dang ldan pa shA ri'i bus 'di skad ces gsol to/_/bcom ldan 'das 'jam dpal gzhon nur gyur pa de 'khor 'dus pa 'di na mi gda'o/_/bcom ldan 'das kyis bka' stsal pa/_shA ri'i bu khyod re shig sdod cig dang /_'jam dpal gzhon nur gyur pa de 
[\[301a.7\]]de'u re bdud kyi dkyil 'khor thams cad dang /_bdud kyi gnas thams cad dang /_bdud thams cad zil gyis gnon cing bkod pa chen pos de bzhin gshegs pa ga la ba der 'ong bar 'gyur ro/_/de nas 'jam dpal gzhon nur gyur pa bdud kyi dkyil 'khor thams 
[\[301b\]]
[\[301b.1\]]cad rnam par 'jig par byed pa zhes bya ba'i ting nge 'dzin la snyoms par zhugs so/_/'jam dpal gzhon nur gyur pa bdud kyi dkyil 'khor thams cad rnam par 'jig par byed pa'i ting nge 'dzin la snyoms par zhugs ma thag tu de nas de'i mod la stong gsum gyi stong chen 
[\[301b.2\]]po'i 'jig rten gyi khams 'di na bdud kyi gnas bye ba brgya phrag ji snyed pa de dag thams cad mog mog por gyur to/_/bdud sdig can de dag kyang rang rang gi lus rgas shing gtugs la 'khogs par gyur nas lag pa 'khar ba la rten cing 'gro bar gyur to/_/de dag 
[\[301b.3\]]gis lha'i bu mo rnams kyang rgas shing gtugs la 'khogs par gyur pa dang /_rang rang gi gzhal med khang dag kyang rnyings shing rab tu 'jig la mun pa mun gnag tu gyur par mthong ngo /_/de nas bdud sdig can de dag skrag cing dngangs la yi chad cing sgyid lug ste/_spu'i 
[\[301b.4\]]khung bu zing zhes byed par gyur nas 'di snyam du rnam par rtog ste/_gang gis bdag cag bdud kyi gnas rnams 'di lta bu'i gnas skabs su gyur pa 'di'i rgyu ni gang yin/_rkyen ni gang yin/_bdag cag 'di nas 'chi 'pho zhing med pa 'am gcig tu mi 'gyur grang snyam 
[\[301b.5\]]mo/_/bdud de dag gi rnam par rtog pa de lta bu de skyes ma thag tu de nas 'jam dpal gzhon nur gyur pas lha'i bu sprul pa ther 'bum sprul te/_bdud de dag gi mdun du bkod do/_/de nas lha'i bu sprul pa de dag gis bdud sdig can de dag la 'di skad ces smras so/_/grogs 
[\[301b.6\]]po dag 'di ni byang chub sems dpa' phyir mi ldog pa 'jam dpal gzhon nur gyur pa zhes bya ba de da ltar bdud kyi dkyil 'khor thams cad rnam par 'jig par byed pa zhes bya ba'i ting nge 'dzin la snyoms par zhugs pa de'i mthu yin te/_khyed la 'tshe ba 'ga' yang 'byung 
[\[301b.7\]]bar mi 'gyur gyis ma skrag shig_/lha'i bu sprul pa de dag gis tshig de skad ces smras ma thag tu/_de nas bdud sdig can de dag gis sgra de yang thos/_'jam dpal gzhon nur gyur pa'i ming yang thos nas yang rgya cher dngangs shing skrag ste/_bdud kyi gnas de dag 
[\[302a\]]
[\[302a.1\]]thams cad kyang rab tu g.yos so/_/de nas bdud sdig can de dag gis lha'i bu sprul pa de dag la 'di skad ces smras so/_/grogs po dag yongs su skyobs shig_/grogs po dag yongs su skyobs shig_/de nas lha'i bu sprul pa de dag gis 
[\[302a.2\]]bdud sdig can de dag la 'di skad ces smras so/_/grogs po dag ma 'jigs shig_/grogs po dag ma 'jigs shig_/khyed cag deng la bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la 
[\[302a.3\]]ba der song shig dang /_de bzhin gshegs pa thugs rje dang ldan pa de ni sems can 'jigs par gyur pa rnams la mi 'jigs pa stsol bar mdzad do/_/de nas lha'i bu sprul pa de dag gis tshig de skad ces smras nas de nyid du mi snang bar gyur to/_/de nas bdud sdig 
[\[302a.4\]]can 'khor bdud sdig can 'bum phrag ther 'bum du ma dang bcas pa de dag thams cad rgas shing 'khogs nas gzer cing lag pa 'khor ba la rten bzhin du 'dong zhing skad cig thang cig yud tsam cig la bcom ldan 'das de bzhin gshegs pa dgra bcom pa yang dag par 
[\[302a.5\]]rdzogs pa'i sangs rgyas shAkya thub pa ga la ba der dong ste lhags nas bcom ldan 'das la thams cad kyis sgra skad gcig tu 'di skad ces gsol to/_/bcom ldan 'das bdag cag mi sdug pa'i rnam pa 'di lta bu 'di dag las yongs su bskyab tu gsol/_bde bar 
[\[302a.6\]]gshegs pa bdag cag yongs su bskyab tu gsol/_bcom ldan 'das sangs rgyas bye ba phrag 'bum gyi mtshan yongs su bsgrags pa ni mi mngon lags kyi/_'jam dpal gzhon nur gyur pa gcig pu'i ming ni de lta ma lags so/_/de ci'i slad du zhe na/_'jam dpal 
[\[302a.7\]]gzhon nur gyur pa'i ming thos na bdag cag 'jigs shing dngang la skrag par 'gyur te/_'chi 'pho ba snyam du 'tshal cing ma mchis par 'gyur ba snyam du 'tshal ba'i slad du'o/_/de nas bcom ldan 'das kyis bdud sdig can de dag la 'di skad ces bka' stsal to/_/sdig 
[\[302b\]]
[\[302b.1\]]can dag de de bzhin no/_/ji skad smras pa de bzhin te/_ji ltar 'jam dpal gzhon nur gyur pas yongs su smin pa dang /_rnam par dbye ba med par sems can rnams kyi don byas pa dang /_byed par 'gyur ba de ltar sangs rgyas bye ba phrag 'bum gyis kyang sems can rnams kyi 
[\[302b.2\]]don ma mdzad mi mdzad pas de'i phyir ji ltar 'jam dpal gzhon nur gyur pa gcig pu'i ming yongs su bsgrags pa de ltar sangs rgyas bye ba phrag 'bum gyi mtshan yongs su bsgrags pas ni khyed cag sdug bsngal zhing rnam par 'jig par mi 'gyur ro/_/de nas bcom ldan 'das la 
[\[302b.3\]]bdud sdig can de dag gis 'di skad ces gsol to/_/bcom ldan 'das bdag cag 'di ltar lus 'khogs pa 'dis nyam thag cing ngo tsha lags pas bcom ldan 'das bdag cag sngon bdag cag gi kha dog rgyas par gyur pa gang lags pa de lta bu 'tshal lags so/_/bcom 
[\[302b.4\]]ldan 'das kyis bka' stsal pa/_khyed cag 'jam dpal gzhon nur gyur pa 'ongs kyi bar du re shig 'di nyid du sdong cig dang /_des khyed cag mi sdug pa'i rnam pa 'di las yongs su thar bar byed par 'gyur ro/_/de nas 'jam dpal gzhon nur gyur pa ting nge 'dzin de las langs te/_
[\[302b.5\]]stan las langs nas byang chub sems dpa' 'bum phrag du mas kyang yongs su bskor cing mdun du bdar/_lha'i bu 'bum phrag du ma dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po 'bum 
[\[302b.6\]]phrag du ma sil snyan 'bum phrag mang po dag rab tu gsil zhing me tog ud pa la dang /_pad ma dang /_ku mu da dang /_pad ma dkar po'i char dag rab tu 'bebs pa sha stag gis yongs su bskor cing mdun du bdar te/_bkod pa chen po dang /_rnam par rtse ba chen pos 
[\[302b.7\]]bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'dug go_/de nas bcom ldan 'das kyis 'jam dpal gzhon nur gyur pa la 'di skad ces 
[\[303a\]]
[\[303a.1\]]bka' stsal to/_/'jam dpal khyod bdud kyi dkyil 'khor thams cad rnam par 'jig par byed pa zhes bya ba'i ting nge 'dzin la snyoms par 'jug gam/_'jam dpal gyis gsol pa/_bcom ldan 'das snyoms par 'jug lags so/_/bcom ldan 
[\[303a.2\]]'das kyis bka' stsal pa/_'jam dpal khyod kyis ting nge 'dzin bsgrubs pa de de bzhin gshegs pa gang las thos/_khyod kyis ting nge 'dzin de bsgrubs nas ji srid cig lon/_'jam dpal gyis gsol pa/_bcom ldan 'das gang gi tshe bdag gis ting nge 'dzin 
[\[303a.3\]]bsgrubs pa de thos shing bdag gis ting nge 'dzin de bsgrubs pa de'i tshe na bcom ldan 'das kyis byang chub tu thugs bskyed par yang ma gyur lags so/_/bcom ldan 'das kyis bka' stsal pa/_'jam dpal khyod kyis gang la ting nge 'dzin bsgrubs pa de thos pa'i de bzhin 
[\[303a.4\]]gshegs pa de'i mtshan ci/_'jam dpal gyis gsol pa/_bcom ldan 'das sngon byung ba 'das pa'i dus bskal pa bsam gyis mi khyab pa'i yang ches bsam gyis mi khyab pa/_grangs ma mchis pa'i yang ches grangs ma mchis pa 'das pa de'i tshe de'i dus na de 
[\[303a.5\]]bzhin gshegs pa me tog man dA ra ba'i dri zhes bgyi ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das byung ste/_de ting nge 'dzin 
[\[303a.6\]]bsgrubs pa de gsung bar gyur nas de bzhin gshegs pa de las bdag gis bdud kyi dkyil 'khor thams cad rnam par 'jig par bgyid pa'i ting nge 'dzin bsgrubs pa de thos lags so/_/bcom ldan 'das kyis bka' stsal pa/_'jam dpal bsgrubs pa de dag gang 
[\[303a.7\]]yin/_'jam dpal gyis gsol pa/_bcom ldan 'das byang chub sems dpa' rnam pa nyi shu dang ldan na bdud kyi dkyil 'khor thams cad rnam par 'jig par bgyid pa'i ting nge 'dzin de 'thob ste/_nyi shu gang lags she na/_bcom ldan 'das 'di la byang chub 
[\[303b\]]
[\[303b.1\]]sems dpa' 'dod chags rnam par 'jig cing 'dod chags kyi sems rnam par 'jig par bgyid pa dang /_zhe sdang rnam par 'jig cing zhe sdang gi sems rnam par 'jig par bgyid pa dang /_gti mug rnam par 'jig cing gti mug gi sems rnam par 'jig par bgyid pa dang /_
[\[303b.2\]]phrag dog rnam par 'jig cing phrag dog gi sems rnam par 'jig par bgyid pa dang /_nga rgyal rnam par 'jig cing nga rgyal gyi sems rnam par 'jig par bgyid pa dang /_'chab pa rnam par 'jig cing 'chab pa'i sems rnam par 'jig par bgyid pa dang /_khro ba rnam 
[\[303b.3\]]par 'jig cing khro ba'i sems rnam par 'jig par bgyid pa dang /_yongs su gdung ba rnam par 'jig cing yongs su gdung ba'i sems rnam par 'jig par bgyid pa dang /_'du shes rnam par 'jig cing 'du shes kyi sems rnam par 'jig par bgyid pa dang /_lta ba 
[\[303b.4\]]rnam par 'jig cing lta ba'i sems rnam par 'jig par bgyid pa dang /_rtog pa rnam par 'jig cing rtog pa'i sems rnam par 'jig par bgyid pa dang /_len pa rnam par 'jig cing len pa'i sems rnam par 'jig par bgyid pa dang /_'dzin pa rnam par 'jig 
[\[303b.5\]]cing 'dzin pa'i sems rnam par 'jig par bgyid pa dang /_mtshan ma rnam par 'jig cing mtshan ma'i sems rnam par 'jig par bgyid pa dang /_srid pa rnam par 'jig cing srid pa'i sems rnam par 'jig par bgyid pa dang /_rtag pa rnam par 'jig cing rtag pa'i 
[\[303b.6\]]sems rnam par 'jig par bgyid pa dang /_chad pa rnam par 'jig cing chad pa'i sems rnam par 'jig par bgyid pa dang /_phung po rnam par 'jig cing phung po'i sems rnam par 'jig par bgyid pa dang /_khams rnam par 'jig cing khams kyi sems rnam 
[\[303b.7\]]par 'jig par bgyid pa dang /_skye mched rnam par 'jig cing skye mched kyi sems rnam par 'jig par bgyid pa dang /_khams gsum pa rnam par 'jig cing khams gsum pa la dmigs pa'i sems rnam par 'jig par bgyid pa ste/_bcom ldan 'das byang chub 
[\[304a\]]
[\[304a.1\]]sems dpa' rnam pa nyi shu po de dag dang ldan na ting nge 'dzin de 'thob bo/_/bcom ldan 'das gzhan yang byang chub sems dpa' chos bzhi dang ldan na ting nge 'dzin de 'thob ste/_bzhi gang lags she na/_lhag pa'i bsam pa la yang dag par 'jug pa dang /_
[\[304a.2\]]g.yo ba ma mchis pa dang /_zab pa dang /_bdog pa thams cad yongs su gtong ba ste/_bcom ldan 'das byang chub sems dpa' chos bzhi po de dag dang ldan na ting nge 'dzin de 'thob bo/_/bcom ldan 'das gzhan yang byang chub sems dpa' chos bzhi dang ldan na ting 
[\[304a.3\]]nge 'dzin de 'thob ste/_bzhi gang lags she na/_slu ba ma mchis pa dang /_bden pa'i tshig gis dam 'cha' ba dang /_'du shes kyi dbang gi spyod yul ma lags pa dang /_chos thams cad mi 'dzin pa ste/_bcom ldan 'das byang chub sems dpa' chos bzhi po de 
[\[304a.4\]]dag dang ldan na ting nge 'dzin de 'thob bo/_/bcom ldan 'das gzhan yang byang chub sems dpa' chos bzhi dang ldan na ting nge 'dzin de 'thob ste/_bzhi gang lags she na/_dge ba'i bshes gnyen la bsten pa dang /_sdig pa'i grogs po spong ba dang /_sbyangs pa dang /_
[\[304a.5\]]tshul khrims dang /_yo byad bsnyungs pa dang ldan pa dang /_'du 'dzi ma mchis par spyod pa ste/_bcom ldan 'das byang chub sems dpa' chos bzhi po de dag dang ldan na ting nge 'dzin de thob bo/_/bcom ldan 'das gzhan yang byang chub sems dpa' chos bzhi 
[\[304a.6\]]dang ldan na ting nge 'dzin de 'thob ste/_bzhi gang lags she na/_tshul khrims ma nyams pa dang /_tshul khrims ma dral ba dang /_tshul khrims mi rten pa dang /_tshul khrims nag nog ma mchis pa ste/_bcom ldan 'das byang chub sems dpa' chos bzhi po de 
[\[304a.7\]]dag dang ldan na ting nge 'dzin de 'thob bo/_/bcom ldan 'das gzhan yang byang chub sems dpa' chos bzhi dang ldan na ting nge 'dzin de 'thob ste/_bzhi gang lags she na/_nyan thos kyi sems yongs su spong ba dang /_rang sangs rgyas kyi sems la lhag par mi dmigs pa 
[\[304b\]]
[\[304b.1\]]dang /_bzod pa la gnas pa dang /_sems can la rlom sems ma mchis pa ste/_bcom ldan 'das byang chub sems dpa' chos bzhi po de dag dang ldan na ting nge 'dzin de 'thob bo/_/bcom ldan 'das gzhan yang byang chub sems dpa' chos bzhi dang ldan na ting nge 'dzin 
[\[304b.2\]]de 'thob ste/_bzhi gang lags she na/_stong pa nyid kyi chos sgom zhing gang zag la rlom sems ma mchis pa dang /_mtshan ma ma mchis pa sgom zhing mtshan ma yongs su spong ba dang /_smon pa ma mchis pa sgom zhing smon pa'i sems yongs su spong ba dang /_cho ga 'tshal 
[\[304b.3\]]cing dngos po thams cad yongs su gtong ba dang bzhi ste/_bcom ldan 'das byang chub sems dpa' rnam pa de dag dang chos de dag dang ldan na bdud kyi dkyil 'khor thams cad rnam par 'jig par bgyid pa'i ting nge 'dzin de 'thob bo/_/bcom ldan 'das de ltar de bzhin 
[\[304b.4\]]gshegs pa me tog man dA ra'i dris ting nge 'dzin bsgrub pa de rab tu bstan te/_bcom ldan 'das bdag gis de bzhin gshegs pa de las ting nge 'dzin bsgrub pa de thos shing bcom ldan 'das de bzhin gshegs pa me tog man dA ra'i dri de'i 'og tu de bzhin 
[\[304b.5\]]gshegs pa dgra bcom pa yang dag par rdzogs pa'i sangs rgyas nor bu dang /_rin po che dang /_glog dang /_nyi zla thams cad zil gyis gnon pa'i 'od ces bgyi ba byung bar gyur te/_bcom ldan 'das bdag gis de bzhin gshegs pa de'i spyan sngar ting nge 'dzin de bsgrubs so/_/
[\[304b.6\]]bstan pa 'di bshad pa na 'khor de las byang chub sems dpa' khris ting nge 'dzin de bsgrubs so/_/de nas bcom ldan 'das la gnas brtan shA ri'i bus 'di skad ces gsol to/_/bcom ldan 'das 'jam dpal gzhon nur gyur pas ji tsam du ting nge 'dzin de legs par 
[\[304b.7\]]bsgrubs shing ting nge 'dzin de bsgrubs pas bdud sdig can 'di dag mi sdug pa'i rnam pa 'di lta bur bgyis pa de ni ngo mtshar lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i 
[\[305a\]]
[\[305a.1\]]bu 'di snyam du sems/_stong gsum gyi stong chen po'i 'jig rten gyi khams 'di 'ba' zhig gi bdud sdig can 'di dag 'di ltar mi sdug pa'i rnam par byas so snyam na shA ri'i bu khyod kyis de ltar mi blta'o/_/de ci'i phyir zhe na/_shA ri'i bu 'di lta 
[\[305a.2\]]ste/_'jam dpal gzhon nur gyur pa'i byin gyi brlabs kyis phyogs bcu kun gyi sangs rgyas kyi zhing gang gA'i klung gi bye ma snyed dag na bdud sdig can gang dag 'khod pa de dag thams cad kyang 'di lta bu'i gnas skabs su gyur pa'i phyir ro/_/de nas bcom ldan 
[\[305a.3\]]'das kyis 'jam dpal gzhon nur gyur pa la bka' stsal pa/_'jam dpal khyod kyis byin gyis brlabs 'di thong la/_ci nas kyang bdud sdig can 'di dag sngon gyi kha dog rgyas pa dang ldan par 'gyur bar gyis shig_/de nas 'jam dpal gzhon nur gyur pas byin gyis 
[\[305a.4\]]brlabs de btang ngo /_/byin gyis brlabs de btang ma thag tu de nas bdud sdig can de dag sngon gyi kha dog rgyas pa dang ldan par gyur to/_/de nas 'jam dpal gzhon nur gyur pas bdud sdig can de dag dang /_bdud kyi 'khor de dag la smras pa/_sdig can dag gang la mig dang /_
[\[305a.5\]]gang la mig gi 'du shes dang /_gang la mig tu lhag par 'dzin pa dang /_gang la mig gi mtshan ma dang /_gang la mig tu lhag par dmigs pa dang /_gang la mig tu mngon par chags pa dang /_gang la mig gi rlom sems dang /_gang la mig bdag gir 'dzin pa 
[\[305a.6\]]dang /_gang la mig gi rten dang /_gang la mig la mngon par zhen pa dang /_gang la mig gi spros pa dang /_gang la mig nga'i ba nyid dang /_gang la mig kun du srung ba dang /_gang la mig sgom pa dang /_gang la mig blang ba dang /_gang la mig dor ba dang /_gang la 
[\[305a.7\]]mig tu rtog pa dang /_gang la mig tu sems pa dang /_gang la mig yongs su 'grub pa dang /_gang la mig 'gog pa dang /_gang la mig skye ba dang /_gang la mig tu 'dzin pa dang /_gang la mig 'ong ba yod pa de la ni khyed bdud kyi las bar chad byed pa'i yul yod 
[\[305b\]]
[\[305b.1\]]do/_/sdig can dag de bzhin du gang la rna ba dang /_sna dang /_lce dang /_lus dang /_yid dang /_gzugs dang /_sgra dang /_dri dang /_ro dang /_reg bya dang /_chos dang /_gang la chos kyi 'du shes dang /_gang la chos su lhag par 'dzin pa dang /_gang la chos 
[\[305b.2\]]kyi mtshan ma dang /_gang la chos su lhag par dmigs pa dang /_gang la chos su mngon par chags pa dang /_gang la chos kyi rlom sems dang /_gang la chos bdag gir 'dzin pa dang /_gang la chos kyi rten dang /_gang la chos la mngon par zhen pa dang /_gang la 
[\[305b.3\]]chos kyi spros pa dang /_gang la chos nga'i ba nyid dang /_gang la chos kun du srung ba dang /_gang la chos sgom pa dang /_gang la chos blang ba dang /_gang la chos dor ba dang /_gang la chos su rtog pa dang /_gang la chos su sems pa dang /_gang la chos yongs su 'grub 
[\[305b.4\]]pa dang /_gang la chos 'gog pa dang /_gang la chos skye ba dang /_gang la chos su 'dzin pa dang /_gang la chos 'ong ba yod pa de la ni khyed bdud kyi las bar chad byed pa'i yul yod do/_/sdig can dag gang la mig med pa dang /_gang la mig gi 'du shes med pa dang /_
[\[305b.5\]]gang la mig tu lhag par 'dzin pa med pa dang /_gang la mig gi mtshan ma med pa dang /_gang la mig tu lhag par dmigs pa med pa dang /_gang la mig tu mngon par chags pa med pa dang /_gang la mig gi rlom sems med pa dang /_gang la mig bdag gir 'dzin 
[\[305b.6\]]pa med pa dang /_gang la mig gi rten med pa dang /_gang la mig la mngon par zhen pa med pa dang /_gang la mig gi spros pa med pa dang /_gang la mig nga'i ba nyid med pa dang /_gang la mig kun tu srung ba med pa dang /_gang la mig sgom pa med pa dang /_gang la mig 
[\[305b.7\]]blang ba med pa dang /_gang la mig dor ba med pa dang /_gang la mig tu rtog pa med pa dang /_gang la mig tu sems pa med pa dang /_gang la mig yongs su 'grub pa med pa dang /_gang la mig 'gog pa med pa dang /_gang la mig skye ba med pa dang /_gang la mig tu 
[\[306a\]]
[\[306a.1\]]'dzin pa med pa dang /_gang la mig 'ong ba med pa de la ni khyed kyi gnas med do/_/yul med do/_/bdag po med do/_/stobs med do/_/dbang phyug med do/_/mthus gzung ba med do/_/sdig can dag de bzhin du gang la rna ba dang /_sna dang /_lce 
[\[306a.2\]]dang /_lus dang /_yid dang /_gzugs dang /_sgra dang /_dri dang /_ro dang /_reg bya dang /_chos med pa dang /_gang la chos kyi 'du shes med pa dang /_gang la chos su lhag par 'dzin pa med pa dang /_gang la chos kyi mtshan ma med pa dang /_gang la chos su 
[\[306a.3\]]lhag par dmigs pa med pa dang /_gang la chos su mngon par chags pa med pa dang /_gang la chos kyi rlom sems med pa dang /_gang la chos bdag gir 'dzin pa med pa dang /_gang la chos kyi rten med pa dang /_gang la chos la mngon par zhen pa med pa dang /_gang 
[\[306a.4\]]la chos kyi spros pa med pa dang /_gang la chos nga'i ba nyid med pa dang /_gang la chos kun tu srung ba med pa dang /_gang la chos sgom pa med pa dang /_gang la chos blang ba med pa dang /_gang la chos dor ba med pa dang /_gang la chos su rtog pa med pa dang /_gang la chos su 
[\[306a.5\]]sems pa med pa dang /_gang la chos yongs su 'grub pa med pa dang /_gang la chos 'gog pa med pa dang /_gang la chos skye ba med pa dang /_gang la chos su 'dzin pa med pa dang /_gang la chos 'ong ba med pa de la ni khyed kyi gnas med do/_/yul med do/_/bdag 
[\[306a.6\]]po med do/_/stobs med do/_/dbang phyug med do/_/mthus gzung ba med do/_/de nas 'jam dpal gzhon nur gyur pas de lta de ltar chos bstan pa des bdud kyi 'khor de las bdud khri bla na med pa yang dag par rdzogs pa'i byang chub tu sems skyes so/_/bdud 
[\[306a.7\]]kyi 'khor de las bdud brgyad khri bzhi stong ni chos rnams la chos kyi mig rdul med cing dri ma dang bral ba rnam par dag go_/de nas bcom ldan 'das la gnas brtan 'od srung chen pos 'di skad ces gsol to/_/bcom ldan 'das 'jam dpal gzhon nur gyur pa 'di mchis 
[\[306b\]]
[\[306b.1\]]lags kyi/_bcom ldan 'das bdag cag gis byang chub sems dpa' de dag blta bar bgyi'o/_/de ci'i slad du zhe na/_bcom ldan 'das skyes bu dam pa de lta bu de dag mthong bar dka' ba'i slad du'o/_/de nas bcom ldan 'das kyis 'jam dpal gzhon nur gyur pa la 
[\[306b.2\]]bka' stsal pa/_'jam dpal 'khor 'di phyogs bcu nas 'dus pa'i byang chub sems dpa' de dag blta bar 'dod kyis khyod kyis ston cig_/de nas 'jam dpal gzhon nur gyur pas byang chub sems dpa' chos dang /_chos 'phags dang /_chos kyi blo gros dang /_
[\[306b.3\]]nyi ma dang /_bdud kyi mtshon cha dang /_'jam dbyangs dang /_sdig pa zhi dang /_zhi ba srung dang /_rnam rgyal srung dang /_chos rgyal rnam bsgrags dang /_de dag dang byang chub sems dpa' gzhan dag la smras pa/_rigs kyi bu dag khyed cag gi rang rang gi sangs rgyas 
[\[306b.4\]]kyi zhing dag na byang chub sems dpa' de dag gi lus ci 'dra ba de lta bur khyed cag rang rang gi lus ston cig_/'jam dpal gzhon nur gyur pas tshig de skad ces smras ma thag tu de nas de'i mod la byang chub sems dpa' de dag ting nge 'dzin de las langs te/_langs 
[\[306b.5\]]nas kyang rang rang gi lus dag bstan to/_/de nas byang chub sems dpa' kha cig gi lus ni ri rab tsam mo/_/kha cig gi lus ni dpag tshad brgyad khri tsam mo/_/kha cig gi lus ni dpag tshad bdun khri dang /_drug khri dang /_lnga khri dang /_bzhi khri dang /_sum khri dang /_
[\[306b.6\]]nyi khri dang /_khri tsam mo/_/kha cig gi lus ni dpag tshad lnga stong dang /_bzhi stong dang /_sum stong dang /_nyis stong dang /_stong tsam mo/_/kha cig gi lus ni dpag tshad lnga brgya dang /_bzhi brgya dang /_sum brgya dang /_nyis brgya dang /_brgya tsam mo/_/kha cig 
[\[306b.7\]]gi lus ni dpag tshad lnga bcu dang /_bzhi bcu dang /_sum cu dang /_nyi shu dang /_bcu tsam mo/_/kha cig gi lus ni dpag tshad lnga dang /_bzhi dang /_gsum dang /_gnyis dang /_gcig tsam mo/_/byang chub sems dpa' kha cig gi lus ni 'jig rten 
[\[307a\]]
[\[307a.1\]]gyi khams mi mjed 'di'i sems can rnams kyi lus ji tsam par khru phyed dang bzhi tsam ste/_de dag gi lus de lta bu dag kun du snang ngo /_/de'i tshe na stong gsum gyi stong chen po'i 'jig rten gyi khams 'dir gang du byang chub sems dpa' gzi brjid che ba gzi 
[\[307a.2\]]brjid che ba sha stag gis khyab par ma gyur pa'i sa phyogs ni tha na 'khar ba gzugs pa'i gtos tsam yang med do/_/byang chub sems dpa' de dag gi 'od kyis kyang phyogs bcu'i sangs rgyas kyi zhing bye ba phrag 'bum dag snang bar gyur to/_/de nas 
[\[307a.3\]]'jam dpal gzhon nur gyur pa stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas 
[\[307a.4\]]zhu ba lung bstan pa'i slad du/_bcom ldan 'das kyis bdag la skabs dbye bar gnang na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_bcom 
[\[307a.5\]]ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod ci dang ci 'dod pa de bzhin gshegs pa la zhus shig dang /_ngas zhus pa de dang /_de nyid kyi lan btab pas khyod kyi sems rangs par bya'o/_/de skad ces bka' stsal 
[\[307a.6\]]pa dang /_'jam dpal gzhon nur gyur pa dang /_thams cad dang ldan pa'i 'khor des bcom ldan 'das kyi ltar mnyan nas bcom ldan 'das la 'di skad ces gsol to/_/bcom ldan 'das byang chub sems dpa' byang chub sems dpa' zhes bgyi na/_bcom ldan 
[\[307a.7\]]'das ci'i slad du byang chub sems dpa' zhes bgyi/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal chos thams cad rtogs pa'i phyir byang chub sems dpa' zhes bya'o/_/'jam 
[\[307b\]]
[\[307b.1\]]dpal gang dag rtogs pa'i phyir byang chub sems dpa' byang chub sems dpa' zhes bya ba'i chos thams cad po de dag gang zhe na/_'jam dpal 'di la byang chub sems dpas mig rtogs par byed do/_/rna ba rtogs par byed do/_/sna rtogs par byed do/_/lce rtogs par 
[\[307b.2\]]byed do/_/lus rtogs par byed do/_/yid rtogs par byed do/_/'jam dpal ji ltar byang chub sems dpa' mig rtogs par byed/_ji ltar rna ba dang /_sna dang /_lce dang /_lus dang /_yid rtogs par byed ce na/_'jam dpal 'di la byang chub sems dpas 
[\[307b.3\]]mig rang bzhin gyis stong zhes bya bar rtogs par byed kyang rtogs so snyam du rnam par mi rtog go_/rna ba dang /_sna dang /_lce dang /_lus dang /_yid rang bzhin gyis stong zhes bya bar rtogs par byed kyang rtogs so snyam du rnam par mi rtog go_/gzugs rnams dang /_sgra rnams 
[\[307b.4\]]dang /_dri rnams dang /_ro rnams dang /_reg bya rnams dang /_chos rnams rang bzhin gyis stong zhes bya bar rtogs par byed kyang rtogs so snyam du rnam par mi rtog go_/'jam dpal gzhan yang byang chub sems dpa' nye bar len pa'i phung po lnga dag rtogs par byed do/_/
[\[307b.5\]]ji ltar rtogs par byed ce na/_stong pa nyid dag tu rtogs par byed do/_/mtshan ma med pa dag tu rtogs par byed do/_/smon pa med pa dag tu rtogs par byed do/_/'dod chags dang bral ba dag tu rtogs par byed do/_/zhi ba dag tu rtogs par byed do/_/dben pa dag tu 
[\[307b.6\]]rtogs par byed do/_/dngos po med pa dag tu rtogs par byed do/_/g.yo ba med pa dag tu rtogs par byed do/_/skye ba med pa dag tu rtogs par byed do/_/'ong ba med pa dag tu rtogs par byed do/_/'gro ba med pa dag tu rtogs par byed do/_/ngo bo nyid med pa 
[\[307b.7\]]dag tu rtogs par byed do/_/bdag po med pa dag tu rtogs par byed do/_/rnam par rig pa med pa dag tu rtogs par byed do/_/shes pa med pa dag tu rtogs par byed do/_/mthong ba med pa dag tu rtogs par byed do/_/ma skyes pa dag tu rtogs par byed do/_/
[\[308a\]]
[\[308a.1\]]spros pa med pa dag tu rtogs par byed do/_/bdag gi med pa dag tu rtogs par byed do/_/rtog pas kun nas bslang ba dag tu rtogs par byed do/_/rnam par rtogs pas kun nas bslang ba dag tu rtogs par byed do/_/rten cing 'brel bar 'byung ba dag tu 
[\[308a.2\]]rtogs par byed do/_/sgyu ma lta bu dag tu rtogs par byed do/_/rmi lam lta bu dag tu rtogs par byed do/_/mig yor lta bu dag tu rtogs par byed do/_/brag ca lta bu dag tu rtogs par byed do/_/chu shing gi snying po lta bu dag tu rtogs par byed do/_/ring du mi gnas pa 
[\[308a.3\]]dag dang /_snying po med pa dag dang /_gsog dag dang /_gsob dag tu rtogs par byed do/_/'jam dpal gzhan yang byang chub sems dpas 'dod chags rtogs par byed do/_/zhe sdang rtogs par byed do/_/gti mug rtogs par byed do/_/ji ltar rtogs par 
[\[308a.4\]]byed ce na/_'dod chags dang /_zhe sdang dang /_gti mug dag ni yongs su rtog pas kun nas bslang ba yin par rtogs par byed de/_yongs su rtog pa de dag kyang stong pa dag dang /_med pa dag dang /_dngos po med pa dag dang /_spros pa med pa dag dang /_rnam par 
[\[308a.5\]]rig pa med pa dag tu rtogs par byed do/_/'jam dpal gzhan yang byang chub sems dpas 'dod pa'i khams rtogs par byed do/_/gzugs kyi khams dang /_gzugs med pa'i khams rtogs par byed do/_/ji ltar rtogs par byed ce na/_bdag med pa dang /_stong 
[\[308a.6\]]pa dang /_dben par rnam par rtogs par byed do/_/'jam dpal gzhan yang byang chub sems dpas sems can gyi spyod pa rtogs par byed do/_/ji ltar rtogs par byed ce na/_sems can 'di dag ni 'dod chags spyad pa'o/_/'di dag ni zhe sdang spyad pa'o/_/'di 
[\[308a.7\]]dag ni gti mug spyad pa'o/_/'di dag ni cha mnyam pa spyad pa'o zhes bya bar rtogs nas spyod pa la mkhas pa rtogs par byed de/_gang gi shes pa'i rnam par rig pa bstan pa gang yin pa de yang rtogs par byed cing rtogs nas kyang ji lta ji ltar de dag rnam par grol ba de 
[\[308b\]]
[\[308b.1\]]lta de ltar chos ston to/_/'jam dpal gzhan yang byang chub sems dpas sems can thams cad rtogs par byed do/_/ji ltar rtogs par byed ce na/_sems can thams cad ni ming tsam ste/_ming de yang g.yo ba med pa dang /_sems can 'di dag thams cad ni sems 
[\[308b.2\]]can gcig pa ste/_sems can de yang sems can med pa dang /_de ltar yang rnam par mi rtog pa ste/_de'i phyir byang chub sems dpa' zhes bya'o/_/gang gi tshe byang chub sems dpas chos thams cad rtogs par byed pa de'i tshe byang chub rtogs par byed pa yin no/_/de la 
[\[308b.3\]]'di skad ces bya ste/_mig dang rna ba de dag ni/_/rang bzhin stong par rtogs byed kyang /_/rtogs snyam rtog par mi byed pa/_/byang chub sems dpa' zhes kyang bya/_/sna dang lce yang rang bzhin gyis/_/dngos po med par rtogs byed kyang /_/rtogs snyam rtog par mi byed 
[\[308b.4\]]pa/_/byang chub sems dpa' zhes kyang bya/_/shes rab can gyis lus dang ni/_/yid ni stong par rtogs byed cing /_/rtogs nas yang dag ston byed pa/_/byang chub sems dpa' zhes kyang bya/_/gzugs dang sgra dang dri dag dang /_/ro dang reg bya yid 'ong rnams/_/thams 
[\[308b.5\]]cad stong par rtogs byed pa/_/byang chub sems dpa' zhes kyang bya/_/gzugs dang tshor ba rtogs byed cing /_/'du shes kyang ni de bzhin te/_/'du byed rnams dang rnam shes ni/_/sgyu ma lta bur rtogs par byed/_/lnga phung rmi lam lta bu dang /_/mtshan nyid med par 
[\[308b.6\]]mtshan gcig par/_/rtogs kyang rtogs snyam mi rtog pa/_/byang chub sems dpa' zhes kyang bya/_/nang ni byung ba ma yin te/_/spros pa med cing 'dus ma byas/_/de dag ming gis bstan pa ste/_/ming de dngos po yod ma yin/_/'dod chags zhe sdang kun rtog 
[\[308b.7\]]gis/_/kun nas bslang bar rtogs par byed/_/rtogs pa de yang 'byung min te/_/gtan du dngos po med pa yin/_/gti mug rnam par rtog las byung /_/rnam par rtog pa rgyu las skye/_/rgyu yang lta bas bskyed pa ste/_/lta ba de yang dmigs su med/_/khams 
[\[309a\]]
[\[309a.1\]]gsum thams cad stong pa ste/_/de ni med par rtogs par byed/_/'di na 'pho ba 'ga' med pa/_/byang chub sems dpa' zhes kyang bya/_/'dod khams grub pa ma yin te/_/rnam par rtog pas kun nas bslang /_/gzugs dang gzugs med de bzhin te/_/
[\[309a.2\]]de dag thams cad yod ma yin/_/'dod chags spyod dang zhe sdang spyod/_/de bzhin gti mug spyod pa dang /_/sems can spyod pa gang yin pa/_/thams cad mkhas pas rtogs par byed/_/sems can thams cad sems can gcig_/sems can de yang yod min par/_/
[\[309a.3\]]shes rab can gyis de rtogs kyang /_/sems can de la rlom sems med/_/chos rnams kun gyi 'byung ba ni/_/phyin ci log las skye ba ste/_/gang dag phyin ci log rtog pa/_/de ni logs pa'i mtshan nyid do/_/shes pa kun la mkhas pa ni/_/gang gi sgra la'ang chags pa med/_/
[\[309a.4\]]chags pa med par rtogs gyur pa/_/byang chub sems dpa' zhes kyang bya/_/rang gi sha rnams gtong byed kyang /_/de la gnas pa yod min zhing /_/ji bzhin rjes su rtogs gyur pa/_/byang chub sems dpa' zhes kyang bya/_/tshul khrims pha rol phyin gyur kyang /_/tshul 
[\[309a.5\]]khrims la ni rlom sems med/_/sangs rgyas tshul don gang yin pa/_/skye med 'byung ba med pa yin/_/byams pas sems can khyab byed kyang /_/sems can dmigs su yod ma yin/_/sems can don ni rjes rtogs pa/_/de ni ming gis bstan pa yin/_/'dus byas kun la rnam 
[\[309a.6\]]sems pa'i/_/brtson 'grus rtsom la gnas gyur cing /_/'jig rten stong par rig nas ni/_/byang chub dam pa rtogs par byed/_/de ni bsam gtan sgom byed kyang /_/de la rten pa yod min zhing /_/gnas med dmigs pa yod min pa/_/de ltar mkhas pa sgom par 
[\[309a.7\]]byed/_/bag chags lta ba'i nyon mongs rnams/_/shes rab mtshon gyis gcod byed kyang /_/chos kyi dbyings la dbye ba dang /_/gcod pa'i rlom sems yod ma yin/_/
